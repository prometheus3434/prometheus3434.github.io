<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>#2 Kuralsız</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block15" id="id_bookmark50">OTUZ ALTINCI BÖLÜM</h1>

  <p class="block17"><span class="text5">Hala nefes aliyorum. Derîn nefesler değil, tatmin edîcî</span> nefesler değil, ama nefes alıyorum. Peter gözlerimi kapatıyor. Ölmediğimi biliyor mu? Jeanine biliyor mu? Nefes alıp verdiğimi görebiliyorlar mı?</p>

  <p class="block17">“Cesedi laboratuvara götürün,” diyor Jeanine. “Öğleden sonra otopsi yapılacak.”</p>

  <p class="block17">“Emredersiniz,” diye yanıtlıyor Peter.</p>

  <p class="block17">Masayı itmeye başlıyor. Yanlarından geçtiğimiz Bilgelerin mırıldanmalarını duyabiliyorum. Bir köşeyi dönerken elim masanın kenarından aşağı sarkarak duvara sürtünüyor. Parmak uçlarımda küçük ısırıklar hissediyorum ama ne kadar denersem deneyeyim elimi oynatamıyorum.</p>

  <p class="block17">Cesurluk hainlerinin bekleştiği koridor sessiz. Peter başta yavaşça yürüyor, sonra bir köşeyi döndüğünde hızlanmaya başlıyor. Koridorda resmen depar atıyor. Ardından aniden duruyor. Neredeyim? Laboratuvara gelmiş olamam. Peter neden durdu?</p>

  <p class="block17">Peter’ın kolları dizlerimin ve omuzlarımın altından kayıyor. Beni kucağına alıyor. Başım omzuna düşüyor.</p>

  <p class="block17">“Minyon biri için fazla ağırsın, Kasıntı,” diye söyleniyor Peter.</p>

  <p class="block17">Uyanık olduğumu biliyor. Biliyor.</p>

  <p class="block17">Bir dizi bıp sesinin ardından kilitle birlikte kayan kapı açılıyor.</p>

  <p class="block17">“Ne ol..” Tobias’ın sesi. Tobias! “Aman Tanrım! Ah!”</p>

  <p class="block17">“Saçmalamayı bıraksan diyorum,” diye azarlıyor Peter. “Ölmedi; sadece felç oldu. Sadece birkaç dakika sürecek. Şimdi kaçmaya hazırlan!”</p>

  <p class="block17">Anlayamıyorum.</p>

  <p class="block17">Peter nereden biliyor?</p>

  <p class="block17">“Ver ben taşıyayım,” diyor Tobias.</p>

  <p class="block17">“Hayır. Sen benden daha iyi silah kullanıyorsun. Tabancamı al. Onu ben taşırım.”</p>

  <p class="block17">Tabancanın kılıfından kaydığını duyuyorum. Tobias alnımı okşuyor. Sonra ikisi birden koşmaya başlıyor.</p>

  <p class="block17">Başta sadece yere çarpan adım seslerini duyabiliyorum ve başım arkaya kaykıldığında canım fena halde yanıyor. El ve ayaklarım yavaş yavaş karıncalanıyor. Peter “Sola!” diye bağırıyor.</p>

  <p class="block17">Sonra koridorun sonundan başka biri bağırıyor. “Hey, orada ne...”</p>

  <p class="block17">Silah patlaması. Sessizlik.</p>

  <p class="block17">Koşmaya devam ediyorlar. Peter “Sağa!” diye bağırıyor. Tabanca yine patlıyor, ardından yine patlıyor. “Vay canına!” diye mırıldanıyor. “Bekle, burada dur!”</p>

  <p class="block17">Karıncalanma omurgamdan aşağı iniyor. Peter başka bir kapıyı açarken gözlerim açılıyor. İçeri fırladığı sırada başım kapı pervazına çarpmak üzereyken kolumu uzatıp durmamızı sağlıyorum.</p>

  <p class="block17">“Dikkatli ol!” diyorum gergin bir sesle. Boğazım, iğnenin ilk yapıldığı andaki kadar şiş, nefes almakta hala zorlanıyorum. Peter beni içeri sokabilmek için yan yan giriyor, sonra kapıyı topuğuyla kapatıp beni yere bırakıyor.</p>

  <p class="block17">Bir duvarın dibine dizilmiş boş teneke kutuları. Diğer duvarda ise teneke kutusunun sığabileceği büyüklükte metal kapaklı bir delik bulunan oda ve neredeyse bomboş.</p>

  <p class="block17">“Tris,” diyor Tobias yanıma çökerek. Yüzünün rengi atmış, neredeyse sararmış.</p>

  <p class="block17">Söylemek istediğim çok şey var. Ağzımdan çıkan ilk kelime “Beatrice,” oluyor.</p>

  <p class="block17">Tobias halsizce gülümsüyor.</p>

  <p class="block17">“Beatrice,” diye düzeltirken dudaklarımdan öpüyor. Tişörtünü tutarken parmaklarım kıvrılıyor.</p>

  <p class="block17">“Üzerinize kusmamı istemiyorsanız, öpüşmeyi sonraya bırakmanız daha iyi olur,” diyor Peter.</p>

  <p class="block17">“Neredeyiz?” diye soruyorum.</p>

  <p class="block17">“Çöp fırını,” diye yanıtlıyor Peter kare şeklindeki metal kapağa eliyle vururken. “Kapattım. Buradan arka sokağa çıkaca ğız. İndiğimizde Bilgelik bölgesinden canlı çıkmak istiyorsan bu sefer daha iyi nişan alman gerekecek, Dört.”</p>

  <p class="block17">“Sen dert etme,” diye cevabı yapıştırıyor Tobias. O da benim gibi yalın ayak.</p>

  <p class="block17">Peter fırının kapağını açıyor. “Tris, önce sen.”</p>

  <p class="block17">Çöp kızağı yaklaşık bir metre genişliğinde ve bir buçuk metre yüksekliğinde. Tobias’ın yardımıyla bacaklarımı kızaktan aşağı sallandırıyorum. Kısa metal tüpün içinde kayarken midem ağzıma geliyor. Birtakım ruloların üzerinden kaydığımı hissediyorum. Sırtımı dövüyorlar.</p>

  <p class="block17">Ateş ve kül kokusu alıyorum ama yanmıyorum. Kollarım metal bir duvara çarptığında acıyla inliyorum. Sert bir şekilde beton zemine düştüğümde acıdan şakaklarım patlayacak gibi oluyor.</p>

  <p class="block17">“Uf!” Topallayarak kızaktan uzaklaşıyorum. “Sıra sizde!”</p>

  <p class="block17">Peter ayakları üzerine konmak yerine yan tarafıyla aşağı çarptığında bacaklarımın durumu daha iyi bir hal alıyor. Peter da inleyip kızağın ağzından uzaklaşmak için yerde sürünüyor.</p>

  <p class="block17">Etrafıma bakınıyorum. Fırının içindeyiz. Diğer taraftaki küçük kapıdan ışık huzmeleri sızmasa içerisi zifiri karanlık olabilirdi. Zeminin bir kısmı metal, bir kısmı ızgara. Her yer çürümüş çöp ve ateş kokuyor.</p>

  <p class="block17">“Artık seni hoş bir yere götürmediğimi söyleyemezsin,” diyor Peter.</p>

  <p class="block17">“Aklımdan bile geçirmem,” diyorum.</p>

  <p class="block17">Tobias da kızağın ağzında görünüyor. Önce ayaklarının üzerine konuyor, sonra dizleri büküldüğünde suratını ekşitiyor. Doğrulmasına yardım ederek ona sokuluyorum. Dünyadaki bütün kokular, gördüklerim ve hissettiklerim sanki bin kat daha abartılı. Neredeyse ölüyordum. Oysa şimdi hala hayattayım. Peter sayesinde.</p>

  <p class="block17">Peter.</p>

  <p class="block17">Genç adam ızgaranın üzerinden geçip küçük kapıyı açıyor. Fırının içi aydınlanıyor. Tobias benimle birlikte ateş kokusundan, metal fırından, beton duvarlardan uzaklaşmak için yürüyor.</p>

  <p class="block17">“Tabanca yanında mı?” diye soruyor Peter, Tobias’a.</p>

  <p class="block17">“Hayır,” diyor Tobias. “Kurşunları burun deliklerimden atarım diye düşündüm, o yüzden tabancayı yukarıda bıraktım.”</p>

  <p class="block17">“Of, kapa çeneni!”</p>

  <p class="block17">Peter başka bir tabanca çıkarıp önüne doğrultuyor ve fırından çıkıyor. Tavanda boruların göründüğü nemli bir koridor bizi karşılıyor. Koridor sadece üç metre uzunluğunda. Sonundaki kapının üzerinde ÇIKIŞ tabelası var. Hayattayım ve buradan ayrılıyorum.</p>

  <p class="block17">Geri dönerken Bilgelik ve Cesurluk arasındaki bölge gözüme aynı görünmüyor. Sanırım ölüme gitmiyorsan her şey tamamen farklı bir şekle bürünüyor.</p>

  <p class="block17">Sokağın sonuna vardığımızda Tobias omzunu duvara yaslayıp köşenin ötesini görmesine yetecek kadar hafifçe başını uzatıyor. İfadesiz bir yüzle bir kolunu köşeden uzatıyor, duvardan destek alarak iki kez ateş ediyor. Bana hatırlattıkları nedeniyle ateş seslerini duymamak için kulaklarımı tıkıyorum.</p>

  <p class="block17">“Hadi çabuk olun!” diyor Tobias.</p>

  <p class="block17">En önde Peter, onun arkasında ben, benim arkamda ise Tobias, Wabash Caddesi boyunca bütün gücümüzle koşuyoruz. Tobias’ın neye ateş ettiğini görmek için omzumun üzerinden baktığımda, Bilgelik Merkezi’nin arka tarafında yere yığılmış iki adam görüyorum. Biri hareket etmiyor, diğeri kolunu tutmuş kapıya koşuyor. Peşimize düşecekler.</p>

  <p class="block17">Muhtemelen yorgunluktan kafam karışık ama adrenalin sayesinde koşmaya devam ediyorum.</p>

  <p class="block17">“En mantıksız yolu seç!” diye bağırıyor Tobias.</p>

  <p class="block17">“Ne?” diye soruyor Peter.</p>

  <p class="block17">“En mantıksız yol,” diyor Tobias. “Bizi bulamamaları için!”</p>

  <p class="block17">Peter sola fırlıyor, içinde eski battaniye ve lekeli yastıkların olduğu kutularla dolu bir sokağa dalıyoruz. Buraların eski topluluksuz yuvaları olduğunu tahmin ediyorum. Çarpmak üzere olduğum bir kutunun üstünden atlayıp bir tekmede kutuyu yolumdan çekiyor.</p>

  <p class="block17">Sokağın sonunda bataklık yönünde sola dönüyor. Michigan Caddesi’ndeyiz. Biri Bilgelik Merkezi’nin pencerelerinden bakmayı akıl etse bizi görmemesi işten bile değil.</p>

  <p class="block17">“Kötü fikir!” diye bağırıyorum.</p>

  <p class="block17">Peter bir sonraki sağa dönüyor. En azından geçtiğimiz sokaklar temiz. Ne eğilerek geçmemiz gereken devrilmiş sokak tabelaları ne de üzerinden atlamamızı gerektirecek çukurlar var. Zehir soluyormuşum gibi ciğerlerim yanıyor. Başta ağrıyan bacaklarım şimdi uyuşmuş durumda. Böylesi daha iyi. Uzaklardan bağırışlar duyuyorum.</p>

  <p class="block17">Sonra anlıyorum: Yapabileceğimiz en mantıksız şey kaçmamak.</p>

  <p class="block17">Peter’ı kolundan yakaladığım gibi en yakın binaya doğru çekiştiriyorum. Altı katlı binanın geniş pencereleri tuğla kolonlarla ızgaraya benziyor. İlk denediğim kapı kilitli ama Tobias camı kırana kadar kapıya ateş ediyor. Sonra elini uzatıp kilidi içeriden açıyor.</p>

  <p class="block17">Bina tamamen boş. Ne bir sandalye ne bir masa var. Tek gördüğümüz fazlasıyla pencerenin olduğu. Acil çıkış merdivenlerine yürüyoruz ve basamakların altındaki boşluğa sığışıyoruz. Tobias yanımda, Peter dizlerini karnına çekmiş karşımda oturuyor.</p>

  <p class="block17">Nefesimi düzeltmeye, sakinleşmeye çalışıyorum ama kolay olmuyor. Ölmüştüm, sonra hayattayım! Nasıl oldu bu? Peter sayesinde mi? Peter?</p>

  <p class="block17">Gözlerimi ona dikiyorum. Aslında başka biri olduğunu kanıtlayan her şeye rağmen hala masum görünüyor. Parlak koyu renk saçları, sanki bir kilometredir deliler gibi koşmamışız gibi düzgün şeklini koruyor. Gözleriyle merdiven sahanlığını kontrol ettikten sonra bana bakıyor.</p>

  <p class="block17">“Ne var?” diyor. “Niye bana öyle bakıyorsun?”</p>

  <p class="block17">“Bunu nasıl yaptın?” diyorum.</p>

  <p class="block17">“Zor olmadı,” diye yanıtlıyor. “Felç serumuna mor boya kattım ve ölüm serumuyla değiştirdim. Kalp atışlarını okuyan kablo yerine sahte bir kablo kullandım. Kalp cihazı biraz zorluydu gerçi; uzaktan kumanda için Bilgelerden biraz yardım almam gerekti... Açıklasam bile anlayamazsın.”</p>

  <p class="block17">“Bunu neden yaptın?” diye soruyorum bu sefer. “Ölmemi istiyordun. Hatta beni kendi ellerinle öldürmek istiyordun! Değişen ne?”</p>

  <p class="block17">Dudaklarını sıktığında gözlerini uzun bir süre kaçırmıyor. Sonra ağzını açtığında tereddüt ediyor ama sonunda konuşuyor: “Kimseye borçlu kalamam, tamam mı? Sana borçlu olduğum düşüncesi midemi bulandırıyordu. Geceleri uykudan uyanıp kusacak gibi oluyordum. Bir Kasıntıya borçlu kalmak? Bu çok saçma! Kesinlikle çok saçma! Buna katlanamazdım.” “Sen neden bahsediyorsun? Bana ne borcun varmış ki?” Gözlerini deviriyor. “Dostluk yerleşkesi. Biri ateş etmişti. Kurşun tam gözlerimin arasına isabet edecekti. Sense beni ittin. Bundan önce ödeşmiştik. Adaylık sırasında seni neredeyse öldürüyordum. Sen de saldırı simülasyonu sırasında beni neredeyse öldürüyordun. Eşitlenmiştik, anlıyor musun? Ama sonra...”</p>

  <p class="block17">“Sen kafayı yemişsin,” diyor Tobias. “Dünyada işler böyle yürümüyor. Kimse skor falan tutmuyor.”</p>

  <p class="block17">“Öyle mi?” Peter kaşlarım kaldırıyor. “Siz hangi dünyada yaşıyorsunuz bilmiyorum ama benim dünyamda insanlar bir şeyi sadece iki nedenle yapar. Birincisi, karşılığını almak için. İkincisi ise kendilerini borçlu hissettikleri için.”</p>

  <p class="block17">“İnsanlar sadece bunlar yüzünden bir şey yapmaz,” diyorum. “Bazen seni sevdikleri için de harekete geçerler. Eh, belki seni seven birileri olmayabilir ama...”</p>

  <p class="block17">Peter burnundan kıkırdıyor. “Bu tam da hayal dünyasında yaşayan bir Kasıntının söyleyebileceği saçmalıktan başka bir şey değil.”</p>

  <p class="block17">“Sanırım bize borçlu olmanı sağlamamız gerekecek,” diyor Tobias. “Yoksa daha iyi bir teklifle gelene bizi satıverirsin.” “Evet,” diyor Peter. “Mesele bu kadar basit.”</p>

  <p class="block17">Başımı iki yana sallıyorum. Peter’ın hayata bakışını gözümde canlandıramıyorum. Sevmek, sadakat ya da bağışlama yeteneğinden yoksun bir şekilde sürekli birilerinin benim için ne yaptığının hesabını tutmak ve bunun karşılığında onlara ne verebileceğimi düşünmek zorunda kalmak... Tek gözlü bir adamın elinde bıçakla gözünü oyabileceği birini araması... Bu hayat olamaz! Bu ancak hayatın hayaleti olabilir. Böyle yaşamayı kimden öğrenmiş olabileceğini merak ediyorum.</p>

  <p class="block17">“Eee, buradan çıkabilir miyiz sence?” diye soruyor Peter.</p>

  <p class="block17">“Birkaç saat sonra,” diyor Tobias. “Fedakarlık bölgesine gitmeliyiz. Simülasyondan etkilenmeyecek topluluksuzlar ve Cesurlar orada.”</p>

  <p class="block17">“Şahane!” diyor Peter.</p>

  <p class="block17">Tobias kolunu omzuma sarıyor. Yanağımı koluna yaslayıp gözlerimi yumuyorum. Çünkü Peter’ı görmek istemiyorum. Söylenecek çok şey var. Gerçi ne söyleyebileceğimi kestiremiyorum ve şimdi bunları konuşmanın ne yeri ne de zamanı.</p>

  <p class="block17">Bir zamanlar evim dediğim sokaklarda yürürken konuşmalar aniden kesiliyor. Bütün gözler yüzüme ve vücuduma dikiliyor. Jeanine haberlerin nasıl yayacağını çok iyi biliyor. Buradakilerin altı saat önce öldüğümü bildiklerinden eminim. Yanlarından geçerken bazı topluluksuzların mavi boyayla işaretlendiğini fark ediyorum. Bunlar simülasyon devreye girdiğinde etkilenecek olanlar.</p>

  <p class="block17">Artık güvende olduğumuzu hissederken ayaklarımın altının koştuğumuz yollardaki sert beton ve kırık cam parçaları nedeniyle paramparça olduğunu fark ediyorum. Her adımda canım yanıyor. Dikkatimi beni seyredenlere veriyorum.</p>

  <p class="block17">“Tris?” diye sesleniyor biri. Başımı kaldırıp baktığımda tabancalarını karşılaştıran Uriah’la Christina’yı görüyorum. Uriah tabancayı yere attığı gibi yanıma koşmaya başlıyor. Christina onu takip ediyor ama Uriah kadar hızlı değil.</p>

  <p class="block17">Uriah yanıma geldiğinde Tobias onu durdurmak için omzundan tutuyor. Ona minnet duyuyorum. Uriah’ın sarılmasını, sorularını ya da şaşkınlığını şu anda kaldıracak güçte değilim.</p>

  <p class="block17">“Çok zor anlar geçirdi,” diyor Tobias. “Uyuması gerekiyor. Sokağın sonunda, otuz yedi numarada olacak. Yarın ziyarete gelin.”</p>

  <p class="block17">Uriah kaşlarını çatarak bana bakıyor. Cesurlar genellikle engel tanımaz ve Uriah hayatı boyunca sadece Cesur oldu. Fakat benimle ilgili kararlı duruşunda Tobias’a saygı duyuyor olmalı. Başını sallayıp “Tamam, yarın,” demekle yetiniyor.</p>

  <p class="block17">Yanından geçerken Christina uzanıp hafifçe omzumu sıkıyor. Sırtımı dik tutmaya çalışıyorum ama kaslarım bir kafes gibi omuzlarımı kaldırmamı imkansız kılıyor. Sokak boyunca beni takip eden gözler, sanki ensemi ısırıyor. Tobias’la bir zamanlar Marcus Eaton’a ait olan gri evin önüne geldiğimizde rahatlıyorum.</p>

  <p class="block17">Tobias’ı bu kapıdan içeri sokan gücün ne olduğunu bilmiyorum. Bu ev onun için anne ve babasının bağırış çağırışları, kemer şaklamaları, küçücük karanlık dolaplarda geçirilen saatler anlamına geliyor olmalı. Yine de Peter’la beni mutfağa götürürken bunları dert ediyormuş gibi görünmüyor. Hatta daha dik duruyor. Tobias böyle biri. En güçsüz olması gereken anda daha güçlü duruyor.</p>

  <p class="block17">Tori, Harrison ve Evelyn mutfakta. Onları görünce daha da yorulduğumu hissediyorum. Omzumu duvara dayayıp gözlerimi yumuyorum. İnfaz masasının görüntüsü gözkapaklarıma işlemiş, bir türlü gitmiyor. Gözlerimi açıyorum. Nefes almaya çalışıyorum. Konuşuyorlar ama ne dediklerini anlayamıyorum. Evelyn niye burada? Neden Marcus’un evinde? Marcus nerede?</p>

  <p class="block17">Evelyn bir kolunu Tobias’ın omzuna doluyor, diğer eliyle de yüzüne dokunup yanağını onunkine dayıyor. Bir şeyler söylüyor. Tobias geri çekilirken gülümsüyor. Anne ve oğlun kavuşması. Bunun ne kadar akıllıca olduğundan emin değilim.</p>

  <p class="block17">Tobias kolumla belimden tutarken yaralı omzuma dikkat ederek beni döndürüyor ve merdivenlere yöneltiyor. Basamakları tırmanıyoruz.</p>

  <p class="block17">Üst katta ebeveyn yatak odasıyla Tobias’ın eski odasının arasında bir banyo var. Başka bir şey de yok zaten. Beni kendi yatak odasına götürdüğünde bir saniyeliğine durup sevdiğim adamın hayatının büyük bir bölümünü geçirdiği odaya bakıyorum.</p>

  <p class="block17">Tobias elini kolumdan çekmiyor. Kaçarken sığındığımız binadaki merdiven altından beri sürekli bana dokunuyor. Sanki dokunmazsa dağılacağımdan korkuyor.</p>

  <p class="block17">“Ben ayrıldıktan sonra Marcus odama hiç girmemiş,” diyor. “Her şey olduğu gibi duruyor.”</p>

  <p class="block17">Kendilerini şımartmaktan çekinen Fedakarların fazla eşyası olmaz ama izin verilen eşyaların hepsi var. Okul için bir yığın kağıt. Küçük bir kitap rafı. Ve tuhaf olsa da dolabın üstünde mavi camdan yapılmış bir biblo.</p>

  <p class="block17">“Annem onu ben küçükken gizlice vermişti. Saklamamı istemişti,” diyor Tobias. “Seçim töreni gününde evden çıkmadan önce dolabımın üzerine koymuştum. Marcus görsün diye. Bir tür başkaldırı işte.”</p>

  <p class="block17">Başımı sallıyorum. Tek bir hatıranın demir attığı bu odada olmak tuhaf hissettiriyor. Bu oda babasından kaçmak için Cesurluk topluluğunu seçmeye karar vermiş on altı yaşındaki Tobias’ı temsil ediyor.</p>

  <p class="block17">“Hadi ayaklarına bir bakalım!” diyor. Oysa kımıldamıyor, sadece avucumdaki parmaklarını oynatıyor.</p>

  <p class="block17">“Tamam,” diyorum.</p>

  <p class="block17">İki odadan da geçilebilen banyoya girdiğimizde küvetin kenarına oturuyorum. Yanıma oturuyor, bir elini dizime yerleştirip musluğu açıyor ve tıkacı takıyor. Küvet dolmaya başlıyor. Su ayak tırnaklarıma kadar yükseliyor. Kan, suyu pembeye boyuyor.</p>

  <p class="block17">Tobias küvetin içine çömeliyor ve ayağımı kucağına alarak derin kesikleri bir bezle temizlemeye başlıyor. Hissetmiyorum. Sabunla yıkarken bile hiçbir şey hissetmiyorum. Su grileşiyor.</p>

  <p class="block17">Sabunu alıp bembeyaz köpükle kaplanana kadar ellerimde çeviriyorum. Uzanıp özenli hareketlerle avucundaki çizgileri ve parmaklarının arasını sabunluyorum. Bir şey yapmak, bir şeyleri temizlemek, onun elini tutmak kendimi daha iyi hissetmemi sağlıyor.</p>

  <p class="block17">Sabunu durularken sıçrattığımız sularla banyonun zemini sırılsıklam oluyor. Su beni üşütüyor ama ne ürperiyorum ne de bunu umursuyorum. Tobias bir havlu alıp ellerimi kurulamaya başlıyor.</p>

  <p class="block17">“Ben...” Sesim boğuluyormuşum gibi çıkıyor. “Ailemdeki herkes ya ölü ya da hain. Ben nasıl...”</p>

  <p class="block17">Saçmalıyorum. Hıçkırıklarım bedenimi, zihnimi, her şeyi ele geçiriyor. Tobias beni kendine çektiğinde küvetteki suyla bacaklarım ıslanıyor. Bana sıkıca sarılıyor. Kalp atışlarının beni sakinleştirmesine izin veriyorum.</p>

  <p class="block17">“Artık senin ailen benim,” diyor.</p>

  <p class="block17">“Seni seviyorum,” diyorum.</p>

  <p class="block17">Bunu daha önce Bilgelik Merkezi’ne gitmeden önce de söylemiştim ama o zaman Tobias uyuyordu. Neden beni duyabileceği bir anda söylemediğimi bilmiyorum. Belki ona kendimi adamak gibi fazlasıyla kişisel bir konuda güvenmekten ya da belki birini sevmenin nasıl bir şey olduğunu bilmemekten korkuyordum. Oysa şu anda çok geç olmadan bunu söylememenin daha korkunç olduğunu düşünüyorum. Az daha ölecektim ve ben ona sevdiğimi söylememiş olacaktım.</p>

  <p class="block17">Ben onunum, o da benim; başından beri bu hep böyle olmuştu.</p>

  <p class="block17">Tobias bana bakıyor. Vereceği cevabı kafasının içinde çevirirken dengemi sağlamak için kollarına tutunmuş, bekliyorum.</p>

  <p class="block17">Kaşlarını çatıyor. “Bir daha söyle!”</p>

  <p class="block17">“Tobias,” diyorum. “Seni seviyorum.”</p>

  <p class="block17">Islak teni hala ter kokuyor. Bana dokunurken gömleğimin kolları tenine yapışıyor. Yüzünü boynuma gömüp köprücük kemiğimin hemen üzerinden, yanağımdan, dudaklarımdan öpüyor.</p>

  <p class="block17">“Ben de seni seviyorum,” diyor.</p>

  <p class="block17">!■ r</p>

  <h1 class="block15" id="id_bookmark51">OTUZ YEDİNCİ BÖLÜM</h1>

  <p class="block17"><span class="text5">Yan yana yatarken uyuyakaliyorum. Kabuslarla</span> uyanacağımdan korkuyordum ama fazlasıyla yorgun düşmüş olmalıyım çünkü dipsiz karanlıklara sürükleniyorum. Gözlerimi tekrar açtığımda tobias yanımda değil. Yatağın üzerine bir yığın giysi bırakılmış.</p>

  <p class="block17">Kalkıp banyoya giderken her yerim ağrıyor. Sanki bütün derim zımparalanmış gibi. Aldığım her nefes ciğerlerime batıyor. Neyse ki şimdi daha iyiyim. Banyonun ışığını yakmıyorum çünkü Bilgelik yerleşkesindeki ışıklar gibi gözlerimi acıtacaklarını biliyorum. Karanlıkta şampuanla saç kremini zar zor seçip duş alıyorum ve kendime suyla birlikte yepyeni olacağımı, suyun altından güçlenerek çıkacağımı söylüyorum.</p>

  <p class="block17">Banyodan çıkmadan önce yüzüme kan gelsin diye yanaklarımı sertçe çimdikliyorum. Aptalca olduğunu biliyorum ama herkesin önüne bitkin bir şekilde çıkmak istemiyorum.</p>

  <p class="block17">Odaya geri döndüğümde Tobias’ı görüyorum. Uriah yüz üstü yatağa yayılmış. Christina mavi bibloyu eline almış inceliyor. Ve Lynn elindeki yastıkla pis pis sırıtırken Uriah’ın başında dikiliyor.</p>

  <p class="block17">Yastığı bütün gücüyle Uriah’ın kafasına geçirdiğinde Christina “Merhaba Tris!” diyor. O sırada Uriah inliyor, “Ofî Bir yastıkla canımı yakmayı nasıl becerdin, Lynn?”</p>

  <p class="block17">“Sıradışı gücümle tabii ki,” diyor Lynn. “Dayak mı yedin Tris? Yanağın fena halde kızarmış.”</p>

  <p class="block17">Diğer yanımı yeterince çimdiklemeye gücüm yetmemiş olmalı. “Hayır, sadece sabah ışıltısı diyelim.”</p>

  <p class="block17">Şakam yepyeni bir dil gibi geliyor kulağıma. Christina belki gerektiğinden bir parça daha abartılı bir kahkaha atıyor ama çabası için ona içimden teşekkür ediyorum. Uriah birkaç kez zıpladıktan sonra yatağın kenarına oturuyor.</p>

  <p class="block17">“Eee, şu konuşmaktan kaçındığımız konuya geri dönelim,” diyor. Başıyla beni işaret ediyor. “Neredeyse ölüyordun. Sadist bir süslüpasta seni kurtardı. Şimdi hepimiz topluluksuzlarla işbirliği halinde ciddi bir savaşa hazırlanıyoruz.”</p>

  <p class="block17">“Süslüpasta mı?” diye soruyor Christina.</p>

  <p class="block17">“Cesurluk argosu.” Lynn sırıtıyor. “Hakaretlerin en büyüğü ama artık kimse kullanmıyor.”</p>

  <p class="block17">“Çünkü çok ağır bir hakaret,” diyor Uriah başını sallayarak. “Hayır. Çok aptalca, çünkü aklı başında olan bir Cesur bile bunu söylemeyi düşünmez. Süslüpastaymış. Kaç yaşındasın sen? On iki mi?”</p>

  <p class="block17">“On iki buçuk,” diyor Uriah.</p>

  <p class="block17">Laf dalaşlarının beni eğlendirmek amaçlı olduğunu hissediyorum, o yüzden onlara katılmama gerek yok. Gülmem yeterli. Ve mideme oturan taşların ısınmasına yetecek kadar gülüyorum.</p>

  <p class="block17">“Aşağıda yemek var,” diyor Christina. “Tobias yumurta kırdı. Gerçi iğrenç bir şey oldu ama denemek istersen yiyebilirsin.”</p>

  <p class="block17">“Hey!” diyorum. “Ben yumurta severim.”</p>

  <p class="block17">“Kasıntı kahvaltısı işte.” Kolumu sıkıyor. “Hadi gel!”</p>

  <p class="block17">Merdivenlerden aşağı inerken, ailemin evinde asla izin verilmeyecek bir gürültüyle adımlarımız basamaklarda patlıyor. Merdivenlerden koşarak indiğim her seferinde babam kaşlarını çatardı. “Dikkatleri üzerine çekme,” derdi. “Bu etrafındakilere karşı hiç saygılı bir davranış değil.”</p>

  <p class="block17">Oturma odasından sesler geliyor. Herkes hep bir ağızdan konuşuyor, kahkahalar atıyor. Geriden bir banço ya da gitarın belli belirsiz tıngırtıları duyuluyor. Kaç kişi biraraya gelirse gelsin Fedakarlık evlerinin sessiz olmasına alıştığımdan şamatayı garipsiyorum. Konuşmalar, kahkahalar ve müzik, evin asık suratlı duvarlarına hayat soluyor. İçim ısınıyor.</p>

  <p class="block17">Oturma odasının kapısında duruyorum. Uç kişilik kanepeye beş kişi sıkışmış, Dürüstlük merkezinden hatırladığım bir iskambil oyunu oynanıyor. Koltukta oturan bir adamın kucağına bir kadın yerleşmiş. Başka biri koltuğun koluna tüne miş, çorbasını kaşıklıyor. Tobias yerde oturup sırtını sehpaya dayamış. Vücudunun her parçası rahat olduğunun işareti. Bir bacağını altına kıvırmış, diğerini ileri uzatmış, kolunu dizinin üstüne yerleştirmiş ve dinlerken başını hafifçe eğiyor. Onu silahsızken hiç bu kadar rahat görmemiştim. Bunun mümkün olabileceği aklıma bile gelmezdi.</p>

  <p class="block17">Bana yalan söylendiğini anladığım zamanlarda olduğu gibi midem burkuluyor ama bu sefer bana kimin, hangi konuda yalan söylemiş olabileceğini kestiremiyorum. Öte yandan topluluksuzlarla ilgili bildiklerimin gördüklerimle uzaktan yakından ilgisi yok. Topluluksuz olmanın ölümden beter olduğu öğretilmişti bana.</p>

  <p class="block17">Birkaç saniye sonra insanlar kapıda durduğumu fark ediyor. Konuşanlar susuyor. Ellerimi gömleğimin eteklerine siliyorum. Bir sürü göz ve gereksiz bir sessizlik.</p>

  <p class="block17">Evelyn boğazını temizliyor. “Bu, Tris Prior millet. Dün onunla ilgili bir sürü şey dinlediniz.”</p>

  <p class="block17">“Ve Christina, Uriah, Lynn,” diye ekliyor Tobias. Dikkatleri üzerimden çekmeye çalıştığı için ona minnet duyuyorum ama bu pek işe yaramıyor.</p>

  <p class="block17">Bir süre eşikte çakılı kalıyorum. Sonra dövmeli cildi kırışmaya başlamış yaşlı bir adam konuşmaya başlıyor: “Senin ölmüş olman gerekmiyor muydu?”</p>

  <p class="block17">Diğerleri kahkahalarla gülmeye başladığında gülümsemeye çalışıyorum. Gülümsemem çarpık ve küçük kalıyor.</p>

  <p class="block17">“Öyle gerekiyordu,” diyorum.</p>

  <p class="block17">“Jeanine Matthews’a istediğini vermeyi hiç sevmiyoruz,” diyor Tobias. Ayağa kalkıp bana bir bezelye konservesi uzatıyor. Teneke kutuda bezelye yerine yumurta var oysa. Teneke parmaklarımı ısıtıyor.</p>

  <p class="block17">Oturduğunda ,ben de yanına oturuyorum ve yumurtayı kaşıklamaya başlıyorum. Aç değilim ama bir şeyler yemem gerektiğini biliyorum, o yüzden lokmaları çiğneyip yutuyorum. Topluluksuzların yemek yeme alışkanlıklarına yabancı değilim. Kutuyu Christina’ya uzatıp Tobias’tan şeftali konservesini alıyorum.</p>

  <p class="block17">“Niye herkes Marcus’un evine doluştu?” diye soruyorum ona.</p>

  <p class="block17">“Evelyn onu kovdu. Evin onun da evi olduğunu, Marcus’un yıllardır burayı kullanmadığını, artık sıranın kendisine geldiğini söyledi.” Tobias sırıtıyor. “Ön bahçede fena kapıştılar ama sonunda Evelyn galip geldi.”</p>

  <p class="block17">Tobias’ın annesine göz atıyorum. Odanın diğer köşesinde Peter’Ia konuşurken başka bir kutudan yumurta atıştırıyor. Midem kasılıyor. Tobias onun hakkında konuşurken neredeyse saygıyla konuşuyor. Ama kadının Tobias’ın hayatında geçici olduğumu söylemesi hala kulaklarımda çınlıyor.</p>

  <p class="block17">“Buralarda ekmek olacaktı.” Tobias sehpadan bir sepeti alıp bana uzatıyor. “İki dilim al. İhtiyacın var.”</p>

  <p class="block17">Ekmek diliminin kenarım kemirirken yine Peter’la Evelyn’e bakıyorum.</p>

  <p class="block17">“Sanırım Peter’ı yanma alacak,” diyor Tobias. “Topluluksuz hayatım anlatırken çok cazip gösterebiliyor.”</p>

  <p class="block17">“Cesurluktan uzak olsun yeter. Hayatımı kurtarmış olması umrumda değil. Ondan hala hoşlanmıyorum.”</p>

  <p class="block17">“Neyse ki bütün bunlar sona erdikten sonra artık topluluk farklarının bir önemi kalmayacak. Bence güzel olacak.”</p>

  <p class="block17">Bir şey demiyorum. Onunla burada tartışacak değilim. Topluluk sistemine karşı bir haçlı seferi düzenlerken Cesurluk ve Dürüstlük insanlarını topluluksuzlara katılmaya ikna etmenin ne kadar zor olacağını da hatırlatmıyorum. Bunu yapmak bile başlı başına bir savaşı gerektirir.</p>

  <p class="block17">On kapı açıldığında Edward içeri giriyor. Bugün korsan bandının üzerine gözkapağı yarı kapalı, mavi bir göz çizmiş. Yakışıklı yüzünde abartılı görünen göz çizimi hem korkunç hem de komik görünüyor.</p>

  <p class="block17">Biri onu “Eddie!” diye selamlıyor. Ama Edward’ın sağlam gözü Peter’a dikilmiş durumda. Pervasızca odayı geçerken birinin elindeki yemek kutusunun neredeyse düşmesine neden oluyor. Peter, gölgelerin içinde kaybolmak istercesine kapı pervazına sığınıyor.</p>

  <p class="block17">Edward onun hemen dibinde duruyor. Sonra yumruk atacakmış gibi üzerine atılıyor. Peter öyle bir irkiliyor ki kafasını hızla duvara çarpıyor. Edward, Peter’a vurmayıp da sırıtarak bize döndüğünde topluluksuzlar kahkahalarla gülüyor.</p>

  <p class="block17">“Gün ışığında pek de Cesur sayılmaz,” diyor Edward. Sonra Evelyn’e bakarak “Ona alet edevat verilmesine izin verme! Ne yapacağı hiç belli olmaz.”</p>

  <p class="block17">Bunu söylerken Peter’ın elinden çatalını kapıyor.</p>

  <p class="block17">“Geri ver,” diyor Peter.</p>

  <p class="block17">Edward boştaki eliyle Peter’ın boğazını kavrıyor ve parmaklarının ucuyla sıktığı çatalın dişlerini doğrudan onun adem elmasına dayıyor. Peter kaskatı kesilirken yüzü morarıyor.</p>

  <p class="block17">“Ben etraftayken çeneni kapalı tut!” diyor Edward alçak sesle. “Yoksa yine boğazına davranırım ama bir dahaki sefere çatalı yemek boruna saplayıveririm.”</p>

  <p class="block17">“Bu kadar yeter!” diyor Evelyn. Edward çatalı yere fırlatıp Peter’ı bırakıyor. Sonra odaya ilk girdiğinde kendisine seslenen adamın yanına gidiyor.</p>

  <p class="block17">“Farkında mısın, bilmiyorum,” diyor Tobias. “Ama Edward biraz dengesiz sanki.”</p>

  <p class="block17">“Onu anlıyorum,” diyorum.</p>

  <p class="block17">“Peter’ın kahvaltı bıçağı numarasına yardım eden şu Drew vardı ya?” diyor. “Cesurluktan atıldıktan sonra Edvvard’ın da dahil olduğu topluluksuz grubuna yamanmaya çalışmış. Onu hiç görmediğimizi de fark etmişsindir.”</p>

  <p class="block17">“Onu Edward mı öldürmüş?” diye soruyorum.</p>

  <p class="block17">“Hemen hemen,” diyor Tobias. “Zaten şu Myra mı neydi, o kızcağız da bu yüzden Edward’ı terk etmiş. Olan biteni kaldıramamış.”</p>

  <p class="block17">“Ben de bu konudan hiç hoşlanmadım,” diyorum.</p>

  <p class="block17">“Peki,” diyor Tobias omzuma dokunarak. “Tekrar bir Fedakar evinde olmak nasıl bir duygu? Bunu daha önce de soracaktım, arada kaynadı gitti. Rahatsız edici buluyorsan başka bir yere gidebiliriz.”</p>

  <p class="block17">İkinci dilimi de bitiriyorum. Bütün Fedakar evleri aynı, o yüzden oturma odası eski evimdekinin aynısı gibi görünüyor. Dolayısıyla biraz dikkatle incelersem bazı hatıralarımı canlandırıyor. Babam rahatça okuyabilsin diye her sabah içeriye yeterli ışığın girmesi için hafifçe aralanan perdeler. Her akşam örgü örerken annemin şişleri şıngırdatması... Bütün bunlar, boğazıma bir yumrunun oturmasına neden olmuyor. Bu da bir başlangıçtır.</p>

  <p class="block17">“Evet,” diyorum. “Rahatsız edici olabiliyor ama sandığın kadar değil.”</p>

  <p class="block17">Bir kaşını kaldırıyor.</p>

  <p class="block17">“Gerçekten. Bilgelikteki simülasyonlar bir şekilde bana yardımcı oldu. Belki dayanıklılığımı artırdı.” Kaşlarım çatılıyor. “Belki de artırmamıştır. Belki beni anılara sıkı sıkıya tutunmaktan vazgeçirmiştir.” Bu kulağa daha doğru geliyor. “Bir gün sana anlatırım.” Sesim çok uzak.</p>

  <p class="block17">Yanağımı okşuyor ve kahkaha atıp sohbet eden onca insana rağmen yavaşça beni öpüyor.</p>

  <p class="block17">“Şuna da bakın,” diyor solumdaki adam. “Tobias, sen bir Kasıntı olarak yetişmemiş miydin? Sizlerin sadece el ele tutuştuğunuzu falan sanırdım.”</p>

  <p class="block17">“Fedakarlık çocukları nasıl oluyor sence?” Tobias kaşlarını kaldırarak meydan okuyor.</p>

  <p class="block17">“İrade gücüyle doğuyorlar,” diye araya giriyor koltuğun koluna tüneyen kadın. “Yoksa bunu bilmiyor muydun, Tobias?”</p>

  <p class="block17">“Hayır, farkında değildim.” Tobias sırıtıyor. “Kusura bakmayın.”</p>

  <p class="block17">Hepsi gülüyor. Hepimiz gülüyoruz. İşte o an, belkiTobias’ın gerçek topluluğuyla birarada olduğumu fark ediyorum. Belli erdemlere göre kategorize olmamışlar. Bütün renklere, bütün eylemlere, bütün erdemlere ve bütün kusurlara sahipler.</p>

  <p class="block17">Onları birarada tutan şeyin ne olduğunu bilmiyorum. Bildiğim kadarıyla onları aynı platformda buluşturan tek şey başarısızlık. Bunun dışındaki bağ her neyse yeterince güçlü görünüyor.</p>

  <p class="block17">Tobias’a bakarken sonunda onun gerçek benliğini gördüğümü düşünüyorum. Benimle ilişkisinden farklı davranıyor. Bunu daha önce göremediysem onu tam olarak tanıdığımı nasıl iddia edebilirim?</p>

  <p class="block17">Güneş batmak üzere. Fedakarlık bölgesi artık ıssız değil. Cesurlar ve topluluksuzlar sokaklarda dolaşıyor. Bazılarının ellerinde şişeler, bazılarında silahlar var.</p>

  <p class="block17">Önümde Zeke, Shauna’nın tekerlekli sandalyesini itiyor. Eski Fedakarlık lideri Alice Brewster’ın evinin önünden geçiyorlar. Beni görmüyorlar.</p>

  <p class="block17">“Yine yap!” diyor Shauna.</p>

  <p class="block17">“Emin misin?”</p>

  <p class="block17">“Evet!”</p>

  <p class="block17">“Tamam... ”</p>

  <p class="block17">Zeke, tekerlekli sandalyeyi iterek koşmaya başlıyor. Sonra tam gözden kaybolmak üzerelerken sandalyenin tutma yerlerine sıkıca tutunup ayaklarını yerden kesiyor ve birlikte sokağın ortasından aşağı kaymaya başlıyorlar. Shauna ciyaklarken Zeke kahkahalar atıyor. Sağa dönüp çatlak yoldan Fedakarların her ay toplandığı binaya doğru yürüyorum. Oraya son gidişimin üzerinden çok uzun zaman geçmiş gibi gelse de hala nerede olduğunu biliyorum. Önce güneydeki sokağa sapacağım. Sonra iki sokak batıya ilerleyeceğim.</p>

  <p class="block17">Yürürken güneş milim milim ufukta batmaya başlıyor. Akşam güneşi binaları saran renkleri yuttuğunda binaların hepsi grileşiyor.</p>

  <p class="block17">Fedakarlık merkezinin ön cephesi, bölgedeki bütün binalar gibi sadece çimentoyla kaplı. Ama kapıyı açtığımda tanıdık ahşap döşeme ve kare şeklinde yerleştirilmiş ahşap banklar beni selamlıyor. Salonun tepesindeki camdan, turuncu gün ışığı yere vuruyor. Salondaki tek süs buymuş gibi görünüyor.</p>

  <p class="block17">Ailemle birlikte oturduğum banka oturuyorum. Ben babamın, Caleb annemin yanına otururdu. Şimdi kendimi yapayalnız hissediyorum. Son Prior.</p>

  <p class="block17">“Güzel, öyle değil mi?” Marcus içeri girip karşıma oturuyor ve ellerini kucağında kavuşturuyor. Batan güneşin yere vuran ışığı aramızda kalıyor.</p>

  <p class="block17">Tobias’ın vurduğu çenesinde büyük bir çürük var. Saçlarını yeni taramış.</p>

  <p class="block17">“Fena değil,” diyorum oturduğum yerde sırtımı dikleştirirken. “Burada ne işin var?”</p>

  <p class="block17">“İçeri girdiğini gördüm.” Dikkatle tırnaklarını inceliyor. “Ve seninle Jeanine Matthevvs’un çaldığı bilgiyle ilgili konuşmak istemiştim.”</p>

  <p class="block17">“Ya bunu yapmakta geç kaldıysan? Ya zaten öğrendiysem?”</p>

  <p class="block17">Marcus bakışlarım tırnaklarından kaldırdığında kara gözleri kısılıyor. Tobias’ın gözleri babasına benziyor ama onun gözleri asla zehir saçarcasına bakmaz. “Bu mümkün değil!”</p>

  <p class="block17">“Bunu bilemezsin.”</p>

  <p class="block17">“Aslında biliyorum. Çünkü gerçeği duyan insanlara neler olduğuna şahsen tanık oldum. Ne aradıklarını unutmuş gibi hatırlamaya çalışarak ortalıkta avare avare dolaşırlar.”</p>

  <p class="block17">Bir ürperti sırtımda dolaşırken kollarıma yayılıp tüylerimin diken diken olmasına neden oluyor.</p>

  <p class="block17">“Jeanine bir topluluğun yarısın öldürmeye karar verdiyse son derece önemli bir bilgi olmalı,” diyorum. Bir süre susuyorum. Bir şey daha biliyorum ama bunu henüz fark ettim.</p>

  <p class="block17">Jeanine’e saldırmadan hemen önce kadın “Bu seninle ilgili değil! Benimle de ilgili değil!” demişti.</p>

  <p class="block17">Ve bu dediği bana yaptığı şeyden başka bir şey değildi. Beni, yani bir Uyumsuzu etkileyecek bir simülasyon bulmaya çalışıyordu.</p>

  <p class="block17">“Uyumsuzlarla ilgili olduğunu biliyorum,” diyorum. “Bahsettiğin bilginin çitlerin ötesiyle ilgili olduğunu da biliyorum.”</p>

  <p class="block17">“Çitin ötesinde ne olduğunu bilmekle aynı şey değil.”</p>

  <p class="block17">“İyi ya söyleyecek misin, yoksa oltaya atlamamı mı bekliyorsun?”</p>

  <p class="block17">“Buraya bencilce bir tartışma için gelmedim. Ve hayır, sana bunu söylemeyeceğim ama bunun nedeni, söylemek istememem değil. Açıkçası nasıl anlatacağımı bilmiyorum. Kendin görmen gerekiyor.”</p>

  <p class="block17">Onu dinlerken yerdeki parlamanın kırmızıya döndüğünü, adamın yüzündeki gölgelerin koyulaştığını fark ediyorum.</p>

  <p class="block17">“Sanırım Tobias haklı,” diyorum. “Bu bilgiye sahip tek adam olmaktan hoşlanıyorsun. Benim bilmemem hoşuna gidiyor. Kendini önemli hissediyorsun. Nasıl anlatacağını bilmediğinden değil, söylemek istemediğin için söylemeyeceksin.”</p>

  <p class="block17">“Bu doğru değil.”</p>

  <p class="block17">“Nereden bilebilirim?”</p>

  <p class="block17">Marcus gözlerime bakarken aynı ısrarla ben de ona bakıyorum.</p>

  <p class="block17">“Saldırı simülasyonundan bir hafta önce Fedakarlık liderleri, dosyadaki bilgiyi herkesle paylaşmaya karar verdi.</p>

  <p class="block17">Şehirdeki herkesle. Saldırının gerçekleştiği günden yaklaşık yedi gün sonra açıklayacaktık bilgiyi. Bunu yapmaya fırsatımız olmadı.”</p>

  <p class="block17">“Jeanine, çitin ötesiyle ilgili bilgiyi açıklamanızı mı istemedi yani? Niye ki? Hem nereden biliyordu? Sadece Fedakarlık liderlerinin bildiğini söylemiştin.”</p>

  <p class="block17">“Hepimiz buralı değiliz, Beatrice. Hepimiz belli bir amaçla buraya getirildik. Bir süre önce Fedakarlık topluluğu, bu amaca ulaşmak için Bilgelikle işbirliği yapmak zorunda bırakıldı ama Jeanine yüzünden sonunda işler karıştı. Çünkü o yapmamız gerekeni yapmak istemiyor. Bu uğurda cinayeti göze alıyor.”</p>

  <p class="block17">Buralı değiliz. Buraya getirildik.</p>

  <p class="block17">Bu yeni bilgiyle beynim uğulduyor. Oturduğum bankın kenarım ellerimle sıkıca kavrıyorum.</p>

  <p class="block17">“Yapmamız gereken ne?” diyorum neredeyse fısıltıyla.</p>

  <p class="block17">“Bir yalancı olmadığımı kanıtlayacak kadarını söyledim. Geri kalanını sana açıklayacak yeteneğim gerçekten yok. Bildiğim kadarım anlattım çünkü işler gittikçe karışıp korkunç bir hal alıyor.”</p>

  <p class="block17">Korkunç. Birden sorunu anlıyorum. Topluluksuzlar sadece Bilgelikteki önemli insanları değil, aynı zamanda sahip oldukları verileri de yok etmek istiyor. Her şey yerle bir olacak.</p>

  <p class="block17">Bunun iyi bir plan olduğuna hiç inanmadım ama eninde sonunda geri adım atmamız gerekeceğini biliyordum. Çünkü verileri yok etsek bile Bilgeler bu bilgiye sahip olacaktı. Öte her şey yerle bir edilirse en zeki Bilge bile bazı şeyleri yeniden yaratamaz.</p>

  <p class="block17">“Sana yardım edersem Tobias’a ihanet etmiş olurum. Onu kaybederim.” Zorlukla yutkunuyorum. “Bana iyi bir neden vermen lazım.”</p>

  <p class="block17">“Toplum yararına olması haricinde mi?” Marcus iğrenircesine burnunu kırıştırıyor. “Bu sana yetmez mi?”</p>

  <p class="block17">“Toplumumuz paramparça. O yüzden hayır, yetmez!” Marcus iç çekiyor.</p>

  <p class="block17">“Annenle baban senin için öldüler, bu doğru. Ama öldürülmek üzere olduğun gece annenin Fedakarlık merkezinde olmasının nedeni seni kurtarmak değildi. Orada olduğunu bile bilmiyordu. Dosyayı Jeanine’den kurtarmaya çalışıyordu. Ve ölmek üzere olduğunu duyduğunda sana koşarak dosyayı Jeanine’in eline bırakmış oldu.”</p>

  <p class="block17">“Bana böyle anlatmadı,” diyorum hararetle.</p>

  <p class="block17">“Yalan söylüyordu. Çünkü yalan söylemesi gerekiyordu. Ama Beatrice, asıl mesele, asıl mesele şu ki annen büyük ihtimalle Fedakarlık merkezinden canlı çıkamayacağını biliyordu ve yine de denemesi gerekiyordu. Bahsettiğim dosya uğruna ölmeyi göze almıştı. Anlıyor musun?”</p>

  <p class="block17">Fedakarlar dost düşman gözetmeden gerektiğinde ölümü göze alırlar. Belki de bu yüzden tehlikeli durumlarla karşılaştıklarında hayatta kalamıyorlar. Ama ölümü göze aldıkları bir kaç özel durum var. Dahası fiziksel dünyada birçok şey, onlar için hiç değerli değildir.</p>

  <p class="block17">Yani Marcus bana doğruyu söylüyorsa ve annem gerçekten de açığa çıkacak bu bilgi için ölümü göze almışsa... Onun yarıda bıraktığını tamamlamak için elimden geleni ardıma koymam.</p>

  <p class="block17">“Beni kışkırtmaya çalışıyorsun, öyle değil mi?”</p>

  <p class="block17">“Sanırım,” diyor Marcus gözyuvaları iyice karanlığa gömülürken. “Buna sen karar vereceksin.”</p>

  <h1 class="block15" id="id_bookmark52">OTUZ SEKİZİNCİ BÖLÜM</h1>

  <p class="block17"><span class="text5">Eaton evine geri dönerken acele etmiyorum ve saldiri</span> simülasyonu sırasında beni su tankından kurtarırken annemin söylediklerini hatırlamaya çalışıyorum. Saldırı başladığından beri rayları gözetlemekle ilgili bir şey söylemişti. Seni bulduğumda ne yapacağımı bilmiyordum. Ama seni kurtarmaktan başka bir şey düşünmedim.</p>

  <p class="block17">Kafamın içinde tekrarladığım annemin sesi bana yabancı geliyor. Seni bulduğumda ne yapacağımı bilmiyordum. Yani, hem seni hem dosyayı nasıl kurtaracağımı bilemedim. Ama seni kurtarmaktan başka bir şey düşünemedim.</p>

  <p class="block17">Başımı iki yana sallıyorum. Böyle mi söylemişti, yoksa Marcus’un söyledikleri yüzünden kendimi mi kandırıyorum? Bilmenin hiç yolu yok. Tek yapabileceğim Marcus’a güvenip güvenmeyeceğim konusunda bir karara varmak.</p>

  <p class="block17">Marcus korkunç şeyler yaparken, toplumumuz “iyi” ve “kötü” olarak bölünmedi. Zalimlik birinin dürüst olmadığı anlamına gelmez, tıpkı cesur olmanın birini iyi biri yapmadığı gibi... Marcus ise ikisi birden, hem iyi hem kötü. •</p>

  <p class="block17">Eh, belki iyiden daha çok kötü olabilir!</p>

  <p class="block17">Ama bu onun yalan söylediği anlamına gelmez.</p>

  <p class="block17">Sokağın ilerisinde turuncu alevlerin ışığım görüyorum. Diken üstünde adımlarımı hızlandırdığımda, alevlerin kaldırımdaki insan boyunda metal bidonlardan yükseldiğini görüyorum. Cesurlar ve topluluksuzlar bidonların etrafına toplanmıştı, gruplar birbirlerine oldukça yakın duruyordu. Ve onların önünde de Evelyn, Harrison, Tori ve Tobias duruyordu.</p>

  <p class="block17">Cesurların sağ tarafında Christina, Uriah, Lynn, Zeke ve Shauna’yı görünce yanlarına gidiyorum.</p>

  <p class="block17">“Neredeydin?” diye soruyor Christina. “Her yerde seni aradık.”</p>

  <p class="block17">“Yürüyüşe çıktım. Neler oluyor?”</p>

  <p class="block17">“Sonunda saldırı planını bizimle paylaşmaya karar verdiler,” diyor Uriah heyecanla.</p>

  <p class="block17">“Ah!” diyebiliyorum.</p>

  <p class="block17">Evelyn elini havaya kaldırdığında topluluksuzlar susuyor. Daha iyi eğitilmiş oldukları kesin, çünkü Cesurların susması en az otuz saniye sürüyor.</p>

  <p class="block17">“Geçtiğimiz birkaç haftadır, Bilgelikle savaşmak için bir plan geliştiriyorduk,” diyor Evelyn. Alçak sesle konuşsa da rahatça duyulabiliyor. “Ve artık planı oluşturduğumuza göre sizlerle paylaşmak isteriz.”</p>

  <p class="block17">Evelyn başını salladığında Tori sözü alıyor. “Stratejimiz tek bir noktayı kapsamaktan ziyade daha geniş kapsamlı. Bilgeliktekilerden kimin Jeanine’i destekleyip kimin desteklemediğini bilmemiz mümkün değil. O yüzden onu desteklemeyenlerin halihazırda Bilgelik genel merkezinden ayrıldığını varsaymamız daha doğru olur.”</p>

  <p class="block17">“Bilgelik topluluğunun gücünü insanlardan değil, sahip oldukları bilgiden aldıklarını hepimiz biliyoruz,” diyor Evelyn. “Bilgiye sahip oldukları sürece onlardan asla kurtulamayız. Özellikle de aramızdan birçok kişiyi simülasyonla etkileyebileceklerini göz önünde bulundurmalıyız. Uzun süredir bilgiyi bizi kontrol etmek ve parmaklarında oynatmak için kullandılar.” Topluluksuzlar arasındaki bir haykırış Cesurlara yayılıyor, kalabalık tek bir beynin komut verdiği dev bir organizma gibi coşuyor. Oysa ben ne düşüneceğimi ya da ne hissedeceğimi kestiremiyorum. Benim de içimden tezahüratlara katılmak geliyor. Bilgeleri ve o çok değer verdikleri her bilgi kırıntısını yok etmek istediğimi haykırmak geçiyor içimden.</p>

  <p class="block17">Tobias’a bakıyorum. Yüzünden ne düşündüğü belli olmuyor. Üstelik alevlerin yükseldiği bidonun arkasında durduğu için onu görmek pek kolay olmuyor. Onun içinden neler geçtiğini merak ediyorum.</p>

  <p class="block17">“Özür dileyerek bildirmek zorundayım ki simülasyon alıcısıyla vurulanların burada kalması gerekecek,” diyor Tori. “Yoksa her an Bilgelerin silahına dönüşebilirsiniz.”</p>

  <p class="block17">Birkaç itiraz haykırışı yükseliyor ama kimse şaşırmışa benzemiyor. Belki de Jeanine’in simülasyonlarla neler yapabileceğini çok iyi bildiklerindendir.</p>

  <p class="block17">Lynn homurdanıp Uriah’a bakıyor. “Biz kalıyor muyuz yani?” “Sen kalıyorsun,” diyor Uriah.</p>

  <p class="block17">“Sen de vuruldun,” diyor kız. “Kendi gözlerimle gördüm.” “Uyumsuz olduğumu unuttun mu?” diye düzeltiyor onu Uriah. Lynn gözlerini devirirken Uriah aceleyle sözüne devam ediyor çünkü muhtemelen Lynn’in Uyumsuzlarla ilgili komplo teorisini yeniden dinlemek istemiyor. “Her neyse, bahse girerim kimse güvende değil. Jeanine vücudunda simülasyon alıcısı olan herkesin geride kaldığını bilirse özellikle seni etki altına alma ihtimali ne olabilir?”</p>

  <p class="block17">Lynn bunu düşünürken kaşlarını çatıyor. Fakat Tori yeniden konuşmaya başladığında tekrar neşeleniyor. Tabii Lynn ne kadar neşeli görünebilirse...</p>

  <p class="block17">“Geri kalanımız topluluksuzlardan ve Cesurlardan oluşan gruplara ayrılacak,” diyor Tori. “Büyük bir grup Bilgelik genel merkezine girerek binayı ele geçirecek ve Bilgelerin kontrolünü ellerinden alacak. Diğer küçük gruplar derhal binanın üst katlarına çıkıp belli başlı Bilgelik ofislerini dağıtacak. Gruplarınızı bu akşam ilerleyen saatlerde öğrenebilirsiniz.” “Saldırı üç gün içinde gerçekleşecek,” diyor Evelyn. “Kendinizi hazırlayın. Tehlikeli ve zor bir saldırı olacak. Ama topluluksuzlar zaten zorluklara alışkın.”</p>

  <p class="block17">Bu sefer topluluksuzlar coştuğunda sadece birkaç hafta önce biz Cesurların, bu insanlara yiyecek ve erzak verdikleri için Fedakarları eleştirdiğimizi hatırlıyorum. Her şey ne kadar çabuk unutuluyor?</p>

  <p class="block17">“Ve Cesurlar da tehlikeye alışkın.”</p>

  <p class="block17">Etrafımdaki herkes yumruklarını havaya kaldırıp bağırıyor. Sesleri kafamın içinde çınlıyor, göğsümdeki zafer coşkusu onlara katılma isteğimi artırıyor.</p>

  <p class="block17">Oysa böylesi tutkulu bir konuşma yapan biri için Evelyn’in yüzü neredeyse ifadesiz sayılır. Sanki maske takmış gibi görünüyor.</p>

  <p class="block17">Tori, “Bilgelere yıkım!” diye bağırdığında herkes onu tekrarlıyor. Hangi topluluktan olduğu fark etmeksizin bütün sesler birleşiyor. Ortak bir düşmanımızın olması bizi dost yapar mı?</p>

  <p class="block17">Tobias’ın da tezahüratlara katılmadığını fark ediyorum. Christina da sessizce seyrediyor.</p>

  <p class="block17">“Aklıma yatmıyor,” diyor kız.</p>

  <p class="block17">“Ne demek istiyorsun?” diyor Lynn etrafımızda yükselen sesleri bastırmak istercesine. “Bize ne yaptıklarını unuttun mu? Simülasyonla zihinlerimizi ele geçirip insanları öldürmemize neden olmadılar mı? Bütün Fedakarlık liderlerini öldürmediler mi?”</p>

  <p class="block17">“Evet,” diyor Christina. “Ben sadece... Yani bir topluluk merkezini basıp herkesi öldürmek, Bilgelerin Fedakarlara yaptıklarıyla aynı şey değil mi?”</p>

  <p class="block17">“Bu farklı. Bu sebepsiz bir saldırı değil, tahrik var!” diyor Lynn kaşlarını çatarak.</p>

  <p class="block17">“Evet,” diye kabul ediyor Christina. “Evet, biliyorum.</p>

  <p class="block17">Bana bakıyor. Bir şey demiyorum. Aslında haksız sayılmaz. Bu planda akla yatmayan bir şeyler var.</p>

  <p class="block17">Sessiz bir yer bulmak için Eaton evine yürüyorum.</p>

  <p class="block17">On kapıdan girip merdivenleri tırmanıyorum. Tobias’ın eski odasına ulaştığımda yatağa oturup pencereden dışarı bakıyorum. Topluluksuzlar ve Cesurlar ateşlerin etrafına toplanmış, sohbet edip kahkahalar atıyorlar. Ama birarada değiller. Hala aralarında rahatsız edici bir bölünme var; topluluksuzlar bir tarafta, Cesurlar diğer tarafta.</p>

  <p class="block17">Alev yükselen bidonlardan birinin yanında duran Lynn, Uriah ve Christina’ya bakıyorum. Uriah hızlı el hareketleriyle alevlerle oynaşıyor. Gülümsemesi daha çok kederle çarpılmış gibi hüzünlü görünüyor.</p>

  <p class="block17">Birkaç dakika sonra merdivenlerden birinin çıktığını duyuyorum. Tobias odaya girerken ayakkabılarını ayağından fırlatıyor.</p>

  <p class="block17">“Sorun ne?” diye soruyor.</p>

  <p class="block17">“Yok bir şey,” diyorum. “Sadece topluluksuzların Cesurlarla işbirliğine bu kadar kolay yanaşmasına şaşırıyorum. Sonuçta bugüne kadar Cesurların onlara pek nazik davrandığı söylenemez.”</p>

  <p class="block17">Yanıma gelip pencere pervazına dayanıyor.</p>

  <p class="block17">“Bu doğal bir işbirliği değil zaten,” diyor. “Ama aynı amacı güdüyoruz.”</p>

  <p class="block17">“Şimdilik öyle. Peki amaçlar değişirse? Topluluksuzlar işbirliği yaptıkları topluluklardan kurtulmak isterken Cesurlar tam tersini düşünecek.”</p>

  <p class="block17">Tobiasin dudakları ince bir çizgiye dönüşüyor. Birden aklıma elma bahçesinde yürüyen Marcus ve Johanna geliyor. Marcus da kadından bir şey saklarken aynı şekilde görünüyordu.</p>

  <p class="block17">Tobias bu özelliğini babasından mı aldı acaba? Yoksa çizgiye dönüşen dudakları başka bir anlama mı geliyor?</p>

  <p class="block17">“Sen benim grubumdasın,” diyor. “Saldırı sırasında yani. Umarım sorun olmaz. Diğerlerini kontrol odalarına götürmemiz gerekiyor.”</p>

  <p class="block17">Saldırı. Saldırıya eşlik edersem, Jeanine’in Fedakarlardan çaldığı bilginin peşine düşemem. Birinden birini seçmem gerekiyor.</p>

  <p class="block17">Tobias, Bilgelikle baş etmenin gerçeği öğrenmekten daha önemli olduğunu söylemişti. Ve Bilgelik verilerinin kontrolünü topluluksuzlara vermeyi taahhüt etmeseydi haklı da olabilirdi. Ama bana başka seçim şansı bırakmıyor. Gerçeği söyleme ihtimaline karşı bile olsa Marcus’a yardım etmeliyim. En sevdiğim insanların ardından iş çevirmem gerekiyor.</p>

  <p class="block17">Tabii şu anda da yalan söylemem gerekiyor.</p>

  <p class="block17">Parmaklarımı birbirine doluyorum.</p>

  <p class="block17">“Nedir?” diye soruyor Tobias.</p>

  <p class="block17">“Hala tabanca kullanamıyorum.” Başımı kaldırıp ona bakıyorum. “Ve Bilgelik Merkezi’nde olanlardan sonra...” Öksürerek boğazımı temizliyorum. “Hayatımı tehlikeye atmak o kadar da cazip gelmiyor.”</p>

  <p class="block17">“Tris.” Parmak uçlarıyla yanağımı okşuyor. “Gitmen gerekmiyor.”</p>

  <p class="block17">“Bir ödlek gibi görünmek istemem.”</p>

  <p class="block17">“Hey!” Parmakları çeneme kayıyor. Soğuk olduklarını hissediyorum. Bana sert sert bakıyor. “Bu topluluk için herkesten çok daha fazlasını yaptın. Sen...”</p>

  <p class="block17">İç çekerek alnını benimkine dayıyor.</p>

  <p class="block17">“Sen hayatım boyunca tanıdığım en cesur insansın. Burada kal. Dinlen.”</p>

  <p class="block17">Beni öptüğünde yine dağılıp bin parçaya bölüneceğimi sanıyorum. Burada kalacağımı sanıyor ama aslında arkasından iş çevirerek nefret ettiği babasına yardım edeceğim. Bu yalan ona söylediğim en büyük yalan. Bundan geri dönüşüm asla olmayacak.</p>

  <p class="block17">Alnını geri çekerken titreyen nefesimi duymasın diye başımı pencereye çeviriyorum.</p>

  <h1 class="block15" id="id_bookmark53">OTUZ DOKUZUNCU BÖLÜM</h1>

  <p class="block17"><span class="text5">“Şahane! Şimdi tam banço tingirdatan bîr hanim</span> evladına benzedin işte!” diyor Christina.</p>

  <p class="block17">“Sahi mi?”</p>

  <p class="block17">“Hayır. Aslında alakası yok. Sadece... Dur şunu düzelteyim, olur mu?”</p>

  <p class="block17">Bir süre çantasında bir şeyler aranıyor, sonra küçük bir kutu çıkarıyor. Kutudaki boy boy tüp ve kapların makyaj malzemesi olduğunu biliyorum ama bunlarla ne yapılabileceğine dair hiçbir fikrim yok.</p>

  <p class="block17">Ailemin evindeyiz. Hazırlanmak için aklıma gelen tek yer burası oldu. Christina ortalığı karıştırmaktan hiç çekinmedi; küçük bir araştırmanın sonucunda dolapla duvar arasında Caleb’ın Bilgelik eğilimini kanıtlayan iki kitap buldu.</p>

  <p class="block17">“Dur bakalım, doğru anlamış mıyım? Savaşa hazırlanmak için Cesurluk yerleşkesinden çıkıp buraya geldin ve gelirken yanında makyaj malzemelerini getirdin, öyle mi?”</p>

  <p class="block17">“Evet. Ne kadar çekici olduğumu gördüklerinde beni vurmakta zorlanacaklarını düşündüm,” diyor bir kaşını kaldırarak. “Kıpırdama!”</p>

  <p class="block17">Parmağım boyunda siyah bir tüpün kapağını çevirdiğinde kırmızı bir çubuk beliriyor: Ruj. Dudaklarım renklenene kadar küçük darbelerle ağzımı özenle boyuyor. Dudaklarımı büzdüğümde burnumun ucundan dudaklarımı görebiliyorum.</p>

  <p class="block17">“Biri sana hiç kaş almanın mucizelerinden bahsetmiş miydi?” diye soruyor bir cımbızı parmaklarının arasına alırken.</p>

  <p class="block17">“Onu benden uzak tut.”</p>

  <p class="block17">“Aman iyi!” Canı sıkılmış gibi iç çekiyor. “Allık da sürerdim ama bendeki sana uygun tonda değil.”</p>

  <p class="block17">“Oysa aynı ten rengine sahibiz. Çok şaşırdım.”</p>

  <p class="block17">“Ha ha!” diyor.</p>

  <p class="block17">Evden çıktığımızda dudaklarım kırmızı, kirpiklerim kıvrık ve üzerimde parlak kırmızı bir elbise var. Bıçağımı dizimin iç tarafına bağlamayı unutmadım. Her şey yerli yerinde.</p>

  <p class="block17">“Hayatları Mahveden Marcus, bizimle nerede buluşacak?” diye soruyor Christina. Kırmızı yerine giydiği Dostluk sarısı elbise, teninin üzerinde daha parlak görünüyor.</p>

  <p class="block17">Gülüyorum. “Fedakarlık merkezinin arka tarafında.”</p>

  <p class="block17">Karanlıkta kaldırımdan ilerliyoruz. Herkes şu anda yemekte olmalı, en azından zamanlamayı buna göre ayarladım ama birilerine denk geliriz endişesiyle Dostluk elbiselerimizi sakla mak için üzerimize siyah ceketler geçirdik. Alışkanlıkla betondaki bir çatlağın üzerinden atlıyorum.</p>

  <p class="block17">“İkiniz nereye gidiyorsunuz?” Peter’ın sesi. Omzumdan arkama bakıyorum. Kaldırımda duruyor. Ne zamandır orada durduğunu merak ediyorum.</p>

  <p class="block17">“Sen neden saldırı grubunla birlikte yemek yemiyorsun?” diye soruyorum.</p>

  <p class="block17">“Benim grubum falan yok.” Elini hafifçe yaraladığım koluna vuruyor. “Ben yaralıyım.”</p>

  <p class="block17">“Ya ne demezsin! Tabii ki yaralısın!” diyor Christina.</p>

  <p class="block17">“Eh, bir avuç topluluksuzla birlikte savaşa gitmek istemiyorum!” diyor Peter gözlerindeki yeşil kıvılcımlarla. “O yüzden burada kalacağım.”</p>

  <p class="block17">“Tam bir ödleksin!” diyor Christina, iğreniyormuş gibi dudağını bükerek. “Nasıl olsa başkaları pisliğini temizler.”</p>

  <p class="block17">“Öyle!” diyor Peter, kötücül bir neşeyle. Ellerini çırpıyor. “Ölürken size iyi eğlenceler.”</p>

  <p class="block17">Islık çalarak sokağın karşısına geçiyor ve diğer yönde ilerliyor.</p>

  <p class="block17">“En azından dikkatini dağıttık,” diyor Christina. “Bir daha nereye gittiğimizi sormadı.”</p>

  <p class="block17">“Evet. Bu iyi oldu.” Boğazımı temizliyorum. “Şu plan. Çok aptalca değil mi?”</p>

  <p class="block17">“Aslında aptalca değil.”</p>

  <p class="block17">“Ah hadi ama! Marcus’a güvenmek aptallık işi. Çitteki Cesurları geçmeye çalışmak aptallık işi. Cesurlara ve topluluk- suzlara karşı gelmek aptallık işi. Hepsi biraraya geldiğinde insanoğlunun bugüne kadar duymadığı kadar büyük bir aptallık olduğu söylenebilir.”</p>

  <p class="block17">“Ne yazık ki aynı zamanda sahip olduğumuz en iyi plan bu,” diye fikrini belirtiyor Christina. “Herkesin gerçeği bilmesini istiyorsak bu gerekli.”</p>

  <p class="block17">Öleceğimi düşündüğüm sırada bu misyonu yüklenmesi konusunda Christinaya güvenmiştim, o yüzden şimdi de ona güvenmemenin aptallık olacağını düşündüm. Benimle gelmek istemeyeceği konusunda endişeliydim; fakat Christina’nın nereden geldiğini hep unutuyorum; O bir Dürüst. Gerçeği her şeyin üstünde tutan Dürüstlükten geliyor. Artık bir Cesur olabilir ama bütün bu olan bitenden öğrendiğim tek bir şey varsa, o da eski topluluklarımızdan asla kurtulamadığımızda.</p>

  <p class="block17">“Demek sen burada büyüdün. Buraları seviyor muydun?” Christina kaşlarını çatıyor. “Ayrılmak istediğine göre sanırım pek sevmiyordun.”</p>

  <p class="block17">Yürüdüğümüz sırada güneş ağır ağır batıyor. Fedakarlık bölgesinde günbatımını hiç sevememiştim, çünkü şu andaki gibi bütün renkler solup tek bir renk gibi görünür. Oysa şu anda değişmeyen griyi rahatlatıcı buluyorum.</p>

  <p class="block17">“Bazı şeyleri sevdiğim gibi bazılarından nefret ediyordum,” diyorum. “Tabii kaybedene kadar sevdiğimi bilmediğim birkaç şey de var.”</p>

  <p class="block17">Fedakarlık merkezine ulaşıyoruz. Binanın cephesi, bölgedeki bürün her şey gibi çimento sıvalı. Toplantı odasına girip eski ahşabın kokusunu içime çekmek çok hoşuma giderdi ama zamanımız yok. Binanın yanındaki ara sokağa girip Marcus’un bizi bekleyeceğini söylediği arka tarafa yürüyoruz.</p>

  <p class="block17">Pudra mavisi bir kamyonet bizi bekliyor. Motoru halihazırda çalışıyor. Direksiyonda Marcus oturuyor. Ortaya otursun diye Christina’nın önüme geçmesini sağlıyorum. Mümkünse Marcus’un yanına oturmak istemiyorum. Ondan nefret etmemin, Tobias’a ihanet etmenin suçluluk duygusunu bir nebze olsun azalttığını hissediyorum.</p>

  <p class="block17">Başka çaren yok, diyorum kendime. Başka yolu yok!</p>

  <p class="block17">Kafamın içinde bunları tekrarlarken kapıyı kapatıp emniyet kemerini aranıyorum. Sonunda iyice yıpranmış bir kayışla bozuk kilit mekanizmasını buluyorum.</p>

  <p class="block17">“Bu çöplüğü nereden buldun?” diye soruyor Christina.</p>

  <p class="block17">“Topluluksuzlardan çaldım. Araçları bulup tamir ediyorlar. Motoru çalıştırmak kolay olmadı. Şu ceketlerden kurtulsanız iyi olur kızlar.”</p>

  <p class="block17">Ceketlerimizi top haline getirip yarı açık duran pencereden dışarı atıyorum. Marcus gaza bastığında motor kükrüyor. Yerimizde sayacağımızı düşünüyorum ama kamyonet yola koyuluyor.</p>

  <p class="block17">Hatırlayabildiğim kadarıyla Fedakarlık bölgesinden Dostluk merkezine giden yol yaklaşık bir saat sürüyor. Tabii bu süre, sürücünün ne kadar yetenekli olduğuna da bağlı. Marcus ana caddelerden birine çıkıp gaza basıyor. Yoldaki bir çukurun hemen yanından geçerken öne savruluyoruz. Dengemi sağlamak için torpido gözüne tutunuyorum.</p>

  <p class="block17">“Rahatla Beatrice,” diyor Marcus. “Daha önce de araba kullandım.”</p>

  <p class="block17">“Ben de daha önce bir sürü şey yaptım ama o şeylerde iyi olduğum anlamına gelmez bu!”</p>

  <p class="block17">Marcus gülümserken devrilmiş bir trafik lambasına çarpmamak için direksiyonu sola kırıyor. Yeniden hızlanırken omuzlarımız çarpıştığında Christina çok eğleniyormuş gibi cıvıldıyor.</p>

  <p class="block17">“Aptalca bir iş ha?” diyor camdan giren rüzgarın sesini bastırmak için yüksek sesle.</p>

  <p class="block17">Koltuğuma sımsıkı yapışıp akşam yemeğinde ne yediğimi hatırlamamaya çalışıyorum.</p>

  <p class="block17">Çitlere ulaştığımızda kasklarındaki ışıklarla Cesurların kapıyı koruduğunu görüyoruz. Mavi kollukları siyah kıyafetlerinin üzerinde hemen göze çarpıyor. Eğleniyormuşum gibi görünmeye çalışıyorum. Asık bir suratla onları Dostluktan olduğuma inandıramam.</p>

  <p class="block17">Esmer bir adam tabancasıyla Marcus’un penceresine yaklaşıyor. El fenerini önce Marcus’a, sonra Christina’yla bana doğrultuyor. Işık karşısında gözlerimi kısıyorum. Gözüme ışık tutulmasından ve suratıma tabanca doğrultulmasından hiç hoşlanmıyormuşum gibi adama gülümsüyorum.</p>

  <p class="block17">Dosduk topluluğundakiler gerçekten böyle şeyler düşünüyorsa hayal dünyasında yaşıyor olmalılar. Ya da o ekmekten fazla yiyorlar.</p>

  <p class="block17">“Söyleyin bakalım,” diyor adam. “Bir Fedakarın, iki Dostluk kızıyla aynı kamyonette ne işi var?”</p>

  <p class="block17">“Bu kızlar şehre birtakım tedarik malzemelerini götürmeye gönüllü olmuş,” diyor Marcus. “Ben de güvenliklerini korumak için onlara eşlik etmeye gönüllü oldum.”</p>

  <p class="block17">“Hem araba kullanmayı da bilmiyoruz,” diyor Christina sırıtarak. “Babam yıllar önce öğretmeye çalışmıştı ama fren pedalıyla gaz pedalını sürekli karıştırdığımdan, tahmin edebileceğiniz gibi tam bir felaketti! Her neyse, Joshua’nın bize eşlik etmeye gönüllü olması gerçekten çok nazik bir davranıştı çünkü taşıdığımız kutularla gidip gelmemiz çok.</p>

  <p class="block17">Cesurluk askeri onu susturmak için elini kaldırıyor. “Tamam, anladım.”</p>

  <p class="block17">“Ah, elbette! Özür dilerim.” Christina kıkırdıyor. “Açıklamam gerektiğini düşündüm çünkü kafanız karışmış gibi görünüyordunuz ve bu tür durumlarla kaç kereler karşılaştığınız düşünülürse.</p>

  <p class="block17">“Evet,” diyor adam. “Siz şehre geri dönecek misiniz?” diye soruyor Marcus’a.</p>

  <p class="block17">“Hemen değil,” diye yanıtlıyor Marcus.</p>

  <p class="block17">“Pekala. Devam edebilirsiniz.” Başıyla kapıda duran diğer nöbetçilere işaret veriyor. İçlerinden biri tuş paneline bir dizi numara girdiğinde kapı kayarak açılıyor. Marcus nöbetçiyi başıyla selamladıktan sonra Dostluk yerleşkesine giden delik deşik yola giriyor. Kamyonetin farlarında yoldaki tekerlek izleri, otluklar ve havada uçuşan böcekler görülebiliyor. Sağıma baktığımda karanlıkta kalp atışı ritminde havada salınan ateşböceklerini görüyorum.</p>

  <p class="block17">Birkaç saniye sonra Marcus yan yan Christinaya bakıyor. “O da neydi öyle?”</p>

  <p class="block17">“Cesurların nefret ettikleri bir şey varsa o da neşeli Dostluk gevezeliğidir,” diyor Christina omuzlarını kaldırarak. “Dikkatini dağıtacak kadar canını sıkarsam bizi kolayca geçireceğini düşünmüştüm.”</p>

  <p class="block17">Ağzım kulaklarımda sırıtıyorum. “Sen bir dahisin.”</p>

  <p class="block17">“Biliyorum.” Olmayan saçlarını savuruyor.</p>

  <p class="block17">“Ama,” diyor Marcus. “Joshua bir Fedakarlık ismi değil.”</p>

  <p class="block17">“Her neyse. Sanki herkes farkı biliyor.”</p>

  <p class="block17">İleride Dostluk merkezinin parlayan ışıklarını, seranın etrafına inşa edilmiş tanıdık ahşap binaları görüyorum. Elma bahçesinin içinden geçiyoruz. Hava ılık toprak kokuyor.</p>

  <p class="block17">Küçükken, hasat zamanı yardım etmeye geldiğimiz zaman annemin bir elmaya uzandığı an gözümde canlanıyor. Yüreğime bir sancı saplanıyor ama annemin hatırası birkaç önceki gibi üstüme çullanmıyor. Belki onu onurlandırmak üzere bir görev üstlendiğimden böyledir. Ya da belki kederlenemeyecek kadar yaşanacaklar konusunda endişeliyim. Ama bir şeylerin değiştiği kesin.</p>

  <p class="block17">Marcus kamyoneti yatakhanelerin arkasına park ediyor. Ancak bu sırada motoru çalıştırmak için anahtar olmadığını fark ediyorum.</p>

  <p class="block17">“Motoru nasıl çalıştırdın?” diye soruyorum.</p>

  <p class="block17">“Babam mekanik ve bilgisayarla ilgili bir sürü şey öğretmişti,” diye yanıtlıyor. “Aynı bilgileri oğluma da aktardım. Her şeyi kendi kendine öğrendiğini sanmıyordun ya?”</p>

  <p class="block17">“Aslında öyle olduğunu düşünmüştüm.” Kapıyı açıp kamyonetten iniyorum. Otlar ayak parmaklarımı ve bileklerimi gıdıklıyor. Christina yanımda durup başını yana eğiyor.</p>

  <p class="block17">“Burası çok farklı,” diyor. “İnsan orada neler olup bittiğini unutur.” Başparmağıyla şehir yönünü işaret ediyor.</p>

  <p class="block17">“Buradakiler genellikle unutuyor,” diyorum.</p>

  <p class="block17">“Şehrin öte tarafı hakkında bilgileri var, değil mi?” diye soruyor.</p>

  <p class="block17">“En fazla Cesurluk devriyelerini biliyorlar,” diyor Marcus. “Bu da dış dünyanın bilinmezlerle ve tehlikelerle dolu olduğu anlamına geliyor.”</p>

  <p class="block17">“Onların ne bildiğini nereden biliyorsun?” diye soruyorum.</p>

  <p class="block17">“Çünkü onlara bu kadarını söyledik,” diye yanıtlayıp seraya yöneliyor.</p>

  <p class="block17">Christina’yla bakışıyoruz. Sonra adama yetişmek için koşuyoruz.</p>

  <p class="block17">“Bu ne demek oluyor?”</p>

  <p class="block17">“Bir bilgiye sahip olduğunda bu bilgiyi kaç kişiyle paylaşacağına karar vermen gerekir,” diyor Marcus. “Fedakarlık liderleri onlara söylememiz gerekeni söyledi. Şimdi umalım da Johanna eski alışkanlıklarından vazgeçmesin. Akşamın erken saatlerinde genellikle serada olur.”</p>

  <p class="block17">Kapıyı açıyor, içerideki hava tıpkı son ziyaretimdeki gibi yoğun ama şimdi aynı zamanda puslu görünüyor. Nem yanaklarımı serinletiyor.</p>

  <p class="block17">“Vay canına,” diyor Christina.</p>

  <p class="block17">Serayı sadece ay ışığı aydınlatıyor. O yüzden ağaç boyundaki bitkilerle insan siluetini birbirinden ayırmak zor oluyor. Seranın kenarından ilerlerken yapraklar yüzümü yalıyor. Sonra bir çalının yanına elindeki kaseyle çömelmiş böğürtlene benzeyen bir şey toplayan Johanna’yı görüyorum. Saçlarını arkaya topladığından yüzündeki yara izini seçebiliyorum.</p>

  <p class="block17">“Bizi yine ziyaret edeceğinizi hiç sanmıyordum, Bayan Prior,” diyor.</p>

  <p class="block17">“Ölmüş olmam gerektiği için mi?” diyorum.</p>

  <p class="block17">“Her zaman silahla yaşayanın silahla öleceğine inanırım. Ama sıklıkla memnuniyetle şaşırıyorum.” Kaseyi dizlerinin üzerine yerleştirip bana bakıyor. “Öte yandan burayı çok sevdiğiniz için geri döndüğünüzü düşünecek kadar saf değilim.”</p>

  <p class="block17">“Evet,” diyorum. “Başka bir şey için geldik.”</p>

  <p class="block17">“Pekala,” diyor ayağa kalkarken. “Hadi gidip konuşalım o zaman!”</p>

  <p class="block17">Kaseyi seranın ortasına kadar taşıyor. Burası Dostluk üyelerinin toplandığı yer. Kadının ardından ağaç köklerine kadar takip ediyoruz, sonra oturduğumuzda bize topladığı böğürdenlerden ikram ediyor. Bir avuç alıp kaseyi Christina’ya uzatıyorum.</p>

  <p class="block17">“Johanna, bu Christina,” diyor Marcus. “Dürüstlükte doğmuş bir Cesur.”</p>

  <p class="block17">“Dostluk merkezine hoşgeldin, Christina.” Johanna anlayışla gülümsüyor. Dürüstlükte doğmuş iki kişinin birbirinden çok farklı bir yerde karşılaşması tuhaf bir durum: Cesurluk ve Dostluk.</p>

  <p class="block17">“Söylesene Marcus,” diyor Johanna. “Ziyaretinizin sebebi nedir?”</p>

  <p class="block17">“Bence Beatrice daha iyi anlatacaktır,” diyor. “Ben daha çok ulaşımı sağladım.”</p>

  <p class="block17">Johanna soruyu tekrarlamadan bana dönüyor ama gözlerindeki tereddütten Marcus’la konuşmayı tercih ettiğini anlayabiliyorum. Sorsam itiraz edecektir ama Johanna Reyes’in benden nefret ettiğinden adım gibi eminim.</p>

  <p class="block17">“Şey...” diye söze başlıyorum. Pek zekice bir açılış sayılmaz. Avuçlarımı eteklerime siliyorum. “İşler kötüleşiyor.”</p>

  <p class="block17">Sonrasında kelimeler hiç duraksamadan en basit haliyle dudaklarımdan dökülüyor. Cesurların topluluksuzlarla ittifak kurduğunu, Bilgelik Merkezi’ni yok edip bizi iki temel topluluğun birinden mahrum bırakacaklarını açıklıyorum. Bilgelik yerleşkesinde çok önemli bir bilginin olduğunu, birçok bilgiye sahip olmalarına rağmen özellikle bu bilginin onlardan geri alınması gerektiğini söylüyorum. Sözüm bittiğinde bütün bunların onunla ya da topluluğuyla ne ilgisi olduğunu söylemediğimi fark ediyorum ama bunu nasıl dile getireceğimi kestiremiyorum.</p>

  <p class="block17">“Kafam karıştı Beatrice,” diyor Johanna. “Bizden tam olarak ne bekliyorsun?”</p>

  <p class="block17">“Buraya yardım istemeye gelmedim,” diyorum. “Çok yakında birçok insanın öleceğini bilmeniz gerektiğini düşündüm. Ve topluluğunuzun bir kısmına rağmen bu olurken burada hiçbir şey yapmadan oturmak istemediğinizi de biliyorum.”</p>

  <p class="block17">Johanna gözlerini yere dikiyor. Haklı olsam da çarpık ağzıyla beni yalanlamaya çalışıyor.</p>

  <p class="block17">“Bir de burada kalmalarına izin verdiğiniz Bilgelerle konuşmamıza izin vermenizi rica edecektim,” diyorum. “Saklandıklarını biliyorum, onlara ulaşmamız lazım.”</p>

  <p class="block17">“Peki niyetiniz ne?” diye soruyor kadın.</p>

  <p class="block17">“Vuracağız tabii ki,” derken gözlerimi deviriyorum.</p>

  <p class="block17">“Bu hiç komik değil!” îç çekiyorum. “Özür dilerim. Sadece bilgiye ihtiyacım var. Hepsi bu.”</p>

  <p class="block17">“Eh, o zaman yarma kadar beklemeniz gerekecek!” diyor Johanna. “Geceyi burada geçirebilirsiniz.”</p>

  <p class="block17">Başımı yastığa koyar koymaz uyuyorum ama planladığımdan daha erken uyanıyorum. Ufuktaki parlamadan, güneşin doğmak üzere olduğunu anlayabiliyorum.</p>

  <p class="block17">İki yatağın arasındaki dar aralıkta Christina, yüzünü mindere yapıştırmış, yastığı başının üzerine kapatmış uyuyor. Üzerinde bir lamba olan dolap aramızda duruyor. Ahşap döşemeyi gıcırdatmadan yürümenin imkanı yok. Sol duvardaysa bir ayna asılı. Fedakarlar haricinde herkes aynaları vazgeçilmez görür. Hala ortalık yerde bir ayna gördüğümde küçük bir şok yaşıyorum.</p>

  <p class="block17">Yataktan kalkıp giyinmeye başlıyorum. Gürültü çıkarmamak gibi bir derdim yok çünkü beş yüz Cesurluk askeri yanı başında rap rap yürüse Christina’yı derin uykusundan uyandıramaz. Gerçi bir Bilge fısıltısıyla tavşan gibi yerinden sıçrayacak kadar da tuhaf bir kız.</p>

  <p class="block17">Dışarı çıktığımda güneş ışıkları ağaç dallarının arasından sızıyor. Elma bahçesinin yakınında toplanmış küçük bir Dostluk kalabalığı görüyorum. Ne yaptıklarını görmek için onlara yaklaşıyorum.</p>

  <p class="block17">El ele tutuşup bir çember oluşturmuşlar. Yarısı henüz ergen yaşlarda, diğerleri yetişkin. İçlerinden en garip olanı, ördüğü gri saçlarıyla yaşlı bir kadın konuşuyor.</p>

  <p class="block17">“Bize barış bahşeden Tanrı’nın şefkatine inanıyoruz,” diyor. “O yüzden birbirimize barış ve şefkatle yaklaşıyoruz.”</p>

  <p class="block17">Bu sözlerin bir işaret olacağı aklıma gelmezdi ama Dostlar bir anda hareketleniyor ve karşılarında duran biriyle el ele tutuşuyor. Herkes çiftini bulduğunda birkaç dakika boyunca birbirlerine bakıyorlar. Bazıları bir şeyler mırıldanıyor, bazıları gülümsüyor, bazılarıysa hiç kıpırdamadan öylece duruyor. Sonra ayrılıp bir başkasına geçiyor, aynı ritüeli tekrarlıyorlar.</p>

  <p class="block17">Daha önce hiç Dostluk ayinine denk gelmemiştim. Ailemin topluluğundaki dini ayinlere aşinayım ki bu ayinleri hala bir yanımla özlerken diğer yanım fazlasıyla aptalca buluyorum. Akşam yemeği öncesi edilen dualar, haftalık toplantılar, yardımlar, fedakar Tanrı’yla ilgili ilahiler... Hem farklı hem de gizemli bir dünya.</p>

  <p class="block17">“Gel, bize katıl,” diyor gri saçlı kadın. Benimle konuştuğunu anlamam için birkaç saniye geçmesi gerekiyor. Gülümseyerek eliyle beni çağırıyor.</p>

  <p class="block17">“Ah hayır!” diyorum. “Ben sadece...”</p>

  <p class="block17">“Gel,” diyor yine kadın. Başka çarem olmadığını hissederek yürüyorum ve aralarında duruyorum.</p>

  <p class="block17">Yaşlı kadın bana gelip elimi tutuyor. Kuru parmakları sertleşmiş, gözleri ısrarla gözlerimi sorguluyor. Bakışlarından rahatsız oluyorum.</p>

  <p class="block17">Gözlerimiz buluştuğunda aniden tuhaf bir şey oluyor. Kıpırdamadan duruyorum, kılım bile kıpırdamıyor; sanki bü tün bedenim ağırlaşıyor ve bu ağırlıktan şikayet etmiyorum. Kadının kahverengi gözleri sabit bir şekilde gözlerime dikili.</p>

  <p class="block17">“Tanrı’nın barışı seninle olsun,” diyor alçak sesle. “Özellikle zorlu günlerinde.”</p>

  <p class="block17">Kimse duymasın diye “Neden olsun ki?” diyorum yumuşak sesle. “Yaptıklarımdan sonra.</p>

  <p class="block17">“Bunun yaptıklarınla bir ilgisi yok,” diyor. “Bu bir lütuf. Öğrenemeyeceğin bir yetenek.”</p>

  <p class="block17">Beni bırakıp bir başkasına gidiyor. Bense ellerim hala önümde öylece kalıyorum. Biri gelip elimi tutuyor ama gruptan ayrılıp önce yürümeye başlıyorum. Sonra deli gibi koşuyorum.</p>

  <p class="block17">Bütün gücümle ağaçların arasından koşarken ancak ciğerlerim yanmaya başladığında duruyorum.</p>

  <p class="block17">Alnımı en yakınımdaki ağaca dayıyorum, kabuk tenimi çiziyor. Ağlamamak için kendimi zor tutuyorum.</p>

  <p class="block17">Sabahın ilerleyen dakikalarında çiseleyen yağmurun altında seraya yürüyorum. Johanna acil bir toplantı yapılacağını duyurdu.</p>

  <p class="block17">Seranın en kıyısında, mineral çözeltiye yatırılmış iki büyük bitkinin arasında durup mümkün olduğunca göze batmamaya çalışıyorum. Dostluk sarısı kıyafetiyle salonun sağ tarafında oturan Christinayı seçmem birkaç dakikamı alıyor. Devasa boyutlardaki ağacın köklerinin üzerinde Johanna’yla birlikte duran Marcus’u bulma konusunda ise zorluk çekmiyorum.</p>

  <p class="block17">Ellerini önünde kavuşturan Johanna saçlarını arkaya taramış. Yüzünde iz bırakan yara aynı zamanda gözüne de zarar vermiş. Gözbebeği öylesine soluk bir renkte ki neredeyse bütün gözü beyaz görünüyor. Sol gözü ise önündeki Dostluk üyelerini süzerken sağ gözüyle eşzamanlı hareket etmiyor.</p>

  <p class="block17">Ama burada sadece Dostlar yok. Düz saçlarını kısa kesmiş ve sıkı topuzlar yapmış Fedakarların yanı sıra birkaç sıraya yerleşmiş gözlüklü insanlar da var. Bunlar Bilgelikten olmalı. Cara da aralarında oturuyor.</p>

  <p class="block17">“Şehirden bir mesaj aldım,” diyor Johanna, herkes sustuğunda. “Sizinle paylaşmak istiyorum.”</p>

  <p class="block17">Gömleğinin eteğini düzeltiyor, sonra yine ellerini önünde kavuşturuyor. Gergin görünüyor.</p>

  <p class="block17">“Cesurlar, topluluksuzlarla ittifak kurdu,” diyor. “İki gün içinde Bilgelik Merkezi’ne saldırmayı planlıyorlar. Bu savaştan en büyük zararı Cesurluk ordusu kuran Bilgeler değil, Bilgelikteki masumlar ve bugüne kadar büyük emeklerle elde ettikleri bilgiler görecek.”</p>

  <p class="block17">Başını eğip derin bir nefes aldıktan sonra devam ediyor: “Liderlik kavramına karşı olduğumuzu biliyorum ve bu yüzden size kendimi lider olarak sunmaya hakkım yok. Fakat sadece bu seferlik, daha önce başkalarının sorunlarına dahil olmama kararımızı tekrar gözden geçirmeyi önersem, umarım beni affedersiniz.”</p>

  <p class="block17">Mırıldanmalar oluyor. Cesurların mırıltılarıyla uzaktan yakından alakası yok bunların. Bunlar, ağaç dalından uçuşa geçen kuşlar kadar nazik mırıltılar.</p>

  <p class="block17">“Bilgelikle sıkı ilişkilerimiz olmamasına rağmen, onların toplumumuz için ne kadar hayati bir öneme sahip olduğunu biliyoruz,” diyor. “Sırf insan olmaları nedeniyle bile gereksiz bir katliamdan korunmaları gerekir çünkü onlar olmadan ayakta kalamayız. Şiddete başvurmadan şehre girmeyi, barış elçileri olarak kaçınılmaz savaşın korkunç kıyımını elimizden geldiğince durdurmaya çalışmayı öneriyorum. Lütfen bunu aranızda tartışın.”</p>

  <p class="block17">Yağmur başımızın üzerindeki cam panellere toz gibi yağıyor. Johanna beklemek için ağaç köklerinden birine oturuyor. Dostluk üyeleri son seferinde olduğu gibi hemen tartışmaya başlamıyor. Yağmur damlalarından bile daha sessiz fısıltılarla başlayan tartışma normal konuşmalara dönüşüyor, ardından bazılarının sesi yükseliyor. Bağırmıyorlar ama bağırmaya çok yakınlar.</p>

  <p class="block17">Yükselen her ses içimi ürpertiyor. Son iki ayda daha çok olmak üzere hayatım boyunca birçok tartışmaya katıldım ama hiçbiri beni bu kadar ürkütmemişti. Dostluk üyelerinin aslında hiç tartışmaması gerekir.</p>

  <p class="block17">Daha fazla bekleyemiyorum. Toplantı alanının kenarına yürüyüp ayakta duran ve yerde oturan Dostların arasından geçiyorum. Bazıları bana dik dik bakıyor. Kırmızı elbise giymiş olsam bile köprücük kemiğimi süsleyen dövmeler uzaktan açıkça görülebiliyor.</p>

  <p class="block17">Bilgelerin oturduğu sıraya yaklaştığımda duruyorum. Cara hemen ayağa kalkıp kollarını göğsünde kavuşturuyor.</p>

  <p class="block17">“Senin burada ne işin var?” diye soruyor.</p>

  <p class="block17">“Neler olup bittiğini Johanna’ya anlatmaya geldim,” diyorum. “Ve yardım istemeye.”</p>

  <p class="block17">“Benden mi?” diyor kız şaşkınlıkla. “Neden sana...”</p>

  <p class="block17">“Sadece senden değil,” diye sözünü kesiyorum. Burnum hakkında söylediklerini unutmaya çalışıyorum ama bu çok zor. “Hepinizden. Topluluğunuzun sahip olduğu verilerin bir kısmını kurtarmak için bir planım var ama yardımınıza ihtiyacım olacak.”</p>

  <p class="block17">“Aslında,” diyor Christina sol omzumda belirerek. “Bir planımız var.”</p>

  <p class="block17">Cara omzumun üzerinden Christina’ya bakıyor, sonra yine beni süzüyor.</p>

  <p class="block17">“Bilgelere yardım mı etmek istiyorsun?” diyor. “Kafam karıştı.</p>

  <p class="block17">“Cesurlara yardım etmek istemiştiniz,” diyorum. “Topluluğunun emrettiğini robot gibi yerine getirmeyen sadece siz mi varsınız sanıyorsun?”</p>

  <p class="block17">“Her şey davranış biçimine bağlı,” diyor Cara. “Yoluna çıkan insanları vurmak tam da bir Cesur davranışı sonuçta.”</p>

  <p class="block17">Boğazım çimdiklenmiş gibi hissediyorum. Kaşlarının arasındaki çizgi ve sarı saçlarındaki koyu tutamlar da dahil olmak üzere tıpkı kardeşine benziyor.</p>

  <p class="block17">“Cara,” diyor Christina. “Bize yardım edecek misiniz, etmeyecek misiniz?”</p>

  <p class="block17">Kız iç çekiyor. “Ben edeceğim. Diğerlerinin de yardım edeceğinden eminim. Toplantı sonunda Bilgelik yatakhanesinde yanımıza gelin ve planınızı anlatın.”</p>

  <p class="block17">Toplantı bir saat daha sürüyor. Dışarıda yağmur durdu ama damlalar hala tavandaki panellerden ve cam duvarlardan süzülüyor. Toplantı bitene kadar Christina’yla bir duvarın dibine oturup başparmaklarımızı dövüştürdük. O her zaman yeniyor.</p>

  <p class="block17">Sonunda Johanna ve sözcü olarak seçilenler ağaç köklerinin üzerinde biraraya geliyor. Johanna başını eğdiği için saçları yüzüne düşüyor. Tartışmadan çıkan sonucu bizimle paylaşması gerekiyor. Oysa kollarını göğsünde kavuşturmuş, parmaklarıyla dirseklerini döverek öylece bekliyor.</p>

  <p class="block17">“Neler oluyor?” diye soruyor Christina.</p>

  <p class="block17">Johanna sonunda başını kaldırıyor.</p>

  <p class="block17">“Ortak bir karara varmamız çok zor oldu,” diyor. “Ama topluluğumuzun çoğunluğu, diğer toplulukların işlerine karışmama politikamıza sadık kalmamız gerektiğini düşünüyor.”</p>

  <p class="block17">Dostların şehre gidip gitmeme kararı önemli değil. Fakat bütün bir topluluğun ödlek olmadığına dair umutlarım vardı ve bence bu karar fazlasıyla ödlekçe bir karar. Pencerenin altında iyice kaykılıyorum.</p>

  <p class="block17">“Bu topluluk bana çok şey verdi ve topluluğumuzun bölünmesini asla istemem,” diye devam ediyor Johanna. “Yine de vicdanım beni bu karara karşı gelmeye zorluyor. Vicdanı el vermeyen herkes benimle birlikte şehre gelmeye davetlidir.” İlk başta diğer herkes gibi onun ne dediğinden emin olamıyorum. Kadın başını eğdiğinde yara izi yine görünüyor. Sonra ekliyor: “Böyle davranmam artık Dostluk topluluğunun bir bireyi olmamamı gerektiriyorsa bunu anlayışla karşılarım.” Burnunu çekiyor. “Ama sizlerden ayrılmam gerekecekse kinle değil sevgiyle ayrılacağımı bilmenizi isterim.”</p>

  <p class="block17">Eğilerek kalabalığı selamlıyor, saçını kulağının arkasına sıkıştırıyor ve kapıya yöneliyor. Birkaç Dostluk üyesi sendeleyerek doğruluyor, sonra başkaları onları takip ediyor. Sonunda seradaki herkes ayağa kalkıyor ve sayıları çok fazla olmasa da bazıları Johanna’ınn ardından gidiyor.</p>

  <p class="block17">“İşte bunu hiç beklemiyordum,” diyor Christina.</p>

  <h1 class="block15" id="id_bookmark54"><b class="calibre4">KIRKINCI</b> <b class="calibre4" id="id_bookmark55">BÖLÜM</b></h1>

  <p class="block17">BİLGELİK YATAKHANESİ, DOSTLUK YERLEŞKESİNDEKİ EN BÜYÜK yatakhanelerden biri. Toplam on iki yatak var. Dip duvar boyunca sık aralıklarla yerleştirilmiş sekiz, yan duvarlar duvar boyunca dikine yerleştirilmiş ikişer yatak da olduğu için odanın ortasında geniş bir alan kalmış. Ortadaki boş alana üzeri aletler, metal parçaları, çarklar, eski bilgisayar parçaları ve kablolarla kaplı bir masa konmuş.</p>

  <p class="block17">Christina’yla planımızı az önce anlattık. Bir düzineden fazla Bilgelik gözlerini üzerimize dikmişken planımız kendi kulağımıza bile aptalca geliyor.</p>

  <p class="block17">“Planınız kusurlu,” diyor Cara. İlk tepki ondan geliyor.</p>

  <p class="block17">“Zaten biz de bu yüzden size geldik,” diyorum. “Planımızı daha iyileştirmemize yardım etmeniz için.”</p>

  <p class="block17">“Eh, her şeyden önce şu kurtarmak istediğiniz önemli veriler meselesi var!” diyor. “Verileri bir diske yazma fikri çok saçma. Diskler de tıpkı diğer nesneler gibi kırılabilir ya da yanlış insanların eline geçebilir. Bence bir veri ağı kullanmalısınız.”</p>

  <p class="block17">“Veri... Ne?”</p>

  <p class="block17">Cara, diğer Bilgelere göz atıyor. İçlerinden gözlüklü ve koyu tenli bir adam söz alıyor, “Devam et. Onlara söyle. Artık sır saklamanın bir anlamı yok!”</p>

  <p class="block17">Cara yine bana bakıyor. “Bilgelik yerleşkesindeki bilgisayarların çoğu, diğer topluluk bilgisayarlarındaki verilere ulaşacak şekilde düzenlenmiştir. Jeanine’in saldırı simülasyonunu Bilgelik yerine Cesurluk bilgisayarlarından bu kadar kolay çalıştırması da bu sayede oldu.”</p>

  <p class="block17">“Nasıl yani?” diyor Christina. “İstediğiniz zaman her topluluğun bilgisayarlarına dalıp çıkabildiğinizi mi söylemek istiyorsun?”</p>

  <p class="block17">“Verilere dalıp çıkamazsınız,” diyor genç bir adam. “Bu mantıksız olurdu.”</p>

  <p class="block17">“Mecazi söylüyorum,” diyor Christina. Sonra kaşlarını çatıyor. “Öyle değil mi?”</p>

  <p class="block17">“Mecaz mı, yoksa lafın gelişi mi?” diyor genç adam, Christina gibi kaşlarını çatarak. “Yoksa mecaz, ‘lafın gelişi’ başlığı altında başka bir kategori miydi?”</p>

  <p class="block17">“Fernando,” diyor Cara. “Konuyu dağıtma!”</p>

  <p class="block17">Adam başını sallayarak özür diliyor.</p>

  <p class="block17">“Aslına bakarsanız, veri ağı mevcutken etik açıdan bu sorgulanabilir ama geldiğimiz noktada ağın varlığı avantajımıza olacaktır. Bilgisayarlar diğer toplulukların bilgilerine ulaşabildiği gibi aynı şekilde veri de gönderebilir. Kurtarmak istediğiniz bilgileri diğer toplulukların bilgisayarlarına gönderirsek kaybolmaları ihtimali ortadan kalkar.”</p>

  <p class="block17">“Gönderirsek derken...” diyorum.</p>

  <p class="block17">“Sizinle gelip gelmeyeceğimizi mi soruyorsun? Hepimizin gelmeyeceği kesin ama bazılarımızın size katılması gerekiyor. Bilgelik Merkezi’nde yolunuzu kendi başınıza bulabileceğinizi sanmıyorsunuz ya?”</p>

  <p class="block17">“Gelirseniz vurulabileceğinizi de biliyorsun herhalde,” diyor Christina. Gülümsüyor. “Gözlükleriniz kırılmasın diye arkamıza saklanmak falan da yok.”</p>

  <p class="block17">Cara gözlüğünü çıkarıp ortasından kırıyor.</p>

  <p class="block17">“Topluluğumuzdan kaçarak hayatımızı tehlikeye attık zaten,” diyor Cara. “Topluluğumuzu kendinden kurtarmak için yine tehlikeye atılırız.”</p>

  <p class="block17">“Hem,” diye söze başlıyor tiz bir ses. On bir yaşından daha büyük olamayacak bir kız, Cara’nın arkasından başını uzatıyor. Siyah saçları benimkiler gibi kısa ama kıvırcık. “İşe yarayacak aletlerimiz var.”</p>

  <p class="block17">Christina’yla bakışıyoruz.</p>

  <p class="block17">“Ne gibi aletler?” diye soruyorum.</p>

  <p class="block17">“Henüz prototip aşamasında,” diyor Fernando. “Öyle ince eleyip sık dokuyacak tarafları yok.”</p>

  <p class="block17">“Zaten hiç tarzımız değildir,” diyor Christina.</p>

  <p class="block17">“O zaman kullandığınız aletleri nasıl iyileştiriyorsunuz?” diye soruyor küçük kız.</p>

  <p class="block17">“Aslında iyileştirmiyoruz,” diye yanıtlıyor Christina derin bir iç çekişi eşliğinde. “Her geçen gün biraz daha kötüleşiyorlar.”</p>

  <p class="block17">Kız hafifçe başını sallıyor. “Entropi.”</p>

  <p class="block17">“Efendim?”</p>

  <p class="block17">“Entropi,” diye cıvıldıyor kız. “Evrendeki tüm maddelerin aynı ısıya doğru hareket ettiği teorisi. ‘Sıcak ölüm’ olarak da bilinir.”</p>

  <p class="block17">“Elia,” diye uyarıyor Cara küçük kızı, “Bu abartılı bir basitleştirme.”</p>

  <p class="block17">Elia ona dilini çıkardığında kendimi tutamayıp gülüyorum. Daha önce dil çıkarın bir Bilgeye hiç rastlamamıştım. Ama öte yandan hiç genç bir Bilgeye de rastlamamıştım. Sadece Jeanine ve çalışanları. Ağabeyim dahil.</p>

  <p class="block17">Fernando yataklardan birinin yanma çömelip altından bir kutu çıkarıyor. Birkaç saniye karıştırdıktan sonra küçük ve yuvarlak bir disk çıkarıyor. Disk, sadece Bilgelik Merkezi’nde sık sık karşılaştığım açık renkli bir metalden yapılmış. Avucunda taşıyarak bana getiriyor. Almak için uzandığımda elini kaçırıyor.</p>

  <p class="block17">“Aman dikkat!” diyor. “Bunu genel merkezimizden getirdim. Burada icat ettiğimiz bir şey değil. Dürüstlere saldırdıklarında orada miydin?”</p>

  <p class="block17">“Evet,” diyorum. “Tam göbeğinde.”</p>

  <p class="block17">“Camların patlamasını hatırlıyor musun?”</p>

  <p class="block17">“Sen de mi oradaydın?” Gözlerimi kısıyorum.</p>

  <p class="block17">“Hayır. Kayıtları Bilgelik Merkezi’nde seyrettirdiler,” diyor. “Eh, ateş ettikleri için cam patlamış gibi görünüyordu ama bu tam olarak doğru sayılmaz! Cesurluk askerlerinden biri, bunlardan birini camın yakınına fırlattı. Disk insan kulağının duyamayacağı bir sinyal yaydığında cam parlıyor.”</p>

  <p class="block17">“Peki,” diyorum. “Bunun bize ne faydası olacak?”</p>

  <p class="block17">“Camlar aynı anda patladığında insanların fena halde panikleyeceğini tahmin edebilirsin,” diye yanıtlıyor hafifçe gülümseyerek. “Özellikle Bilgelik Merkezi gibi her yerin camla kaplı olduğu bir yerde.”</p>

  <p class="block17">“Doğru,” diyorum.</p>

  <p class="block17">“Başka neyiniz var?” diye soruyor Christina. “Dostluktakiler bundan çok hoşlanacak,” diyor Cara. “Nerede şu? Hah, işte burada!”</p>

  <p class="block17">Parmaklarıyla sarabileceği büyüklükte siyah renkli plastik bir kutu çıkarıyor. Kutunun üst tarafında dişe benzeyen iki metal parça var. Alttaki bir düğmeye bastığında dişlerin arasından ip gibi bir mavi ışık çıkıyor.</p>

  <p class="block17">“Fernando,” diyor Cara. “Göstermek ister misin?”</p>

  <p class="block17">“Şaka mı yapıyorsun?” diyor genç adam kocaman gözlerle. “Bir daha hayatta yapmam! Elindeki şeyle çok tehlikeli oluyorsun.”</p>

  <p class="block17">Cara ona pis pis sırıttıktan sonra açıklıyor: “İçinizden birine bununla dokunduğum anda korkunç bir acı duyarsınız, sonra felç olursunuz. Fernando, geçen gün bunu zor yoldan denemiş oldu. Dostluktakiler, birine ateş etmeden kendilerini savunabilsinler diye bunu yaptım.”</p>

  <p class="block17">“Çok...” Kaşlarımı çatıyorum. “Anlayışlısın.”</p>

  <p class="block17">“Eh, teknolojinin hayatlarımızı güzelleştirmesi gerekir!” diyor Cara. “Neye inanırsan inan, sana uygun bir teknoloji mutlaka vardır.”</p>

  <p class="block17">Annem simülasyonda ne demişti? “Babanın Bilgelikle ilgili sürekli dırdır etmesi sanırım senin için hiç iyi olmadı.” Bir simülasyonda söylemiş olsa bile annem ya haklıysa? Babam, Bilgelik topluluğuna farklı bir gözle görmeyi öğretti. İnsanların inançlarına karşı önyargılı olmadıklarını, hatta onların inançlarına uygun şeyler icat ettiklerini hiç söylememişti. Eğlenceli olabileceklerini ya da kendi topluluklarını eleştirebileceklerini de söylememişti.</p>

  <p class="block17">Cara elindeki felç aletiyle Fernando’ya doğru atılıyor, genç adam geri kaçtığında kahkahalar atıyor.</p>

  <p class="block17">Babam, kardeşini öldürdüğüm halde bir Bilgenin bana yardımcı olabileceğini hiç söylememişti.</p>

  <p class="block17">Cesurluk hainlerinin mavi kolluklarını karanlıkta gözden kaçırmamak için harekat öğleden sonra başlayacak. Planımıza son şeklini verir vermez elma bahçelerinden geçip kamyonla rın park edildiği alana yürüyoruz. Ağaçların arasından çıktığımızda Johanna’ınn elinde anahtarlarla kamyonlardan birinin kaputuna tünediğini görüyorum.</p>

  <p class="block17">Onun arkasında Dostluk üyelerinin sıkış tepiş sığıştığı küçük bir araç konvoyu bekliyor. Gerçi sadece Dostluk üyeleri demek yanlış olur çünkü aralarında kısa saçları ve kapalı dudaklarıyla Fedakarlar da var. Susan’ın ağabeyi Robert da onlardan biri.</p>

  <p class="block17">Johanna kaputtan aşağı atlıyor. Üzerinden indiği kamyonun arkasında, üzerinde ELMALAR, UN ve MISIR yazan kasalar yığılı. Sadece iki kişinin sığabileceği kadar yer var. Bu iyi bir şey.</p>

  <p class="block17">“Merhaba Johanna,” diyor Marcus.</p>

  <p class="block17">“Marcus,” diye selamlıyor onu kadın. “Şehre sizinle birlikte gelmemiz sorun olmaz umarım.”</p>

  <p class="block17">“Elbette olmaz,” diyor Marcus. “Önden buyurun.”</p>

  <p class="block17">Johanna anahtarları adama verdikten sonra kamyonlardan birinin kasasına atlıyor. Christina kamyonun önüne doğru yürürken, ben Fernando’yla birlikte kasaya yöneliyoruz.</p>

  <p class="block17">“Önde oturmak istemiyor musun?” diye soruyor Christina. “Bir de kendine Cesur diyorsun.</p>

  <p class="block17">“Son seferinde az daha kusuyordum,” diyorum.</p>

  <p class="block17">“Kusmak da hayatın cilvelerinden biri.”</p>

  <p class="block17">Gelecekte her gaza basıldığında kaç kere kusabileceğini sormak geçiyor içimden. Düşmemek için kasanın kenarlarına iki elimle birlikte yapışıyorum ama birkaç dakika sonra sarsıntılara alıştığımda ellerimi gevşetiyorum. Diğer kamyonlar Johanna’nın kullandığı kamyonun arkasından sarsıla sarsıla ilerliyor.</p>

  <p class="block17">Çite varana kadar sakin hissediyorum. Gelirken bizi durduran nöbetçileri göreceğimizi sanıyordum; oysa kapı tamamen terk edilmiş görünüyor, üstelik açık bırakılmış. Göğsüm sıkışırken ellerim karıncalanmaya başlıyor. Yeni insanlarla birlikte plan yaparken planımın, hayatım pahasına savaşın göbeğine dalmak olduğunu unutmuşum. Hem de hayatımın ne kadar değerli olduğunu anladıktan kısa bir süre sonra...</p>

  <p class="block17">Konvoyumuz çitlerden geçerken birilerinin ortaya çıkıp bizi durduracağı endişesiyle yavaşlıyor. Uzaktaki ağaçlardan cırcır böceği sesleri ve motor mırıltıları haricinde her yer sessiz.</p>

  <p class="block17">“Sence saldırı başlamış mıdır?” diye soruyorum Fernando’ya.</p>

  <p class="block17">“Olabilir. Belki de başlamamıştır,” diye yanıtlıyor. “Jeanine’in bir sürü muhbiri var. Biri muhtemelen bir şeyler olacağını fısıldamıştır. O da bütün Cesurluk kuvvetlerini Bilgelik Merkezi’ne geri çekmiştir.”</p>

  <p class="block17">Başımla anladığımı belirtiyorum ama aslında Caleb’ı düşünüyorum. Muhbirlerden biri de oydu. Kimseyi umursamayan Jeanine için sevdiklerine ihanet etmesini sağlayacak kadar dışarıdaki dünyanın bizlerden saklanması gerektiğine inanmasının gerekçesini merak ediyorum.</p>

  <p class="block17">“Caleb diye biriyle tanışmış miydin?” diye soruyorum.</p>

  <p class="block17">“Caleb,” diyor Fernando biraz düşünerek. “Evet, adaylık sınıfımda bir Caleb vardı. Zeki biri ama aynı zamanda... Nasıl denir? Hah, fazlasıyla yalaka biri!” Pis pis sırıtıyor. “Adaylar arasında bir bölünme olmuştu. Jeanine’in söylediği her şeyi gözü kapalı benimseyenler ve benimsemeyenler. Ben ikinci gruptandım. Caleb’sa her söylenene hiç düşünmeden inanıyordu. Neden sordun?”</p>

  <p class="block17">“Onunla tutsak edildiğim sırada karşılaştım,” derken sesim bana bile yabancı geliyor. “Sadece merak etmiştim.”</p>

  <p class="block17">“Sen söylediklerime bakma,” diyor Fernando. “Doğasında şüphecilik olmayanlar üzerinde Jeanine inanılmaz bir ikna gücüne sahiptir. Ben doğuştan şüpheciyim.”</p>

  <p class="block17">Genç adamın sol omzunun üzerinden yaklaştıkça daha da belirginleşen şehir siluetine bakıyorum. Gözlerim Cesurluk binasının tepesindeki iki direği arıyor ve gördüğümde kendimi hem iyi hem kötü hissediyorum. Kendimi iyi hissediyorum, çünkü bina çok tanıdık geliyor. Kötü hissediyorum, çünkü o direkleri görebilmem yaklaştığımız anlamına geliyor. “Evet,” diyorum. “Ben de öyle.”</p>

  <h1 class="block15" id="id_bookmark56">KIRK BİRİNCİ BÖLÜM</h1>

  <p class="block17"><span class="text5">Şehre ulaştiğimizda kamyonda kimse konuşmuyor.</span> Dudaklar sımsıkı kapanmış, yüzlerin rengi atmış durumda. Marcus, insan boyundaki çukurların ve bozulmuş otobüslerin etrafından geçmek için direksiyonu kırıp duruyor. Topluluksuzların bölgesine ve şehrin daha temiz yerlerine geldiğimizde yolculuk bir nebze olsun rahatlıyor.</p>

  <p class="block17">Silah sesleri duyuyorum. Uzaktan maytap sesi gibi geliyor.</p>

  <p class="block17">Bir an için dalıyorum; tek görebildiğim, kaldırımlarda dizlerinin üzerine çökmüş Fedakarlık liderleri ve onlara silahlarını doğrultmuş robot suratlı Cesurlar. Kurşunlan göğüslemek üzere arkasına dönen annem ve yere yığılan Will... Çığlığımı bastırmak için yumruğumu ısırıyorum. Acı, beni yeniden bugüne getiriyor.</p>

  <p class="block17">Annem cesur olmamı söylemişti. Ama ölümünün ödümü koparacağını bilseydi, kendini o kadar kolay kurşunların önüne atar mıydı? Kendini bile isteye feda eder miydi?</p>

  <p class="block17">Konvoydan ayrılan Marcus Madison Caddesi’ne dönüyor ve çatışmanın olduğu Michigan Caddesi’ne iki sokak kala, kamyonu bir ara sokağa sokup motoru susturuyor.</p>

  <p class="block17">Fernando kasadan aşağı atlıyor ve elini uzatıyor.</p>

  <p class="block17">“Hadi bakalım Kuralsız!” diyor göz kırparak.</p>

  <p class="block17">“Ne?” diyorum. Elini tutup aşağı kayıyorum.</p>

  <p class="block17">Fernando taşıdığı çantayı açıyor, içinde bir sürü mavi giysi var. İçlerinden bazılarını seçip Christina’yla bana fırlatıyor. Bana düşen mavi bir tişört ve mavi kot pantolon.</p>

  <p class="block17">“Kuralsız,” diyor. “Bir özel isim. Savaşçı olarak görülmesi gerekmeyen ama kurulu düzen ve otoriteye karşı duran kişi.”</p>

  <p class="block17">“Her şeyin adını koymak zorunda mısın?” diye soruyor Cara, açık sarı bir saç perçemini parmaklarıyla arkaya tararken. “Sadece bir şeyler yapıyoruz ve eninde sonunda bunu bir grup olarak yapıyoruz, illa yeni kavramlar yaratmak gerekmiyor.”</p>

  <p class="block17">“Ne yapayım? Kategorize etmeyi seviyorum,” diye yanıtlıyor Fernando, kara kaşını kaldırarak.</p>

  <p class="block17">Ona bakıyorum. Bir topluluğun genel merkezine girdiğim son seferinde elimde bir silah vardı ve ardımda bir sürü ceset bırakmıştım. Bu sefer farklı olmasını istiyorum. Bu sefer farklı olmasına ihtiyacım var. “Hoşuma gitti,” diyorum. “Asi. Mükemmel.”</p>

  <p class="block17">“Gördün mü?” diyor Fernando Cara’ya bakarak. “Yalnız değilim.”</p>

  <p class="block17">“Tebrikler,” diyor Cara küçümseyerek.</p>

  <p class="block17">Diğerleri üstlerini değiştirirken elimdeki Bilgelik giysilerine bakıyorum.</p>

  <p class="block17">“Sadeliğin zamanı değil Kasıntı!” diye azarlıyor Christina, dik dik bakarak.</p>

  <p class="block17">Haklı olduğunu biliyorum, o yüzden kırmızı elbiseyi üzerimden çıkarıp mavi tişörtü giyiyorum. Bakmadıklarından emin olmak için Fernando ve Marcus’a göz attıktan sonra pantolonu da giyiyorum. Paçalarını dört kez katlamam gerekiyor ve kemeri taktığımda belim ağzı büzülmüş kese kağıdı gibi görünüyor.</p>

  <p class="block17">“Sana az önce Kasıntı mı dedi bu?” diyor Fernando.</p>

  <p class="block17">“Evet,” diyorum. “Cesurluk topluluğuna Fedakarlıktan geçtim.”</p>

  <p class="block17">“Hımmm!” Kaşlarını çatıyor. “Büyük değişim. Nesiller arası böylesi bir kişilik sıçraması, bugünlerde genetik açıdan neredeyse imkansız.”</p>

  <p class="block17">“Bazen kişinin topluluk seçiminde kişiliğinin hiç etkisi yoktur,” diyorum annemi düşünerek. Annem Cesurluktan sadece uyum sağlayamadığı için değil, Fedakarlık topluluğunun Uyumsuzlar için daha güvenli olduğunu düşündüğü için ayrılmıştı. Tobias da babasından kaçmak için Cesurlara katılmıştı. “Hesaba katılması gereken bir sürü etken var.”</p>

  <p class="block17">Tobias, ittifak kurduğum adamdan kaçmıştı. Suçluluk duygusuyla içim eziliyor.</p>

  <p class="block17">“Böyle konuşmaya devam edersen bir Bilge olmadığını hemen anlarlar,” diyor Fernando.</p>

  <p class="block17">Saçlarımı yatıştırmak için tarıyor, sonra kulağımın arkasına sıkıştırıyorum.</p>

  <p class="block17">“Dur!” diyor Cara. Yüzüme düşen perçemleri arkaya tarayıp gümüş bir toka takıyor. Bilgelik kızlarına daha çok benziyorum şimdi.</p>

  <p class="block17">Christina beraberimizde getirdiğimiz silahları çıkarırken bana bakıyor.</p>

  <p class="block17">“İstiyor musun?” diye soruyor. “Yoksa şu felç aletini mi kullanmak istersin?”</p>

  <p class="block17">Elindeki tabancaya bakıyorum. Felç aletini almazsam beni vurmak için can atan insanlara karşı tamamen savunmasız kalacağım. Alırsam bu sefer Fernando, Cara ve Marcus’un gözünde çıtkırıldım biri olmayı kabullenmiş olacağım.</p>

  <p class="block17">“Will ne derdi biliyor musun?” diyor Christina.</p>

  <p class="block17">“Ne?” diyorum çatlayan sesimle.</p>

  <p class="block17">“Üstesinden gelmeni söylerdi,” diyor. “Mantıksız davranmayı bırakıp şu aptal tabancayı almanı söylerdi.”</p>

  <p class="block17">Will, mantıksızlığa katlanamazdı. Christina haklı olmalı. Sonuçta onu benden daha iyi tanıyordu.</p>

  <p class="block17">Ve benden çok daha fazla sevdiği birini kaybettiği halde, çok zor olduğunu bildiğim bir şeyi yaparak beni affetti. Yerinde ben olsaydım affetmemin imkanı yoktu. Peki o beni affedebiliyorsa ben neden kendimi affedemiyorum?</p>

  <p class="block17">Christina’nın uzattığı tabancayı alıyorum. Dokunduğum yerler metal sıcaklığı. Will’i vuruşum gözümün önüne geldiğinde bu görüntüyü kovalayıp zihnimin gerilerine iteliyorum. Ama olmuyor. Tabancayı geri veriyorum.</p>

  <p class="block17">“Felç aleti mükemmel bir seçenek,” diyor Cara, saçlarım yeni giydiği tişörtünün yakasından kurtarırken. “Bana sorarsan, Cesurlar fazlasıyla tabanca manyağı.”</p>

  <p class="block17">Fernando aleti bana uzatıyor. Keşke Cara’ya minnettarlığımı gösterebilsem ama bana bakmıyor.</p>

  <p class="block17">“Bunu nereme saklayacağım?” diye soruyorum.</p>

  <p class="block17">“Zahmet etme,” diyor Fernando.</p>

  <p class="block17">“İyi dedin.”</p>

  <p class="block17">“Hadi gidelim!” diyor Marcus, saatine bakarak.</p>

  <p class="block17">Kalp atışlarım geçen her saniyeyi hatırlatacak kadar hızlanıyor ama geri kalanım uyuşmuş gibi. Ayaklarımın altındaki yeri hissetmiyorum neredeyse. Daha önce hiç böylesine korkmamıştım. Hele simülasyonlarda gördüklerim ve saldırı simülasyonu sırasında yaptıklarım düşünülürse her şey çok anlamsız geliyor.</p>

  <p class="block17">Ama belki bir anlamı vardır. Saldırı öncesinde Fedakarlar neyi açığa çıkaracaksa Jeanine’in onları durdurmak için korkunç ve dehşetli önlemler almasına neden olmuştu. Ve şimdi Fedakarların ölmek pahasına yarıda bıraktıkları işi ben bitireceğim.</p>

  <p class="block17">Christina’yla birlikte başı çekiyoruz. Düzgün ve temiz Madison Caddesi’nden koşuyoruz, State Sokağı’nı geçerek Michigan Caddesi’ne ilerliyoruz.</p>

  <p class="block17">Bilgelik Merkezi’ne iyice yaklaştığımızda aniden duruyorum.</p>

  <p class="block17">Önümüzde çoğu siyah-beyaz giyinmiş insanlar, aralarında yarım metre bırakıp silahlarını doğrultarak dört sıra oluşturmuşlar. Gözlerimi kırptığımda gözümün önüne simülasyon sırasında Fedakarlık bölgesine saldıran robot suratlı Cesurluk askerleri geliyor. Kendine gel! Kendine gel, kendine gel, kendine gel!.. Gözlerimi tekrar kırpıştırdığımda önümüzdeki gruptan bazıları Cesurlar gibi simsiyah giyinmiş Dürüstlere dönüşüyor. Kendimi toplamazsam nerede olduğumu, zamanı ve kimliğimi her an unutabilirim.</p>

  <p class="block17">“Aman Tanrım!” diyor Christina. “Ablam, annemle babam... Ya onlar...”</p>

  <p class="block17">Bana baktığında aklından geçenleri okuyabiliyorum çünkü aynı şeyi ben de yaşadım. Ailem nerede? Onları bulmalıyım. Ama ailesi de simülasyonun etkisi altında silahlarıyla bekleyen Dürüstlerin arasındaysa, Christina’nın onlar için yapabileceği hiçbir şey yok.</p>

  <p class="block17">Lynn in de başka bir yerde hazırda bekleyip beklemediğini merak ediyorum.</p>

  <p class="block17">“Ne yapıyoruz?” diye soruyor Fernando.</p>

  <p class="block17">Dürüstlere doğru ilerliyorum. Belki ateş etmeye programlanmamışlardır. Beyaz bluz, siyah pantolon giymiş bir kadının cam gibi gözlerine bakıyorum. İşten eve henüz dönmüş gibi bir hali var. Biraz daha yaklaşıyorum. m</p>

  <p class="block17">Bum! İçgüdüsel olarak kendimi yere atıp kollarımla başımı koruyorum ve Fernando’nun ayaklarına çarpana kadar geri geri sürükleniyorum. Ayağa kalkmama yardım ediyor.</p>

  <p class="block17">“Böyle yapmasak?” diyor.</p>

  <p class="block17">Dikkatle eğilip Bilgelik Merkezi’yle yanımızdaki binanın arasındaki dar sokağa bakıyorum. Burada da Dürüstlük askerleri var. Bilgelik binalarının etrafının dalga dalga bu askerlerle korunduğunu söyleseler şaşırmam.</p>

  <p class="block17">“Bilgelik Merkezi’ne başka bir giriş var mı?” diye soruyorum.</p>

  <p class="block17">“Bildiğim kadarıyla yok,” diyor Cara. “Tabii çatılardan atlayarak geçmek istersen bilemem.”</p>

  <p class="block17">Espri yapmış gibi kıkırdıyor. Kaşlarımı kaldırarak ona bakıyorum.</p>

  <p class="block17">“Bir dakika,” diyor. “Sakın bana...”</p>

  <p class="block17">“Çatıdan?” diyorum. “Hayır, çatı olmaz! Pencereler.”</p>

  <p class="block17">Dürüstlere yaklaşmamak için dikkatli adımlarla sola doğru yürüyorum. Solumdaki binayla Bilgelik Merkezi’nin sol cephesi yan yana görünüyor. Birbirine bakan pencereleri de olmalı.</p>

  <p class="block17">Cara çılgın Cesurluk akrobasisi hakkında bir şeyler söyleniyor ama ardımdan koşmaya başladığında Fernando, Marcus ve Christina da onu takip ediyor. Binanın arka kapısını açmaya çalışıyorum. Kilitli.</p>

  <p class="block17">Christina öne gelip “Geri durun!” diyor. Tabancasını kilide doğrultuyor. Ateş ederken kolumu yüzüme kalkan yapıyorum. Korkunç bir patlamanın ardından kulaklarım çınlıyor. Kapalı alanda ateş etmenin yan etkileri. Ama kilit kırılıyor.</p>

  <p class="block17">Kapıyı kendime doğru çekerek açıp içeri giriyorum. Fayans döşemeli uzun bir koridor çıkıyor karşıma. Koridorun her iki yanında bazıları açık, bazıları kapalı kapılar var. Açık kapılardan içeri baktığımda eski sıralar ve bir duvara asılmış Cesurluk merkezindeki gibi karatahtalar görüyorum. Hava; deterjan ve kütüphanede tozlanmış kitap sayfaları gibi kokuyor.</p>

  <p class="block17">“Önceden burası iş merkeziydi,” diyor Fernando. “Ama Bilgeler, Seçim sonrası eğitim için burayı okula dönüştürdü. Millenium binası yenilenip bütün binalardan erişim sağlandığında burada eğitim vermeyi bıraktılar. Çok eski olduğundan yenilemek de zordu.”</p>

  <p class="block17">“Tarih dersi için teşekkürler,” diyor Christina.</p>

  <p class="block17">Koridorun sonuna vardığımda nerede olduğumu anlayabilmek için sınıflardan birine giriyorum. Bilgelik binasının arka cephesini görüyorum ama sokak seviyesinde hiç pencere yok.</p>

  <p class="block17">Hemen dışarıda, cam olmasa dokunabileceğim kadar yakın mesafede duran biri var. Küçük bir Dürüstlük kızı bu. Kolu uzunluğunda bir silahı doğrultmuş, duruyor. O kadar hareketsiz duruyor ki nefes alıp almadığını bile merak ediyorum.</p>

  <p class="block17">Başımı kaldırıp üst kadardaki pencerelere bakıyorum. Eski okul binasında bir sürü pencere var ama Bilgelik Merkezi’nin arka cephesinde sadece tek bir pencere görünüyor. Ve üçüncü katta.</p>

  <p class="block17">“Yaşasın!” diyorum. “Binaya girmenin bir yolunu buldum.”</p>

  <h1 class="block15" id="id_bookmark57">KIRK İKİNCİ BÖLÜM</h1>

  <p class="block17"><span class="text5">Herkes bîr merdiven bulmak üzere bînanin İçinde</span> hademe odasını aramaya başlıyor. Fayansların üzerinde gıcırdayan ayakkabıları duyabiliyorum. Arada sırada birileri “buldum, ah hayır, bir dakika, burada sadece kovalar var, yanlış alarm!” Ya da “merdiven ne kadar uzun olmalı? Ayaklı merdiven olur mu?” Diye bağırıyor.</p>

  <p class="block17">Onlar etrafı araştırırken ben de üçüncü kata, Bilgelik binasının penceresine bakan sınıfa çıkıyorum. Tam karşısındaki pencereyi bulmak için üç pencereyi açıp kapamam gerekiyor.</p>

  <p class="block17">Dışarı sarkıp sokağa doğru “Hey!” diye bağırıyorum ve hemen içeri kaçıyorum. Silahlar patlamıyor. Güzel, diyorum içimden. Gürültüye tepki vermiyorlar.</p>

  <p class="block17">Christina, kolunun altına sıkıştırdığı portatif merdivenle sınıfa girdiğinde diğerleri de arkasından geliyor. “Bir merdiven buldum! Sanırım karşıya kadar uzatabiliriz.”</p>

  <p class="block17">Pervasızca döndüğünde merdiven Fernando’nun omzuna çarpıyor.</p>

  <p class="block17">“Ay! Çok özür dilerim, Nando.”</p>

  <p class="block17">Çarpmanın etkisiyle genç adamın gözlükleri burnunun üzerinde yamulmuş bir durumda. Christina’ya gülümsedikten sonra gözlüklerini çıkarıp cebine sokuyor.</p>

  <p class="block17">“Nando mu?” diyorum ona. “Bilgelerin lakaplardan hoşlanmadığını sanırdım!”</p>

  <p class="block17">“Güzel bir kız sana lakap takıyorsa,” diyor, “Ayak uydurmak en mantıklısıdır.”</p>

  <p class="block17">Christina başını çevirdiğinde onun utandığını sanıyorum ama yüzünü görünce iltifat yerine tokat yemiş gibi olduğunu anlıyorum. Will daha yeni öldü, flört etmek için daha çok erken.</p>

  <p class="block17">Merdivenin diğer ucundan tutup pencereye kadar Christina’ya yardım ediyorum. Sonra merdiveni iki binanın arasındaki boşluğa uzatıyoruz. Marcus da yardım ediyor. Merdiven sokağın üzerinden Bilgelik penceresine dayandığında Fernando bir sevinç nidası koyuveriyor.</p>

  <p class="block17">“Camı kırmanın zamanı geldi,” diyorum.</p>

  <p class="block17">Fernando cam kırma diskini cebinden çıkarıp bana veriyor. “Muhtemelen aramızda en iyi nişancı sensin.”</p>

  <p class="block17">“Ben olsam buna pek güvenmezdim,” diyorum. “Sağ kolum işe yaramıyor. Sol kolumla atmam gerekecek.”</p>

  <p class="block17">“Ben yaparım,” diyor Christina.</p>

  <p class="block17">Diskin yan tarafındaki düğmeye basıp sokağa fırlatıyor. Yere düşmesini beklerken ellerimi kavuşturuyorum. Cihaz bir pencerenin pervazına çarpıp cama doğru yuvarlanıyor. Turuncu renkli bir ışık patlaması eşliğinde alttaki, üstteki, sağdaki soldaki tüm pencereler aynı anda milyonlarca ince kıymıklar halinde sokaktaki Dürüst askerlerinin üzerine yağıyor.</p>

  <p class="block17">Kız hareketi sezdiğinde hemen silahını havaya kaldırıp ateş ediyor. Herkes yere eğiliyor, sadece ben ayakta kalıyorum. Bir yanım hareketin mükemmel senkronizasyonuna hayranlık duyuyor, diğer yanımsa bir topluluğu insanlıktan çıkarıp birer makineye dönüştürdüğü için Jeanine Matthevvs’tan iğreniyor. Kurşunlardan hiçbiri, sınıfa girmek bir kenarda dursun, pencerelere bile isabet etmiyor.</p>

  <p class="block17">Dürüstlük askerleri ateşi kestiğinde kafamı uzatıp aşağı bakıyorum. Yine eski yerlerine dönmüşler. Yarısı Madison Caddesi ne, diğer yarısı Washington Sokağı’na bakıyor.</p>

  <p class="block17">“Sadece harekete tepki veriyorlar, o yüzden merdivenden düşmemeye çalışın,” diyorum. “Karşıya ilk geçen merdiveni sağlamca tutacak.”</p>

  <p class="block17">Hemen her tür görevde kendini düşünmeden öne atması gereken Marcus’un hiç de gönüllü olmadığını fark ediyorum.</p>

  <p class="block17">“Bugün kendini yeterince Kasıntı hissetmiyor musun, Marcus?” diye soruyor Christina.</p>

  <p class="block17">“Yerinde olsam kiminle alay ettiğin konusunda dikkadi olurdum,” diyor adam. “Aradığımız şeyi bulabilecek tek kişi benim.”</p>

  <p class="block17">“Bu bir tehdit mi?”</p>

  <p class="block17">“Ben giderim,” diyorum Marcus’un cevap vermesine fırsat bırakmadan. “Ben de Kasıntı sayılırım, öyle değil mi?”</p>

  <p class="block17">Felç aletini kotumun beline sıkıştırıp pencereden dışarıyı daha iyi görebilmek için sıranın üstüne çıkıyorum. Christina tırmandığım tataftan merdiveni sıkıca kavradığında ilerlemeye başlıyorum.</p>

  <p class="block17">Pencereden dışarı çıktığımda ayaklarımı merdivenin dar kenarlarına, ellerimi de basamaklara yerleştiriyorum. Ağırlığımın altında alüminyum bir konserve tenekesi kadar sağlam görünüyor. Aşağıdaki Dürüstlere bakmamaya, silahlarını havaya doğrultup ateş edebileceklerini düşünmemeye çalışıyorum.</p>

  <p class="block17">Hızlı nefeslerle karşımdaki Bilgelik penceresine bakıyorum. Sadece birkaç basamak kaldı.</p>

  <p class="block17">Sokakta soğuk bir rüzgar estiğinde yana doğru itildiğimi hissediyorum ve aklıma dönme dolapta asılı kaldığım akşam geliyor. O zaman tutunmama Tobias yardım etmişti. Şimdi tutunmama yardım edebilecek kimsem yok.</p>

  <p class="block17">Üç kat aşağıya bir göz atıyorum. Olduğundan daha küçük görünen parkelere ve Jeanine’in köleleştirdiği Dürüstlere bakıyorum. Kollarım, özellikle de sağ kolum milim milim ilerlerken fena halde sızlıyor. Merdiven kayıp pencere kenarına yaklaşıyor. Christina arka taraftan tutuyor ama merdivenin diğer pencereden aşağı kaymasını engelleyemeyecek durumda. Dişlerimi sıkıp hareket etmemeye çalışıyorum ama iki bacağı mı aynı anda oynatamıyorum. Merdivenin bir parça sallanmasını göze almalıyım. Sadece dört basamak kaldı.</p>

  <p class="block17">Merdiven sola doğru kaykıldığında sağ ayağımı öne atıyorum ama basamağa denk getiremiyorum.</p>

  <p class="block17">Bütün vücudumla yana kayarken çığlık atarak merdivene kollarımla sarılıyorum. Bacaklarım havada sallanıyor.</p>

  <p class="block17">“İyi misin?” diye sesleniyor Christina arkadan.</p>

  <p class="block17">Cevap vermiyorum. Bacağımı yukarı çekip merdivene sıkıştırıyorum. Savrulmamla birlikte merdiven pencere pervazından biraz daha uzaklaşmış oldu. Şu anda betondan ancak milimetrelerle destek alıyor.</p>

  <p class="block17">Hızlı hareket etmeye karar veriyorum. Merdiven kaymaya başladığında karşı pencereye adıyorum. Pervaza tutunduğumda beton, parmak uçlarımı paralıyor. Arkamdan çığlıklar yükseliyor.</p>

  <p class="block17">Dişlerimi sıkıp kendimi yukarı çekerken sağ omzuma korkunç bir sancı saplanıyor. Binadan güç alma umuduyla tuğlalara ayaklarımla vurup biraz geri sallanmaya çalışıyorum ama işe yaramıyor. Çaresizce pencere pervazına kendimi çekerken dişlerimin arasından ciyaklıyorum. Sonunda yarı belime kadar içeriye girmeyi başarıyorum. Neyse ki Christina merdiveni aşağıya düşürmemiş. Üstelik Dürüstler ateş falan açmadı.</p>

  <p class="block17">Pencere bir tuvalete açılıyormuş. Sol omzumun üzerinde yere düşüyorum ve nefesimi kesen acıyla bir süre tıkanıyorum. Alnımdan ter damlıyor.Kabinlerden birinden bir Bilgelik kadını çıktığında hemen ayağa fırlayıp felç aletini çıkarıyorum ve hiç düşünmeden ona doğrultuyorum. Kadın elleri havada öylece donakalıyor. Ayakkabısına tuvalet kağıdı yapışmış.</p>

  <p class="block17">“Ateş etme!” diyor gözlerini patlatırcasına.</p>

  <p class="block17">O zaman Bilgelik kıyafetleri giydiğimi hatırlıyorum. Aleti lavabonun kenarına koyuyorum.</p>

  <p class="block17">“Özür dilerim,” diyorum. Bilgelerin alışkın olduğu resmi tarza uygun konuşmaya çalışıyorum. “Bu olan biten nedeniyle sürekli diken üzerindeyim. Test sonuçlarından bazılarını almak için Laboratuvar 4-A’ya yine giriyoruz.”</p>

  <p class="block17">“Ah!” diyor kadın. “Bu hiç akıllıca görünmüyor.”</p>

  <p class="block17">“O veriler son derece önemli,” diyorum tanıdığım Bilgeler gibi konuşmaya çalışarak. “Kurşunlarla işlerin arap saçına dönmesini hiç istemem.”</p>

  <p class="block17">“Verileri kurtarmaktan sizi alıkoymak bana düşmez,” diyor kadın. “Şimdi izin verirseniz ellerimi yıkayıp bir yerlere saklanacağım.”</p>

  <p class="block17">“Kulağa iyi geliyor,” diyorum. Ayakkabısına tuvalet kağıdı yapıştığını söylememeye karar veriyorum. Pencereye dönüyorum. Sokağın karşısında Christina’yla Fernando merdiveni yine pencere pervazına dayamaya çalışıyor. Kollarım ve ellerim acısa da pencereden sarkıp merdivenin bir ucundan tutarak pervazın üzerine yerleştiriyorum. Sonra Christina emekleyerek karşıya geçmeye koyulduğunda sıkıca tutuyorum.</p>

  <p class="block17">Bu sefer merdiven çok daha sağlam duruyor ve Christina hiç sorun yaşamadan karşıya geçiyor. Tuvalete birinin girmesi ihtimaline karşı çöp tenekesini kapının arkasına ittiğim sırada merdiveni tutma görevini Christina üstleniyor. Sonunda parmaklarımın acısını azaltma umuduyla ellerimi soğuk suyun altına tutuyorum.</p>

  <p class="block17">“Bu çok zekiceydi, Tris,” diyor Christina.</p>

  <p class="block17">“O kadar şaşırmış görünmene gerek yok.”</p>

  <p class="block17">“Ben sadece...” Susuyor. “Seçim öncesi testlerinde Bilgelik eğilimi de çıkmıştı, değil mi?”</p>

  <p class="block17">“Ne önemi var?” diyorum sertçe. “Topluluklar darmadağın oldu ve zaten topluluk sistemi en başından beri saçma bir fikirdi.”</p>

  <p class="block17">Bunu daha önce hiç söylememiş, sadece aklımdan geçirmiştim. Dahası bu söylediklerime içten inandığımı keşfetmemle birlikte şaşırıyorum, Tobias’la aynı fikirde olduğum için şaşırıyorum.</p>

  <p class="block17">“Hakaret etmeye çalışmıyordum,” diyor Christina. “Bilgelik yeteneğine sahip olmak kötü bir şey değil. Özellikle de şu anda.”</p>

  <p class="block17">“Kusura bakma. Ben sadece biraz gerginim. Hepsi bu.”</p>

  <p class="block17">Marcus pencereden içeri girip fayansların üzerine düşüyor. Cara şaşırtıcı derecede çevik hareket ediyor. Merdivenin üzerinde basamakları birbiri ardına geçerken bir kediyi andırıyor.</p>

  <p class="block17">Fernando sona kalıyor ve tıpkı bende olduğu gibi merdivenin diğer ucunu tutacak kimse yok. Merdivenin kaydığını gördüğümde ona seslenebilmek için pencereye yaklaşıyorum.</p>

  <p class="block17">Hiçbir sorun yaşamadan karşıya kolayca geçeceğini düşündüğüm Fernando, hepimizden çok daha beceriksizce ilerliyor. Muhtemelen bütün hayatım bilgisayar ekranının başında ya da kitap okuyarak geçirmiştir. Kıpkırmızı kesilen yüzüyle öne doğru yalpalarken basamakları öyle sıkı tutuyor ki parmakları neredeyse morarıyor.</p>

  <p class="block17">Sokağın ortasına geldiğinde bir şeyin cebinden kaydığını görüyorum. Gözlükleri kayıyor.</p>

  <p class="block17">Çığlık atıyorum, “Fernan!..”</p>

  <p class="block17">Ama çok geç.</p>

  <p class="block17">Gözlük merdivenin tam kenarına çarparak kaldırıma düşüyor.</p>

  <p class="block17">Aşağıdaki Dürüstlük askerleri bu sesle irkiliyor ve anında dönüp yukarı ateş etmeye başlıyorlar. Fernando bağırırken merdivene yapışıyor. Kurşunlardan biri tam bacağına isabet ediyor. Diğer kurşunların nereye gittiğini görmüyorum ama basamakların arasından aşağıya damlayan kanı gördüğümde durumun hiç de parlak olmadığını hemen anlıyorum.</p>

  <p class="block17">Fernando bembeyaz kesilen yüzünü Christina’ya çeviriyor. Christina yardım etmek için pencereden çıkmaya yelteniyor.</p>

  <p class="block17">“Aptallık yapmayın!” diyor Fernando halsizce. “Beni bırakın!”</p>

  <p class="block17">Son sözleri bunlar oluyor.</p>

  <h1 class="block15" id="id_bookmark58">KIRK ÜÇÜNCÜ BÖLÜM</h1>

  <p class="block16">ChRISTINA GERİLİYOR. HİÇBİRİMİZ KIPIRDAMIYORUZ.</p>

  <p class="block17">“Duygusuz biri gibi görünmek istemem,” diyor Marcus, “Ama Cesurlar ve topluluksuzlar binaya girmeden önce gitmemiz gerekiyor. Tabii henüz girmedilerse!”</p>

  <p class="block17">Camda bir tıkırtı duyduğumda bir an için Fernando’nun içeri girmeye çalıştığını düşünüyorum ve hemen başımı çeviriyorum. Yağmur yağıyor.</p>

  <p class="block17">Cara’nın peşinden tuvaletten çıkıyoruz. Artık liderimiz o. Bilgelik Merkezi’ni en iyi o biliyor. Onun ardından Christina ve Marcus takip ediyor. Ben sona kalıyorum. Çıktığımız koridor Bilgelik Merkezindeki diğer koridorlardan farklı değil; beyaz, parlak ve hastane koridorları kadar temiz.</p>

  <p class="block17">Ama bu koridor, şimdiye kadar girdiğim bütün koridorlardan daha hareketli. Mavi giysili Bilgeler gruplar halinde ya da yalnız, oradan oraya koşturuyor, birbirlerine “Ön kapıdalar! Üst katlara çıkmaya çalışın!” ya da “Asansörleri devre dışı bı rakmışlar! Merdivenlere koşun!” diye sesleniyorlar. İşte tam bu kaosun ortasında felç aletini tuvalette unuttuğumu fark ediyorum. Yine silahsızım.</p>

  <p class="block17">Cesurlar da koşuşturuyor ama onlar Bilgeler kadar panik halinde değil. Johanna, Dostlar ve Fedakarların bu karmaşada ne alemde olduklarını merak ediyorum. Yaralılarla mı ilgileniyorlardı. Yoksa Cesurluk tabancalarıyla masum Bilgelerin arasına girerek barış adına kurşunlara siper mi oluyorlardır?</p>

  <p class="block17">Ürperiyorum. Cara bizi arka merdivenlere götürdüğünde dehşet içindeki bir Bilge grubuna katılıyoruz ve koşarak üç katı çıkıyoruz. Merdiven sahanlığına geldiğimizde Cara tabancasını göğsüne yakın tutarak omzuyla kapıyı açıyor.</p>

  <p class="block17">Bu koridoru hatırlıyorum.</p>

  <p class="block17">Burası hücremin olduğu koridor.</p>

  <p class="block17">Uyuşuyorum. Burada neredeyse ölüyordum. Burada ölmeye yatmıştım.</p>

  <p class="block17">Adımlarım yavaşladığında arkada kalıyorum. Yanımdan insanlar gelip geçiyor. Marcus bana sesleniyor ama sesler öylesine uzak ki bir türlü uyuşukluğumdan kurtulamıyorum. Christina hızla yanıma gelip kolumu kavrıyor ve Kontrol-A odasına doğru sürüklüyor.</p>

  <p class="block17">Kontrol odasında bir dizi bilgisayar var ama gözüm hiçbir şey görmüyor; sanki gözümün önüne perde inmiş gibi. Gözlerimi kırpıştırarak körlüğümü gidermeye çalışıyorum. Marcus ve Cara birer bilgisayarın başına oturuyor. Verileri</p>

  <p class="block17">Bilgelik bilgisayarlarından diğer toplulukların bilgisayarlarına aktaracaklar.</p>

  <p class="block17">Arkamda kapı açılıyor.</p>

  <p class="block17">Caleb’ın sesini tanıyorum: “Siz burada ne yapıyorsunuz?”</p>

  <p class="block17">Sesi beni ayıltıyor. Dönüp elindeki tabancaya bakıyorum.</p>

  <p class="block17">Gözleri tıpkı anneminkiler gibi. Neredeyse griye kaçan açık yeşil rengi, mavi tişörtü sayesinde daha da belirginleşiyor.</p>

  <p class="block17">“Caleb,” diyorum. “Sence ne yapıyoruz?”</p>

  <p class="block17">“Ne yapıyorsanız sizi durdurmaya geldim!” Sesi gibi tabancayı tutan parmakları da titriyor.</p>

  <p class="block17">“Topluluksuzların yok etmek istediği Bilgelik verilerini kurtarmaya geldik,” diyorum. “Bizi durdurmak isteyeceğini hiç sanmıyorum.”</p>

  <p class="block17">“Yalan söylüyorsun,” diyor. Başıyla Marcus’u işaret ediyor. “Başka bir şey bulmaya çalışmıyorsan onu neden getiresin ki? Muhtemelen Bilgelik verilerinden çok daha önemli bulduğu bir şeyi arıyordur!”</p>

  <p class="block17">“Jeanine sana mı söyledi?” diyor Marcus şaşkınlıkla. “Çocuk yaştaki birine?”</p>

  <p class="block17">“Başta söylemedi,” diye karşılık veriyor Caleb. “Ama taraf seçerken gerçekleri bilmem gerektiğini düşündü.”</p>

  <p class="block17">“Gerçekler,” diyor Marcus. “Asıl gerçek, Jeanine’in gerçeklerden ödü koparken Fedakarların hiç korkmamasıydı. Hala korkmuyoruz. Kardeşin de buna dahil. En azından kendi hesabına korkmuyor.”</p>

  <p class="block17">Kaşlarımı çatıyorum. Bu adam iltifat ettiğinde bile içimden suratına çakmak geçiyor.</p>

  <p class="block17">Caleb tekrar bana bakarken nazikçe “Kardeşim neye bulaştığını bilmiyor,” diyor. “Herkese göstermek istediğin şeyin ne olduğunu, her şeyi mahvetmek istediğini bilmiyor!”</p>

  <p class="block17">“Buraya gelmemiz bir amaca hizmet ediyor!” Marcus neredeyse bağırıyor. “Görevimizi tamamladık ve şimdi yapmaya gönderildiğimiz şeyi yapmanın zamanı geldi!”</p>

  <p class="block17">Marcus’un bahsettiği amaç ve görevin ne olduğunu bilmiyorum ama Caleb hiç de şaşırmış gibi görünmüyor.</p>

  <p class="block17">“Biz buraya gönderilmedik,” diye yanıtlıyor. “Kendimizden başka hiç kimseye karşı bir sorumluluğumuz yok.”</p>

  <p class="block17">“Jeanine Matthews’la uzun süre birlikte çalışanların bencilce düşünmeye başlamaları beni hiç şaşırtmıyor. Rahatını bozmaktan o kadar çok korkuyorsun ki bencilliğin insanlığım yok ediyor!”</p>

  <p class="block17">Artık dinlemeye zahmet etmiyorum. Caleb dik dik Marcus’a bakarken dönüp Caleb’ın bileğine sert bir tekme savuruyorum. Darbenin etkisiyle afallarken tabanca elinden düşüyor. Ayağımın ucuyla silahı uzağa gönderiyorum.</p>

  <p class="block17">“Bana inanmalısın, Beatrice,” diyor Caleb çenesi titrerken.</p>

  <p class="block17">“Bana işkence edilmesine yardım etmenden sonra da mı? Jeanine’in beni öldürmesine göz yumduktan sonra da mı?”</p>

  <p class="block17">“Onun sana işkence etmesine yardım etme...”</p>

  <p class="block17">“Ama onu durdurmadın! Yanı başımda durmuş, öylece seyrettin...”</p>

  <p class="block17">“Ne yapabilirdim? Ne..</p>

  <p class="block17">“Beni kurtarmaya çalışabilirdin, ödlek herif!” Öyle güçlü bağırıyorum ki yüzüm yanarken gözlerim doluveriyor. “Deneyip başarısız olsan bile beni sevdiğini bilirdim en azından!”</p>

  <p class="block17">Nefes almak için havayı neredeyse yutuyorum. Cara’nın klavyenin üzerinde uçuşan parmakları ve tuş sesleri duyabildiğim tek şey. Caleb cevap veremiyor. Yakaran yüz ifadesi yavaşça kaybolup yerini boş bakışlara bırakıyor.</p>

  <p class="block17">“Aradığınızı burada bulamayacaksınız,” diyor. “Jeanine böylesi önemli bilgileri ortak bilgisayarlarda tutmaz. Bu çok mantıksız olurdu.”</p>

  <p class="block17">“Yani bilgileri sildi mi?” diyor Marcus.</p>

  <p class="block17">Caleb başını iki yana sallıyor. “Bilginin yok edilmesine değil, korunması gerektiğine inanıyor.”</p>

  <p class="block17">“Eh, buna da şükür!” diyor Marcus. “Bilgileri nerede saklıyor?”</p>

  <p class="block17">“Size söylemeyeceğim,” diyor Caleb.</p>

  <p class="block17">“Sanırım ben biliyorum,” diyorum. Caleb, Jeanine’in bu bilgileri ortak bilgisayarlarda tutmayacağını söyledi. Bu durumda özel bir bilgisayar olmalı: ya Jeanine’in ofisindeki ya da Tori’nin bahsettiği laboratuvardaki bilgisayara bakmalıyız.</p>

  <p class="block17">Caleb bana bakmıyor.</p>

  <p class="block17">Marcus, Caleb’ın tabancasını yerden alıyor ve tersinden tutuyor. Sonra aniden dönüp kabzayı Caleb’ın çenesine indiriyor. Ağabeyim gözleri devrilirken yere yığılıyor.</p>

  <p class="block17">Marcus’un böylesine mükemmel hamle yapmayı nereden öğrendiğini bilmek istemiyorum.</p>

  <p class="block17">“Gidip diğerlerine haber vermesini göze alamayız,” diyor adam. “Hadi gidelim! Cara buradakileri halleder, öyle değil mi?”</p>

  <p class="block17">Cara gözlerini bilgisayar ekranından ayırmadan başıyla onaylıyor. Mide bulantıları eşliğinde Marcus ve Christina’ nın peşinden kontrol odasından çıkıp merdivenlere yöneliyorum.</p>

  <p class="block17">Koridor artık bomboş. Yerler kağıt parçaları ve ayak izleriyle dolu. Marcus, Christina ve ben arka arkaya merdiven sahanlığına koşuyoruz. Seyrelen saçlarının arasından Marcus’un tepesine bakıyorum.</p>

  <p class="block17">Oysa tek görebildiğim Tobias’a kırbaç savurması ve Caleb’ın çenesine tabancanın kabzasıyla vurması. Caleb’ın canının yanması umrumda bile değil. Marcus önce davranmasaydı ben de aynısını yapardım ama bu adam hem insanların canını nasıl yakacağını biliyor, hem de ağırbaşlı Fedakarlık lideri gibi ortalıkta dolaşıyor. İçimi aniden öyle büyük bir öfke kaplıyor ki önümü göremiyorum.</p>

  <p class="block17">Onunla hareket etmeyi seçtim. Tobias’a rağmen onu seçtim.</p>

  <p class="block17">“Ağabeyin bir hain!” eliyor Marcus, köşeyi döndüğümüz sırada. “Daha beterini hak ediyor. Bana öyle bakmana gerek yok.”</p>

  <p class="block17">“Kapa çeneni!” diye bağırıyorum onu sertçe duvara iterken. Marcus itildiği için şaşkın görünüyor. “Senden ne kadar nefret ettiğimi biliyorsun! Ona yaptıkların yüzünden senden nefret ediyorum ve bunun Caleb’la alakası olmadığını adın gibi biliyorsun.” Yüzümü yüzüne yaklaştırıp fısıldıyorum, “Belki seni ben vurmam ama biri silahını sana doğrulttuğunda asla onu engellemem. O durumda Tanrı’ya dua etmeye başlasan iyi edersin.”</p>

  <p class="block17">Belli ki umursamadığından bana dik dik bakıyor. Onu bırakıp yine merdivenlere doğru ilerlerken Christina hemen dibimden geliyor. Marcus birkaç adım gerimizde kalıyor.</p>

  <p class="block17">“Nereye gidiyoruz?” diye soruyor Christina.</p>

  <p class="block17">“Caleb aradığımız şeyin ortak bilgisayarlarda olamayacağım söyledi, özel bir bilgisayarda olmalı. Bildiğim kadarıyla Jeanine’in iki şahsi bilgisayarı var; biri ofisinde, diğeri laboratuvarında,” diyorum.</p>

  <p class="block17">“Hangisine gitmeliyiz?”</p>

  <p class="block17">“Tori, Jeanine’in laboratuvarda sıkı güvenlik önlemleri aldığım söylemişti,” diyorum. “Üstelik odasını gördüm, diğer odalardan farklı değil.”</p>

  <p class="block17">“O zaman laboratuvara gidiyoruz.”</p>

  <p class="block17">“En üst katta.”</p>

  <p class="block17">Merdiven sahanlığına açılan kapıyı hızla açtığımda aralarında çocukların da olduğu bir Bilgelik kalabalığının merdivenlerden koşarak çıktığını görüyorum. Tırabzana tutunup insan değil de etten bir duvarmışlar gibi yüzlerine bakmadan dirseğimle kendime yol açmaya çalışıyorum.</p>

  <p class="block17">Kalabalığa sürekli birileri ekleniyor. Bir üst kattaki sahanlığın loş mavi ışığında mavi kıyafetli insanlar akmaya devam ediyor. Gözlerinin beyazı bu ışıkta tezat yaratırcasına daha beyaz görünüyor. Dehşetli hıçkırıkları beton duvarlarda yüzlerce kez yankılanıyor. Ciyaklayan parlak gözlü iblisler gibi görünüyorlar gözüme.</p>

  <p class="block17">Yedinci katın sahanlığına vardığımızda kalabalık azalıyor, sonra sadece biz kalıyoruz. Yukarı çıkarken bana sürtünen saç, giysi ve derilerin hayaletini kovalamak için kollarımı sıvazlıyorum. Durduğumuz yerden merdivenin tepesini görebiliyorum.</p>

  <p class="block17">Nöbetçilerden birinin kolu merdivenin kenarından sarkıyor ve tepesinde biri duruyor. Gözünde bant olan biri. Topluluksuz biri:</p>

  <p class="block17">Edward.</p>

  <p class="block17">“Bakın, kimler gelmiş?” diyor Edward. Aramızda sadece yedi basamak var. Cesurluk haini aramızda yatıyor. Gözleri cam gibi, göğsünde -muhtemelen Edvvard’ın vurduğu yerdekoyu bir leke genişliyor.</p>

  <p class="block17">“Bilgelerden nefret eden biri için tuhaf bir giysi seçimi,” diye devam ediyor. “Evde oturup kahramanca geri dönecek erkek arkadaşım bekleyeceğini sanıyordum!”</p>

  <p class="block17">“Şimdiye kadar anlamış olman gerekirdi,” diyorum bir basamak çıkarak. “Öyle bir şey asla olmayacak!”</p>

  <p class="block17">Mavi ışık, Edvvard’ın elmacık kemiklerinin altında koyu gölgeler oluşturuyor. Elini arkasına atıyor.</p>

  <p class="block17">O buradaysa Tori de burada olmalı. Bu da Jeanine’in çoktan ölmüş olabileceği anlamına gelir.</p>

  <p class="block17">Nefeslerinden arkamdaki Christina’yı hissedebiliyorum.</p>

  <p class="block17">“Seni geçmemiz gerekecek,” diyorum bir basamak daha çıkarken.</p>

  <p class="block17">“Şüpheliyim,” diye yanıtlıyor. Tabancasını çıkarıyor. Nöbetçinin cesedi üzerinden üstüne çullanıyorum. Edward ateş ediyor ama ellerim bileğini kavradığından kurşun yolunu şaşırıyor.</p>

  <p class="block17">Kulaklarım çınlıyor, cesedin sırtında dururken dengemi sağlamaya çalışıyorum.</p>

  <p class="block17">Christina başımın üzerinden Edward’ın burnuna yumruğunu indiriyor. Cesedin üzerinde dengemi sağlayamıyorum. Dizlerimin üzerine düşerken tırnaklarımı Edward’ın bileğine geçiriyorum. Beni kenara savurup tekrar ateş ettiğinde Christina bacağından vuruluyor.</p>

  <p class="block17">Nefesini tutan Christina tabancasını çekip ateş ediyor. Kurşun Edward’ın yanına isabet ediyor. Acıyla çığlık atan genç adam tabancasını düşürüp iki büklüm oluyor. Üzerime yuvarlandığında başımı beton basamaklardan birine çarpıyorum. Nöbetçinin kolu sırtımın tam ortasına batıyor.</p>

  <p class="block17">Marcus, Edward’ın tabancasını kaptığı gibi üzerimize doğrultuyor.</p>

  <p class="block17">“Ayağa kalk, Tris!” diyor. Sonra Edward’a bakıyor, “Sen Sakın kımıldama!”</p>

  <p class="block17">Elimle basamağın kenarını bulmaya ' çalışıyorum ve Edvvard’la nöbetçinin cesedinin arasından kendimi çekiyorum. Edward da doğrulup ellerini üzerine dayayarak bir mindere oturur gibi cesedin üzerine oturuyor.</p>

  <p class="block17">“İyi misin?” diye soruyorum Christina’ya.</p>

  <p class="block17">Yüzü çarpılıyor. “Ahh! Evet. Kemiğe isabet etmedi en azından.”</p>

  <p class="block17">Ayağa kalkmasına yardım etmek için uzanıyorum.</p>

  <p class="block17">“Beatrice,” diyor Marcus. “Onu bırakmamız gerekiyor.”</p>

  <p class="block17">“Bırakmak da ne demek?” diye çıkışıyorum. “Onu bırakamayız! Başına korkunç şeyler gelebilir!”</p>

  <p class="block17">Marcus işaret parmağını köprücük kemiklerimin hemen ortasına bastırıp üzerime eğiliyor.</p>

  <p class="block17">“Beni dinle,” diyor. “Saldırıyı haber alır almaz Jeanine Matthews laboratuvarına kapanmış olmalı, çünkü orası binanın en güvenli yeri. Ve her an Bilgelerin yenildiğine karar verip başkası keşfetmeden bilgileri yok etmeye kalkışabilir. Bu durumda buraya boşu boşuna gelmiş oluruz.”</p>

  <p class="block17">Ve ben sevdiklerimi boşu boşuna kaybetmiş olurum. Annemi, babamı, Caleb’ı ve tabii ki değdiğine dair hiçbir kanıtım olmayacağı için babasıyla arkasından iş çevirdiğim için beni asla affetmeyecek olan Tobias’ı...</p>

  <p class="block17">“Arkadaşım burada bırakacağız.” Marcus’un nefesi ahır gibi kokuyor. “Yalnız başıma devam etmemi istemiyorsan hemen harekete geçmeliyiz.”</p>

  <p class="block17">“O haklı,” diyor Christina. “Zaman yok. Burada kalıp Edward’ın peşinizden gelmesine engel olurum.”</p>

  <p class="block17">Başımla onaylıyorum. Marcus elini çektiğinde, parmağını bastırdığı yerde acı veren bir kırmızılık kalıyor. Boynumu ovuşturup sahanlıktaki kapıya yöneliyorum. Koridora çıkmadan önce arkama baktığımda Christina, elini bacağına bastırmış acıyla gülümsüyor.</p>

  <p class="block17">*</p>

  <h1 class="block15" id="id_bookmark59">KIRK DÖRDÜNCÜ BÖLÜM</h1>

  <p class="block17">ÇIKTIĞIMIZ YER DAHA ÇOK BİR HOLÜ ANDIRIYOR. GENİŞ AMA uzun değil. Mavi fayanslar, mavi duvarlar, mavi tavan... her şey aynı renkte. Her şey parlıyor ama ışığın nereden geldiğini kestiremiyorum.</p>

  <p class="block17">Başta hiç kapı göremiyorum, sonra gözlerim kafa karıştıran mavi ışığa alıştığında sol tarafımdaki duvarda bir dikdörtgen seçebiliyorum. Sağ tarafımda da aynı şeyi görebiliyorum. Sadece iki kapı var.</p>

  <p class="block17">“Ayrılmalıyız,” diyorum. “Kapıları beraber denemek için zamanımız yok.”</p>

  <p class="block17">“Hangisini istersin?” diyor Marcus.</p>

  <p class="block17">“Sağ taraf benim,” diyorum. Sonra fikrimi değiştiriyorum. “Hayır, sol!”</p>

  <p class="block17">“Tamam. Ben sağa gidiyorum.”</p>

  <p class="block17">“Bilgisayarı bulan ben olursam,” diyorum. “Ne aramam gerekiyor?”</p>

  <p class="block17">“Bilgisayarı bulduğunda Jeanine’i de bulmuş olacaksın. Eminim tadı dille ona istediğini yaptırmanın yollarını biliyorsundur. Hele acıya dayanıklı olacağını hiç sanmıyorum,” diye yanıtlıyor.</p>

  <p class="block17">Başımı sallıyorum. Aynı hızda seçtiğimiz kapılara gidiyoruz. Biraz önce sorsalardı, Marcus’tan uzaklaşmanın rahatlatıcı olduğunu söylerdim. Oysa şu anda tek başıma yürüyor olmak üzerime ağır bir yük gibi çullanıyor. Yabancıları uzak tutmak için Jeanine’in tasarladığı sıkı güvenlik önlemlerini geçemezsem? Hadi geçtim diyelim, ya doğru dosyayı bulmayı başaramazsam?</p>

  <p class="block17">Elimi kapı koluna koyuyorum. Kilitli değil. Tori, çılgın güvenlik önlemleri olduğundan bahsettiğinde aklıma iris tarayıcılar, şifreler, kilitler falan gelmişti ama öyle görünüyor ki alakası yokmuş.</p>

  <p class="block17">Bu beni neden endişelendiriyor?</p>

  <p class="block17">Marcus’la aynı anda önünde durduğumuz kapıları açıyoruz. Son bir bakışmanın ardından içeri giriyoruz.</p>

  <p class="block17">Dışarıdaki hol gibi burası da mavi ışıkla aydınlanıyor ama ışığın nereden geldiğini kolayca buluyorum. Oda tavandaki, yerdeki ve duvarlardaki bütün panellerin tam ortasından yayılan ışıkla aydınlanıyor.</p>

  <p class="block17">Kapı arkamdan kapandığında, kilidin yuvasına oturmasına benzer bir gürültü duyuyorum. Kapı kolunu kavrayıp bütün gücümle yükleniyorum fakat yerinden oynamıyor. Tuzağa düştüm.</p>

  <p class="block17">Fazlasıyla parlak küçük ışık huzmeleri her taraftan üzerime vuruyor. Gözlerimi kapasam bile ışıkları engelleyemiyorum, o yüzden avuçlarımla gözlerimi kapatmam gerekiyor.</p>

  <p class="block17">Bir kadın sakin bir sesle konuşuyor:</p>

  <p class="block17">“Beatrice Prior, ikinci nesil. Topluluk kökeni: Fedakarlık. Seçtiği topluluk: Cesurluk. Uyumsuz olduğu doğrulandı.”</p>

  <p class="block17">Bu oda kim olduğumu nasıl bilebiliyor?</p>

  <p class="block17">Ve şu “ikinci nesil” de neyin nesi?</p>

  <p class="block17">“Durum: Davetsiz misafir.”</p>

  <p class="block17">Bir klik sesi duyduğumda ışıkların sönüp sönmediğini anlayabilmek için ancak burnumun önünü görebileceğim kadar parmaklarımı aralıyorum. Sönmemişler ama tavandaki armatürlerden renkli bir buhar yayılıyor, içgüdüsel olarak elimle ağzımı kapatıyorum. Birkaç saniye içinde mavi bir sis her yeri sarıyor. Sonra hiçbir şey göremiyorum.</p>

  <p class="block17">Oda o kadar karanlık ki burnuma tuttuğum elimi bile göremiyorum. Yürüyüp odanın diğer ucunda bir kapı bulmaya çalışmalıyım ama yerimden kımıldamaya, yürürsem başıma gelebileceklerden korkuyorum.</p>

  <p class="block17">Sonra ışıklar yanıyor ve kendimi Cesurluk eğitim odasındaki dövüş çemberimizde buluyorum. Bu çemberde bir sürü karışık hatıram var; bazıları Molly’yi pataklamam gibi zaferle dolu, bazıları ise Peter’ın bayıltana kadar beni yumruklaması gibi hala kabuslarıma giriyor. Havayı kokluyorum. Havada aynı ter ve toz kokusu var.</p>

  <p class="block17">Çemberin karşısında orada olmaması gereken bir kapı var. Kaşlarımı çatarak kapıya bakıyorum.</p>

  <p class="block17">“Davetsiz misafir,” diyor ses. Bu sefer Jeanine’in sesine benzetiyorum ama yanılıyor da olabilirim. “Zehir etkisini göstermeden önce mavi kapıya ulaşmanız için beş dakikanız var.”</p>

  <p class="block17">“Ne?”</p>

  <p class="block17">Gerçi sesin söylediğinde anlaşılmayacak hiçbir şey yok. Zehir. Beş dakika. Aslında şaşırmamalıyım. Bu, Jeanine’in vicdansızlığına çok uygun. Sırtım ürperirken zehrin beynime çoktan işlemeye başlamış olabileceğinden korkuyorum.</p>

  <p class="block17">Odaklan. Buradan çıkamam. İlerlemem lazım ya da...</p>

  <p class="block17">Ya da hiçbir şey. Alternatifim yok. İlerlemem lazım.</p>

  <p class="block17">Kapıya doğru yürüyorum ve birden yolumda biri beliriyor. Kız kısa boylu, zayıf ve sarışın. Gözlerinin altında koyu halkalar var. Bu benim.</p>

  <p class="block17">Bir yansıma mı? Ayna olup olmadığım anlamak için elimi sallıyorum. Kız hareket etmiyor.</p>

  <p class="block17">“Merhaba,” dediğimde cevap vermiyor. Gerçi cevap vereceğini de sanmıyordum.</p>

  <p class="block17">Bu ne böyle? Kulaklarım tıkanmış gibi hissediyorum. Kulaklarımın açılması için sertçe yutkunuyorum. Bunu Jeanine tasarladıysa mutlaka zeka ya da mantıkla ilgili bir çözümü olmalı. O yüzden sakinleşip düşüncelerimi berraklaştır mam gerekiyor. Ellerimi koltuklarımın altına soktuğumda biri sarılıyormuş gibi kendimi güvende hissetmeyi umuyorum.</p>

  <p class="block17">İşe yaramıyor.</p>

  <p class="block17">Kapıyı daha iyi görebilmek için sağa adım atıyorum. İkizim de ayakkabılarıyla yerdeki toprağı sürükleyerek yolumu kapatmak için yana kayıyor.</p>

  <p class="block17">Sanırım kapıya doğru yürüdüğümde neler olacağını biliyorum ama denemem gerekecek. Hızla koşmaya başladığımda ikizimin etrafından dolanmayı hedefliyorum ama o yaralı omzumdan tuttuğu gibi beni kenara fırlatıyor. Çığlığım neredeyse boğazımın yırtılmasına neden olacak. Sanki sağ tarafım bıçaklarla oyuluyor. Dizlerimin üzerine çöktüğüm sırada mideme bir tekme indiriyor. Yere yığıldığımda tozu soluyorum.</p>

  <p class="block17">Karnımı tutarken aynı durumda olsaydım benim de aynen onun gibi hareket edeceğimi fark ediyorum. Bu da onu yenmek yerine, kendimi yenmek üzerine düşünmem gerektiği anlamına gelir. Bildiğim stratejileri bilip benimle aynı kaynakları kullanıyorsa ve benim kadar zekiyse, nasıl kendimden daha iyi bir dövüşçü olabilirim?</p>

  <p class="block17">İkizim üzerime doğru gelirken sendeleyerek ayağa kalkıyorum ve omzumdaki acıya aldırmamaya çalışıyorum. Kalbim gümbür gümbür atıyor. Onu yumruklamak istiyorum ama o benden önce davranıyor. Son saniyede başımı eğiyorum. Yumruğu kulağımı sıyırırken dengemi bozuyor.</p>

  <p class="block17">Birkaç adım geriliyorum ve üzerime gelmeye devam etmemesini umuyorum ama durmuyor. Yine atılıyor. Bu sefer omuzlarımdan kavradığı gibi beni kaldırdığı dizine doğru çekiyor.</p>

  <p class="block17">Ellerimi karnımla dizi arasına koyup bütün gücümle itiyorum. Bunu beklemiyordu. Geriye doğru savruluyor ama düşmüyor.</p>

  <p class="block17">Saldırırken aklımdan ona tekme atmak geçiyor ve onun da bunu istediğini fark ediyorum. Yana kaçarak ayağından kurtuluyorum.</p>

  <p class="block17">Ben ne düşünürsem aynısını o da düşünüyor. Tek çare karşı karşıya durmak ama hayatta kalabilmem için onu geçip kapıya ulaşmam lazım.</p>

  <p class="block17">Düşünmeye çalışıyorum, oysa ikizim bana odaklanırken alnını kırıştırarak yine üzerime doğru geliyor. Kolumu kavradığında ben de onunkini yakalıyorum, kollarımız kilitleniyor.</p>

  <p class="block17">Aynı anda ikimiz birden dirseklerimizi geri çekip birbirimize vurmak için savuruyoruz. Son saniyede öne eğildiğimde dirseğim dişlerine denk geliyor. ikimiz de acıyla çığlık atıyoruz. Kızın dudaklarından damlayan kan bileğimden süzülüyor. Dişlerini gıcırdatıp bağırırken üzerime beklediğimden çok daha güçlü bir şekilde saldırıyor.</p>

  <p class="block17">Ağırlığıyla yere yapışıyorum. Dizleriyle beni yere çivilerken yüzümü yumruklamaya çalıştığında hemen kollarımla ken dimi koruyorum. Yumrukları ardı ardına kollarıma taş gibi iniyor.</p>

  <p class="block17">Derin bir nefes alarak bileklerinden birini yakaladığım sırada gözlerimin kenarında uçuşan benekler beliriyor. Zehir.</p>

  <p class="block17">Odaklan. ikizim elimden kurtulmaya çalışırken dizimi göğsüne geçiriyorum. Sonra ayağımı karnına dayayana kadar bütün gücümle onu itiyorum. Sonunda tekmemle itmeyi başarıyorum ama yüzüm yanmaya başlıyor.</p>

  <p class="block17">Mantık bulmacası: İki eşit arasındaki dövüşü kim kazanır?</p>

  <p class="block17">Cevap: Kimse kazanamaz.</p>

  <p class="block17">İkizim kendini yerden iterek ayağa kalkıyor ve dudağındaki kanı elinin tersiyle siliyor.</p>

  <p class="block17">O yüzden eşit olmamalıyız. Peki aramızdaki fark ne?</p>

  <p class="block17">Kız bana doğru yürümeye başlıyor, oysa düşünmek için daha çok zamana ihtiyacım var. Attığı her adımda ben de bir adım geriliyorum. Oda etrafımda dönüyor, sonra sanki deprem oluyor. Kendimi yana attığımda dengemi koruyabilmek için parmak uçlarımla yerden güç alıyorum.</p>

  <p class="block17">Aramızdaki fark ne? Aynı cüsseye sahibiz, yeteneklerimiz aynı, aynı şekilde düşünüyoruz...</p>

  <p class="block17">Omzunun üzerinden kapıyı gördüğümde başka bir şey fark ediyorum: Amaçlarımız farklı. Benim o kapıdan geçmem gerekiyor. Onunsa tek derdi o kapıyı korumak. Dahası simülasyonda bile olsak benim kadar çaresiz olması mümkün değil.</p>

  <p class="block17">Çemberin kenarındaki masaya doğru koşmaya başlıyorum. Biraz önce masanın üstü boştu ama simülasyon kurallarını ve kuralları nasıl bükebileceğimi tecrübelerimden biliyorum. Düşündüğüm anda masanın üzerinde bir tabanca beliriyor.</p>

  <p class="block17">Gözlerimin önünde uçuşan benekler çoğaldığı için masaya çarpıyorum ama çarpmanın etkisiyle canım yanmıyor. Göğsümden çıkıp beynimle birleşmeye başlamış gibi kalbim sanki yüzümde atıyor.</p>

  <p class="block17">Odanın diğer ucunda ikizimin hemen ayağının dibinde de bir tabanca beliriyor. Aynı anda silahlarımıza davranıyoruz.</p>

  <p class="block17">Tabancanın ağırlığını ve pürüzsüzlüğünü elimde hissettiğimde onu unutuyorum, zehri unutuyorum ve her şey aklımdan siliniyor.</p>

  <p class="block17">Boğazım sıkışırken parmaklarımın kabzayı sımsıkı kavradığını hissediyorum. Aniden kesilen nefesim başımın zonklamasına neden oluyor, kalbim her yerimde atmaya başlıyor.</p>

  <p class="block17">Şimdi odanın karşısında ikizim yerine başkası duruyor: Will. Hayır, hayır! Will olamaz! Kendimi nefes almaya zorluyorum. Zehir, beynime giden oksijeni engelliyor olmalı. Karşımda duran Will, simülasyonun yarattığı bir hayalden başka bir şey olamaz.</p>

  <p class="block17">Bir an için tabancayı doğrulturken görüntüsü dalgalanan ikizimi yine görüyorum. Tabancayı kendinden mümkün olduğunca uzakta tutuyor. O da benim kadar güçsüz. Hayır, benim kadar güçsüz değil! Çünkü ne gözleri kararıyor ne de nefesi kesiliyor ama tabancayı tutarken neredeyse benim kadar güçsüz görünüyor.</p>

  <p class="block17">Sonra Will tekrar geliyor. Gözleri simülasyonun etkisiyle ölü gibi bakıyor, saçları başının etrafında sarı bir hale gibi. Etrafımızda tuğla binalar beliriyor. Beni babamdan ve ağabeyimden ayıran kapı hala arkasında duruyor.</p>

  <p class="block17">Hayır, hayır! Bu kapı beni Jeanine ve amacıma götürecek kapı.</p>

  <p class="block17">O kapıdan geçmem gerekiyor. Bunu başarmam gerekiyor.</p>

  <p class="block17">Omzum ağrısa da tabancayı kaldırıyorum ve iki elimle birden kabzasını kavrıyorum.</p>

  <p class="block17">“Ben...” Boğulur gibi olurken yaşlar yanaklarımdan süzülüyor, dudaklarımı ıslatıyor. Tuzun tadını alabiliyorum. “Özür dilerim.”</p>

  <p class="block17">Ve çaresiz hissetmediği için ikizimin asla yapamayacağı tek şeyi yapıyorum.</p>

  <p class="block17">Tetiğe basıyorum.</p>

  <h1 class="block15" id="id_bookmark60">KIRK BEŞİNCİ BÖLÜM</h1>

  <p class="block17">WlLL’İN ÖLÜMÜNÜ BİR KEZ DAHA SEYREDEMEM.</p>

  <p class="block17">Tetiği geri çekerken gözlerimi yumuyorum. Tekrar açtığımda gözümün önünde uçuşan beneklerin arasından yerde yatanın ikizim olduğunu görüyorum. Bu benim.</p>

  <p class="block17">Tabancayı elimden atıp kapıya koşarken kendi cesedime takılıp tökezliyorum. Kapıya atılır atılmaz kapı kolunu büküyorum ve içeri dalıyorum. Sırtımı kapıya dayarken uyuşuyorum, tekrar hissedebilmek için ellerimi sallıyorum.</p>

  <p class="block17">Bu oda da bir önceki kadar büyük. Yine aynı mavi paneller var ama bunlar daha soluk. Odanın ortasında büyük bir masa duruyor. Duvarlara fotoğraflar, çizimler ve listeler asılmış.</p>

  <p class="block17">Derin nefesler alırken görüşüm netleşiyor, kalbim normal ritmine kavuşuyor. Duvardaki fotoğraflar arasında kendi yüzümün yanı sıra Tobias’ın, Marcusün ve Uriah’ın yüzlerini seçiyorum. Kimyasalların sıralandığı uzun bir liste fotoğrafların hemen yanına asılmış. Maddelerin üzeri kırmızı kalemle çizilmiş. Burası Jeanine’in simülasyon serumlarını geliştirdiği yer olmalı.</p>

  <p class="block17">İleriden gelen sesleri duyduğumda kendimi azarlıyorum. Ne yapıyorsun sen? Oyalanma<sup class="calibre5">1</sup>.</p>

  <p class="block17">“Ağabeyimin adı,” diyor ses. “Onun adını söylediğini duymak istiyorum.”</p>

  <p class="block17">Tori bu.</p>

  <p class="block17">Simülasyonu nasıl geçebildi? O da mı Uyumsuz yoksa?</p>

  <p class="block17">“Onu ben öldürmedim,” diyor Jeanine.</p>

  <p class="block17">“Sırf bu yüzden paçanı kurtaracağını mı sanıyorsun? Sırf onu sen öldürmedin diye ölümü hak etmediğine mi inanıyorsun?”</p>

  <p class="block17">Tori bağırmıyor. Öfkesini kusarken resmen uluyor. Kapıya atılıyorum. Biraz aceleci davranmış olmalıyım ki odanın ortasındaki masaya kalçamı çarpıyorum ve acıyla yüzümü ekşitiyorum.</p>

  <p class="block17">“Yaptıklarımın ardındaki nedenler senin anlayamayacağın kadar derin,” diyor Jeanine. Aynı sınıfta okuduğumuz sırada bile asla kafanın basmadığı daha büyük bir iyilik için bazı şeyleri feda etmem gerekiyordu!”</p>

  <p class="block17">Topallayarak buzlu camdan kapıya doğru yavaşça yürüyorum. Sonunda önüne geldiğim kapı kayarak açıldığında karşımda Jeanine’i duvara yapışmış bir halde görüyorum. Tori ise ondan birkaç adım ötede tabancasını doğrultmuş duruyor. Arkalarındaki cam masanın üzerinde gümüş bir kutu, klavye ve bilgisayar duruyor. Odanın diğer ucundaki duvarın tamamı ekranlarla kaplı.</p>

  <p class="block17">Jeanine bana bakıyor ama Tori yerinden kıpırdamıyor. Beni duymamış gibi davranıyor. Kıpkırmızı yüzünü ter kaplamış, elleri titriyor.</p>

  <p class="block17">Aradığımız video kaydını kendi başıma bulabileceğimi hiç sanmıyorum. Jeanine burada olduğuna göre bulmama yardım etmesini sağlayabilirim ama ölürse...</p>

  <p class="block17">“Hayır!” diye bağırıyorum. “Tori yapma!”</p>

  <p class="block17">Ama parmağı halihazırda tetikte. Bütün gücümle üzerine atılıp kollarımı iki boşluğuna geçiriyorum. Tabanca patlarken bir çığlık duyuyorum.</p>

  <p class="block17">Başım yere çarpıyor. Gözümün önünde uçuşan yıldızları görmezden gelerek Tori’nin karşısına geçiyorum. Tabancaya tekme attığımda odanın öbür ucuna uçuyor.</p>

  <p class="block17">Tabancayı neden almadın aptal?</p>

  <p class="block17">Tori’nin yumruğu boynuma iniyor. Boğulur gibi olduğumda fırsatı görüyor ve beni itip tabancaya doğru emekliyor.</p>

  <p class="block17">Jeanine duvarın dibine yığılmış. Bacağı tamamen kana bulanmış. Bacağı!</p>

  <p class="block17">Aklıma Tori’nin de yaralandığı gelince baldırındaki kurşun yarasının üzerine yumruğumu hızla geçiriyorum. Genç kadın acıyla kıvranırken ayağa kalkıyorum.</p>

  <p class="block17">Tabancaya doğru adım atıyorum ama Tori benden hızlı. Kollarıyla bacaklarımı sarıp beni aşağı çekiyor. Dizlerim yere çarpıyor ama hala ondan yukarıdayım; göğüs kafesine bir yumruk indiriyorum.</p>

  <p class="block17">Tori inliyor ama pes etmiyor; tabancaya uzanmaya çalıştığım sırada dişlerini elime geçiriyor. Bu şimdiye kadar aldığım darbelerden çok farklı bir acı. Kurşun yarasından bile daha çok canımı yakıyor. Hiç tahmin edemeyeceğim kadar yüksek sesle çığlık atarken gözlerim doluyor, görüşüm bulanıyor.</p>

  <p class="block17">Tori’nin Jeanine’i vurmasına izin verecek aşamaya henüz gelemedim. Buraya almaya geldiğim şeyi de maalesef henüz alamadım. Elimi dişlerinin arasından çekerken gözlerim kararıyor. Sonra ileri atılıp tabancanın kabzasını kavrıyorum. Hemen dönüp tabancayı Tori’y<sup class="calibre5">e</sup> doğrultuyorum.</p>

  <p class="block17">Elim, Tori’nin çenesi gibi benim elim de tamamen kana bulanmış. Acıyı görmezden gelebilmek için elimi görüş alanımdan çıkarıyorum. Ayağa kalkarken namlu hala Tori’ye bakıyor.</p>

  <p class="block17">“Senin de bir hain olabileceğin hiç aklıma gelmezdi Tris,” diyor Tori, hiçbir insanın çıkarmayı beceremeyeceği hayvani bir hırlamayla.</p>

  <p class="block17">“Hain falan değilim!” diye yanıtlıyorum. Onu daha iyi görebilmek için gözlerimi kırpıştırıyorum. “Şu anda açıklayamam ama... Sadece bana güven lütfen. Yerini sadece onun bildiği çok önemli bir şey var.”</p>

  <p class="block17">“Bu doğru!” diyor Jeanine. “Aradığın şey şu bilgisayarda Beatrice. Yerini ancak ben gösterebilirim. Bana yardım etmezsen her şey benimle birlikte yok olur.”</p>

  <p class="block17">“O bir yalancı,” diyor Tori. “O yalancının teki ve ona inanıyorsan hem aptal hem de hainsin demektir Tris!”</p>

  <p class="block17">“Ona inanıyorum,” eliyorum. “Ona inanıyorum çünkü bu çok mantıklı! Dünya üzerindeki en hassas bilgi o bilgisayarda gizli, Tori!” Derin bir nefes alıp sesimi alçaltıyorum. “Lütfen beni dinle! Ben de ondan en az senin kadar nefret ediyorum. Onu savunacak değilim. Ama sana doğruyu söylüyorum. Bu çok önemli!”</p>

  <p class="block17">Tori susuyor. Bir an için onu kazandığımı, ikna edebildiğimi sanıyorum. Ama biraz sonra “Onun ölmesinden daha önemli bir şey yok,” diyor.</p>

  <p class="block17">“Buna inanmakta ısrar ediyorsan,” diyorum, “Sana sözüm yok. Ama onu öldürmene de izin vermeyeceğim.”</p>

  <p class="block17">Tori kendini yerden iterek dizlerinin üzerine kalkıyor ve çenesindeki kanı siliyor. Başını kaldırıp gözlerimin içine bakıyor.</p>

  <p class="block17">“Ben bir Cesurluk lideriyim,” diyor. “Ne yapacağıma sen karar veremezsin.”</p>

  <p class="block17">Ve daha ne yapacağımı düşünmeden...</p>

  <p class="block17">Ateş etmeyi bile aklıma getiremeden...</p>

  <p class="block17">Tori çizmesinden bir bıçak çekip öne atılıyor ve Jeanine’i karnından bıçaklıyor.</p>

  <p class="block17">Bağırıyorum. Jeanine korkunç bir ses çıkarıyor. Çığlık atarken gargara yaparmış gibi sesi fokurduyor. Tori’nin sıktığı dişlerinin arasından ağabeyinin adını sayıkladığını duyabiliyorum: Jonathan Wu... Sonra bıçak yere düşüyor.</p>

  <p class="block17">Jeanine’in cansız gözlerine bakıyorum.</p>

  <h1 class="block15" id="id_bookmark61">KIRK ALTINCI BÖLÜM</h1>

  <p class="block17">TORI GÖZLERİNDEKİ VAHŞİ İFADEYLE BANA DÖNÜYOR.</p>

  <p class="block17">Her yerimin uyuştuğunu hissediyorum.</p>

  <p class="block17">Buraya gelmek için göze aldığım bütün riskler -Marcus’la işbirliği yapmak, Bilgelerden yardım istemek, üç kat yüksekte portatif bir merdivenin üzerinde emeklemek, bir simülasyonda kendimi vurmak- ve feda ettiğim her şey -Tobias’la ilişkim, Fernando’nun hayatı, Cesurluktaki yerim- meğer bir hiç içinmiş.</p>

  <p class="block17">Hiç.</p>

  <p class="block17">Biraz sonra cam kapı yeniden açılıyor. Tobias ve Uriah, kavgaya hazır bir şekilde içeriye dalıyorlar. Uriah muhtemelen zehirden dolayı öksürüyor ama kavga çoktan bitti. Jeanine öldü, Tori kazandı ve ben bir Cesurluk hainiyim.</p>

  <p class="block17">Tobias beni görünce adımını atarken afalladığından neredeyse tökezliyor. Gözleri kocaman oluyor.</p>

  <p class="block17">“O bir hain,” diyor Tori. “Jeanlne’i korumak için az daha beni vuracaktı.”</p>

  <p class="block17">“Ne?” diyor Uriah. “Tris, neler oluyor? O doğru mu söylüyor? Hem burada ne işin var?”</p>

  <p class="block17">Bense sadece Tobias’a bakıyorum. Bir umut kıymığı yüreğime tuhaf bir acı eşliğinde saplanırken onu aldatmış olmanın suçluluk duygusu buna eşlik ediyor. Tobias hem inatçı hem de gururlu biri, ama o benim... Belki beni dinler, belki yaptıklarımın kötü amaçlı olmadığını ona anlatmama şans verir...</p>

  <p class="block17">“Buraya neden geldiğimi biliyorsun,” diyorum sakince. “Değil mi?”</p>

  <p class="block17">Tori’nin tabancasını uzatıyorum. Tobias hafifçe yalpalayarak önüme gelip tabancayı alıyor.</p>

  <p class="block17">“Diğer odada Marcus’u bulduk. Simülasyona sıkışıp kalmıştı,” diyor Tobias. “Buraya onunla geldin.”</p>

  <p class="block17">“Evet, öyle,” diyorum. Tori’nin ısırdığı elimden akan kan yere damlıyor.</p>

  <p class="block17">“Sana güvenmiştim!” diyor Tobias öfkeyle titrerken. “Sana güvenmiştim! Oysa sen onunla iş çevirmek için beni yalnız bıraktın, öyle mi?”</p>

  <p class="block17">“Hayır.” Başımı iki yana sallıyorum. “Bana bir şey söyledi. Ağabeyimin ve Bilgelik Merkezi’nde kaldığım süre boyunca Jeanine’in söylediği her şeyle birleştiğinde Marcus’un sözleri anlam kazandı. Ve ben... Ben gerçeği bilmek zorundaydım.”</p>

  <p class="block17">“Gerçek.” Tobias burnundan soluyor. “Bir yalancıdan, bir hainden, bir sosyopattan gerçeği öğrenebileceğini mi sandın?”</p>

  <p class="block17">“Gerçek mi?” diyor Tori. “Sen neden bahsediyorsun?”</p>

  <p class="block17">Tobias’la bakışıyoruz. Genellikle dalgın bakan mavi gözleri şimdi kınamasına sert bakıyor, sanki derimi soyup her bir katmanın arasını inceliyor.</p>

  <p class="block17">“Bence,” diye söze başlıyorum ama nefeslenmek için durmam gerekiyor. Onu ikna edemedim, başarısız oldum ve beni tutuklamadan önce bu son konuşma şansım olacak.</p>

  <p class="block17">“Bence asıl yalancı sensin!” diyorum ciyaklamasına. “Beni sevdiğini, bana güvendiğini, sezgilerimin başka herkesten çok daha güçlü olduğunu söylüyorsun. Ve sezgilerimle ilk hareket edişimde o güven ve sevgi hemen sınanıyor, bütün söylediklerin kendi kendine çürüyor!” Artık ağlıyorum ama ne yanaklarımın ıslanmasından ne de boğuk sesimden utanıyorum. “Demek bana bütün bunları söylerken yalan söylüyordun... Öyle olmalı çünkü bana duyduğun sevginin o kadar da zayıf olabileceğine inanamam.”</p>

  <p class="block17">Ona doğru bir adım atıyorum. Aramızda sadece birkaç santim kalıyor. Diğerlerinin söyleyeceklerimi duymasını istemiyorum.</p>

  <p class="block17">“Ben hala seni öldürmektense ölümü göze alacak insanım,” diyorum saldırı simülasyonu sırasında elimin altında atan kalbini hatırlarken. “Ben tam olarak sandığın kişiyim. Ve şu anda sana bu bilginin her şeyi değiştireceğini bildiğimi söylüyorum. Bu bilgi bugüne kadar yaptığımız ve bundan sonra yapacağımız her şeyi değiştirecek.”</p>

  <p class="block17">Gerçeği gözlerimle anlatmak istercesine gözlerinin içine bakıyorum ama bunu yapmam imkansız görünüyor. Tobias başını çevirdiğindeyse beni dinlediğinden bile emin olamıyorum.</p>

  <p class="block17">“Bu kadarı yeter!” diyor Tori. “Onu merdivenlerden aşağı indirin. Diğer savaş suçlularıyla birlikte yargılanacak.”</p>

  <p class="block17">Tobias hareket etmiyor. Uriah kolumdan tutup beni ondan uzaklaştırıyor, laboratuvardan, ışıklı odadan, mavi koridordan geçiyoruz. Burada bekleyen Therese meraklı gözlerle beni seyrediyor.</p>

  <p class="block17">Sahanlığa çıktığımızda biri omzuma dokunuyor. Arkama baktığımda Uriah’ın elinde bir sargı beziyle durduğunu görüyorum. Sargı bezini alıp ona gülümsemeye çalışıyorum ama beceremiyorum.</p>

  <p class="block17">Merdivenleri inerken sargı beziyle elimi sarıyorum. Bu arada insanların yüzüne bakmadan yanlarından geçiyorum. Uriah düşmeyeyim diye dirseğimden tutuyor. Sargı ısırığın acısını azaltmıyor ama kendimi daha iyi hissediyorum. Dahası benden nefret etmiyormuş gibi görünen Uriah da kendimi iyi hissetmeme yardımcı oluyor.</p>

  <p class="block17">İlk kez Cesurların, kişinin yaşına aldırmamaları gözüme bir fırsat gibi görünmüyor. Daha çok, yaşım yüzünden kınanacağımı düşünüyorum. Ama yaşı daha çok küçük, kafası karışmış olmalı demek yerine bir yetişkin olarak tercihini yapmış diyecekler.</p>

  <p class="block17">Onlara karşı çıkamam. Bir tercih yaptım. Tercihimi annemle babamın savaşmayı göze aldıkları şeyden yana kullandım.</p>

  <p class="block17">Merdivenlerden inmek, çıkmaktan daha kolay. Lobiye indiğimizi anladığımda beşinci kata inmiş olduğumuzu görüyorum.</p>

  <p class="block17">“Tabancanı bana ver, Uriah,” diyor Iherese. “Potansiyel asileri birinin vurması gerekiyor ve onu merdivenlerden yuvarlanmasın diye tutarken senin vurman kolay olmayacak.”</p>

  <p class="block17">Uriah sorgulamadan tabancayı kadına veriyor. Kaşlarım çatılıyor. Therese’nin zaten bir silahı var, neden Uriah’tan tabancasını vermesini istesin ki? Ama sormuyorum. Zaten başım yeterince belada.</p>

  <p class="block17">Giriş katında siyah-beyaz giyinmiş insanlarla dolu geniş bir toplantı odasından geçiyoruz. İnsanlara bakmak için bir anlığına duruyorum. Bazıları küçük gruplar halinde birbirlerine sokulmuş, yanaklarında gözyaşlarının izleri görülebiliyor. Tek başına olanlar ya duvarlara yaslanmış ya da köşelerde oturuyorlar; kimi boş gözlerle bakıyor, kimi gözlerini görmedikleri uzaklara dikmiş.</p>

  <p class="block17">“Çok insan vurmak zorunda kaldık,” diye mırıldanıyor Uriah kolumu sıkarak. “Binaya girmek için bunu yapmak zorundaydık.”</p>

  <p class="block17">“Biliyorum,” diyorum.</p>

  <p class="block17">Christina’nın kız kardeşiyle annesini, odanın sağ tarafında birbirlerine sarılmış halde görüyorum. Ve sol tarafta, koyu renk saçları floresan ışığının altında parlayan birini görüyorum, Peter bu. Elini omzuna koyduğu orta yaşlı kadının, annesi olduğunu hatırlıyorum.</p>

  <p class="block17">“Onun burada ne işi var?” diye soruyorum.</p>

  <p class="block17">“Küçük ödlek arkamızdan gelmiş. Her şey sona erdikten sonra,” diye yanıtlıyor Uriah. “Babasının öldüğünü duydum. Gerçi annesi pek sorun etmiş gibi görünmüyor.”</p>

  <p class="block17">Peter omzunun üstünden arkasına baktığında gözlerimiz sadece bir saniyeliğine buluşuyor. Ve o saniyede hayatımı kurtaran kişiye acımayı deniyorum. Ama bir zamanlar ona karşı hissettiğim nefretin yerinde artık yeller esiyor, hiçbir şey hissedemiyorum.</p>

  <p class="block17">“Niye durdunuz?” diye azarlıyor Therese. “Yürümeye devam edin.”</p>

  <p class="block17">Toplantı odasından bir keresinde Caleb’la kucaklaştığım lobiye çıkıyoruz. Jeanine’in duvarda asılı duran devasa portresi şimdi paramparça olmuş, yerlerde sürünüyor. Kömüre dönmüş kitapların bütün lobiyi saran dumanı rafları sarmış. Bütün bilgisayarlar parçalanmış, yerlere atılmış.</p>

  <p class="block17">Lobinin orta yerinde kaçamayan Bilgeler ve hayatta kalan Cesurluk hainleri bir sıra halinde duruyor. Tanıdık birini görmek için yüzlerini tarıyorum. Arkalarda sersemlemiş gibi görünen Caleb’ı görüyorum.</p>

  <p class="block17">“Tris!” diye sesleniyor biri. Christina girişe yakın bir yerde Cara’ınn yanında oturuyor. Bacağı bir kumaşla sıkıca sarılmış. Eliyle işaret ettiğinde yanına oturuyorum.</p>

  <p class="block17">“Başaramadın mı?” diye soruyor sessizce.</p>

  <p class="block17">Başımı iki yana sallıyorum.</p>

  <p class="block17">İç çekip belime sarılıyor. Sarılması öyle rahatlatıcı ki neredeyse ağlamaya başlayacağım. Ama Christina ve ben, kafa kafaya verip ağlayacak insanlar değiliz; biz birlikte dövüşen insanlarız. O yüzden gözyaşlarına tutuyorum.</p>

  <p class="block17">“Annenle kardeşini toplantı odasında gördüm,” diyorum.</p>

  <p class="block17">“Evet, ben de gördüm,” diyor. “Bizimkiler iyi durumda.”</p>

  <p class="block17">“Güzel,” diyorum. “Bacağın nasıl?”</p>

  <p class="block17">“İyi. Cara iyileşeceğini söyledi, fazla kanama yok. Bilgelik hemşirelerinden biri aşağıya indirilmeden önce Cara’nın cebini ağrı kesici, antiseptik ve sargı bezleriyle doldurmuş. İlaç içtiğimden ağrı falan da yok,” diyor. Yanındaki Cara o sırada başka bir Bilgenin kolunu muayene ediyor. “Marcus nerede?”</p>

  <p class="block17">“Bilmem,” diyorum. “Ayrılmak zorunda kaldık. Aşağıya indirilmiş olması gerekirdi. Tabii yukarıda öldürmedilerse.”</p>

  <p class="block17">“Açıkçası öldürdülerse hiç şaşırmam,” diyor.</p>

  <p class="block17">Lobi bir an için karışıyor. İnsanlar girip çıkıyor, topluluksuz nöbetçileri yer değiştiriyor. Mavi giysili Bilgeler getirilip aramıza oturtuluyor ama sonra yavaşça her yer yine sakinleşiyor ve işte o zaman onu görüyorum: Tobias kapıdan çıkıyor.</p>

  <p class="block17">Dudağımı sertçe ısırıp göğsüme yerleşen buz gibi hissi ve başıma yüklenen ağırlığı düşünmemeye çalışıyorum.</p>

  <p class="block17">Omzumun üzerinden onu seyrediyorum. Caleb’ın yanında duruyor, kolundan tutup onu ayağa kaldırıyor. Caleb birkaç saniye direniyor ama Tobias’ın yarısı kadar bile güçlü olmadığından elinden kurtulamıyor.</p>

  <p class="block17">“Ne?” diyor panikle. “Ne istiyorsun?”</p>

  <p class="block17">“Jeanine’in laboratuvarındaki güvenlik sistemini devreden çıkarmanı istiyorum,” diyor arkasına bakmadan. “Topluluksuzların bilgisayara girmesini sağlayacaksın.”</p>

  <p class="block17">Ve tabii yok edilmesini, diye geçiriyorum içimden. Tobias’la Caleb merdiven sahanlığında gözden yiterken içimdeki sıkıntı daha da büyüyor.</p>

  <p class="block17">Christina’yla birbirimize sokulup sarılıyoruz.</p>

  <p class="block17">“Jeanine Cesurluk alıcılarını çalıştırdı, biliyor musun?” diyor Christina. “Topluluksuz gruplarından biri simülasyonla kontrol edilen Cesurlar tarafından pusuya düşürülmüş. Grup Fedakarlık bölgesinden on dakika daha geç çıkmış. Sanırım topluluksuzlar onları yenmiş ama bir avuç zombiyi vurarak öldürmek ne kadar yenmek sayılır, bilemiyorum.”</p>

  <p class="block17">“Öyle.” Söyleyecek fazla bir şey yok. Christina da bunun farkında.</p>

  <p class="block17">“Ben vurulduktan sonra neler oldu?” diye soruyor.</p>

  <p class="block17">İki kapılı mavi koridoru, ardından girdiğim simülasyon odasını ve Cesurluk odasını tanımamdan kendimi vurmamla sona eren simülasyonu anlatıyorum. Ama Will meselesini es geçiyorum.</p>

  <p class="block17">“Bir dakika,” diyor Christina. “Gerçekten simülasyon muydu? Yani alıcı bile olmadan?”</p>

  <p class="block17">Kaşlarımı çatıyorum. Bu hiç aklıma gelmemişti. Özellikle de o sırada. “Laboratuvar insanları tanıyorsa belki herkesle ilgili kayıtları tutuyordur ve böylece topluluğuna uygun bir simülasyon ortamı yaratabiliyordun”</p>

  <p class="block17">Her şey olup bittiğine göre artık Jeanine’in laboratuvarını korumak için yarattığı güvenlik önlemlerini anlamaya çalışmanın da bir anlamı yok. Ama en önemli problemi çözmekte başarılı olamadığım bir anda bir şeylere odaklanmak, yeni bir problemi çözmeye çalışmak iyi geliyor.</p>

  <p class="block17">Christina doğruluyor. Belki o da benimle aynı şeyi hissediyordur.</p>

  <p class="block17">“Ya da zehirde bir tür alıcı vardır.”</p>

  <p class="block17">Bunu da düşünmemiştim.</p>

  <p class="block17">“Ama Tori nasıl geçti? O bir Uyumsuz değil ki!”</p>

  <p class="block17">Başımı sallıyorum. “Bilmiyorum.”</p>

  <p class="block17">Belki de o da Uyumsuzdur, diyorum içimden. Ağabeyinin başına gelenlerden sonra, bu her ne kadar zaman içinde kabul edilen bir durum haline gelse de kabullenemiyor olabilir.</p>

  <p class="block17">İnsanların katman katman sırlardan oluştuğunu keşfettim artık. Birini tanıdığınızı sanıyorsunuz, onu anladığınızı düşünüyorsunuz ama her zaman sizden sakladıkları bir yanları, yüreklerinin derinliklerine gömdükleri arzuları oluyor. Hiç kimseyi tam olarak tanıyamazsınız ama bazen onlara güvenip güvenmemeye karar verirsiniz.</p>

  <p class="block17">“Suçlu bulurlarsa bize ne yaparlar sence?” diye soruyor Christina, sessiz geçen birkaç dakikanın ardından.</p>

  <p class="block17">“Doğruyu mu istiyorsun?”</p>

  <p class="block17">“Şu anda doğruculuğun zamanıymış gibi mi görünüyor?”</p>

  <p class="block17">Gözümün ucuyla ona bakıyorum. “Bence bize zorla bir sürü pasta yedirecekler, sonra manasız bir şekilde uzun süre uyumamızı isteyecekler.”</p>

  <p class="block17">Christina gülüyor. Gülmemeye çalışıyorum, kendimi bırakırsam ağlamaya başlarım çünkü.</p>

  <p class="block17">Birinin bağırdığını duyduğumda kalabalığın arasından sesin nereden geldiğini bulmaya çalışıyorum.</p>

  <p class="block17">“Lynn!” Uriah bağırıyor. İki Cesurun taşıdığı derme çatma sedyede yatan Lynn’e doğru koşuyor. Sedyeyi muhtemelen kitap raflarından yapmışlar. Lynn’in rengi atmış, yüzünün rengi kül gibi olmuş, elleriyle karnını tutuyor.</p>

  <p class="block17">Ayağa fırlayıp ona doğru koşuyorum ama birkaç silahlı topluluksuz daha fazla ileri gitmemi engelliyor. Ellerimi havaya kaldırıp duruyor ve izliyorum.</p>

  <p class="block17">Uriah savaş suçlularının etrafından dolaşıyor ve saçları ağarmış perişan görünümlü bir Bilgelik kadınım işaret ediyor. “Sen, buraya gel!”</p>

  <p class="block17">Kadın ayağa kalkıp pantolonunu elleriyle düzeltiyor. Hızlı adımlarla yerde oturan kalabalığa doğru ilerliyor ve beklenti dolu gözlerle Uriah’a bakıyor.</p>

  <p class="block17">“Sen bir doktorsun, değil mi?” diye soruyor Uriah.</p>

  <p class="block17">“Evet,” diyor kadın.</p>

  <p class="block17">“O zaman onu iyileştir!” Uriah alnını kırıştırıyor. “Yaralandı.”</p>

  <p class="block17">Doktor, Lynn e yaklaşırken iki Cesurun sedyeyi yere bırakmasını istiyor. Adamlar denileni yaptığında sedyenin yanına çömeliyor.</p>

  <p class="block17">“Canım,” diyor. “Lütfen ellerini yarandan çeker misin?”</p>

  <p class="block17">“Yapamam,” diye inliyor Lynn. “Canım yanıyor.”</p>

  <p class="block17">“Canının yandığını biliyorum,” diyor doktor. “Ama göstermezsen yaranı muayene edemem.”</p>

  <p class="block17">Uriah da doktorun karşısına diz çöküyor ve Lynn’in elini karnından çekmesine yardım ediyor. Kadın Lynn in tişörtünü karnından yukarı sıyırıyor. Kurşun yarası deri üzerindeki kırmızı bir yuvarlaktan ibaret ama etrafı morarmaya başlamış gibi görünüyor. Daha önce hiç bu kadar koyu bir mor görmemiştim.</p>

  <p class="block17">Doktor dudaklarını büzdüğünde Lynn’in kurtulamayacağını anlıyorum.</p>

  <p class="block17">“İyileştir onu!” diyor Uriah. “Onu iyileştirebilirsin, ne duruyorsun?”</p>

  <p class="block17">“Tam tersi,” diyor doktor başını kaldırıp ona bakarak. “Çünkü binadaki hastane katlarını ateşe verdiniz. Onu iyileştirmem mümkün değil.”</p>

  <p class="block17">“Başka hastaneler de var!” diyor Uriah, neredeyse bağırarak. “Gerekli malzemeleri oradan alıp onu iyileştirebilirsin!”</p>

  <p class="block17">“Durumu ağır,” diyor doktor alçak sesle. “Yolunuza çıkan her şeyi yakmak konusunda bu kadar ısrarcı olmasaydınız, elimden geleni yapardım ama şu durumda denemenin bile anlamı yok.”</p>

  <p class="block17">“Kapa çeneni!” diyor Uriah parmağıyla doktorun göğsünü dürterken. “Hastanenizi yakan ben değilim! O benim arkadaşım ve ben... Ben sadece...”</p>

  <p class="block17">“Uri,” diyor Lynn. “Kes sesini! Artık çok geç.”</p>

  <p class="block17">Uriah’ın kolları yanına düşüyor, sonra dudakları titrerken Lynn in elini tutuyor.</p>

  <p class="block17">“Ben de arkadaşıyım,” diyorum, silahını bana doğrultan topluluksuza. “En azından silahım bana orada doğrultamaz mısın?”</p>

  <p class="block17">Geçmeme izin verdiklerinde Lynn’in yanına koşup kandan yapış yapış olmuş diğer elini tutuyorum. Kafama doğrultulan tabancalara aldırmadan kızın sarıya dönen yüzüne bakıyorum.</p>

  <p class="block17">Beni fark etmiş gibi görünmüyor. Bütün dikkatini Uriah’a vermiş durumda.</p>

  <p class="block17">“Simülasyonun etkisi altındayken ölmediğim için mutluyum,” diyor halsizce.</p>

  <p class="block17">“Sen ölmeyeceksin,” diyor Uriah.</p>

  <p class="block17">“Aptallaşma,” diyor kız. “Uri, dinle! Onu ben de sevmiştim. Gerçekten sevmiştim.”</p>

  <p class="block17">“Kimi sevmiştin?” diye soruyor Uriah çatlak bir sesle.</p>

  <p class="block17">“Madene,” diyor Lynn.</p>

  <p class="block17">“Evet, hepimiz Marlene’i sevmiştik,” diye karşılık veriyor Uriah.</p>

  <p class="block17">“Hayır, ben bunu kastetmiyorum.” Lynn başını iki yana sallıyor. Sonra gözlerini yumuyor.</p>

  <p class="block17">Elinin gevşemesi yine de birkaç dakika alıyor. Karnının üzerine yerleştirdikten sonra diğer elini Uriah’tan kurtarıp aynısını yapıyorum. Uriah, süzülmeden hemen önce gözyaşlarını elinin tersiyle siliyor. Gözlerimiz Lynn’in cesedinin üzerinden buluşuyor.</p>

  <p class="block17">“Shauna’ya söylemen gerekiyor,” diyorum. “Ve Hector’a.”</p>

  <p class="block17">“Evet.” Burnunu çekerken elini Lynn in yüzüne yerleştiriyor. Kızın yanağının hala sıcak olup olmadığını merak ediyorum. Soğuk olduğunu görme korkusuyla dokunmaya çekiniyorum.</p>

  <p class="block17">Ayağa kalkıp Christİna’nın yanına geri dönüyorum.</p>

  <h1 class="block15" id="id_bookmark62">KIRK YEDİNCİ BÖLÜM</h1>

  <p class="block17"><span class="text5">Lynn île İlgili hatiralar aklimdan çikmiyor. Onun artik</span> öldüğüne bir türlü ikna olamıyor, hatıralar gözümün önüne geldikçe onları kovalıyorum. Bir hain olarak idam edilmezsem bir gün bunu yapmaktan vazgeçeceğim. Ama şu anda tek derdim zihnimi boş bırakmak, bütün dünya içinde bulunduğum lobiden ibaretmiş gibi davranmak. Aslında kolay olmaması gerekirdi, oysa çok kolay yapıyorum. Kederle baş etmeyi öğrenmiş olmalıyım.</p>

  <p class="block17">Tori ve Harrison bir süre sonra lobiye indi. Tori topallayarak bir sandalyeye yöneldiğinde kurşun yarasını neredeyse unuttuğumu fark ettim çünkü Jeanine’i öldürürken oldukça gözüme sağlam görünüyordu. Harrison da onu takip ediyor.</p>

  <p class="block17">Arkalarından gelen bir Cesur, Jeanine’in cesedini omzuna atmış. Adam cesedi Bilge ve Cesurluk hainlerinin önündeki bir masaya taş gibi bırakıyor.</p>

  <p class="block17">Tutulan nefesleri ve mırıltıları duyuyorum ama kimse ağlamıyor. Jeanine, arkasından ağlanacak bir lider değildi.</p>

  <p class="block17">Yaşarken olduğundan daha küçük görünen cesede bakıyorum. Benden en fazla birkaç santim uzun görünüyor, saçları benden ancak birkaç ton daha koyu. Sakin, neredeyse huzurlu görünüyor. Masanın üstünde yatan bedenin, o tanıdığım vicdansız kadın olduğuna inanmakta zorlanıyorum.</p>

  <p class="block17">Üstelik düşündüğümden daha karmaşık bir kişiliği olsa da açıklanmasının felaket olacağını düşündüğü bir sırrı saklaması, iğrençlik derecesindeki koruyucu içgüdülerinin eseriydi.</p>

  <p class="block17">Johanna Reyes, yağmurdan sırılsıklam ıslanmış olduğu halde lobiye giriyor. Kırmızı giysileri daha koyu kırmızı lekelerle kaplı. Topluluksuzlar hemen etrafını sarıyor ama o silahların farkında değilmiş gibi görünüyor.</p>

  <p class="block17">“Merhaba,” diyor Harrison ve Tori’ye. “Ne istiyorsunuz?”</p>

  <p class="block17">“Dostluk liderinin bu kadar kaba olacağı hiç aklıma gelmezdi,” diyor Tori küçümseyen bir gülümsemeyle. “Kabalık topluluk manifestonuza ters değil mi?”</p>

  <p class="block17">“Dostluk topluluğunu yakından tanısaydınız, aslında resmi bir liderimiz olmadığım da bilirdiniz,” diyor Johanna, hem nazik hem de taviz vermeyen bir edayla. “Ama artık Dostluk temsilcisi değilim. Buraya gelmek adına görevimden vazgeçtim.”</p>

  <p class="block17">“Evet, seni ve küçük barış elçilerini herkesin yoluna çıkarken görmüştüm,” diyor Tori.</p>

  <p class="block17">“Evet, bunu bile isteye yaptık,” diye yanıtlıyor Johanna. “Herkesin yoluna çıkmak, silahlarla masumların arasına girmek anlamına geldiğinden birçok hayat kurtardık.”</p>

  <p class="block17">Yanaklarının kızardığını gördüğümde yine aynı şeyi düşünüyorum: Johanna Reyes hala güzel bir kadın olabilir. Hele şu anda yüzündeki yara izine rağmen güzel görünmekle birlikte sanki asıl yara iziyle daha da güzelleşiyor. Tıpkı elektrik çarpmış gibi görünen saçlarıyla Lynn, baba zulmünü bir zırh gibi üzerine geçiren Tobias ve sade, gri giysiler giyen annem gibi...</p>

  <p class="block17">“Madem bu kadar iyi kalplisiniz,” diyor Tori, “Dostluk yerleşkesine bizim için bir mesaj götürürsünüz o zaman.”</p>

  <p class="block17">“Sizi ve ordunuzu kendinize uygun adaletinizi dağıtırken yalnız bırakmak içimi rahatlatmıyor,” diyor Johanna. “Ama mesajınızı iletmesi için başka birini memnuniyetle gönderirim.”</p>

  <p class="block17">“Güzel,” diyor Tori. “Onlara yeni oluşturulacak yönetimde temsil haklarının olmayacağını söyleyin. Bizce bu, savaşta taraf seçmedeki beceriksizliğiniz için adil bir ceza. Elbette şehir için yiyecek üretimi ve nakliyesi görevlerinden sorumlu olacaklar, ama önde gelen topluluklardan birinin gözetimi altında da olacaklar.”</p>

  <p class="block17">Bir an için Johanna’nın Tori’ye saldırıp boğazını sıkacağım sanıyorum. Oysa kadın sırtını dikleştirip “Hepsi bu mu?” diye sormakla yetiniyor.</p>

  <p class="block17">“Evet.”</p>

  <p class="block17">“Peki,” eliyor kadın. “Ben gidip faydalı bir şeyler yapayım. Sanırım burada yaralılara yardım etmemize izin vermezsiniz?”</p>

  <p class="block17">Tori ona ters ters bakıyor.</p>

  <p class="block17">“Ben de öyle düşünmüştüm,” diyor Johanna. “Ama unutmayın, bazen ezdiğiniz insanlar gün gelir sizden daha güçlü olurlar.”</p>

  <p class="block17">Dönüp lobiden çıkıyor.</p>

  <p class="block17">Sözlerindeki bir şey beni çok etkiliyor. Tehdit olarak savurduğundan eminim, zayıf olsa da bu bir tehditti. Yine de daha fazlası varmış gibi kelimeler beynimin içinde çınlamaya devam ediyor. Sanki Dostluktan değil de ezilen başka bir topluluktan, yani topluluksuzlardan bahsediyordu.</p>

  <p class="block17">Lobide etrafıma bakındığımda Cesurlar ve topluluksuzlarla ilgili yeni bir şey fark ediyorum.</p>

  <p class="block17">“Christina,” diyorum. “Topluluksuzlar bütün silahları toplamış.”</p>

  <p class="block17">O da bakınıp kaşlarını çatarak gözlerini bana çeviriyor.</p>

  <p class="block17">Kendi silahı varken Uriah’ın tabancasını alan Therese’yi hatırlıyorum. Cesurlukla topluluksuzlar arasındaki ittifakla ilgili rahatsızlığımı dile getirirken dudaklarını sımsıkı kapayıp bir şeyleri benden sakladığını düşünmeme neden olan Tobias gözümün önüne geliyor.</p>

  <p class="block17">Sonra Evelyn, sarayına geri dönen bir kraliçe edasıyla içeri giriyor. Yanında Tobias yok. Nerede acaba.?</p>

  <p class="block17">Kadın, Jeanine Matthews’un cesedinin üzerine atıldığı masanın yanına gelip duruyor. Edward da topallayarak onu ta kip ediyor. Evelyn tabancasını çıkarıp yere düşürülen Jeanine portresine ateş ediyor.</p>

  <p class="block17">Bütün lobi sus pus oluyor. Evelyn tabancayı Jeanine’in başının hemen yanına bırakıyor.</p>

  <p class="block17">“Teşekkürler,” diyor. “Bundan sonra neler olacağını, eminim hepiniz merak ediyorsunuz. Buraya bunu anlatmak için geldim.”</p>

  <p class="block17">Tori sandalyesinde doğrulup bir şey söylemek istercesine kadına eğiliyor. Ama Evelyn oralı olmuyor.</p>

  <p class="block17">“Çok uzun zamandır dışlanan insanların sırtından beslenen topluluk sistemi derhal feshedilecek. Bu değişimin hepiniz için zor olacağını biliyoruz ama.</p>

  <p class="block17">“Biliyoruz mu?” Tori duyduklarına inanamıyormuş gibi araya giriyor. “Feshetmek derken neyi kastediyorsun?”</p>

  <p class="block17">“Söylemek istediğim şu,” diyor Evelyn, sonunda Tori’ye bakarak. “Daha birkaç hafta önce topluluksuzlara gıda ve eşya yardımını engellemek için Fedakarlık topluluğunun yıkımı pahasına Bilgelik topluluğuna yalakalık yapan topluluğunuz, artık olmayacak.” Hafifçe gülümsüyor. “Ve bize karşı direnmeye karar verirseniz, silahlanma konusunda büyük zorluklarla karşılaşacaksınız.”</p>

  <p class="block17">O sırada topluluksuz askerlerinden biri silahını doğrultuyor. Diğerleri de lobinin her yerine belli aralıklarla yerleşmişler. Bazıları da merdiven sahanlıklarından birinde gözden kayboluyor. Etrafımız sarılmış durumda.</p>

  <p class="block17">Öylesine şık, öylesine zekice bir plan ki neredeyse kahkaha atacağım.</p>

  <p class="block17">“Askerlerime görevlerini tamamlar tamamlamaz askerlerinizin silahlarını ellerinden almalarını emrettim,” diyor Evelyn. “Başarılı olduklarını görmekten memnunum. İkiyüzlülükten nefret ederim ama topluluk sistemine annenize olduğu kadar bağlı kalmaya koşullandığınızı biliyorum. Silahlarınızı alırsa bu yeni çağa ayak uydurmanızın daha kolay olacağını düşündüm.”</p>

  <p class="block17">“Kolay mı?” diye üsteliyor Tori. Kollarından güç alıp ayağa kalkıyor ve sakince tabancayı masanın üzerinden alıp doğrultan Evelyn’e doğru topallıyor.</p>

  <p class="block17">“On yılımı bir Cesurluk kadınını bacağından yaralamak için sabırla bekleyerek geçirmedim,” diyor Evelyn. “Seni vurmamı istemiyorsan eski topluluğunla birlikte oturmanı tavsiye ederim.”</p>

  <p class="block17">Evelyn’in kol kaslarının ateş etmeye hazır olduğunu seziyorum. Gözleri Jeanine inkiler kadar soğuk değil ama hesapçı bir hali olduğu da kesin. Sürekli değerlendiriyor, plan yapıyor. Bu kadının Marcus’a boyun eğmiş olabileceğini aklım almıyor. O zaman henüz ateşle sınanmış çelik gibi bir kadın değildi herhalde.</p>

  <p class="block17">Tori birkaç saniye Evelyn in önünde kıpırdamadan duruyor. Sonra topallayarak tabancadan uzaklaşıyor ve lobinin diğer ucuna gidiyor.</p>

  <p class="block17">“Bilgelik Merkezi’ni ele geçirmemize katkısı olan herkes ödüllendirilecek,” diye devam ediyor Evelyn. “Bize direnenlerse işledikleri suçlar doğrultusunda yargılanıp cezalandırılacak.” Son cümlede sesi yükselince lobideki yankılanmaya şaşırıyorum.</p>

  <p class="block17">Arkasındaki kapı açıldığında Tobias, yanında Marcus ve Caleb olduğu halde neredeyse fark edilmeden lobiye giriyor. Neredeyse diyorum çünkü bunca zaman kendimi onu fark etmek üzerine eğittiğim için onu hemen seçiyorum. Yaklaşmaya başladığında ayakkabılarını seyrediyorum. Bağcıkları krom halkalardan geçen siyah spor ayakkabılarını giymiş. Hemen yanımda durduklarında omzumun üzerine eğiliyor.</p>

  <p class="block17">Kendimi taviz vermeyen buz gibi gözleriyle karşılaşmaya hazırlayarak ona bakıyorum.</p>

  <p class="block17">Şaşırıyorum.</p>

  <p class="block17">Evelyn hala konuşuyor ama onu duymaz oluyorum.</p>

  <p class="block17">“Haklıydın,” diyor Tobias kısık sesle. Topuklarının üzerinde dengesini sağlamaya çalışırken belli belirsiz gülümsüyor. “Senin kim olduğunu biliyorum. Sadece arada sırada hatırlatılması gerekiyor.”</p>

  <p class="block17">Ağzımı açıyorum ama söyleyecek bir şey bulamıyorum.</p>

  <p class="block17">Sonra Jeanine’in posterinin asılı olduğu yeri aydınlatan spot ışık da dahil olmak üzere Bilgelik lobisindeki bütün ekranlar -en azından saldırıda zarar görmeyenler- titreşmeye başlıyor.</p>

  <p class="block17">Evelyn cümlesinin orta yerinde susuveriyor. Tobias elimden tutup ayağa kalkmama yardım ediyor.</p>

  <p class="block17">“Neler oluyor?” diye soruyor Evelyn.</p>

  <p class="block17">Tobias sadece benim duyabileceğim şekilde konuşuyor. “Bu, her şeyi değiştirecek bir bilgi.”</p>

  <p class="block17">Bacaklarım rahatlama ve endişeyle titremeye başlıyor.</p>

  <p class="block17">“Aldın mı?” diye soruyorum.</p>

  <p class="block17">“Sen başardın,” diyor. “Benim tek yaptığım Caleb’ı işbirliğine zorlamak oldu.”</p>

  <p class="block17">Kollarımı boynuna dolayıp dudaklarına yapışıyorum. Yüzümü iki elinin arasına alıp o da beni öpüyor. Ona iyice sokulurken sakladığımız sırları ve şüpheleri aramızda eziyorum. İyi olacağımıza dair umudum artıyor.</p>

  <p class="block17">Sonra bir ses duyuyorum.</p>

  <p class="block17">Birbirimizden ayrılıp duvara yansıtılan kısa, kahverengi saçlı kadın görüntüsüne bakıyoruz. Kadın ellerini önünde kavuşturmuş, metal bir çalışma masasında oturuyor. Nerede olduğunu anlayamıyorum. Arkası oldukça loş.</p>

  <p class="block17">“Merhaba,” diyor kadın. “Benim adım Amanda Ritter. Bu kayıtta size sadece bilmeniz gerekenleri anlatacağım. Ben adalet ve barış için savaşan bir kuruluşun lideriyim. Bu savaş son yıllarda her geçen gün giderek daha önemli bir hal alırken aynı zamanda neredeyse imkansızlaşıyor. Bunun nedeni işte bu.”</p>

  <p class="block17">Duvarda görünüp kaybolan resimleri algılamak neredeyse imkansız. Dizlerinin üstünde dururken alnına silah dayanmış bir adam. Tabancayı ona doğrultan kadının hiçbir duygu işa reti göstermeyen yüzü. Bir telefon direğine boynundan asılmış küçük bir bedenin uzaktan görüntüsü. Toprakta bir ev büyüklüğünde açılan çukura yığılmış cesetler.</p>

  <p class="block17">Başka görüntüler de var ama ekrandakiler çok hızlı akıyor. O yüzden gördüklerimden sadece kan, kemik, ölüm, zulüm, ifadesiz yüzler, boş bakan ya da dehşete düşen gözler aklımda kalıyor.</p>

  <p class="block17">Görüntüleri yeterince seyrettiğimi düşünürken ve neredeyse çığlık atmak üzere, görüntülerin devamına artık bakamayacağıma karar vermişken masada oturan kadın yine duvarda beliriyor.</p>

  <p class="block17">“Bunların hiçbirini hatırlamıyorsunuz,” diyor. “Ama bunların terörist bir grubun ya da zalim bir yönetimin eylemleri olduğunu sanıyorsanız, sadece kısmen haklı çıkarsınız. Korkunç bir zulme maruz kalan bu resimlerdeki insanların yarısı komşunuzdu. Akrabamzdı. İş arkadaşınızda Savaşımız belli bir gruba karşı değil. İnsan doğasının kendisiyle savaşıyoruz. En azından geldiğimiz noktada bunu yapmak zorunda kaldık.”</p>

  <p class="block17">Jeanine’in zihinleri köleleştirme ve insanları öldürme pahasına bizden saklamaya çalıştığı bilgi bu. Bizleri çitin içinde güvenli cehaletimize mahkum etmek için uğraşmasının nedeni bu.</p>

  <p class="block17">Bir yanım onu anlayabiliyor.</p>

  <p class="block17">“Bu yüzden önemlisiniz,” diyor Amanda. “Şiddet ve acımasızlığa karşı çabalarımız, ancak hastalığın semptomlarını iyileştirebiliyor ama tamamen ortadan kaldırmıyor. Tedavi sizsiniz.</p>

  <p class="block17">“Güvende olmanızı sağlamak için sizi bizden ayrı tutmanın bir yolunu tasarladık. Su kaynaklarımızdan, teknolojimizden, sosyal yapımızdan sîzleri uzak tuttuk. Çoğumuzun kaybettiği ahlak ve sağduyuyu yeniden keşfedeceğiniz umuduyla belli bir sosyal yapı oluşturmanızı sağladık. Zaman içinde biz değişemesek de sîzlerin değişeceğini umuyoruz.</p>

  <p class="block17">“Bu kaydı bırakmamın nedeni, bize yardım edeceğiniz zamanı bilmenizi sağlamak. Aranızdan bazılarının zihinleri diğerlerinden daha esnek olduğunda zamanın geldiğini anlayacaksınız. Bu insanlara vereceğiniz isim Uyumsuz olmalı. Aranızda Uyumsuzlar görülmeye başlandığında liderleriniz Dostluk topluluğuna kapıları sonsuza kadar kilitleme emri vermeli. Böylece izolasyonla birlikte Uyumsuzların sayısının artacağına inanıyoruz.”</p>

  <p class="block17">Annemle babam da bunu yapmak istemişti: Öğrendiklerimizi başkalarına yardım etmek için kullanmak. Tam bir Fedakar gibi...</p>

  <p class="block17">“Bu kayıttaki bilgiler sadece yönetimde olanlar tarafından izlenebilir,” diyor Amanda. “Bembeyaz bir sayfa olacaksınız. Ama bizi unutmayın!”</p>

  <p class="block17">Hafifçe gülümsüyor.</p>

  <p class="block17">“Ben de aranıza katılacağım,” diyor. “Hepiniz gibi ben de gönüllü olarak adımı, ailemi ve evimi unutacağım. Yeni bir kimliği, sahte bir geçmişi ve anıları sahipleneceğim. Ama paylaştığım bilgilerin doğruluğundan emin olabilmeniz için size yeni adımı söyleyeceğim.”</p>

  <p class="block17">Gülümsemesi genişlerken bir an için onu tanıdığımı sanıyorum.</p>

  <p class="block17">“Benim adım Edith Prior,” diyor. “Ve bu adı unutmaktan mutlu olmak için birçok nedenim var.”</p>

  <p class="block17">Prior.</p>

  <p class="block17">Kayıt sona eriyor. Projeksiyon cihazının ışığı duvarı maviye boyuyor. Tobias’ın elini tuttuğumda, tutulmuş nefes anı gibi bir sessizlik oluyor.</p>

  <p class="block17">Sonra bağrışmalar başlıyor.</p>

  <p class="block18" id="id_bookmark63"> </p>
</body>
</html>
