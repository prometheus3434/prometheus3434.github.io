<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <meta name="charset" content="UTF-8"/>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
<h2 class="calibre3">Züleyha ile Sürmeli Beyin İnanılmaz Hikâyesi</h2>
<p class="calibre4">Geceliğinin önünü iki yana açmış, arka üstü yatıyordu. Coşkuyla, "İki tombul kumruya benziyor bunlar, tiya Eleni!" diye bağırdım, "Mışıl mışıl uyuyorlar."</p>
<p class="calibre4">Sesini çıkarmadı. Perdenin aralığından tavana vuran oynak deniz ışığı, yatağımıza yağıyordu.</p>
<p class="calibre4">"Tutsam, kaçarlar mı?"</p>
<p class="calibre4">"Artık kaçmazlar."</p>
<p class="calibre4">Elimi uzattım. Sahici bir kumru gibi sıcaktı, nefes alıp veriyordu.</p>
<p class="calibre4">"Biraz okşayabilir miyim?"</p>
<p class="calibre4">"Okşa. Ben uyuyorum zaten."</p>
<p class="calibre4">Yanağını öptüm.</p>
<p class="calibre4">"Efharisto tiya Eleni."</p>
<p class="calibre4">Kumru, okşamaya başlar başlamaz gerinip kabararak uykudan uyandı, boynuna gömdüğü başını yavaş yavaş çıkardı. Sonra ötekini uyandırdım. Tiya Eleni ardarda içini çekince, merakla durdum.</p>
<p class="calibre4">"Ne oldu?”</p>
<p class="calibre4">Sıkıntıyla, "Bir şey yok,, diye kekeledi. Kumru gibi ses çıkararak oyuna katıldığını sanmıştım. Ama kendini tutamayıp da yanlış bir şey yapmış gibi pişmanlık içinde susuverdi.</p>
<p class="calibre4">"Niye sustun?”</p>
<p class="calibre4">"Beni unut pedi mu, uyumak istiyorum."</p>
<p class="calibre4">"Ama sen de katılınca, oyun çok güzel oluyor. Lütfen tiya Eleni! Ne olur!"</p>
<p class="calibre4">Uzun kirpiklerini birbirinden zorlukla ayırıp sevgiyle, galiba biraz da utanarak baktı.</p>
<p class="calibre4">"Olmaz yavrimu."</p>
<p class="calibre4">O gece öyle sımsıkı sarılıp uyuduk ki canlarımız birbirine karıştı Köşe kapmaca oynar gibi kendi rüyamdan kaçıp onun rüyasına, onunkinden çıkıp kendi rüyama geçtim kaç defa.</p>
<p class="calibre4">Sabah bahçeye indik. Bir yandan nakış işlerken bir yandan da bana sayıları öğretmeye başladı. Öğle yemeğini anneannemin odasında yedik. Yemek biterken Aspasia, bohçacı kadınların geldiğini haber verdi.</p>
<p class="calibre4">"Salona al kızım, geliyoruz."</p>
<p class="calibre4">Az sonra yer yerinden oynadı. Herkes salonda toplanmıştı. Kara yeldirmeli, başörtülü, şişman kadınlar soyunup bohçalarını açtılar.</p>
<p class="calibre4">“Mağazalardan almaya çekineceğiniz, Avrupa işi çamaşırlar getirdik."</p>
<p class="calibre4">Kızlar kısacık donları, askılı iç gömleklerini, adını o gün duyduğum sütyen, jartiyer gibi şeyleri gördükçe hayranlık çığlıkları atıyorlardı. Tiya Eleni birkaç şey almıştı sadece. Alçak sesle, "Gidelim." dedi. Odamıza dönerken, "Ben geliyorum!" diye bağırıp anneannemin odasına daldım, büyük bavulumun kapak cebinde duran para kesemi alıp koştum. Yatak odasına geçmiş, konsolun önüne oturmuştu bile. Kesenin içindeki birkaç altınla gümüş parayı kucağına döktüm.</p>
<p class="calibre4">"Ne bu canimu?"</p>
<p class="calibre4">"Para."</p>
<p class="calibre4">"Ne yapacağım bu paraları?"</p>
<p class="calibre4">Boynuna sarıldım.</p>
<p class="calibre4">"Kızlar neler aldılar."</p>
<p class="calibre4">"İstesem ben de alırdım."</p>
<p class="calibre4">"Ben gördüm. O dantel geceliği, kaç kere eline aldın, sonra yerine bıraktın!"</p>
<p class="calibre4">Ağlamaya başladı. Ne yapacağımı bilemeden bekledim. Yanaklarını elinin tersiyle silerek öptü beni.</p>
<p class="calibre4">"Bunu hiç unutmayacağım."</p>
<p class="calibre4">Konsolun çekmelerinden birini açıp ufak bir kutu çıkardı. Burnunu çöke çeke, "Kitakse yavrimu!" dedi. Baktım. İçi para doluydu.</p>
<p class="calibre4">"Gördün mü, param var. Zaten anneannen para verdirmez bana. O geceliği beğenmedim, sadece merakımı çekti. Çünkü ben aslında gecelik giymekten... Neyse."</p>
<p class="calibre4">Bayram harçlıklarımı yeniden keseye doldurdu. Saçlarımı karıştırıp dışarı koştu. Kolunda o buğu gibi gecelikle geri geldi.</p>
<p class="calibre4">"İçin rahat etsin, aldım işte. Parasını da kendim verdim."</p>
<p class="calibre4">Katladı, arasına küçük bir lavanta çiçeği torbası yerleştirip gardrobunun çekmecesine kaldırdı. Cibinliği açıp yatağa girdi. Üzerimize çarşafı çekti.</p>
<p class="calibre4">"Gündüzleri uslu olacağız."</p>
<p class="calibre4">Uyandığım zaman gardrobun aynasının önünde duruyordu. Karyolayı gıcırdatmadan dönüp gözlerimi aralayarak seyrettim. Yalnız iç çamaşırı vardı üzerinde. Elleri sırtında, eğilip bükülerek, sütyenin kopçalarını birbirine tutturmaya uğraşıyordu. Başını çevirmeden, "Canimu?" diye seslendi.</p>
<p class="calibre4">"Efendim?"</p>
<p class="calibre4">"Sen yine beni gözetliyorsun."</p>
<p class="calibre4">"Buradan bir şey görünmüyor ki tiya Eleni!"</p>
<p class="calibre4">Yüksek sesle güldü.</p>
<p class="calibre4">"Cibinliğin arkasından odamın nasıl göründüğünü bilmez miyim ben? Bir kadını gözetlemekten daha ayıp pek az şey vardır. Ben senden kendimi sakınmıyorum ki. Senin bakmandan ne olacak? Canlı bir oyuncağa bakar gibi bakıyorsun. Kalk otur şu koltuğa da açıkça bak."</p>
<p class="calibre4">İnanamadım.</p>
<p class="calibre4">"Ayde, ela konda mu!"</p>
<p class="calibre4">Yataktan aşağı attım kendimi. Açıkça seyretmeye alışık olmadığım için nereye bakacağımı bilemiyordum. Önümde çömelip sırtını döndü.</p>
<p class="calibre4">"Kopçalasana şunu. Ben tek başıma beceremedim."</p>
<p class="calibre4">Sütyenin iki ucunu zorlukla birbirine tutturken sordum.</p>
<p class="calibre4">"Yatarken de bunu takacak mısın?"</p>
<p class="calibre4">Kahkaha atarak döndü, başını sallayarak, saçlarını arkadan öne savurdu, ikimiz de altında kaldık. Burnunu burnuma sürttü, "Merak etme," diye fısıldadı, "kumrularını kafese kapatmam." Saçını arkaya savurarak ayağa fırladı. Aynada kendini gözden geçirdi. Bir daha diz çöktü.</p>
<p class="calibre4">"Aman aç, aç! Nefes alamıyorum bunun içinde. Bayılacağım."</p>
<p class="calibre4">Açtım. Sütyen sırtında pembe izler bırakmıştı. Okşadım.</p>
<p class="calibre4">"Delirme! Çok işin var. Önce saçımı örecek, sonra da bana elbise seçeceksin!"</p>
<p class="calibre4">Değişik, hoş bir topuz yaptı bu defa. Seçtiklerimin arasından belden sıkma, kabarık etekli, mor bir elbiseyi beğendi. Giydi.</p>
<p class="calibre4">"Nasılım?"</p>
<p class="calibre4">Başı ışıklı kadının resmini gösterdim.</p>
<p class="calibre4">"Ondan daha güzelsin!"</p>
<p class="calibre4">Beni de iyice süsledi.</p>
<p class="calibre4">"Yine alay edecekler bizimle, tiya Eleni."</p>
<p class="calibre4">"Aldırma! Başka eğlenceleri yok, varsın bizimle oyalansınlar."</p>
<p class="calibre4">Dediğim oldu. Alkışlarla karşılandık. Yemekte gülüşe gülüşe hep bizi konuştular. Paşa amcam nedense, bir bana bakıyordu, bir tiya Eleni’ye. Yemek bitince odamıza kaçtık. O gece, güle eğlene, fıkırdıya kıkırdaya, kumrulara ad taktık. Birinin adı Haspa oldu, ötekininki Hoppa. Uyumadan ikisinin de başlarından öpüp iyi geceler diledim.</p>
<p class="calibre4">Allah'ı atfetmiştim artık. Annemi, babamı, Kıvırcık'ı, Cennet'i, ninemi almıştı ama tiya Eleni'yi vermişti bana. Allah'ın da mutlu olması için dua ettim.</p>
<p class="calibre4">Sabah anneannemi ziyarete gittik. Kahveden sonra o, teyzemin aldığı bir kucak dolusu yeni çamaşırı gözden geçirirken, biz de ders çalıştık. Rumcasıyla birlikte günleri öğretti.</p>
<p class="calibre4">"Deftera, pazartesi; triti, salı."</p>
<p class="calibre4">Her sabah ya odamızda, ya bahçede, ara sıra da anneannemin yanında ders çalışıyorduk. Öğle uykusundan kalkınca ıvır zıvır şeyler konuşarak, şarkı söyleyerek, oyun oynayarak yemek saatine kadar eğleniyorduk. Benim çok beğendiğim süslü elbiseler dar gelmişti. Biraz nazlandıktan sonra bazılarını açıp genişletti. Hele açık yakalı, kolsuz, askılı, beyaz, ipek elbisesini giydiği zaman, peri gibi duruyordu. Güvercin olup pırrr diye kaçacak korkusuyla, ya ellerini tutuyordum, ya bacaklarına sarılıyordum. Dişleri ışıldayarak gülüyordu.</p>
<p class="calibre4">"Korkma canimu, bir yere gitmem."</p>
<p class="calibre4">Anneannem, bir gün üçümüz kahvaltı ederken, gülerek, "Neveser Kalfa," dedi, "çocuğu, Hıristiyan yapacağından korkuyor. İlahiler mi söylüyormuşsun, ne?" Tiya Eleni bembeyaz oldu. Dudakları kuruyarak, "Rumca şarkı söylüyorum bazen.” dedi.</p>
<p class="calibre4">"Aman, benimki de boşboğazlık. Öyle şey yapmayacağını bilmez miyim, kızım? Neveser'in kuruntusu işte. Siz keyfinize bakın!"</p>
<p class="calibre4">O günden sonra dikkat kesildim. Neveser soluk gözlerini hiç üzerimizden ayırmıyordu.</p>
<p class="calibre4">Ayırmazsan ayırma aptal! Gecelerimizi göremezsin ya.</p>
<p class="calibre4">Bir gece tiya Eleni uyusunlar diye, saçlarını işlemeli bir örtü gibi Haspa ile Hoppa'nın üstüne sermişti. Ama kıpır kıpır oynayarak örtünün saçakları arasından başlarını çıkardılar. Onların da benim gibi hiç uyumaya niyetleri yoktu. Eğilip sevinçle ikisini de öptüm.</p>
<p class="calibre4">"Bir daha öpebilir miyim?"</p>
<p class="calibre4">"Son bir defa öp de uyuyalım artık."</p>
<p class="calibre4">Özlemle memesine kapandım. Ağzımın içinde yavaşçacık bir gül açtı. Tiya Eleni telaşla kendini geri çekerek, "Haydi, tamam!" dedi. Ötekini öpmeme izin vermedi.</p>
<p class="calibre4">"Ama tiya Eleni."</p>
<p class="calibre4">"Ohi canimu, yeter!"</p>
<p class="calibre4">Kırgınlıkla yüzüne baktım.</p>
<p class="calibre4">"Ben senin sahici çocuğun olsaydım, o zaman doyasıya öptürürdün değil mi?”</p>
<p class="calibre4">Acıyla, "Böyle konuşma.." diye yalvardı, "Senin yaşına gelmiş bir çocuk, annesinin memesini niye öpmek istesin?"</p>
<p class="calibre4">"Ben niye istiyorum öyleyse?"</p>
<p class="calibre4">"Maymunluğundan!"</p>
<p class="calibre4">Bu söz çok gücüme gitti. Yanaşma çocuklarını nasıl imrenerek seyrettiğimi filan bir solukta anlattım. Çaresizlikle baktı. Yakasını kapatıp göğsüne bastırdı beni. Yüreğinin tıpırtısını dinlerken uyuyup gitmişim. Annem ilk defa rüyama girdi o gece. Tıpkı tiya Eleni'ye benziyordu.</p>
<p class="calibre4">Kahvaltıdan sonra, sayıları, günleri, sağımı solumu bildiğimi görüp şaşması için anneanneme uğradım. Aralık duran kapıdan Neveser'in sesi geliyordu. Eşikte durup dinledim. Sonunu duydum yalnız.</p>
<p class="calibre4">"...Deliye çocuk emanet edilir mi?"</p>
<p class="calibre4">Anneannem, "O lafı bir daha duymayacağım. Geldi geçti o günler." diye kızdı. Neveser yine hımhım bir şeyler söyledi ama anlayamadım. Birinin merdivenden indiğini işitince, yakalanmamak için acele kapıyı itip içeri girdim. Beni görünce telaşla sustular. Anneannem yerinden fırladı.</p>
<p class="calibre4">"Ah güzelim!"</p>
<p class="calibre4">Neveser dişsiz ağzını kıpırdata kıpırdata çıkıp gitti.</p>
<p class="calibre4">"Bugün yanımdan ayrılma, e mi? Büyükbaban da çok özlemiş seni, gece de bizimle yatarsın."</p>
<p class="calibre4">"Olur."</p>
<p class="calibre4">Aklım tiya Eleni'de kaldı. Anneannem o gün tırnaklarımı kesti. Saçlarımı düzeltti. Uykudan kalkınca teyzemi de alıp çarşıya çıktık. Dönüşte, "Tiyanın yanma git," dedi, "Özlemişindir. Yemekte görüşürüz."</p>
<p class="calibre4">Canım anneanneciğim! Seni de çok seviyorum, hem de pek çoooooook!</p>
<p class="calibre4">Yemeğe giderken Despina, Neveser'in yanımızdaki odaya taşındığını söyledi. Sandıklar da eski odasına yerleştirilmiş. Tiya Eleni sakin sakin, "Bana ne? " dedi. Ama eleleydik, elinin titrediğini hissettim.</p>
<p class="calibre4">"Kızmayın kiria Eleni, gece gürültü duyarsanız, şaşırmayın diye söyledim."</p>
<p class="calibre4">Tiya Eleni yemekte çok durgundu. Yemek biter bitmez kalktı. Öpüp gitti. Arkasından içim kabararak baktım. Başımı çevirince paşa yenge ile gözgöze geldik. Anneanneme döndü.</p>
<p class="calibre4">"Kızın arkasından bir bakışı var, kadın olarak imrendim vallahi."</p>
<p class="calibre4">Paşa amcamla dayım güldüler. Yine alay etmeye başlayacaklardı. En iyisi, cumbaya kaçıp pencereden denizi seyretmekti. Seslerini azalttılar. Benden söz ettiklerini anlayınca kulak kesildim. Paşa yengem, "Düpedüz aşık bu ayol!" diyordu, "İşin şakasındayız ama bence doğru yapmıyoruz artık." Paşa amcam, "Benim de dikkatimi çekti.." diye söze karıştı, "Bağlılığı gün geçtikçe artıyor. Hep yanımızda kalsa, üstünde durmaya değmez. Çocukluk aşkı kızamık gibi gelir, geçer. Nitekim biz de bir zamanlar, biraderle birlikte Neveşer'e aşık olmuştuk."</p>
<p class="calibre4">Kahkahalar patladı.</p>
<p class="calibre4">"Aa, vallahi inanmam!"</p>
<p class="calibre4">"Doğru mu baba?"</p>
<p class="calibre4">Büyükbabam kıs kıs güldü.</p>
<p class="calibre4">"Doğru, doğru."</p>
<p class="calibre4">"Yapmayın Allah aşkına!"</p>
<p class="calibre4">"Neveşer'e de aşık olunur mu?"</p>
<p class="calibre4">"Öyle demeyin! Çabuk çöktü kadıncağız. Yoksa, biz çocukken, Gülistan gibi lepiska saçlı, uzun boylu, nazlı bir Çerkez güzeliydi."</p>
<p class="calibre4">Yeniden kahkahalar.</p>
<p class="calibre4">"Ama bizim oğlan zaten fazla hassas."</p>
<p class="calibre4">"Öyle."</p>
<p class="calibre4">"Üstelik, kısa bir zaman sonra, bizden ayrılıp dede evine dönecek."</p>
<p class="calibre4">"Evet."</p>
<p class="calibre4">"Ayrılık bu bağlılığı daha da körükleyecektir."</p>
<p class="calibre4">"Aklı kızda kalırsa.."</p>
<p class="calibre4">"Kalmaz mı ayol? Aşık Garip'e dönmüş zavallı."</p>
<p class="calibre4">"Bence Eleni'yle bir konuşmalı."</p>
<p class="calibre4">"O da tam akıllı sayılmaz ya."</p>
<p class="calibre4">"Öyle deme hemşire!”</p>
<p class="calibre4">Pat pat pat, bir motor geçmeye başladı. Allah kahretsin! Konuşmaları tam duyamaz oldum.</p>
<p class="calibre4">"...biraz çocuktan uzak durursa..".</p>
<p class="calibre4">"Uzak dur demeye utanırım ben."</p>
<p class="calibre4">"Ama.."</p>
<p class="calibre4">"Yeni kız gelince..."</p>
<p class="calibre4">"...Bence gelse bile.."</p>
<p class="calibre4">"Doğru."</p>
<p class="calibre4">"...En iyisi yine Eleni ile konuşup.."</p>
<p class="calibre4">O kadar sakladığım halde aşık olduğumu anlamışlardı ha! Birbirimizden ayıracaklardı bunlar bizi! Her hikâyeden bildiğim o kötü an gelmişti işte sonunda.</p>
<p class="calibre4">Paşa yengem bir şey fısıldadı. Erkekler yine gülünce anneannem sesini yükseltti.</p>
<p class="calibre4">"Aaa! Zaten üzülüyorum, rica ederim kapatın artık bu konuyu."</p>
<p class="calibre4">Başka konulara geçtiler. Cumbadaki kanepeye kıvrıldım. Cennet bir de 'canın yanmaz' demişti. Ne yalancıymış.</p>
<p class="calibre4">Uyandığım zaman yatakta yalnızdım. Fırladım. Büyükbabam gitmişti. Anneannem de yoktu. Aspasiya kapıdan başını uzattı.</p>
<p class="calibre4">"Kalimera küçük beyimu!"</p>
<p class="calibre4">"Anneannem nerede?"</p>
<p class="calibre4">"Paşa hanımla birlikte salonda oturuyorlar. Tiyan da geldi."</p>
<p class="calibre4">Tehlikeyi haber vermekte geç kalmıştım. Bardağıma çay koydu, tereyağlı ekmeğimi hazırlayıp gitti. Hiçbir şeye elimi sürmeden, öylece oturdum. Pencerenin içine konan güvercini seyrettim. Başını çabuk çabuk, bir o yana, bir bu yana eğerek, kırmızı gözleriyle camdan içeri bakıyordu. Öbür güvercinler de üşüştüler. Sığışamayınca hep birden uçup gittiler. Ne kadar neşeliydi hepsi. Bense kaygılar içinde eriyordum. Birden kapı açıldı, tiya Eleni başını uzattı.</p>
<p class="calibre4">"Canimu!"</p>
<p class="calibre4">Koştum. Kucaklayıp havaya kaldırdı.</p>
<p class="calibre4">"Ayde, derse geç kaldık."</p>
<p class="calibre4">Başımı omuzuna yasladım. Çıktık. O sırada Neveser de salona giriyormuş. Bizi görünce durdu, arkamızdan baktı. Dilimi çıkardım. Şaşkınlıktan başını kapıya çarpacaktı. Çok keyiflendim. Bahçeye inip kameriyede oturduk. Ne konuştuklarını sordum .</p>
<p class="calibre4">"Ne olacak? Bana aşık olduğunu daha yeni anlamışlar."</p>
<p class="calibre4">Aaaah! Meğerse tiya Eleni de biliyormuş!</p>
<p class="calibre4">"Buradan ayrıldıktan sonra, beni düşünerek üzüleceğinden, açıkçası hastalanacağından korkuyorlar. Bundan ben de korkmuyor değilim pedi mu. Ne yapılabileceğini konuşuyorduk. Ben de 'bana doyunca, bu halin geçeceğini' söyledim."</p>
<p class="calibre4">İtiraz edecektim, susturdu.</p>
<p class="calibre4">"Geçer canimu. Ama paşa yengen başka bir çare bulmuş. Seni hemen kendimden soğutacakmışım. Nasıl yapılabilir ki bu? Olsa olsa, seni kırarak, üzerek, inciterek. Ayde vre! Ben sana nasıl kıyarım? Anneannen bile razı olmadı. Ama onun da niyeti bizi yavaş yavaş ayırmak galiba. Artık akıllı davranmamız gerekiyor."</p>
<p class="calibre4">"Nasıl?"</p>
<p class="calibre4">"Sofrada ikide bir elimi tutma artık. Yemekten sonra salonda kalırsak, başkalarının kucağına, yanma otur. Ara sıra yukarı, kızlara çık. Bazı geceler de onlarla yat."</p>
<p class="calibre4">"Haayıuır!"</p>
<p class="calibre4">"Yeniden birlikte olunca acısını çıkarırız. Mesela dün akşam birlikte değildik, bugün öğle uykusunda uslu durman gerekmiyor."</p>
<p class="calibre4">Yüzüm güldü. O zaman böyle kısa ayrılıklara katlanabilirdim.</p>
<p class="calibre4">"Peki, herkesin yanında bana nasıl bakacaksın?"</p>
<p class="calibre4">Nasıl baktımsa, çok güldü.</p>
<p class="calibre4">"Teyzene, kızlara böyle mi bakıyorsun, maskara? Onlara baktığın gibi bakamaz mısın?"</p>
<p class="calibre4">"Bakarım."</p>
<p class="calibre4">"Haydi, bak!"</p>
<p class="calibre4">Yine becerememiş olacağım ki eliyle saçlarımı dağıttı.</p>
<p class="calibre4">"Sen bu işi beceremeyeceksin!"</p>
<p class="calibre4">İşledikleri kabahati saklamak için çare arayan iki çocuk gibiydik. O neşeyle odamıza döndük. Neveser kapısını açık bırakmıştı, içerden seslendi.</p>
<p class="calibre4">"Hanımefendi, çocuğu yemeğe bekliyor!"</p>
<p class="calibre4">Tiya Eleni ile gözgöze geldik. "Git," dedi yaralı bir sesle, "akşama görüşürüz.” Anneannem beni sahiden sofrada bekliyormuş. Aspasia çıkar çıkmaz, "Güzelim,” dedi, "bugün Neveser'in canını sıkmışın. Ben de biliyorum, olmayacak şeyler yapıyor, can sıkacak sözler ediyor. Ama sana bakacak birini bulmakta bile ne kadar zorluk çektik..”</p>
<p class="calibre4">"Buldunuz mu yoksa?"</p>
<p class="calibre4">"Yaa, çok şükür, birkaç güne kadar gelecek."</p>
<p class="calibre4">Eyvaaaah!</p>
<p class="calibre4">"...Neveser'in yerini tutacak insanı hiç bulamayız. Evi bu haline rağmen, kırk yıllık alışkanlıkla, iyi kötü çekip çeviriyor işte. Bir gün kızıp da, 'benden bu kadar' derse, apışıp kalırız. Ev işlerine hiçbirimizin aklı ermez, güzelim. Rezil oluruz vallahi. Onun için Neveser'e iyi davranmanı istiyorum."</p>
<p class="calibre4">"Peki."</p>
<p class="calibre4">Yemek bitene kadar sustuk. Birinin bulunduğu haberi, bütün neşemi silip süpürmüştü. Elimi, yüzümü yıkarken, "Benimle mi uyuyacaksın, yoksa Eleni'yle mi?" diye sordu. Nasıl davranacağımı tiya Eleni öğretmişti.</p>
<p class="calibre4">"Sen bilirsin.” dedim. Yüreğim ağzımda bekledim.</p>
<p class="calibre4">"Paşa yengen kızcağızı bu sabah biraz üzdü. İçime çok dert oldu. Haydi, onunla uyu. Seni neden çağırttığımı da söyle, olur mu? Yanlış anlamasın."</p>
<p class="calibre4">Tiya Eleni yemeğini yemiş, tepsiyi sehpanın üzerine bırakmıştı. Kapımızı üç kere tıklattım. Neden sonra kapıyı açtı, beni görünce gözleri dünya kadar büyüdü.</p>
<p class="calibre4">"Canimuuuuu!”</p>
<p class="calibre4">Biraz sonra yataktaydık. Kapı kapalı, perde örtüktü. Yanağını öptüm. Kaymak gibiydi. O da yüzümü sevdi.</p>
<p class="calibre4">"Niye mahzunsun pedi mu? Ne oldu?"</p>
<p class="calibre4">Anneannemin söylediklerini anlattım. Birinin bulunduğunu duyunca, çok bozuldu.</p>
<p class="calibre4">"O aptali, benden iyi mi bakacakmış sana?"</p>
<p class="calibre4">Başımı boynuna dayayıp sızlandım.</p>
<p class="calibre4">"Senden ayrılmak istemiyorum!"</p>
<p class="calibre4">Birilerine nispet verir gibi hırsla geceliğinin önünü açt.</p>
<p class="calibre4">"Benim içime de bu dert olmuştu, yavrimu. Ela."</p>
<p class="calibre4">Memelerinin sıcaklığı yüzüme vurdu. Kaç yıllık açlıkla atıldım. Ağzım çilek şerbetiyle doldu taştı. Kimbilir ne kadar sonra yorgun, şaşkın, mutlu, başımı koluna koydum.</p>
<p class="calibre4">"Sen artık benim annem oldun, değil mi tiya Eleni?"</p>
<p class="calibre4">Gözleri yaşararak saçını çözüp yorgan gibi sırtıma örttü. Fısıldadı.</p>
<p class="calibre4">"Evet pedi mu."</p>
<p class="calibre4">Sabah birlikte uyandık. Memesinin pembe başı, nefes aldıkça, ağzıma yaklaşıp uzaklaşıyordu, hevesle uzandım ama nazla geri çekilip yataktan indi.</p>
<p class="calibre4">"Ah obur! Doymadın mı? Oyalanma da kalk haydi."</p>
<p class="calibre4">Eline su döktüm, havlusunu getirdim, saçını ördüm. Ona hizmet etmekten büyük zevk alıyordum. Koltuğun üzerinde duran siyah, ipek bir elbiseyi havaya kaldırıp gösterdi.</p>
<p class="calibre4">"Bunu giyeyim mi?"</p>
<p class="calibre4">Hoşlanmadım.</p>
<p class="calibre4">"Bu da siyah!"</p>
<p class="calibre4">"Ama gece oturup biçimini değiştirdim. Görünce çok beğeneceksin."</p>
<p class="calibre4">Durdum.</p>
<p class="calibre4">"Haydi sen içerde bekle. Giyineyim de öyle gör. Beğenmezsen çıkarırım."</p>
<p class="calibre4">"Orada Neveser konuştuklarımızı duyar."</p>
<p class="calibre4">"Bağırmazsan duymaz."</p>
<p class="calibre4">Oturma odasına geçtim. Haklıymış. Ara kapıyı bir kadife perdeyle örtmüş, bütün saatleri önündeki masaya yerleştirmiş, çalışmayan büyük saati de kurup en başa koymuştu. Üzerinden fanusunu aldığı için en çok da o gürültü yapıyordu. Neveser kapıya kulağını dayasa, bir sürü haşarı saatin patırtısını duyacaktı yalnız. Çok güldüm. Seslendi.</p>
<p class="calibre4">"Geliyorum."</p>
<p class="calibre4">Girdi, odada dönerek yürüdü. Elbiseyi iki incecik askı tutuyordu. Göğüslerinin yarısı, gerdanı, boynu, elbisenin üstünden süt gibi kabarıp taşmış, omuzlarından aşağı, iki kol olup akmıştı. Derin yırtmacı aralandıkça çıplak bacağı görünüp kayboluyordu.</p>
<p class="calibre4">"Nasıl buldun?".</p>
<p class="calibre4">Var gücümle, "Ne güzelsin tiya Eleni!" diye bağıracaktım. Allahtan sesim çıkmadı. Dilim tutulmuştu. Bütün yüreğimle baktım. Başımı karnına çekti, "Oh canimu!" diye şefkatle inledi, "Ne yapacağım ben seninle? Bu kadar sevgiyi o küçücük yüreğin nasıl taşıyor?"</p>
<p class="calibre4">Sonra o koltuğa oturdu, ben yere. Bacağının yarısı açıkta kalmıştı. Dizi bir bebek yüzü kadar güzeldi. Dayanamayıp öptüm. Her yerinin başka bir tadı vardı. Elbisenin yırtmacını burnumla ağır ağır açarak, dizinden kalçasına kadar çıplak bacağını, Rüzgâr gibi boydan boya kokladım. İlerledikçe taze çimen kokusu artıyordu. Hiçbir şeye kızmayacak gibi duruyordu. Kıvırcık'ı okşamak için yavaşça elimi uzattım, bileğimi yakaladı.</p>
<p class="calibre4">"Pa, pa, pa!"</p>
<p class="calibre4">Kucaklayıp beni dizlerine alıverdi, "Trelos ise?" diye azarladı, "Beni korkutuyorsun! Şimdiye kadar ne istedinse yaptım. Çünkü hepsinin çocukça bir anlamı, sebebi vardı. Ama bu öyle değil. Başka bir şey bu. Ayıp değil mi? Utanmıyor musun?"</p>
<p class="calibre4">Gözlerini üzerime dikmiş, cevabımı bekliyordu. İçim götürmediği için Kıvırcık'tan hiç söz etmemiştim. Kıvırcıkla nasıl arkadaş olduğumuzu, güzelliğini, ona olan tutkunluğumu, neler yaptığımızı anlatmak zorunda kaldım. Hiç sesini çıkarmadan dinliyordu. Sıra ölümüne gelince, keskin bir çığlık attı.</p>
<p class="calibre4">"Hriste ke Parın ya!"</p>
<p class="calibre4">Çok sarsılmıştı.</p>
<p class="calibre4">"Tıpkı Kıvırcık'ın başına benziyor tiya Eleni. Onun gibi taze çimen kokuyor. Elimi sürüp okşamak istedimdi sadece. İki gözüm çıksın kızacağın aklıma bile gelmedi."</p>
<p class="calibre4">Boynuna sarıldım.</p>
<p class="calibre4">"Affedersin. Bir daha yapmam."</p>
<p class="calibre4">Başımı göğsüne çekti, "Anladım yavrimu," dedi, "sen de hemen kızdığım için beni affet."</p>
<p class="calibre4">Hiç konuşmadan, barışmanın tadını çıkardık. Neden sonra, "Hamamda sana hep arkamı dönüyordum. Ne zaman gördün oramı, maymunil" diye sordu. Sesi çok yumuşamıştı.</p>
<p class="calibre4">"Bir gün aralıkta su dökünüyordun."</p>
<p class="calibre4">"Gözetledin yani?"</p>
<p class="calibre4">"Öyle bakıyordum, bir kıvırcığın olduğunu bilmiyordum ki."</p>
<p class="calibre4">Kahkahayla güldü. Hoppa ile Haspa da oynayıp zıplayarak neşesine katıldılar. Yeniden kendimizi bulmuştuk. Sokulup ümitle sordum.</p>
<p class="calibre4">"Hiç mi okşatmayacaksın tiya Eleni?"</p>
<p class="calibre4">"Asla!" dedi. Kıvırcık bir daha ölmüş gibi canım yandı. "Ne oldu?" dedi merakla. Söyledim.</p>
<p class="calibre4">"Anlıyorum yavrimu ama sakın ısrar etme. Yıkanırken filan görüyorsun işte. Ne olacak? Gör! Senden mi sakınacağım? Ama ötesi çok ayıp olur. Birçok delilik yapıyoruz, onlarla yetin. Beni bunun için bir daha üzme, olur mu?"</p>
<p class="calibre4">"Peki. Söz."</p>
<p class="calibre4">"Akşam için giyinelim mi artık?"</p>
<p class="calibre4">"Olur."</p>
<p class="calibre4">Yatak odasına geçtik. Beni giydirdikten sonra biraz öne eğildi, elbisesini çekip çıkarıverdi. Yeni aldığı kısa iç çamaşırıyla kaldı</p>
<p class="calibre4">"Güle güle giy."</p>
<p class="calibre4">"Teşekkür ederim."</p>
<p class="calibre4">Yan durup aynaya baktı. Birden döndü. Gülüyor muydu, öfkeli miydi, anlamadım.</p>
<p class="calibre4">"Hani böyle bakmayacaktın artık?"</p>
<p class="calibre4">"Ne yapayım," dedim, "Sensiz günler için hayal biriktiriyorum."</p>
<p class="calibre4">Gözleri sulanarak koşup kucağına aldı beni.</p>
<p class="calibre4">"Ah canimu!"</p>
<p class="calibre4">Uzun uzun öptü, koltuğa bıraktı. Her zamanki kapalı, siyah elbisesiyle mantosunu giydi. Aynaya bir göz atıp saçlarını bastırdı.</p>
<p class="calibre4">"Biraz yürüyelim canimu. Popom çok büyümüş. O kadar bakıyorsun, insan bir uyarmaz mı?"</p>
<p class="calibre4">Başörtüsünü sardı. Çıktık, Sakızağacı'na kadar yürüdük. Büyüdüğü evi gösterdi. Eskimişliğine çok üzüldü. Açıktan, iki kocaman İngiliz savaş gemisi geçiyordu. Dalgaları kıyıyı dövmeye başladı. Martılar korkuyla havalanıp çığlık çığlığa dönmeye başladılar. "Soruyordun ya," dedi, "insan yiyen zebaniler, bunlar işte!"</p>
<p class="calibre4">O akşam sofrada yalnız anneannemle konuştum. Herhalde istediklerini yapmadığı için paşa amcam tiya Eleni'ye saklamadığı bir öfkeyle bakıyor, paşa yengem ise hiç bakmıyordu. Zavallı tiya Eleni gözlerini tabağından ayırmadı. Yemek bitince 'afiyet olsun' deyip sofradan kalktı, bana döndü, "Geç kalma," dedi, "biliyorsun Haspa ile Hoppa seninle oynamadan uyuyamıyorlar."</p>
<p class="calibre4">Taş kesildim.</p>
<p class="calibre4">Anneannem, "Onlar da kim?" diye şaştı.</p>
<p class="calibre4">"İki oyuncak kumrusu var. Onlarla öyle keyifli oynuyor ki. Yaşımdan utanmasam, ben de oyunlarına katılacağım."</p>
<p class="calibre4">Bir de bana deli diyordu. Bunlar söylenecek sözler miydi şimdi? Anneannem saf saf meraklandı.</p>
<p class="calibre4">"Kim almış o oyuncakları? Hiç hatırlamıyorum."</p>
<p class="calibre4">Tiya Eleni salonun kapısında durup meydan okur gibi, "Benimdi. Ona verdim." dedi, yürüyüp gitti. Yalnız ikimizin anlayabileceği bu gizli dil çok hoşuma gitti. Hele Haspa ile Hoppa'nın beni bekleyeceklerini duymaktan çok mutlu oldum. Başkalarını da mutlu etmek geldi içimden. Osman ağabey salondan çıkarken yolunu kestim.</p>
<p class="calibre4">"Bir şey mi var Ufaklık?”</p>
<p class="calibre4">"Kucağına al."</p>
<p class="calibre4">Kucağına alınca kulağına fısıldadım.</p>
<p class="calibre4">"Kızlar yarın sandalla gezdirmeni istiyorlar. Ne diyeyim?"</p>
<p class="calibre4">Yanık yüzü aydınlandı.</p>
<p class="calibre4">"Tamam. İkindi üzeri gelir alırım onları."</p>
<p class="calibre4">"Öyleyse beni ikinci katta bırak."</p>
<p class="calibre4">Kızlar sessizce yemek yiyorlardı. Beni görünce şaşırdılar. Teyzemin kucağına yerleştim. Haberi verdim.</p>
<p class="calibre4">"Osman ağabey yarın hepinizi sandalla gezdirmek istiyor, hazır olun!"</p>
<p class="calibre4">Çığlıklar koptu. Gülistan'ın yüzü sevinçten pençe pençe kızarmıştı. Bakışlarımızla konuşup gülüştük. Bir ara teyzemin boynuna sarılıp, "Beni ne zaman koynuna alacaksın?" diye sordum. "Demek tiya Eleni sonunda izin verdi." dedi alıngan alıngan.</p>
<p class="calibre4">"Ona ne? Hepinize dargındım, onun için gelmiyordum."</p>
<p class="calibre4">"Birdenbire ne oldu da barıştın Bücür?"</p>
<p class="calibre4">Acele bir bahane bulmam gerekiyordu.</p>
<p class="calibre4">"Dedem beni yakında almaya gelir artık. Gitmeden herkesle barışmak istedim."</p>
<p class="calibre4">"Ah canım."</p>
<p class="calibre4">Sarılıp yanaklarımı ısırdı Yemekten sonra Greziella adlı hikâyeyi okumaya başladı. Öncesini bilmediğim için sıkıldım.</p>
<p class="calibre4">"Ben yatıyorum teyze."</p>
<p class="calibre4">"Helaya götüreyim mi?"</p>
<p class="calibre4">"İstemez, artık yalnız gidiyorum."</p>
<p class="calibre4">Yalanıma inandı.</p>
<p class="calibre4">"Oo, aferin!"</p>
<p class="calibre4">Hepsiyle vedalaşıp aşağıya indim. Koridorlara idare lambaları dizilmişti. Cinleri minleri aklımdan kovmaya çalışarak aşağıya inip odamıza koştum. Cadının kapısı yine açıktı. Yattığı yerden homurdandı.</p>
<p class="calibre4">"Yavaş ol!"</p>
<p class="calibre4">Dişimi sıkıp terbiyeli terbiyeli cevap verdim.</p>
<p class="calibre4">"Peki Neveser teyze!"</p>
<p class="calibre4">Kapımızı üç kere tıklattım, anında açıldı. iki lambayı da yaktığı için oda çok aydınlıktı. Vücudu, tiril tiril geceliğin içinde kocaman bir balık gibi ışıldayıp kıpırdıyordu. Beni yıkayıp giydirirken, neler yaptığımı anlattım. Güldü. Gözbebeklerinde lacivert noktalar, altın tozları, kırmızı ışık kırıntıları oynaşıyordu.</p>
<p class="calibre4">"Biraz oturalım mı, yoksa yatalım mı?"</p>
<p class="calibre4">"Uslu uslu mu yatacağız?"</p>
<p class="calibre4">"Ne münasebet."</p>
<p class="calibre4">"Öyleyse yatalım."</p>
<p class="calibre4">Gözleriyle güldü.</p>
<p class="calibre4">"Sen yat, ben geliyorum."</p>
<p class="calibre4">Oturma odasındaki lambaları söndürüp kapıyı kapadı, topuzunu açtı, Panaya'nın kandilini yaktı. Ellerini yüzünün önünde kavuşturup dua etti. Kandilin yaramaz ışığı aynadan aynaya koşuşuyor, odanın içinde dört dönüyordu. Peri evine dönmüştü burası. Yavaşça yatağa girdi. Yastığını karyolanın başucuna dayayıp yaslandı.</p>
<p class="calibre4">"Ela!"</p>
<p class="calibre4">Bir bebekmişim gibi kucağına yatırdı beni. Önünü açıp bir memesini çıkardı. Ucundan, içi kaynar süt dolu porselen bir demliğin ağzı gibi buğu tütüyordu. İştahla sokuldum. Az sonra öbürünü de çıkardı. İkisine de doyunca, başımı aralarına yasladım. Beni ürküten şeyi sordum.</p>
<p class="calibre4">"Senden ayrılınca, sahiden hastalanır mıyım tiya Eleni?"</p>
<p class="calibre4">"Hayır ağori mu! Çünkü buradan giderken, kışa yetecek kadar hayal biriktirmiş olacaksın."</p>
<p class="calibre4">"Nasıl?"</p>
<p class="calibre4">"Bakalım, bir şeyler yapacağım elbette. Mesela okulun tatil olduğu günler buraya gelebilirsin,"</p>
<p class="calibre4">"Bırakırlarsa."</p>
<p class="calibre4">"Bırakmazlarsa, ben size uğrarım."</p>
<p class="calibre4">Boynumu büktüm.</p>
<p class="calibre4">"Bize gelemezsin ki."</p>
<p class="calibre4">Gözlerini açtı.</p>
<p class="calibre4">"Neden?"</p>
<p class="calibre4">"Çünkü bizimkiler seni istemezler."</p>
<p class="calibre4">"Niye ?"</p>
<p class="calibre4">Üzülerek, "Rum olduğun için." dedim.</p>
<p class="calibre4">"Ah panaya mu!"</p>
<p class="calibre4">Daldı, "Benim büyükbabam da," diye mırıldandı, "hiç tanımadığı halde, bazı kimselerden sırf Yahudi oldukları için nefret ederdi nedense. Ama annem de babam da öyle değillerdi. İnsanları severlerdi onlar." Okşadı.</p>
<p class="calibre4">"Ne yapalım, ara sıra okulun kapısına gelirim. Beni görürsün."</p>
<p class="calibre4">Sokuldum." Ama ben kumruları da özleyeceğim." diye mırıldandım.</p>
<p class="calibre4">"Belki bir çare bulurum."</p>
<p class="calibre4">"Nasıl?”</p>
<p class="calibre4">Ümitsizce, "Bilmiyorum." diye fısıldadı. Ayrılık günlerini düşünerek acıyla sarıldık.</p>
<p class="calibre4">"Ben sarhoş oldum galiba yavrimu."</p>
<p class="calibre4">"Sen uyu öyleyse."</p>
<p class="calibre4">"Sen ne yapacaksın?"</p>
<p class="calibre4">"Gözlerimi kapayıp seni hayal edeceğim."</p>
<p class="calibre4">"Niye hayal edeceksin? Yanındayım ya."</p>
<p class="calibre4">Önüme bakarak, "Ben seni böyle hayal etmiyorum ki." dedim.</p>
<p class="calibre4">"Nasıl ediyorsun?"</p>
<p class="calibre4">Utanıp sustum. Meraklandı.</p>
<p class="calibre4">"Söylemezsen ölümü gör !"</p>
<p class="calibre4">Bu büyük yemin üzerine ben de Züleyha gibi hayal ettiğimi anlatmak zorunda kaldım. "Vay maymuni!" dedi, "Elini sürmeyeceksin ama!”</p>
<p class="calibre4">"Niye böyle dedin?"</p>
<p class="calibre4">"Az çok hayal ettiğin gibi yatacağım da ondan. Zavallı zihnini yormana gerek yok.”</p>
<p class="calibre4">Şaşkınlığımı görünce, açıkça güldü, "Ben," dedi, "senden önce odamda yarı çıplak gezer, yatağa çıplak girerdim. Bazı Rumlar geceleri çıplak yatarlarmış ama benim böyle bir alışkanlığım yoktu. Ama dayın ölünce, uzun zaman kendime gelemedim. Her şey, her yer dar geldi, sıkmaya başladı. Zaten delişmendim, büsbütün deli oldum herhalde. Kapımı, çıplak yakalanmamak için kilitli tutuyorum. Sen yadırgarsın diye sabahlık, gecelik filan giymekteyim. Son sırrım da buydu, pedi mu. Çok ilerde, bu halimi binlerine anlattığın zaman bir ayıplayan olursa, canı cehenneme!"</p>
<p class="calibre4">Soluğu yanık şeker kokuyordu.</p>
<p class="calibre4">"O kadar sevdiğin tiyan, işte böyle deli, acaip, ölçüsüz, taşkın, çocuk gibi bir kadın, canimu! Ama hiç kimseye bir zararı yok. O da kendi aynasına karışmış, yaşıyor işte."</p>
<p class="calibre4">Öptü.</p>
<p class="calibre4">''Ayde, kalinihta pedi mu."</p>
<p class="calibre4">"Kalinihta tiya Eleni."</p>
<p class="calibre4">Geceliğini çıkarıp attı. Keyifle gerindi, zevkle esnedi.</p>
<p class="calibre4">Üzerinde yalnız küçücük iç çamaşırı kalmıştı.</p>
<p class="calibre4">Of!</p>
<p class="calibre4">Coşkuyla, "Seni çok seviyorum” diye bağırdım, "Seni, annem kadar seviyorum! Seni galiba ondan bile çok seviyorum!"</p>
<p class="calibre4">"Canimu, ben de seni herkesten çok seviyorum. Yalnız seni seviyorum."</p>
<p class="calibre4">Yüzümü iki elinin arasına aldı, "Seni mutlu etmekten başka," dedi, "hiçbir emelim, düşüncem, kaygım, derdim, işim yok. Anladın mı? Bunu unutma!" Usulca arkasını döndü. Kandilin ışığı altında, fildişi bir heykel gibiydi. Üzerinde altın ışıltılar dolaşıyordu. Sırtını, belini, bacakların, ayaklarını seyrettim. Kandil cızırdamaya başlamıştı, titreyip söndü. Karanlığa gömüldük. İfrit oldum.</p>
<p class="calibre4">Ah Panaya! Bana bu hainliği yapmayacaktm!</p>
<p class="calibre4">Sabah hoş bir duygu ile uyandım. Poposunu hafif hafif oynatarak beni uyandırmaya çalışıyordu.</p>
<p class="calibre4">"Canimu?"</p>
<p class="calibre4">"Hu?"</p>
<p class="calibre4">"Kene gibi yapışmışın, seni uyandırmamak için bu saate kadar kalkamadım."</p>
<p class="calibre4">Çarşafı hışırdatarak döndü.</p>
<p class="calibre4">"Ti kaniş, paşamu?"</p>
<p class="calibre4">"Ne demem gerekiyor?"</p>
<p class="calibre4">"Hayatından memnunsan, kala diyeceksin."</p>
<p class="calibre4">"Öyleyse, poli kala tiya Eleni."</p>
<p class="calibre4">"Ah benim akıllı çocuğum! Her şeyi çabucak öğrenir."</p>
<p class="calibre4">Gıdımı kokladı. Ben de boynunu öptüm.</p>
<p class="calibre4">"Haydi, delirmeden kalkalım!"</p>
<p class="calibre4">"Sen kalk!"</p>
<p class="calibre4">"Peki."</p>
<p class="calibre4">Cibinliği toplayıp yanı başındaki topuza doladı. Yattığım yerden tiya Eleni'yi seyrettim. Aralıkta, elini yüzünü sabunla yıkadı, ayaklarına su döktü, konsolun önüne oturup kurulandı. Kolları çok geniş, bol, uzun etekli, sarı, ipek maşlahını giydi. Maşlahın önü, bir yanı öbürünün üstüne katlanarak kapatılabiliyordu. Yatağın yanma geldi.</p>
<p class="calibre4">"Ay de yavrimu!"</p>
<p class="calibre4">Tembelliğimi görünce, yere diz çöküp maşlahını iki yana açıverdi. Uçacak gibi çırpman kumruları görünce fırlayıp boynuna atıldım. Maşlahın kanatlarını üzerime kapatıp ayağa kalktı. Sonra kollarını yavaşça gevşetti. Çıplak teniyle ipeğin arasından ağır ağır aşağıya kaydım. Oturma odasına geçti, kapının kilidini açtı.</p>
<p class="calibre4">"Soyun canimu!"</p>
<p class="calibre4">İç çamaşırımı çıkardım.</p>
<p class="calibre4">"Bugün helaya yalnız gideceksin."</p>
<p class="calibre4">"Sen niye götürmüyorsun?"</p>
<p class="calibre4">"Kız gelmeden, işini yalnız görmeyi öğren diye. Elini sürdürme sakın o aptala. Hastalık bulaştırır belki. Becerebildiğin kadar temizlen, gerisini ben hallederim."</p>
<p class="calibre4">Helaya ilk defa yalnız gidiyordum. Koridordan gürültü etmeden geçtim. Terliklerimin üzerine küçük takunyaları geçirdim. Nedense pipim karıncalanmıştı bütün gece. Bir göz attım. Yazık ki Şeyda da haklıydı, Elmas da. Hâlâ çirkin, gülünç, küçücük bir sümüklü böceğe benziyordu. Hiç değişmemişti. Mutsuz geri döndüm. Altımı sabunlarken, "Bravo pedi mu," dedi, "ilk gün için çok iyi." Benden ses çıkmayınca yüzüme baktı.</p>
<p class="calibre4">"Ne o? Senin canın sıkılmış. Neveser bir şey mi söyledi yine?"</p>
<p class="calibre4">Açıklamak istemedim.</p>
<p class="calibre4">"Canimu?"</p>
<p class="calibre4">Bu sitemli bakışa direnmem mümkün değildi. Her şeyi anlattım. Güleceğini sanıyordum. Tersine çok ciddileşti. Yıkadıktan sonra eğilip baktı, ıslak pipime kocaman bir öpücük kondurdu.</p>
<p class="calibre4">"Sümüklü böcek gibi olsa öper miydim hiç? İnan bana, hiç benzemiyor."</p>
<p class="calibre4">Başını kaldırdı.</p>
<p class="calibre4">"Eros'un pipisi gibi büzülmüş uyuyor bu."</p>
<p class="calibre4">"Eros kim?"</p>
<p class="calibre4">"Senin gibi yaramaz bir masal çocuğu. Merak etme, seninle birlikte bu da büyür. Hele sünnet ol, kimbilir ne kadar güzelleşecek."</p>
<p class="calibre4">İçimde bir ümit belirdi.</p>
<p class="calibre4">"Sahi güzelleşir mi, tiya Eleni?"</p>
<p class="calibre4">"Evet!"</p>
<p class="calibre4">"Öyleyse sünnet olayım, değil mi?"</p>
<p class="calibre4">"Tabii."</p>
<p class="calibre4">"Canım çok yanar mı?"</p>
<p class="calibre4">"Biraz yanar yavrimu."</p>
<p class="calibre4">"Ağlatacak kadar mı?"</p>
<p class="calibre4">"Galiba."</p>
<p class="calibre4">Ümidim de, cesaretim de kırıldı.</p>
<p class="calibre4">"Ben sünnet olmayacağım!"</p>
<p class="calibre4">Okşadı.</p>
<p class="calibre4">"Ama ben bunun da senin gibi yakışıklı olmasını istiyorum. Hatırım için o kadarcık acıya katlanmaz mısın?"</p>
<p class="calibre4">Sarıldım.</p>
<p class="calibre4">"Katlanırım!"</p>
<p class="calibre4">"Aferin."</p>
<p class="calibre4">"Sünnet olurken ağlamayacağım bile!"</p>
<p class="calibre4">"Oh canimu!"</p>
<p class="calibre4">Kucakladı, "Ben ne kötü tiyayım." diye söylendi, "Bu zavallıcığın bakımıyla hiç ilgilenmedim." Konsolun önündeki iskemlenin üzerine bıraktı beni.</p>
<p class="calibre4">"Fistanını biraz yukarı çek de öyle tut!"</p>
<p class="calibre4">Dediğini yaptım.</p>
<p class="calibre4">"Sümüklü böceğe benziyormuş ha? Ayde vre! Tombul bir tespih böceği bu."</p>
<p class="calibre4">Altımı kuruladı. Pudraladı, birden, "Bunun adı Parmak Çocuk olsun!" dedi. Güldüm.</p>
<p class="calibre4">"Beğendin mi?"</p>
<p class="calibre4">"Evet!"</p>
<p class="calibre4">En sevdiğim masaldı.</p>
<p class="calibre4">"Anneannen izin verirse, faytonla gezelim bugün."</p>
<p class="calibre4">Kahvaltıdan sonra anneannemin odasına damladık. Daha yeni kalkmıştı.</p>
<p class="calibre4">"Nereye gideceksiniz?"</p>
<p class="calibre4">"Ayazmaya."</p>
<p class="calibre4">"Peki kızım. Geç kalmayın ama."</p>
<p class="calibre4">"Olur hanımanne."</p>
<p class="calibre4">Yusuf Ağaya arabaya iki testi koymasını söyledi. Yola çıktık. Bu saatte hiç sokaktan geçmediğim için görmemiştim, küçük mutfak kapılarının önünde, alçak iskemlelerde oturan kadınlar, birbirleriyle konuşa konuşa sebze ayıklıyor, iş işliyorlardı. Baktım, kadın dizisi yan sokağa da kıvrılmış devam ediyordu. Tiya Eleni fısıldadı.</p>
<p class="calibre4">"Şu en baştaki kadın bir şey söylese, ağızdan ağıza, sokaktan sokağa bütün Bakırköy'e öyle bir hızla yayılır ki şaşakalırsın."</p>
<p class="calibre4">Korkuyla haç çıkardı. Yağhane yolundan geçip ağaçlık bir yerin yakınında durduk. Ağaçların ortasında oyuncak bir kilisecik, su dolu kazanlar, havuz gibi bir su birikintisi vardı. Yusuf Ağa, tiya Eleni'nin doldurduğu testileri arabaya taşıdı.</p>
<p class="calibre4">"Ayazma burası işte. Bu suyun kutsallığına, şifa verdiğine Müslümanlar da inanır."</p>
<p class="calibre4">Gerçekten çarşaflı hanımlar, fesli erkekler de maşrapayla Ayazmanın suyundan içiyor, yüzlerine, gözlerine sürüyorlardı. Arabaya binince, tiya Eleni Yusuf Ağaya seslendi.</p>
<p class="calibre4">"Şimdi de Zuhurat Baba'ya gidelim lütfen."</p>
<p class="calibre4">İstasyonu geçip sola döndük. Bir başka ağaçlığın önünde durduk.</p>
<p class="calibre4">"Burası da Zuhurat Baba adlı Müslüman bir ermişin türbesi. Bak, burada da ne kadar çok Hıristiyan var."</p>
<p class="calibre4">Doğru söylüyordu. Birçok siyah mantolu kadın da, çarşaflılar gibi mum yakıp dua ediyorlardı. "Bakırköy böyledir işte," dedi, "kimse kendi ermişini, azizini ötekinden kıskanmaz. Sen de Zuhurat Baha'dan bir şey dilesene."</p>
<p class="calibre4">"Ne dileyeyim?"</p>
<p class="calibre4">"En çok ne istiyorsan onu."</p>
<p class="calibre4">Diledim. Tiya Eleni iki mum yakıp yanyana dikti. Dönüşte mezarlığın önünden geçtik. "Anneni ziyaret edelim mi?" diye sordu çekinerek.</p>
<p class="calibre4">"Hayır. Sonra hasta oluyorum."</p>
<p class="calibre4">"Peki."</p>
<p class="calibre4">Elini omuzuma koydu. Ben de sokulup başımı koluna yasladım. Bu yolculuk hiç bitmese ne olurdu sanki!</p>
<p class="calibre4">Öğle yemeğini anneannemle yedim.</p>
<p class="calibre4">"Kız gelince, ben onunla mı kalacağım?"</p>
<p class="calibre4">"Eleni'ye verdiğimiz zahmet yetmez mi, güzelim? Kadın geceleri, benim gibi odandaki kanepede yatar. Korkmazsın."</p>
<p class="calibre4">Hiç itiraz etmedim, üzülmedim de. Çünkü Zuhurat Baha'dan, beni tiya Eleni'den ayırmamasını dilemiştim. Herhalde koskoca ermiş, benim kadar küçük bir çocuğun dileğini geri çevirecek değildi ya. Yemek bitince anneannem, "Biz paşa yengenle alışverişe çıkacağız," dedi, "sen Eleni'yle uyu."</p>
<p class="calibre4">"Kızlar gelmiyor mu sizinle?"</p>
<p class="calibre4">"Sandal sefası yapacaklarmış. Bu da yeni adet!"</p>
<p class="calibre4">İçimden gülerek odadan çıktım. Kapımızı üç kere tıklattım. Bekletmeden açtı. Maşlahını geçirmişti yine arkasına.</p>
<p class="calibre4">"Nerede kaldın?"</p>
<p class="calibre4">Testilerden birini kovaya boşaltıp suyu balkona koymuş. Beni soydu, küçük bir leğenin içinde, güneşte ısınmış Ayazma suyuyla çabucak, oğuştura oğuştura sabunsuz yıkadı.</p>
<p class="calibre4">"Niye bu suyla yıkıyorsun beni?"</p>
<p class="calibre4">"Seni hastalıklardan korusun, bir hastalığın varsa iyi etsin diye pedi mu."</p>
<p class="calibre4">Leğende biriken suyu pencerenin içindeki sardunyalara döktü. Maşlahını atıp yanıma uzandı. Çarşafı beline kadar çekti. Sağma soluna dönerek yatağın serinliğini tattı.</p>
<p class="calibre4">"Ooooh!"</p>
<p class="calibre4">Somurttum.</p>
<p class="calibre4">"Anneannem, artık geceleri odamda kalacağımı söyledi.</p>
<p class="calibre4">Kadın da kanepede yatacakmış."</p>
<p class="calibre4">"Aldırma. Odaların yerini öğrenene kadar üç gün geçer."</p>
<p class="calibre4">"Sonra?"</p>
<p class="calibre4">"Allah büyük canimu."</p>
<p class="calibre4">Öptüm.</p>
<p class="calibre4">"Sen ne diledin bugün, tiya Eleni?"</p>
<p class="calibre4">"Senden ayrılmamayı."</p>
<p class="calibre4">Sevinçle bağırdım.</p>
<p class="calibre4">"Bende!"</p>
<p class="calibre4">Birbirimize atılıp koklaştık. "Şimdi," dedi, "Arkanı dön, uyuyalım." Döndüm. Sımsıkı sokuldu.</p>
<p class="calibre4">Menekşe Hanımın çığlıkları ile gözlerimi açtım. Tiya Eleni kalkmıştı. Koştum. Cumbada ayakta durmuş, perdenin arkasından balıkhanenin iskelesine bakıyordu. Beline doladığı peştamalı, sol kalçasının üzerinde düğümlemişti. Uçları ancak kavuştuğu için düğümden aşağısı boydan boya açıktı. Yanında durup ben de baktım. Elini omuzuma koydu. Upuzun çarşafıyla Menekşe Hanım da kızların arasına karışmıştı. Sandala binmeye korkuyor, binmekten vaz da geçmiyordu. Sonunda Osman ağabey, koca kadını kucağına alıp sandala atlayıverdi. Sandal yalpalayınca bu sefer kızların ödü patladı. Tiya Eleni çocuk gibi güldü. Başımı çıplak bacağına dayadım.</p>
<p class="calibre4">"Sen yıkandın mı?" diye fısıldadım. O da yavaş sesle, "Seni uyandırmamak için bekledim canimu." dedi, "Vakit geçirmek için gardırobu karıştırdım. Çok hoş bir şey buldum. Görünce sevinçten uçacaksın."</p>
<p class="calibre4">Sandal iskeleden ayrıldı. Gülistan tam Osman ağabeyin karşısına oturmuştu. Tiya Eleni, pencereden uzaklaşıp koltuğun üzerinde duran kara bir şeyi alıp giydi. Kolları olmayan, çok bol, uzun, tuhaf bir mantoydu bu. Ceplerinden ellerini dışarı çıkarıp gösterdi.</p>
<p class="calibre4">"Nasıl?"</p>
<p class="calibre4">"Hiç sevmedim!"</p>
<p class="calibre4">Kanepeye oturdu. Gözlerinin içi gülüyordu.</p>
<p class="calibre4">"Gel yanıma."</p>
<p class="calibre4">Sözünü dinledim.</p>
<p class="calibre4">"Burası faytonun koltuğu olsun. Seninle yanyana oturuyoruz. Sokul biraz daha."</p>
<p class="calibre4">Sokuldum.</p>
<p class="calibre4">"Şu cepten elini içeri sok bakayım!"</p>
<p class="calibre4">Elimi tutup içeri çekti.</p>
<p class="calibre4">"Biraz daha uzat."</p>
<p class="calibre4">Aaaa! Kumrunun biri elime geliverdi. Ben elimi inanamadan, telaş içinde oraya buraya dolaştırırken o da kahkahalar atıyordu. Sarıldı.</p>
<p class="calibre4">"Beğendin mi?"</p>
<p class="calibre4">"Hem de nasıl?"</p>
<p class="calibre4">"İşte böyle küçük beyimu. Cariyeniz kış hazırlığına başladı bile. 'Hastalanmayacaksın' derken, doğru söylemişim değil mi?"</p>
<p class="calibre4">Mutluluktan aptallaşmıştım. Başımı sallayabildim ancak.</p>
<p class="calibre4">"Cepleri azıcık genişletirsem, daha rahat hareket edersin. Bunun içine bir de uygun elbise ister tabii."</p>
<p class="calibre4">Birden bunalmış baktı.</p>
<p class="calibre4">"Ama ben çok sıkıldım bu battaniye gibi kumaşın içinde yavrimu!"</p>
<p class="calibre4">Sahiden terlemişti. Elimi çektim. Sevinçle ayağa fırladı. Mantoyu çıkarıp attı. Çenemi okşadı.</p>
<p class="calibre4">"Yıkanacağım. Haydi gel, seyret beni canimu. Akim kalmasın!"</p>
<p class="calibre4">Sevinçle bacaklarına doladım kollarımı. Kapı vuruldu. "Sen aç!" diye fısıldayıp yatak odasına kaçtı. Açtım, Aspasia'ymış.</p>
<p class="calibre4">"Deden geldi. Seni bekliyor. Çabuk ol!"</p>
<p class="calibre4">Yaz Sonu</p>
<p class="calibre4">Dedem salonda oturuyordu.</p>
<p class="calibre4">"Seni almaya geldim, çocuk," dedi sevinçle, "kâhyayı, karısını, kızlarını defettim."</p>
<p class="calibre4">Elini öptüm. Kokladı.</p>
<p class="calibre4">" Seni çok özledik."</p>
<p class="calibre4">Anneannem, "Bu pek apar topar olmadı mı?" diye itiraz ederken, sessizce ayrılıp odamıza koştum. Tiya Eleni elbiselerimi, çamaşırlarımı yatak odasından oturma odasına taşıyor, Despina ile Aspasia da bavullara yerleştiriyorlardı. Yatak odasına geçip konsolun önündeki iskemleye iliştim. Hizmetçiler gidince, tiya Eleni beni kucağına alıp yüreğine bastırdı. Sımsıkı sarıldım.</p>
<p class="calibre4">"Sagapo tiya Eleni."</p>
<p class="calibre4">"K'eğo yavrimu."</p>
<p class="calibre4">Saatlerin deli gibi çalıştığı duyuluyordu. Neveser'in soğuk sesi geldi.</p>
<p class="calibre4">"Haydi!"</p>
<p class="calibre4">Fısıldadı.</p>
<p class="calibre4">"Sakın üzülme. Bana güven pedi mu."</p>
<p class="calibre4">Neveser bağırdı.</p>
<p class="calibre4">"Haydi! Herkes aşağıya indi!"</p>
<p class="calibre4">Yavaşça yere bıraktı beni.</p>
<p class="calibre4">"Gidelim."</p>
<p class="calibre4">Hepsi kapıya çıkmıştı. Vedalaştık. Araba hareket etti. Uzaklaşırken mahzun sesini işittim. Çığlık gibiydi.</p>
<p class="calibre4">"Sto kalo canimuuuuuu!"</p>
<p class="calibre4">Araba Zuhurat Babanın uzağından geçerken, içim isyanla kabardı. Ne Allah umursamıştı bizi, ne de koca ermiş. Son bir dilekte daha bulundum.</p>
<p class="calibre4">"Siz de benim kadar mutsuz olun!"</p>
<p class="calibre4">Halam kapıda bekliyormuş. Kucaklayıp havalarda gezdirdi beni. Yanaşmalar bavullarımı yukarı taşırken, babaannemle karşılaşmamak için uzaktan bizi seyreden çocukların yanma koştum. Eve ancak hava kararırken döndüm. Babaannem sofada oturuyordu. Kapıda durdum. Yüzü sevinçten kırış kırış oldu, gözleri pişmanlıkla doluydu. O yerinden doğrulunca, artık duramadım, koştum. Sarıldık. Ağladı. Dedem beni yine bacaklarının arasına oturttu.</p>
<p class="calibre4">"Eee, anlat bakalım çocuk. Ne yaptın iki buçuk aydır?"</p>
<p class="calibre4">Hep tiya Eleni'yi anlatmak geliyordu içimden ama dilimi tutup sıradan şeylerden söz ettim yalnız. Sonra dedemi sevindirmek için Ekrem Paşanın söylediklerini anlattım. Acı acı güldü.</p>
<p class="calibre4">"Paşa maşa değil o ülen. Delinin teki. Balkan Savaşında yedek subaymış, savaştan böyle kafadan sakat dönmüş. Bitti o iş. Yunanlılar İzmir’de ayrı bir devlet kurdular. Lanet olsun!"</p>
<p class="calibre4">Gece helaya yine halam götürdü. Kapıda bekletip içeri almadım.</p>
<p class="calibre4">"Neden?”</p>
<p class="calibre4">"İşte."</p>
<p class="calibre4">Hoşuna gitti.</p>
<p class="calibre4">"Aferin sana çocuk!"</p>
<p class="calibre4">Yatınca sarıldı.</p>
<p class="calibre4">"Siz ayrılırken o gavur kız bile ağlamış, ha?"</p>
<p class="calibre4">"Dedem mi anlattı?"</p>
<p class="calibre4">"Hu. Anneannene de çok acımış."</p>
<p class="calibre4">Atıldım.</p>
<p class="calibre4">"Anneannem, 'yazı bekleme, arada da gel' diye yalvardı zaten. Dedem yollar mı?”</p>
<p class="calibre4">"Söylerim."</p>
<p class="calibre4">Öptüm.</p>
<p class="calibre4">"Dedeme, şeyi de söyler misin?"</p>
<p class="calibre4">"Neyi?"</p>
<p class="calibre4">"Ben sünnet olmak istiyorum."</p>
<p class="calibre4">O kadar şaşırdı ki doğrulup oturdu.</p>
<p class="calibre4">"Sen?"</p>
<p class="calibre4">"Niye şaştın?"</p>
<p class="calibre4">"Ödün kopuyordu.”</p>
<p class="calibre4">"Kopmuyor artık.”</p>
<p class="calibre4">Yeniden yattı, "Çok değişmişin," dedi sevinçle, "erkek olmuşun sen!” Güldüm.</p>
<p class="calibre4">"Ee, kâhyaları sormuyorsun hiç?"</p>
<p class="calibre4">Aklıma bile gelmemişlerdi.</p>
<p class="calibre4">"Dedenle hesaplaşıp birkaç gün önce gittiler. Kendi kabul etmiyor ama kâhyanın, dedeni giderayak iyice soyduğu anlaşılıyor. Çünkü pek sevinçli ayrıldılar. Neyse, edepsiz karıdan kurtulduk ya, ona bak sen.”</p>
<p class="calibre4">Dedemi affedip affetmediğini sordum. Sustu. Yavaşça arkasını döndü.</p>
<p class="calibre4">"Allah rahatlık versin.”</p>
<p class="calibre4">"Sana da hala.”</p>
<p class="calibre4">Gözlerimi kapadım. Hayalimden gülen, ağlayan, okşayan, şarkı söyleyen, soyunan, yıkanan, yatan, gümüş, fildişi, billur, beyaz, pembe tiya Eleni'ler geçmeye başladı.</p>
<p class="calibre4">Gündüzleri bahçede oynayarak avunuyordum. Dedem de bütün gün çarşıda dolaşıyor, akşamları yorgun argın, böyle işlerle uğraşmak zorunda kaldığı için yazgısına kırgın, eve dönüyordu. Baktıkça acıyordum. Çok ihtiyarlamıştı.</p>
<p class="calibre4">Bir gece halam, "Söyledim, tamam!" dedi. Heyecanlandım.</p>
<p class="calibre4">"Ne zaman yolluyor?"</p>
<p class="calibre4">"Sünnetten söz ediyorum. Öbürünü söylemeyi unuttum." Ah.</p>
<p class="calibre4">"Anneannemleri de çağıracak değil mi, sünnet düğününe?" "Sanmam."</p>
<p class="calibre4">"Neden?"</p>
<p class="calibre4">"Öyle görünmüyor."</p>
<p class="calibre4">"Neden? Neden?"</p>
<p class="calibre4">"Ne bileyim? Onu da kendin sor."</p>
<p class="calibre4">Sabah babaanneme sordum. Dedem, "Millet kan ağlarken, çalgılı, çengili, misafirli düğün ayıp olur." demiş, "Kendi aramızda yaparız, olur biter."</p>
<p class="calibre4">"Sen de mi böyle düşünüyorsun babaanne?"</p>
<p class="calibre4">"Hayır çocuğum. Çağırmamak olur mu? Ama benim sözümü dinlemez ki."</p>
<p class="calibre4">"Büyükbabam, anneannemi dinliyor ama!"</p>
<p class="calibre4">"Onlar şehirli."</p>
<p class="calibre4">"Biz?"</p>
<p class="calibre4">"Biz köylüyüz oğlum. Bizim töremiz başka."</p>
<p class="calibre4">"Öyleyse," dedim, "ben de sünnet olmuyorum!"</p>
<p class="calibre4">Sünnet konusu bir daha açılmadı. Dedem kafa tutmama kızmıştı anlaşılan. Oysa tiya Eleni'ye söz vermiştim. Ne yapacaktım şimdi?</p>
<p class="calibre4">Dedem akşam geç geldi, sofraya oturana kadar elleri arkasında, tespihini şaklata şaklata evin içinde dolandı durdu. Babaannem, "Bir şey mi var? "diye sordu usulca.</p>
<p class="calibre4">"Yahu Anadolu'daki telgrafhanelerin hiçbiri çalışmıyormuş, limanlar kapatılmış, İzmit'e giden treni bile geri çevirmişler. Galiba Ankara'da ayaklanma oldu, kadın. Taarruz etmediği için Mustafa Kemal Paşayı devirdiler herhalde. Allah sonumuzu hayreylesin!"</p>
<p class="calibre4">Ertesi günü dedemle birlikte çarşıya indik. Bana fes alıp giydirdi. Ekabir kahvesine girdik. Temiz giyimli birçok yaşlı adam masalara dağılmış, alçak sesle konuşuyorlardı. Girince bize baktılar.</p>
<p class="calibre4">"Bir haber var mı Kocabey?"</p>
<p class="calibre4">"Bende ne haber olacak paşa hazretleri?"</p>
<p class="calibre4">Kalabalık bir masaya yaklaştık, yer açtılar, oturduk. Dedem beni gösterdi.</p>
<p class="calibre4">"Torunum!"</p>
<p class="calibre4">"Allah bağışlasın."</p>
<p class="calibre4">"Fes de pek yakışmış."</p>
<p class="calibre4">"Bu yıl okula başlayacak, hazırlanıyoruz işte."</p>
<p class="calibre4">"Hayırlı olsun."</p>
<p class="calibre4">Biri adımı sordu, öteki yaşımı, bir başkası gülerek, "Söyle bakayım," dedi, "bugün günlerden ne?"</p>
<p class="calibre4">"Pazar."</p>
<p class="calibre4">Biraz şaşırdılar.</p>
<p class="calibre4">"Günleri biliyor musun sen?"</p>
<p class="calibre4">Dedem adamlardan daha merakla izliyordu beni.</p>
<p class="calibre4">"Biliyorum."</p>
<p class="calibre4">"Say bakalım."</p>
<p class="calibre4">Saydım. Sonra ayları, sayıları, saatleri sordular. Ben bildikçe dedemin duruşu, oturuşu değişiyordu. Top kara sakallı biri, "Maşallah," dedi, "tebrik ederim Kocabey. İyi yetiştirmişin."</p>
<p class="calibre4">Dedem bir şeyler geveledi. Eve dönerken, "Ülen," dedi, "nasıl öğrendin bunları? Kim öğretti?"</p>
<p class="calibre4">"Tiya Eleni."</p>
<p class="calibre4">"O gavur kız mı?"</p>
<p class="calibre4">"Evet."</p>
<p class="calibre4">"Türkçe biliyor mu o?"</p>
<p class="calibre4">"Halamdan daha iyi biliyor."</p>
<p class="calibre4">"Aferin kıza. Ee, başka neler öğrendin bakayım, anlat."</p>
<p class="calibre4">Anlattım. Ama Rumca da öğrettiğini söylemedim. Dedem, sofraya oturunca, adamları nasıl şaşırttığımı büyük bir keyifle anlattı.</p>
<p class="calibre4">"Sünnetine herkesi çağıracağım! O gavur kız da gelsin. Yalnız çalgı filan olmaz. Sessizce oturur, erkenden dağılırız. Ona göre. Bize eğlenmek haram!"</p>
<p class="calibre4">Çalgı olmasa da olurdu.</p>
<p class="calibre4">Ertesi gün dedem, beni iyi giydirmelerini istedi. Babannemle halam, beni özene bezene hazırladılar. Fiyonk boyunbağımı takmak için birbirlerine girdiler, sonunda güçlükle becerdiler. Yola koyulduk. İstasyonun önünde halk kaynaşıyordu. Dedem sokuldu.</p>
<p class="calibre4">"Ne var?"</p>
<p class="calibre4">"Ordu taarruza geçmiş!"</p>
<p class="calibre4">"Neeeeee? Kim diyor?"</p>
<p class="calibre4">"Gazete yazıyor."</p>
<p class="calibre4">Koşar adım yine o kahveye gittik. Ama sevmen pek azdı. Biri heyecandan tıkanan dedeme, "Telaş etme, Ankara, ordunun taarruza geçtiği hakkında kısa, kuru bir tebliği yayınlamış. O kadar. Başka bir haber yok." dedi. Top sakallı adam da, "Fransız komutana sordum, 'ancak bir gösteriş taarruzu olabilir, sonuç alabileceklerini sanmıyorum.' diyor, ben de aynı fikirdeyim. Genel bir taarruz, öyle sessiz, sedasız, gizlice, kimsenin ruhu duymadan hazırlanamaz. Büyük bir hazırlık olsa, mutlaka duyulurdu." Bir başkası da, "Haklısınız paşam," diye söze karıştı, "Yunan tebliği taarruzu doğruluyor ama durdurulduğunu söylüyor."</p>
<p class="calibre4">Sesler yükseldi.</p>
<p class="calibre4">"Adamların bir yıldır hazırladığı cepheyi biz nasıl yararız? İmkanı yok! Boş yere zorlayıp da İngilizleri azdırmasalar bari!"</p>
<p class="calibre4">Dedem aradığı ümitli havayı bulamayınca. "Kalkalım çocuk," dedi iç sıkıntısıyla, "bir de benim kahveye gidelim bakalım."</p>
<p class="calibre4">O kahve tıklım tıklım dolu, kılıksız adamların çoğu ayaktaydı. Her kafadan başka ses çıkıyor, kahkahalar atılıyor, masadan masaya çaylar, kahveler ısmarlanıyordu. Öğle yemeğini küçük, temiz bir çarşı lokantasında yedik. Dedem peçeteyi boynuna sardı, ben dizlerime serdim. Çatal bıçakla yemek yiyişime bakıp, "Çocuk, sen basbayağı şehirli olmuşun." dedi. Bana bakarken gözleri parlıyordu. Çopur yüzlü, kelebek boyunbağlı bir bey, çıkarken yanağımı okşadı.</p>
<p class="calibre4">"Allah bağışlasın!"</p>
<p class="calibre4">Dedem hemen övündü.</p>
<p class="calibre4">"Torunum!"</p>
<p class="calibre4">Tekrar kahveye döndük. Akşama kadar bekledik. Yeni bir haber gelmedi. Hayal kırıklığı içinde evlere dağıldık. İki gün böyle tatsız geçti. Ankara'nın sessizliği herkesi şaşkına çevirmişti. Üçüncü gün Ankara, kısacık bir açıklama ile ordunun Afyon'a girdiği haberini verdi. Halkın coşmasına, bir Afyon’un geri alındığı haberi bile yetmişti. Galiba daha fazlasını bekleyen de yoktu. Dedem ilk defa bababannemle halamı da aldı, fener alayın seyretmeye gittik. İstasyon, evler, çarşı baştan başa Türk bayraklarıyla donanmıştı. Geç vakit eve döndük. Gece ilk defa sokağa çıkan halam hayatından pek memnundu.</p>
<p class="calibre4">Sabah dedem yine yanma aldı beni. Onun kahvesi bir alemdi. Herkes yerli yersiz gülüyor, öpüşüyordu. Akşama doğru İstasyon Caddesindeki Rum Kulübünden çıkan bazı Rumlar dükkânlarını açmaya, neşeyle dolaşmaya başladılar. Kahvedekiler meraka düşünce, biri koşarak çıktı, yıkılmış bir halde geri geldi.</p>
<p class="calibre4">Mustafa Kemal Paşa, Uşak civarında, karargâhıyla birlikte Yunanlılara esir düşmüş.</p>
<p class="calibre4">Dedem gözlerimin önünde eriyip küçüldü, çaresiz bir çocuğa dönüverdi. Halk sessizce dağıldı. Bir fayton çağırıp dedemi eve götürdüm. Bir şey yemeden yattı. Sabaha kadar sayıklamış.</p>
<p class="calibre4">Babaannem öğleden sonra yaşlı yanaşmayı çağırdı, "Hüseyin," dedi, "her işi bırak, köye in. Sen biraz Rumca da anlarsın. Kulağını dört aç. Akşam namazına kadar bekle. Beyi habersiz bırakmayalım. Haydi!"</p>
<p class="calibre4">Hüseyin Amca, akşama doğru çıldırmış gibi döndü. Başında fesi, ayağında yemenisi yoktu.</p>
<p class="calibre4">"Köy ayakta! İnsanlar, hayvanlar, arabalar tekmil sokağa döküldü! Biz Yunan başkomutanını esir etmişiz. Ordu İzmir yolundaymış, İzmiiiir!"</p>
<p class="calibre4">Bitkin dedem haberi alır almaz canlanıp kalktı, köye koştu. Hava kararırken bir faytonla çıkageldi. Ta yoldan bağırıyordu.</p>
<p class="calibre4">"Üleeeeen çocuklar! İnin aşağıyaaaa! Haydiiii! Çabuk oluuuuuun!"</p>
<p class="calibre4">Gece faytonla bütün Bakırköy'ü dolaştık. Gençler marşlar söyleyerek sokaklardan geçiyor, ardına kadar açılmış pencerelerden sarkan kadınlar, kızlar, üzerlerine kolonya serpiyor, gelin teli, mendil, çiçek atıyorlardı. Çarşı Camisinin müezzini, yatsı ezanını öyle gür okudu ki yer yerinden oynadı.</p>
<p class="calibre4">Ardarda zafer haberleri yağıyordu artık. Deliydi meliydi ama Ekrem Paşanın dediği çıkmıştı. Ordu kanatlanmış uçuyordu işte. Dedem İzmir'e girdiğimizi öğrendiği gece, "Öyle bir sünnet düğünü yapacağım ki," diye bağırdı, "dillere destan olacak! Bütün Bakırköy'ü çağıracağını! Herkesi! Herkesi!"</p>
<p class="calibre4">Bahçeye kahveden getirtilen masalarla iskemleler yerleştirildi. Ağaçlara mum fenerleri, lüks lambalar asıldı. Yerlere halılar serildi. Bana geniş, süslü bir sünnet yatağı alındı. Evin kapısının yanma bir çardak yapılmıştı, onun altına kurdular.</p>
<p class="calibre4">Sabah dedem beni kucağında sofaya taşıdı, Hüseyin amca ile birlikte tıpkı Kıvırcık'ı tutar gibi sımsıkı tuttular.</p>
<p class="calibre4">Beni de keseceklerdi!</p>
<p class="calibre4">Korkudan katılıp kaldım. Biri dua ediyordu. Bacaklarımın arasında bir şey ışıldadı, çığlığımdan kendim bile ürktüm. Davul zurna sesleri arasında sünnet yatağına yatırdılar. Çocuklar bahçede bekliyorlarmış. Akşama kadar hokkabazm, karagözcünün, kuklacının biri gitti, öteki geldi. Çok eğlendiler. Ağlamıyordum ama acıdan gözlerim yaşarıyordu. Halam, akşama kadar tülbentle gözlerimi silip durdu. Biri uğruna sessizce acı çekmenin de bir tadı olduğunu o gün öğrendim.</p>
<p class="calibre4">Bahçenin bir köşesinde koca tencereler kaynıyordu.</p>
<p class="calibre4">Dedem bütün Bakırköy'ü çağıramamıştı ama anneannemler, komşular, dedemin arkadaşları da, o ekabir kahvesindeki beyler, paşalar da, başörtülü, sıkma başlı, çarşaflı, mantolu, potinli, iskarpinli, peçeli, peçesiz hanımlarıyla birlikte geldiler. Tek tek beni öpüp kutladılar. Yatağımın üstü armağanlarla, yastığımın altı parayla doldu. Anneannem başucuma oturdu. Her zamanki gibi burnu kızararak ağladı. Paşa amcam, bazı kibar beylerle eski paşalar durgundu. Geri kalanlarsa, dayımla Osman ağabey gibi coşku içindeydiler. Kadınlarla erkeklerin yerleri ayrıydı ama herkes birbirine karıştı. Zafer neşesi, ayrılığı gayrılığı ortadan kaldırmıştı.</p>
<p class="calibre4">Tiya Eleni de, herkes gibi beni çabucak öpüp bizimkilerle birlikte oturdu. Yemekler dağıtılırken, birden zil sesleri duyuldu. Bir çengi oynaya oynaya, çalgıcılarıyla birlikte bahçenin ortasına yürüdü. Alkışlar yükseldi. Büyüklerin eğlencesi de başlamıştı.</p>
<p class="calibre4">Anneannem bana yemek yedirmeye çalışıyordu ama yorgan yarama yapıştığı için kımıldayamıyordum bile. Bir iki lokma ancak yiyebildim. Teyzemle kızlar da sırayla öbür yanımda oturdular. Sırmalı fesime, kurdeleli maşallahla, göz boncuğuna bayıldılar. En son saz heyeti geldi. Şarkılar birbirini kovaladı. İzmir'in Kavakları' türküsüyle birlikte yanaşmalar aşka gelip havaya ateş edince, anneannemin ödü patladı. Yavaş yavaş herkes türküye katıldı. Bazıları ağladı. Sazcılar oyun havalarına geçince, bütün delikanlılar, kaç yıllık oynayıp eğlenme özlemiyle ortaya döküldüler. Tostoparlak Menekşe Hanım da aralarına karıştı. Dayımla Osman ağabeye de 'gelin' diye işaret ediyordu. Onlar da ister istemez kalktılar. Bir ona, bir ötekine kırıtarak, gözlerini süze süze, öyle canlı, istekli, ateşli oynadı ki herkes gülmekten kırıldı. O ara tiya Eleni sessizce yanıma gelmişti. Elimi tuttu. Öylece durduk.</p>
<p class="calibre4">Hiç acı duymuyordum artık.</p>
<p class="calibre4">Misafirler ayrılınca babaannem, "Haydi yavrum, kalk," dedi, "içeri gidelim. Hava serinledi." Hüseyin amcanın hanımı, yarama yapıştığını bilmiyordu, yaranmak için yorganı birdenbire tutup açıverdi. Acıdan öyle bağırdım ki son giden misafirler yoldan geri döndüler. Yatak kan içinde kalmıştı. Beni içeri taşıdılar. Dedem çok telaşlandı. Gece yarısı sünnetçiyi kaldırıp getirtti. Adam kızdı.</p>
<p class="calibre4">"Üzerine fesini kapatsaydınız, yapışmazdı."</p>
<p class="calibre4">Dedemle babaannem suçlu suçlu bakıştılar. Sünnetçi bağırta bağırta, yaramı ılık suyla yıkadı, üzerine sarı bir toz serpti. Sünnet fesimi üzerine koyup yorganı örttü.</p>
<p class="calibre4">"Sen erkek oldun artık," dedi, "ağlama, ayıp!”</p>
<p class="calibre4">Halam şilte serip yerde yattı o gece. Bütün gece yaram sızladı durdu. Zaten sevmiyordum, pipimden büsbütün nefret ettim. Uyurum da fes kayar, yine yorgana yapışırım korkusuyla gözümü bile kırpmadım.</p>
<p class="calibre4">Ah, tiya Eleni yanımda olsaydı. Gözümde tütmeye başlamıştı. Özlem' acısının, her ağrıdan daha yakıcı olduğunu yeni yeni anlıyordum.</p>
<p class="calibre4">Yaram günlerce kapanmadı. Çişim gelecek diye ödüm kopuyor, bir şey pipime değecek diye dizlerim titriyordu. İştahım da iyice kaçmıştı.</p>
<p class="calibre4">Bir öğleden sonra yatağımda tiya Eleni'yi düşünüyordum. Halam kapıdan başını uzattı, sanki havadan söz ediyormuş gibi, "O gavur kız geldi.” dedi.</p>
<p class="calibre4">Allahım! Terliklerimi giymeden koştum.</p>
<p class="calibre4">"Tiya Eleniiiiii!”</p>
<p class="calibre4">Babaannemle oturuyorlardı.</p>
<p class="calibre4">"Canimuuuuu!"</p>
<p class="calibre4">Kollarımın altından tutup havaya kaldırdı beni, yanaklarımdan öptü. Kucağına aldı.</p>
<p class="calibre4">"Sen hâlâ fistanla mı geziyorsun?"</p>
<p class="calibre4">Babaannem suçlanmış gibi rahatsız oldu, "İyileşti ama," diye söylendi, "korkudan giymiyor, kerata." Tiya Eleni'nin gelmesinden hiç memnun olmadığı yüzünden akıyordu. Tiya Eleni çekinmeden eteğimi kaldırıp baktı, "Ama yavrimu," dedi, "yaran kapanmış. Artık fistanla gezmek olur mu?"</p>
<p class="calibre4">Beni kucağından bırakmadan ayağa kalktı.</p>
<p class="calibre4">"Çocuğun altını nerede yıkayabilirim?"</p>
<p class="calibre4">Babaannem gözlerini kırpıştırmaya başlamıştı. Azarlasın mı, yoksa bu pervasız gavur kızma biraz daha mı katlansın, karar veremiyordu. Tiya Eleni, "Merak etmeyin teyzeciğim, bana alışkındır." dedi, yürüdü. Halam büyülenmiş gibi önümüze düştü. Aşağıya indik. Çirkin, karanlık helamızın kapısı açtı. Utanarak bir şeyler mırıldandı. Tiya Eleni halamın omuzunu okşadı.</p>
<p class="calibre4">"Aman ne olacak? Bizim evin helası bundan da küçüktü. Bu onun yanında saray gibi. Çocuğun pantalonu bol, kahverengi bir takımı olacaktı. Onu çıkarır mısınız? Tabii gömlek, iç çamaşırı filan da. Lütfen."</p>
<p class="calibre4">Halam koşa koşa yukarı çıktı. Tiya Eleni çiviye asılı duran havlunun bir ucunu hızla sabunladı.</p>
<p class="calibre4">"Topla eteğini. Sakın korkma, acıtmam."</p>
<p class="calibre4">Yavaş yavaş kabuklaşmış tozları, kurumuş kanları silmeye başladı.</p>
<p class="calibre4">"Acıyor mu?"</p>
<p class="calibre4">Ağzımı yanağına dayadım.</p>
<p class="calibre4">“Iıh."</p>
<p class="calibre4">Kendimden geçerek öptüm. Duruladıktan sonra havlunun öbür ucuyla da okşar gibi kuruladı. Gözden geçirdi, eğildi, şapırdatarak öptü.</p>
<p class="calibre4">"Çok güzel olmuş, yavrimu."</p>
<p class="calibre4">Eteğimi indirip elimden tuttu.</p>
<p class="calibre4">"Ela."</p>
<p class="calibre4">Başımı bacağına yasladım, yukarı çıktık. Merdiven başına gelince, sırnaşıklığımı görmesinler diye doğruldum. Halam sedirin üzerine giyeceklerimi hazırlamıştı. Babaannemle birlikte gözlerini açarak, tiya Eleni'nin beni nazlandıra nazlandıra giydirişini seyrettiler.</p>
<p class="calibre4">Parmaklarıyla saçlarımı düzeltti.</p>
<p class="calibre4">"Haydi bakalım," dedi, "şimdi babaannenle halanın ellerini öp. Düğününde öyle yoruldular ki, ne yapsan haklarını ödeyemezsin."</p>
<p class="calibre4">Yavaşça itti. Ellerini öptüm. Halamın gözleri doldu. Çünkü ilk defa elini öpüyordum.</p>
<p class="calibre4">"Teyzeciğim, bahçede gezebilir miyiz? O pantalona alışmış olur, ben de dilinden düşürmediği bahçeyi görürüm.”</p>
<p class="calibre4">Babaannem ayağa kalktı.</p>
<p class="calibre4">"Tabii kızım, tabii. Buyrun gezin!”</p>
<p class="calibre4">Babaannemin yenildiğini anladım. Tiya Eleni halama döndü.</p>
<p class="calibre4">"Siz de gelmez misiniz?”</p>
<p class="calibre4">"Yok, yok, siz gidin!"</p>
<p class="calibre4">Babaannem, "Git haydi kızım," dedi, "ben de size lokma dökeyim. Dönüşte yersiniz.” Kapıya inip halamı bekledik. "Niye çağırdın?” dedim hırsla.</p>
<p class="calibre4">"Sabırlı ol pedi mu."</p>
<p class="calibre4">Halam paldır küldür merdivenden indi. Bostanı, meyveliği, mısır, ayçiçeği tarlalarını, çayırı gezdik. Tiya Eleni hep halamla konuşuyordu. Çardakta oturduk. Hüseyin amca çekinerek, "Bir şey ister misiniz?" diye sordu. Burada hiç kadın misafir görmemişlerdi bugüne kadar. Halam, "Meyve yeriz Hüseyin amca." dedi. Biraz sonra, hanımı bir tabak dolusu buğulu şeftali getirdi.</p>
<p class="calibre4">"Şeftalinin Rumcası ne tiya Eleni?"</p>
<p class="calibre4">"Rodakino. Niye sordun?"</p>
<p class="calibre4">"Hiiç."</p>
<p class="calibre4">İştahım halamı hayrete düşürdü. Bostan dolabının köpürerek akan suyunda elimizi, yüzümüzü yıkayıp eve döndük. Babaannem mutfaktaydı. Orada oturduk. Tiya Eleni kuş gibi cıvıldıyordu. İkindi ezanı başlayınca saygıyla sustu. Sıcak lokmayla gelincik şurubuna bayıldı. Bir can yoldaşı özlemiyle yanan bizimkiler hayatlarından pek memnundular.</p>
<p class="calibre4">Babaannem birdenbire, "Ben de biraz Rumca bilirdim." dedi. Hepimiz bakakaldık. Bizi afallattığı için keyiflenerek anlattı.</p>
<p class="calibre4">"Ben dağ köylüsüyüm. Bizim köyün yarısı Rum, en iyi arkadaşım da bir Rum kızıydı. Neydi bakayım adı? Ha, Afroditi! O bana dikiş öğretirdi, ben de ona nakış işlemeyi. Günümüz birlikte geçerdi. Evlendim, Kocabey Konağına gelin geldim. Ama aşağıda işler başkaymış. Çok eskiden, ta bunun dedesinin çocukluğunda, yabancıların da toprak satın almasına izin verilmiş. Açıkgöz Yunanlılar hemen kıyılara üşüşmüşler, zengin toprakları ele geçirmek için neler yapmışlar neler. Direnenleri yıldırmak için çapulcu Rumlardan çeteler bile kurmuşlar. Bizimkiler de silahlanmış. Bu karışıklık devrilip benim günüme kadar gelmiş. Bu yüzden ortalık çok karışıktı. Birçok acı olay oldu. Sonunda buraya savrulduk işte. Doğrusu bu ya kızım, senden hoşlanacağım hiç aklıma gelmezdi. Ara sıra gel, bizde kal. Çocuk besbelli ki seni çok seviyor. Onun yüzünü güldürene canımız kurban!"</p>
<p class="calibre4">O akşam sofrada yalnız tiya Eleni konuşuldu. Babaannem hanımlığını, inceliğini, saygısını, bana nasıl iyi davrandığını anlatıyordu, halam da cana yakınlığını, rahatlığını, tatlı dilliliğini, güzelliğini. Dedem, "Düğün akşamı telaştan göremedim," dedi, "sahi, o kadar güzel mi?"</p>
<p class="calibre4">Babaannem dikildi.</p>
<p class="calibre4">"Güzel de söz mü, bey? Dünya güzeli. Ufak tefek ama maşallah pek gösterişli. İçi de güzel. Çocuğu giydirince elimizi öptürdü, ezan okunurken sustu, çocuğun üzerine titriyor."</p>
<p class="calibre4">"Oğlan da seviyor mu kızı?"</p>
<p class="calibre4">"Ohoo! Gözünün içine bakıyor dürzü. Ağzına düşecek neredeyse."</p>
<p class="calibre4">Dedem daldı, "Bizim oralarda ne Yunanlı kalmış, ne Rum.." dedi, "Çekip gitmiş keratalar. İstanbul'daki bazı Rumlar da, ne halt karıştırdılarsa, ordu gelmeden önce Yunanistan’a kaçmak için hazırlanıyorlarmış. Hepsine güle güle! Bizimle kalanlar, artık bizden sayılırlar. Oğlanı okula yazdırır yazdırmaz, gidip bizim oralara bir göz atmak istiyorum. Ben yokken kızı çağırırsınız, sizin için de bir değişiklik olur." Baktı.</p>
<p class="calibre4">"Sen ne dersin, efe?"</p>
<p class="calibre4">Zafer keyfi dedemi bile yumuşatmış, yüreğini kinden temizlemişti. Sevinçten uçtuğumu belli etmemeye çalışarak, "İyi olur," dedim, "derslerime yardım eder."</p>
<p class="calibre4">"Doğru."</p>
<p class="calibre4">Sonra, eğer gelirse tiya Eleni'yi nerede yatıracaklarını konuştular. Halam, "Bizim yatakta yatar," dedi, "ben de yan odadaki sedirde."</p>
<p class="calibre4">"Çocuk?"</p>
<p class="calibre4">Atıldım.</p>
<p class="calibre4">"Ben tiya Eleniyle yatarım."</p>
<p class="calibre4">"Hiç olur mu? Kızı rahatsız edersin."</p>
<p class="calibre4">"Öbür evde, hep onunla kalıyordum zaten."</p>
<p class="calibre4">"Niye?"</p>
<p class="calibre4">Galiba söylemek zamanı gelmişti. Her gece altımı ıslatmaya başladığımı, yalnız anneannemle onun şikayet etmeden bana katlandıklarını anlattım. Babaannem, gözleri yaşararak kucağına çekti.</p>
<p class="calibre4">"Benim yüzümden öyle oldun, biliyorum. Elmas'a kızmakta haklıydım ama sana haksızlık ettim, çocuk! Sonra çok üzüldüm ama ne çare, olan oldu."</p>
<p class="calibre4">Ensemden öptü.</p>
<p class="calibre4">"İkisinden de Allah razı olsun."</p>
<p class="calibre4">Her şey yolunda giderken halam, "Nerede yıkanacak? Benim gibi odada, çamaşır leğeninin içinde mi?" deyince, iş karıştı. Hepsi bana döndüler. Ben de doğrusunu söyledim.</p>
<p class="calibre4">"Her gün yıkanıyor."</p>
<p class="calibre4">Evde yalnız dedemle babaannemin odasında, küçük bir yıkanma yeri vardı.</p>
<p class="calibre4">Apışıp kaldık.</p>
<p class="calibre4">Ümitsizlik içinde kıvranıp durdum bütün gece. Sabah üst kattan gelen gürültülerle yataktan fırladım. Ortalıkta kimse yoktu. Yukardan babaannemin tok sesi işitiliyordu. Koştum. Kapı açıktı. İçeri atıldım. Babaannem gözlerini sile sile, yanaşmaların hanımlarına emirler yağdırıyordu. Halam beni kapıp aşağıya indirdi. Çok öfkelendim.</p>
<p class="calibre4">"Siz niye oradasınız?"</p>
<p class="calibre4">Anlattı. Dedemle babaannem gece düşünüp taşınmışlar, üst katı açmaya karar vermişler. Birkaç sandıkla oymalı bir karyola, ilk kattaki sandık odasına taşındı. Sünnet karyolam yukarıya çıkarıldı. Konsolun üzerinde duran deri çerçeveli sarı fotoğraftan başka, babamla annemi hatırlatacak ne varsa ortadan kaldırdıklarını, zamanla kavrayacaktım. Halam ertesi gün, "Gel çocuk," dedi, "artık görebilirsin."</p>
<p class="calibre4">Yüreğim çarpa çarpa yukarı çıktım. Bana katı gezdirdi. İki odası, kadife oturma takımı ile süslü yemek takımının bulunduğu bir sofası, ayrıca küçük bir mutfağı, aydınlık helası, yatak odasında da bir yıkanma yeri vardı.</p>
<p class="calibre4">"Beğendin mi?"</p>
<p class="calibre4">Güvercinli Köşkün bir parçasıydı sanki.</p>
<p class="calibre4">"Çok."</p>
<p class="calibre4">"Burası sizin."</p>
<p class="calibre4">Bir gün sonra dedem, beni Taş Mektep'e yazdırmaya götürdü. Halam, "Ben de geleyim, ne olur!" diye yalvardı ama razı olmadı. Zuhurat Baha'nın hizasından geçerken, gizlice af diledim. Sokaklar kalabalık, herkes neşeliydi. Okul Müdürü, lokantada beni okşayan çopur yüzlü adammış. Hatırlar diye ümitlendim ama görmedi bile. Birinci kattaki sofada bekleyen velilere, heyecan içinde bağırıyordu.</p>
<p class="calibre4">"...Bu şanlı devlet, umacıyla, cadıyla, torbalı kadınla, kesik başla korkutularak eğitilmiş, el bebek, gül bebek büyütülmüş, milletinin de, kendisinin de hakkını korumayı ayıp sanan, 'büyüklerimiz her şeyin doğrusunu bilir, iyisini yapar' diye kandırılmış, pısırık, ürkek, kararsız, istiklal fikrinden yoksun, milli onurdan nasipsiz, dünyadan habersiz, söyleneni düşünmez, düşündüğünü söylemez, yarım yamalak, mızmız insanların elinde bu hale düştü.."</p>
<p class="calibre4">Dinleyenlerin büyük kısmı Müdür Beyi haklı bularak başını sallıyor, bazıları suratını asmış susuyordu.</p>
<p class="calibre4">"..Artık yeni insanlar yetiştirmeliyiz, yeni!"</p>
<p class="calibre4">Küçük bir odada kaydımı yaptılar. Çarşıya çıktık. Çanta, kalem, defter aldı dedem. Eve döndük. Halam evde yoktu. Babaannem, "Çarşıya yolladım," dedi, "çarşaf, havlu filan alacak.</p>
<p class="calibre4">Evdekiler pek eskimiş. Ayıp olur."</p>
<p class="calibre4">Dedem yutkunup sustu.</p>
<p class="calibre4">Gece heyecandan iyi uyuyamadım. Sabah çok zor kalktım. Okula Hüseyin amcayla gittik. Ben içinde tek defterle kalem bulunan kocaman çantayı taşıyordum, o sefertasımı. O gün okulda heyecanlı konuşmalar yapıldı, oyunlar oynadık. Öğretmenimiz, sıkmabaşlı, genç, güzel bir hanımdı. Bizim sınıfta yedi de kız öğrenci vardı. Ayrı sıralarda oturuyor, bize gizli gizli bakıp gülüşüyorlardı. Öğleyin, en alt kattaki büyük taşlığa indirdiler bizi. Uzun masalar sıralanmıştı. Yemeği, masalara dağılıp itişe kakışa, ayakta yedik. O gün, birçok erkek arkadaşım oldu, pantolonumun dizi yırtıldı. Öğleden sonra, hademeler uzun uzun çıngırak çalınca, öğretmenimiz, "Bugün okul bitti. Yollarda oyalanmadan doğru eve!" dedi. Çığlıklar atarak dışarı uğradık.</p>
<p class="calibre4">Veliler kapının önündeydi. Birkaç da araba bekliyordu. Hüseyin amca, sefertasımı yemekhanede unuttuğumu anlayınca, söylene söylene içeri girdi, gülerek çıktı. "Topunuz birden unutmuşunuz ülen," dedi, "aşağısı yangın yeri gibi. Bu mereti bulana kadar akla karayı seçtim. Bir daha unutma ha!"</p>
<p class="calibre4">Demiryolu boyunca yürüyerek istasyon köprüsünden İncirlik yoluna döndük. Okula gelirken yolun bu kadar uzun olduğunu anlamamıştım. Akşam bir lokma bir şey yiyip erkenden yattım.</p>
<p class="calibre4">Ne kadar yorulmuşum.</p>
<p class="calibre4">Sabah yine zor kalktım. Kahvaltı edemeden evden çıkmak zorunda kaldım. Hüseyin amca yolda simit aldı. Sıra arkadaşım, kara gözlü, şişman, cin gibi bir çocuktu. Bize yakın oturuyorlarmış. Ali'yle okula birlikte gidip gelmeye karar verdik. Öğleyin, yemeğime isteksizce baktığımı görünce, "Beğenmedinse ver, ben yerim." dedi, sefertasımı önüne çekip anında bitirdi. Bahçede birdirbir oynarken çıngıraklar çaldı, hepimiz sınıflara koşmaya başladık. Büyük öğrencilerden biri, ayağını önüme uzatıverdi, takılıp yere kapaklandım. Fesim başımdan uçtu. Halime çok güldüler. Ağlamamaya çalışarak yerden kalktım.</p>
<p class="calibre4">Ali okuldan çıkınca, "Aldırma," dedi tasasızca, "sen de o yaşa gelince, yenilerden birine çelme takar, ödeşirsin." Sabahtan kalan simidimi kemire kemire, burnumu çeke çeke eve döndüm.</p>
<p class="calibre4">Tiya Eleni sofada oturuyordu.</p>
<p class="calibre4"><br class="calibre5"/></p>
</body>
</html>
