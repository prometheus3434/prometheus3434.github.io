<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <meta name="charset" content="UTF-8"/>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
<h2 class="calibre3">O Güzel Yaz</h2>
<p class="calibre4">Beni çığlık çığlığa karşıladılar.</p>
<p class="calibre4">"Bu ne güzel çocuk ayol! Kız gibi. Saçları da lüle lüle. Aaa! Gözlerine bakın gözlerine! Ne hoş burnu var. Annesi kundaktayken birkaç kere getirmişti ama büyüyünce bu kadar güzel olacağı hiç aklıma gelmezdi. Bir taş bebek bu ayol!"</p>
<p class="calibre4">Öptüler, okşadılar, mıncıkladılar, ağladılar, güldüler. Oyuncak gibi kucaktan kucağa gezdirdiler. Ama giyinişimi hiç beğenmediklerini anladım.</p>
<p class="calibre4">Ninem beni görünce bağırdı.</p>
<p class="calibre4">"Ah canım! Tıpkı Zerrin! Onun civcivi bu."</p>
<p class="calibre4">Akşam, beni büyüklerin sofrasına aldılar. Masanın bir ucunda paşa amcam oturuyordu, öteki ucunda büyükbabam. Beni anneannemle tiya Eleni'nin arasına oturttular. Kendimi bildim bileli, yer sofrasında yemek yediğim için iskemlenin üzerinde tutunmakta zorluk çekiyordum. Despina yemeği dağıttı. Heyecandan çok acıkmıştım. Hemen ağzımla koca bir lokma ekmek kopardım, paşa yengem kaim sesiyle, "Aaa," dedi, "ekmek öyle ağızla koparılır mı, oğlum? Ayıp. Bak biz nasıl.." Birden iştahım kaçtı. Anneannem başımı okşadı, "Sabırlı olun hemşire," dedi, "o da öğrenir." Tabağımdaki eti küçük parçalara ayırdı, "Haydi bakalım güzelim," dedi, "şimdi bunları çatalınla tek tek al, ye."</p>
<p class="calibre4">Bir yanlışlık daha yapmamak için yemeğimi ağır ağır yiyerek, sofradakileri izlemeye başladım. Hepsi tertemiz giyinmişti. Tiya Eleni başını, uçları iki yandan önüne sarkan siyah, dantel bir başörtüsüyle örtmüştü. Herkes, alçak sesle konuşarak, acele etmeden, kendi tabağından yiyordu. Oysa bizim evde, akşam sofrasına dedem gecelikle oturur, herkes aynı sahandan elle, bir kaseden kaşıkla yer, yemek çabucak biterdi.</p>
<p class="calibre4">Tabağıma bir parça tepsi böreği konunca, bana bir cesaret geldi, yardımsız yiyebileceğimi söyledim. Paşa amcam, "Aferin külhani!" dedi. Herkes beni seyrediyordu. Çatalla tutup bıçakla kesmeğe çalışırken, nasıl becerdim bilmiyorum, böreğin yarısı tabaktan uçtu, paşa yengemin gerdanına yapıştı, oradan da alkışlar, gülmeler arasında kucağına düştü. Azarlayacak sanıyordum, kahkahayı bastı.</p>
<p class="calibre4">Yemekten sonra kızlar beni yukarı istettiler. Ne yapsam hoşlarına gidiyor, ne söylesem yüksek sesle gülüyorlardı. Bir kere halam böyle yüksek sesle gülmüştü de dedem çok kızmıştı.</p>
<p class="calibre4">Çişim geldi. Kime söylemem gerektiğini kestiremediğim için kıvranmaya başladım. Kendimi tutamayacak hale gelince, "Çişim var!" diye bağırdım. Donup kaldılar. Teyzem beni telaşla kucakladı, yolda, "Öyle herkesin içinde, 'çişim var' diye bağırmasan iyi olur." dedi.</p>
<p class="calibre4">"Neden?"</p>
<p class="calibre4">"Ayıp da ondan."</p>
<p class="calibre4">"Bu evde galiba her şey ayıp."</p>
<p class="calibre4">Çok güldü. Hela küçük bir oda kadar geniş, yer mermer, duvarlar çiniydi. Aynanın yanına asılmış bir lamba, içerisini gündüz gibi aydınlatıyordu. Cinlerin saklanabileceği bir tek gizli köşe bile yoktu. Altımı yıkaması için Cenneti çağırdı.</p>
<p class="calibre4">Ertesi sabah denizi, gemileri, sandalları, martıları, yunus balıklarını görünce soluğum kesildi. Fıskiyeli havuza, kameriyeye, kat kat su akan mermer selsebile, kuş evlerine, güvercinlere, kumrulara, öbek öbek çiçeklere hayran kaldım. Bahçenin bitiminde, arabacı Yusuf Ağayla hanımının kaldığı küçücük bir ev vardı. O bile çok güzeldi.</p>
<p class="calibre4">Köşk gümüş, fildişi, billur, sedef pırıltıları içindeydi. Babaannemin hakkı varmış. Sahiden her şey başkaydı burada .</p>
<p class="calibre4">Birkaç gün sonra anneannem, teyzem İstanbul'a indik. Kadife koltuklu, süslü trene bayılmıştım. Sirkeci’nin kalabalığı başımı döndürdü. Onlar da benim hiç durmadan sorduğum sorulardan yorgun düştüler. Büyük bir mağazaya girdik. Bir sürü paketle çıktık. Bana neler almışlardı neler. Döner dönmez süslü püslü giyinip bütün evi dolaştım. Dedem bir tek karamela getirse, babaannem kaşıyla gözüyle, 'elini öp' derdi. O gün kendiliğimden büyükbabamın elini öptüm. Bir erkeğin, çocukmuş gibi gözlerinin yaşardığını hiç görmemiştim.</p>
<p class="calibre4">Büyükbabamla bu yüzden kolayca arkadaş olduk.</p>
<p class="calibre4">Paylaşamadıkları için her gece birinin koynunda yatıyordum. Bu evde herkes kısa kollu, incecik gecelik giyiyordu. Yatar yatmaz memesine uzanmam anneannemi ağlatmıştı. Ama kızlar elimi itiyorlardı. Hele Zişan, kabahat yapmışım gibi bir de elime vurmuştu. 'Anneanneme şikayet ettim. Çok güldü. Kızlara, "Bir damlacık çocuktan utanılır mı ayol," dedi, "anasız, babasız çocuk, bırakın avunsun biraz."</p>
<p class="calibre4">Ama hainler, anneannemin sözüne kulak bile asmadılar.</p>
<p class="calibre4">Bir akşam tiya Eleni de kendisiyle yatmam için izin istedi. Anneannem biraz duraksadıktan sonra razı oldu.</p>
<p class="calibre4">"Peki kızım."</p>
<p class="calibre4">Gece pek iyi görememiştim ama tiya Eleni'nin oturma odasının da, yatak odasının da, öteki odalardan bambaşka olduğunu anlamıştım. Lambayı kıstı, konsoldan geceliğini çıkarıp giydi, yattı. Biraz konuştuk. Sofrada hiç sesi çıkmadığı için bilmezdim. Kısık, hoş bir sesi, şarkı söyler gibi nağmeli, değişik, tatlı bir konuşması varmış. Uyumadan önce, elimi geceliğinin üzerinden memesine koymama bir şey demedi.</p>
<p class="calibre4">Gündüzleri, bir bahçeye koşuyordum, bir deniz kıyısına. Kısa zamanda hizmetçilerin adlarını ezberlemiş, çatal bıçakla yemek yemeyi, denizde taş kaydırmayı, evin girdisini çıktısını öğrenmiştim. Ne 'sus' diyen vardı, ne üstüme düşen. Erkekler bütün gün dışardaydı. Kadınlar, teyzemin kedisi Minnoş gibi tasasız, ellerinde yelpazeler, uzun topuklu, ponponlu terlikleriyle salına salına bir odadan bir odaya geziniyorlardı.</p>
<p class="calibre4">İki kişilik başka oyun bilmediğim için Şeyda ile saklambaç oynuyorduk. Anneannem bir gün, "Cennet, şunları tavan arasına çıkar kızım," dedi, "belki orada sessizce oynayacak bir oyun bulurlar."</p>
<p class="calibre4">Cennet, dayımla Osman ağabeyin odalarının arasındaki kapıyı itti, içeri girdik. Bir süre Şeyda da, ben de konuşamadık. Uçsuz bucaksız, eski yeni konsollar, dolaplar, masalar, koltuklar, karyolalar, sehpalar, aynalar, saatler, şamdanlar, lambalar, avizeler, halılarla dolu harika bir yerdi burası. Küçük tepe camlarından içeri oluk oluk ışık yağıyordu. Şeyda bu kadar çok oyuncağı görünce heveslendi.</p>
<p class="calibre4">"Haydi, evcilik oynayalım."</p>
<p class="calibre4">"Bilmiyorum ki."</p>
<p class="calibre4">"Ben sana öğretirim."</p>
<p class="calibre4">Ta en dipte, bahçeye bakan küçük, yüksekçe bir pencere vardı. Onun önündeki boşluğa halı yaydı, etrafına kan ter içinde, koltuklar, sehpalar çekti, lambalar, saatler, vazolar yerleştirdi.</p>
<p class="calibre4">"Burası evimiz. Ben senin karının. Sen de benim kocamsın."</p>
<p class="calibre4">Oynamaya başladık. Ama ben ne desem, gülüyordu. Saçmalıyordum galiba. Aklıma geldi. Dedemle babaannem de karı kocaydılar. Ben de dedem gibi konuşabilirdim. Öyle yaptım. Ama bu sefer de kızdı.</p>
<p class="calibre4">"Hiii, o ne biçim laf! Avvv, ne ayıp!"</p>
<p class="calibre4">Sonunda, "Köylü sen de," dedi, "oynamıyorum!"</p>
<p class="calibre4">Çok bozuldum.</p>
<p class="calibre4">"Oynamazsan oynama!"</p>
<p class="calibre4">Arkasından bir de küfür savurdum.</p>
<p class="calibre4">"Kaltak!”</p>
<p class="calibre4">Gözlerinden yaşlar fışkırarak aşağıya koştu.</p>
<p class="calibre4">Dedem gibi bir ayağımı altıma alıp kuruldum. Anlattığım zaman, dedem kimbilir ne gülecekti. Bu sırada akşam olmuş. Farkına varır varmaz ödüm patladı. Cinlerin ortaya çıkma vakti gelmişti. Birazdan her yere üşüşeceklerdi. Fırladım. Sahanlık iyice karanlıktı. Ayaklarımın altında kaynaşan cinleri ezmemek için zıplaya zıplaya, çığlık çığlığa merdivene atıldım. Herkes odasından dışarı uğradı. Şeyda'nın ince sesini duydum. Kıkır kıkır gülüyordu.</p>
<p class="calibre4">Allah kahretsin!</p>
<p class="calibre4">Bu evde kadınlarla dedem gibi konuşulamayacağını zamanla anlayacaktım.</p>
<p class="calibre4">Yemekten sonra teyzem beni özene bezene giydirdi. Saçlarımı taradı, bir kurdeleyle ensemde topladı. Kolonya sürdü. Salona indik. Avizenin bütün mumları yakılmış, herkes süslenmişti ama en çok beni beğendiler. Anneannem piyanoya geçti, paşa yengem udunu kucakladı, dayım kemanını aldı, büyükbabam tefe vurdu, o sihirli gece başladı. Tiya Eleni bile şarkılara katılıyordu. Giderek benim de içimde bir ses, bir mırıltı, galiba bir ninni belirdi, yavaş yavaş yüreğimi doldurdu. Belki de annemin sesiydi bu! O olmalıydı! Daha iyi duyabilmek için kulağımı yüreğime dayamak istiyordum.</p>
<p class="calibre4">Anneannem, birden piyano çalmayı keserek, "Ah güzelim." diye koşup beni göğsüne bastırdı, yanaklarımı sildi. Şaşırmıştım. Kapının yanında bekleyen Cennet'i çağırıp beni yatırmasını söyledi. Şarkıları, gözlerimden ip gibi yaş akarak dinliyormuşum. Yatakta, "Ben annemi istiyorum, Cennet Abla!" dedim, boşandım. Cennet, beni yatıştırmak için çırpınıp duruyor, "Ah canım! Ağlama, ne olursun.” diye yalvarıyordu. Sonunda, "Eğer susarsan, sana mememi tuttururum," diye fısıldadı, "ama kurban olayım kimseye söyleme.”</p>
<p class="calibre4">Ağlamamı kesemiyordum ki. Hıçkırarak, "Söylemem zaten." dedim.</p>
<p class="calibre4">"Aferin. Yoksa ikimizi de ayıplarlar. Belki beni evden de atarlar."</p>
<p class="calibre4">"O kadar mı ayıp?"</p>
<p class="calibre4">"Evet.”</p>
<p class="calibre4">İçimi bir sevinç kapladı. Sonunda, benim de bir sırrım olacaktı. Uzanıp lambayı söndürdü. Ay ışığı doldu içeri.</p>
<p class="calibre4">"Gözlerini yum!"</p>
<p class="calibre4">"Neden?"</p>
<p class="calibre4">"Görmeni istemiyorum."</p>
<p class="calibre4">"Niye?”</p>
<p class="calibre4">"Utanıyorum da ondan."</p>
<p class="calibre4">Gözlerimi yumdum. Geceliğinin önünü açtı. Özlemle elimi uzattım. İlk defa çıplak bir memeye dokunacaktım.</p>
<p class="calibre4">Sımsıcaktı.</p>
<p class="calibre4">Ertesi akşam, yemekten sonra anneannem, paşa yengem, küçük dayım, salonda çay içiyorlardı. Dayım, bir şeyler anlatıp ikisini de güldürmekteydi. Ben de cumbada oturmuş, yanıp sönen denizi seyrederek Cennetin gelmesini bekliyordum. Gülistan içeri girip yanıma oturdu.</p>
<p class="calibre4">"Geç oldu. Artık yatalım mı hayatım?"</p>
<p class="calibre4">"Ben Cennetle yatacağım."</p>
<p class="calibre4">"Beni istemiyor musun?”</p>
<p class="calibre4">"I'ıh."</p>
<p class="calibre4">Gücendi.</p>
<p class="calibre4">"Neden?"</p>
<p class="calibre4">"İşte."</p>
<p class="calibre4">Bir an durdu, sonra sessizce çekilip gitti. Dayım yerinden zıpladı. Bir sarı saçlarını dalgalandırarak kayıp giden Gülistan'a baktı, bir bana. "Ulan Bacaksız," dedi, "böyle sülün gibi kız reddedilir mi?"</p>
<p class="calibre4">Anneannemle paşa yengem kahkahayı bastılar.</p>
<p class="calibre4">Biraz sonra Cennet gelip beni aldı. Soydu, geceliğimi giydirdi, yatırdı. Lambayı söndürdü. Yatağa girince sokuldum. Biraz bekledim. "Cennet abla.." dedim korka korka.</p>
<p class="calibre4">"Ne var canım?"</p>
<p class="calibre4">"Bak, ben gözlerimi yine yumdum."</p>
<p class="calibre4">Gün kadar uzun bir sessizlik oldu. Yavaşça memesini çıkardı.</p>
<p class="calibre4">Sabah, kahvaltı sırasında anneannem, "Bugün hamam günü, güzelim.” dedi.</p>
<p class="calibre4">"Yani?"</p>
<p class="calibre4">"Hepimiz yıkanacağız."</p>
<p class="calibre4">"Ben yıkanmam."</p>
<p class="calibre4">"Hiç öyle şey olur mu? Sakın ortalıktan kaybolayım deme."</p>
<p class="calibre4">Erkekler erkenden yıkanıp odalarına çekildikten sonra, taşlığı iç bayıltan bir şeker kokusu sardı. Meraklanıp mutfağa daldım. Ne piştiğini sordum, gündüzleri gelen hizmetçi Aspasia atıldı.</p>
<p class="calibre4">"Karamela küçük beyimu."</p>
<p class="calibre4">Despina'yla yardımcı kız sebepsiz güldüler. Gittim, geldim, sonunda Menekşe Hanım, tencereyi mermer tezgâha boşalttı. Koyu şerbet, fokurdayarak dalga dalga yayıldı. Ilınıncaya kadar zor bekledim. Yalvarmama dayanamadı, homurdana homurdana, bir parça koparıp verdi. Ağzıma attım. Tatlı bir sakıza benziyordu. Aspasia yalana yalana yememe gülmekten kırılıyordu. Cennet beni bütün evde aramış. Mutfakta bulunca şaştı, kucaklayıp koştu.</p>
<p class="calibre4">Sedirle çevrili küçük bir odadan, loş bir aralığa geçtik, kaim keçeyle kaplı ikinci bir kapıdan da buğu içindeki hamama girdik. O zamana kadar ne hamam görmüştüm, ne çıplak insan. Halam, yanımda soyunmaz, yıkanırken beni odadan dışarı atardı. İçerisi sımsıcaktı. Tepeki yuvarlak camlarından sızan gün ışığı ile aydınlanıyordu. Çekine çekine baktım. Anneannem, paşa yengem, Nigar Hanım, belden yukarıları çıplak, terden pırıl pırıl, mermer sekide oturmaktaydılar.</p>
<p class="calibre4">Teyzem ile Zişan, koltuk altlarından doladıkları ipek peştemallar içinde, sedef nalınlarını tıkırdatarak dolaşıyor, kalanlar, öteki iki kurnanın başında, yüzleri duvara dönük yıkanıyorlardı. Çıplak sırtları, kalçalarının ayrığına kadar açıktaydı. Musluklardan gürül gürül su akıyor, gümüş tasların şıngırtılarına, kızların sesleri karışıyordu. Anneannem, beni soyarken, "Neredeydin güzelim?" diye sordu.</p>
<p class="calibre4">"Mutfakta."</p>
<p class="calibre4">"Aa! Ne işin var senin orada?”</p>
<p class="calibre4">"Menekşe Teyze karamela yapıyormuş. Soğusun diye bekledim.”</p>
<p class="calibre4">"Aman yarabbi. Yedin mi yoksa?"</p>
<p class="calibre4">"Tabii!"</p>
<p class="calibre4">Kısık bir çığlık attı. Paşa yengem merakla eğildi.</p>
<p class="calibre4">"Ne olmuş?"</p>
<p class="calibre4">"Karamela diye ağda yemiş bu ayol!"</p>
<p class="calibre4">Kahkahalar yükseldi. Yine bir yanlışlık yapmıştım anlaşılan. Çok canım sıkıldı.</p>
<p class="calibre4">Ah, öğrenmem gereken ne kadar çok şey vardı!</p>
<p class="calibre4">Anneannem, beni iki bacağının arasına aldı, canımı yakmadan yıkamağa başladı. Ben de gittikçe pembeleşen kızları seyrettim. Bir tiya Eleni yoktu aralarında.</p>
<p class="calibre4">"Gözlerini kapa, başını sabunlayacağım."</p>
<p class="calibre4">Kapadım. Başımı o kadar köpürttü ki, kulaklarım tıkandı, içime sıkıntı bastı, ayağa fırladım. Nigar Hanım neşeyle seslendi.</p>
<p class="calibre4">"Oooo! Örtün oğlum, ayıp!"</p>
<p class="calibre4">Gülüştüler. Neyimi örtmem gerekiyordu ki? Cennetin memelerini göstermekten utandığını hatırlayınca, hemen iki elimle memelerimi örttüm. Hamam, ardarda patlayan kahkahalarla çın çın öttü. Gülüşüp fıkırdaşmaların sonu gelmiyordu. Besbelli benimle alay ediyorlardı. Çok gücüme gitti. Ağlamaya başladım. Anneannem beni hızla duruladı, Cennet'i çağırtıp kucağına verdi.</p>
<p class="calibre4">Cennet sedirli odada beni kurulayıp giydirirken, "Ne oldu?” diye sordu. Aklımı kurcalayan şeyleri sorsam, belki de şimdi cevap vermezdi, "Gece anlatırım." dedim.</p>
<p class="calibre4">"Seni bu gece anneannen yanma alır."</p>
<p class="calibre4">"Ben seninle yatacağım."</p>
<p class="calibre4">"Bizim istememizle olmaz ki."</p>
<p class="calibre4">Tiya Eleni içeri girdi. Üzerinde maşlah denilen sarı ipekten bir sabahlık, elinde de bir bohça vardı. "Yıkandı mı yoksa bu güzel çocuk?" diye sordu.</p>
<p class="calibre4">"Yıkandı ya."</p>
<p class="calibre4">"Ah mana mu!"</p>
<p class="calibre4">Koklaya koklaya öptü. Soyunmak için bohçasını açarken, Cennet beni kucaklayıp nineme götürdü. Bu evde yıkanınca büyüklerin elini öpmek adetmiş. Ninem sıcaklığı kalmamış elleriyle yüzümü okşadı, akide şekeri verdi, biraz gramofon dinletti, ayrılırken de avucuma pırıl pırıl parlayan bir altın koydu.</p>
<p class="calibre4">"İnşallah talihin de böyle olur yavrum."</p>
<p class="calibre4">Erkekler kitaplıktaymış. Cennet kapıyı vurup beni içeri bıraktı. Paşa amcamla dayım tartışıyorlardı. Beni görünce sustular, büyükbabamın gözleri parladı.</p>
<p class="calibre4">"Gel bakalım cimcime."</p>
<p class="calibre4">Üçünün de ellerini öptüm. Onlar da para verdiler. Büyükbabam dizlerine oturttu beni. Sırtında kolsuz kürk hırkası vardı. Duvarlar tavana kadar yaldızlı kitaplarla doluydu.</p>
<p class="calibre4">"Ninenin de elini öptün mü?"</p>
<p class="calibre4">"Evet."</p>
<p class="calibre4">"Ne verdi?"</p>
<p class="calibre4">Çıkarıp altınımı gösterdim. Uzun bir "Ooooo!" çektiler. Büyükbabam, "Bugün annemin cömertliği üzerinde demek ki." dedi. Dayım itiraz etti.</p>
<p class="calibre4">"Ne münasebet. Beni bir kuru akide şekeriyle savdı."</p>
<p class="calibre4">Paşa amcam, çocuk gibi dudağını kıvırarak, "Vallahi beni de." diye yakındı. Büyükbabam, beni yavaşça koltuğa bıraktı.</p>
<p class="calibre4">"İyi ki sizinle birlikte girmemişim annemin yanma. Bir de ben talihimi deneyeyim."</p>
<p class="calibre4">Hızla çıktı, daha hızla geri döndü, avucunu açtı, bir tane akide şekeri vardı. Paşa amcam göbeğini hoplata hoplata gülüyor, dayım bağırıyordu.</p>
<p class="calibre4">"Bu bacaksızın yerinde olmak için neler vermezdim?"</p>
<p class="calibre4">Aspasia kahve getirdi. Yeniden tartışmaya giriştiler. Paşa amcam, dedemin övdüğü Mustafa Kemal Paşaya kızgındı, "Bu adamın inadı yüzünden İngilizlerin sabrı taşacak, İstanbul da elimizden gidecek." diyordu. Benim cinlerden korkmam gibi, o da İngilizlerden korkuyordu galiba. Dayım Mustafa Kemal Paşayı koruyordu. Büyükbabam, "Cumaya geç kalıyoruz beyler!" deyip ayağa kalkınca tartışma bitti.</p>
<p class="calibre4">Çıktılar.</p>
<p class="calibre4">Yapayalnız kaldım. Düşündüm. Koca büyükbabamla bile annesi vardı! Mutsuzluk içinde evi dolaşmaya çıktım. Paşa amcamın da! Dayımın da! Teyzemin de! Halamın da! Bunların babaları da sağdı üstelik. Kedisi Minnoşla oynamak için teyzemin odasına girdim. Minderinde uyuyordu. Yavaşça yaklaşıp dokundum, tıslayıp gerildi. Zorla kucağıma aldım. Kaçmak için çırpmıyordu. Başını, teyzemin öğrettiği gibi yavaş yavaş okşamağa başladım. Yatışıp gözlerini kapadı. Acaba niye öyle katıla katıla gülmüşlerdi bana bugün hamamda? Gülünecek ne yapmıştım ki? Arka merdivenden kadın sesleri geliyordu. Benimle alay eden hainlerin ellerini öpmemek için odadan fırladım, paldır küldür ön merdivenden aşağı indim. Sessizce bahçeye çıktım. Sarmaşıklarla duvarın arasına girip gizlendim. Beni burada hiç kimse bulamazdı. Erkekler namazdan dönünce yemeğe oturacaklar. Biri soracak elbette.</p>
<p class="calibre4">"Çocuk nerede?"</p>
<p class="calibre4">"Burada yok!"</p>
<p class="calibre4">"Yukarda olmasın?"</p>
<p class="calibre4">"Orada da yok!"</p>
<p class="calibre4">"Aman Allahım! Nereye gitti bu?"</p>
<p class="calibre4">Aramak için dört bir yana dağılacaklar ama bulamayacaklar. Sonra onlar da benim için ağlayacaklar.</p>
<p class="calibre4">Oh olsun!</p>
<p class="calibre4">Yusuf Ağanın hanımını görmemişim. Bahçede çalışıyormuş. Cennet beni aramak için bahçeye fırlayınca, seslendi.</p>
<p class="calibre4">"Çocuğu arıyorsan, şunların ardında."</p>
<p class="calibre4">Yemekte ne anneannemle konuştum, ne paşa yengemle. Onlar da kırgınlığıma saygı duyarak beni rahat bıraktılar. Yemekten sonra da Neveser, Cennet, hizmetçiler hamama girdiler. Hava kararana kadar kitaplıkta büyükbabamla konuştuk, oynadık. Akşam büyükler misafirliğe gittiler. Tiya Eleni de yemeğini odasında yiyecekmiş. Sofrada dayımla Osman Ağabey vardı yalnız. Teyzem beni götürmek için aşağıya indi ama yanlarında kalmak istediğimi anlayan dayım karşı çıktı.</p>
<p class="calibre4">"Yoo, bırakmam, ikimizin de bu delikanlıya ihtiyacı var.</p>
<p class="calibre4">Bize, kızları peşinde koşturmanın sırrını öğretecek."</p>
<p class="calibre4">Despina sofrayı mezelerle donatmıştı. İçki içtiler. Osman Ağabey orta boylu, gür bıyıklı, dayımla yaşıt bir erkekti. Pek az konuşurdu. Dayım fıkralar anlattı, taklitler yaptı, o suskun Osman Ağabeyi bile güldürdü. Dayıma bayılıyordum. Vakit su gibi aktı. Sonunda Cennet gelip beni aldı.</p>
<p class="calibre4">"Arkanı dön."</p>
<p class="calibre4">Dediğini yaptım. Soyunup geceliğini giydi. Lambayı söndürdü. Yatağa girer girmez, üstüne atıldım.</p>
<p class="calibre4">"Ağda ne demek?"</p>
<p class="calibre4">"Ah yaramaz. Niye bana sormadan yedin?"</p>
<p class="calibre4">"Aspasia karamela dedi."</p>
<p class="calibre4">"Kandırmış seni pis kadın."</p>
<p class="calibre4">"Karamela değilse, ne?"</p>
<p class="calibre4">"Büyüyünce öğrenirsin."</p>
<p class="calibre4">Daha sokuldum.</p>
<p class="calibre4">"Söylemezsen ölümü öp!"</p>
<p class="calibre4">"Yemin verme, ne olur."</p>
<p class="calibre4">"Ölümü öp! Ölümü öp! Ölümü öp!"</p>
<p class="calibre4">Sarıldı.</p>
<p class="calibre4">"Peki, sus, söyleyeceğim."</p>
<p class="calibre4">"Haydi ama!"</p>
<p class="calibre4">"Yapışkan bir şey işte. Kadınlar onunla tüylerini alıyorlar." "Nerelerinde tüy çıkıyor ki kadınların?"</p>
<p class="calibre4">"Bacaklarında filan. Haydi artık uyu."</p>
<p class="calibre4">"Dur! Bir şey daha oldu."</p>
<p class="calibre4">"Ne?"</p>
<p class="calibre4">Anlattım. Eliyle ağzını kapatıp sarsıla sarsıla gülmeye başladı. Hayal kırıklığı içinde doğrulup yatakta oturdum.</p>
<p class="calibre4">"Ama sen de alay ediyorsun!"</p>
<p class="calibre4">Sarılıp yorganın altına çekti.</p>
<p class="calibre4">"Hiç Cennet ablan seninle alay eder mi?"</p>
<p class="calibre4">Gönlümü almak için telaşla açıklamaya girişti.</p>
<p class="calibre4">"Nigar Hanım senin şeyini örtmeni istemiştir."</p>
<p class="calibre4">"Neyimi?</p>
<p class="calibre4">"Şeyini işte, pipini."</p>
<p class="calibre4">Pipinin ne olduğunu biliyordum ama ayıp bir şey olduğunu kimse söylememişti.</p>
<p class="calibre4">"O da mı ayıp?"</p>
<p class="calibre4">"Ayıp ya."</p>
<p class="calibre4">"Senin görmen neden ayıp değil?"</p>
<p class="calibre4">"Anne gibi yakınlara ayıp olmaz."</p>
<p class="calibre4">"Başkalarına neden ayıp?"</p>
<p class="calibre4">"Çünkü.. Yo, anlatamam. Sakın yemin verme!"</p>
<p class="calibre4">Beni susturmak için memesini çıkardı. Telaştan, gözümü yumdurmayı da unutmuştu. Seyrederek Minnoş'u sever gibi şefkatle okşadım.</p>
<p class="calibre4">"Cennet abla! Bu da benim kedim olsun!"</p>
<p class="calibre4">"Peki canım."</p>
<p class="calibre4">"Benim kedim, teyzemin kedisinden daha güzel, değil mi?"</p>
<p class="calibre4">Gururla gülümsedi.</p>
<p class="calibre4">"Üstelik onun bir kedisi var, senin iki!"</p>
<p class="calibre4">"Hani?"</p>
<p class="calibre4">"İşte!"</p>
<p class="calibre4">Usulca ötekini de çıkardı. Küçük memeleri, ay ışığında, kedi yavruları gibi mırıl mırıl oynaşıyorlardı. Sevinçten gülmeye başladım.</p>
<p class="calibre4">"Ah canım. Cennet ablan feda olsun sana."</p>
<p class="calibre4">"Benim kedilerimin adı yok ama."</p>
<p class="calibre4">"Yok ya."</p>
<p class="calibre4">Birini gösterdim.</p>
<p class="calibre4">"Bunun adı Pamuk olsun mu?"</p>
<p class="calibre4">Kıkır kıkır güldü.</p>
<p class="calibre4">"Olsun."</p>
<p class="calibre4">Başka kedi adı duymamıştım. Öbürünü göstererek, "Bunun adını da sen koy." dedim. Düşündü, "Kartopu." dedi. Sarılıp öptüm. Çok güzel bir ad bulmuştu kedime. Tek sorunum kalmıştı.</p>
<p class="calibre4">"Hep benim olacak bunlar, değil mi?"</p>
<p class="calibre4">"Evlenip de gidinceye kadar senin.”</p>
<p class="calibre4">Ödüm patladı.</p>
<p class="calibre4">"Ne zaman evleniyorsun?"</p>
<p class="calibre4">"Bilmem ki. O güne kadar bunlar senin ya, ona bak sen!”</p>
<p class="calibre4">Ben kedileri konuştura konuştura oynadıkça Cennet şaşkınlıkla gülüyordu. Oyun kurmayı unutmuştu zavallı. Yorulunca başımı Pamuk'la Kartopu'nun arasına koydum. Öyle uyumuşum. Sabah neşeyle uyandım. Kimseye kırgınlığım kalmamıştı. Kahvaltıda cır cır ötmem, anneannemi çok sevindirdi.</p>
<p class="calibre4">O gece anneannemle büyükbabamın arasında yattım.</p>
<p class="calibre4">Ertesi gün, salonda kurşun askerlerimle oynuyordum. Şeyda içeri girdi. Barışmak için gülümsedim. Yaklaştı, "Hamamda pipini gördüm,” dedi tıslar gibi, "tıpkı sümüklü böceğe benziyor. O ne çirkin, gülünç şey öyle!” Döndü, çıktı. Bir anda bütün sevincim söndü. O günü derin bir mutsuzluk içinde geçirdim. Çok yaralanmıştım. Gece Cennet bana, 'arkanı dön' demeden soyunup geceliğini giydi, lambayı azıcık kısıp yattı. Sessizliğimi yadırgamıştı.</p>
<p class="calibre4">"Ne oldu yine?"</p>
<p class="calibre4">Anlattım. Köpürdü.</p>
<p class="calibre4">"O kız yalancı bir domuz!”</p>
<p class="calibre4">"Yo. Ben de bugün kaç kere baktım. Doğru söylüyor. Sahiden sümüklü böceğe benziyormuş. Demek hamamda benimle bu yüzden alay etmişler."</p>
<p class="calibre4">Yatıştırmaya çalıştı.</p>
<p class="calibre4">"Hele biraz daha büyüsün.”</p>
<p class="calibre4">Şaşaladım.</p>
<p class="calibre4">"Eyvah! Daha da mı büyüyecek?”</p>
<p class="calibre4">"Tabii."</p>
<p class="calibre4">Umudum iyice kırılmıştı, gözlerim yaşardı.</p>
<p class="calibre4">"Daha da çirkin olacak öyleyse."</p>
<p class="calibre4">Kendimden iğrenerek tepindim. Elini şefkatle, geceliğimin üzerinden pipime koydu, haykırdım.</p>
<p class="calibre4">"Dokunma o pis şeye!”</p>
<p class="calibre4">Kaygıyla yüzüme baktı. Gözlerimi kaçırdım. Benden soğuyacak diye ödüm kopuyordu. Cennet gibi iyi yürekli birini bir daha nasıl bulurdum? Ben istemeden kedileri salıverince biraz yatıştım.</p>
<p class="calibre4">"Kadınların da mı pipisi var, Cennet abla?"</p>
<p class="calibre4">Sızlandı.</p>
<p class="calibre4">"Sen de böyle ayıp şeyleri hep bana soruyorsun?"</p>
<p class="calibre4">"Kime sorayım?"</p>
<p class="calibre4">Düşündü, "Haklısın.” dedi.</p>
<p class="calibre4">"Söyle öyleyse."</p>
<p class="calibre4">"Yalnız erkeklerin pipisi olur."</p>
<p class="calibre4">"Sizin?"</p>
<p class="calibre4">"Başka bir şeyimiz."</p>
<p class="calibre4">"Neye benziyor?"</p>
<p class="calibre4">Çaresizlikle baktı.</p>
<p class="calibre4">"Bilmem."</p>
<p class="calibre4">"Sen de soyunsan öğrenirdim."</p>
<p class="calibre4">İrkildi.</p>
<p class="calibre4">"Hayır!"</p>
<p class="calibre4">"Ama ben senin her dediğini yapıyorum !"</p>
<p class="calibre4">"Sakın ısrar etme!"</p>
<p class="calibre4">"Ölümü öp."</p>
<p class="calibre4">"Canımı iste, bunu isteme."</p>
<p class="calibre4">Pek acıklı bakıyordu, "Pamuk'la Kartopu yetmiyor mu sana?" diye yalvardı. Isrardan vaz geçtim. Gelecek yıl yine gelecektim. O zaman razı ederdim nasıl olsa.</p>
<p class="calibre4">Sabah, beni yıkarken yüzü ekşidi, "Buna ne olmuş böyle?" dedi. Pipim iyice büzülmüştü. Bütün gece rüyamda, Şeyda pipimle alay etmiş, ben de bu pis şeyden kurtulmaya çalışmıştım. Sümüklü böcek gibi sarkacağına böyle büzülmesine çok sevindim ama Cennet tuhaf tuhaf bakarak neşemi kaçırdı.</p>
<p class="calibre4">Akşama doğru, mor salkmalı, cumbalı evlerin sıralandığı taş döşeli, serin yollardan geçerek Sakızağacı'na gittik. Yüksek, geniş bir açıklığın ortasındaki ulu meşe ağacının altına kilimler, küçük hasırlar serildi. Hafif bir rüzgâr esiyordu. Büyüklerle oturup denizi, çeşit çeşit oyunlar yapan yunus balıklarını seyrettim. Kızlar, saçaklı şemsiyelerini açarak çimenlikte gezindiler. Ağacın çevresine bizim gibi birkaç aile daha yerleşmişti. Büyükbabamla paşa amcam da faytonla gelince, anneannem, üstü kapaklı sepeti açıp hepimize poğaçalar, muska börekleri, un kurabiyeleri dağıttı. Tepenin kıyısında bir kır kahvesi vardı. Oradan çay getirttik. Ben büyükbabamın kucağına yerleşmiştim. Birden çocuklar bağıra çağıra koşmağa başladılar. Şekerci gelmiş. Rengarenk horoz şekerlerini yalaya yalaya döndüler. Paşa amcam Cennet'e, "Kızım," dedi, "haydi, bu külhani ile Şeyda'ya da birer tane al. Pek imrenerek baktılar."</p>
<p class="calibre4">Kızlar, "Biz de isteriz!" diye şımardılar. Paşa yengem, "Aa, bizim başımız kel mi?" deyince paşa amcam söylenerek yerinden kalktı.</p>
<p class="calibre4">"Ailemizde, Allaha şükür, kimse yaşlanmıyor."</p>
<p class="calibre4">Kadınlar keyifle güldüler. Horoz şekerlerini güle oynaya kapışıp yalamaya başladık.</p>
<p class="calibre4">Ah, ne güzel eğleniyorduk.</p>
<p class="calibre4">Birkaç mavi elbiseli adam göründü. Fransız askerleriymiş. Geçip gideceklerine karşımızda durup sırıtarak bizi seyretmeye koyuldular. Paşa amcam dik dik baktı ama aldırmadılar bile. Anneannem, "Haydi gidelim!" dedi. Toparlanıp döndük.</p>
<p class="calibre4">Yemekten sonra yukarıya çıktım. Teyzem, yüksek sesle, Pol ve Virjini adındaki hikâyeyi okumaya başladı. Herkes heyecan içinde dinliyordu. Uykusu gelince, "Bugünlük bu kadar. Yarın devam ederiz." dedi, itirazlar arasında kitabı kapadı. Gülistan, "Benimle yatar mısın?" diye sordu. Bir daha gücendirmemek için "Evet." dedim. Zaten Cennet'e de bozulmuştum. Kucağına aldı. Çoktan geceliğimi giydiğim için terliklerimi atıp yatağa sıçradım, yüzümü duvara dönüp yattım. Yatağa girdi.</p>
<p class="calibre4">"Niye arkanı döndün hayatım?"</p>
<p class="calibre4">"Uyuyacağım."</p>
<p class="calibre4">"Sen böyle uyumazdın."</p>
<p class="calibre4">Cevap vermedim.</p>
<p class="calibre4">"İstersen."</p>
<p class="calibre4">Arkasını getirmeyince meraklandım.</p>
<p class="calibre4">"İstersem?”</p>
<p class="calibre4">"..Mememi tutabilirsin."</p>
<p class="calibre4">Döndüm. Herhalde önünü önceden açmıştı, kolayca ulaştım. Cennet'inkilerden büyüktü. Bu cömertliğin bir rüşvet olduğunu ancak yıllarca sonra anlayacaktım.</p>
<p class="calibre4">Mırıl mırıl anlattı. Babası yokmuş, annesi de ölüp ortada kalınca bir komşularının yanına sığınmış. Ninem bu durumu öğrenince, Neveser'e, "Yeğenini buraya getir," demiş, "koca ev, aramızda kaynar gider." O da dört yıl önce köşke gelmiş. Okumayı biraz biliyormuş ama yazmayı beceremiyormuş. Sonra, herkesin ne kadar iyi olduğunu söyleyerek, sözü Osman ağabeye getirdi. İçini çekti.</p>
<p class="calibre4">"Çok hoş bir erkek."</p>
<p class="calibre4">Bir an sustu.</p>
<p class="calibre4">"Böyle dediğimi kendisine anlatmazsın değil mi?”</p>
<p class="calibre4">Cevabımı beklemeden, "Ama sen çocuksun," dedi, "eğer dilini tutamazsan, kızmam tabii."</p>
<p class="calibre4">Yanağımı okşadı.</p>
<p class="calibre4">"Bari pat diye söyleme, olur mu? Mesela dersin ki, 'Gülistan ablam seni çok beğeniyormuş, bir gün ağzından kaçırdı, sonra da çok utandı.' Anladın mı?"</p>
<p class="calibre4">Sokuldu.</p>
<p class="calibre4">"İlle söyleyeceksen gitmeden önce söyle, e mi hayatım?"</p>
<p class="calibre4">İçimden güldüm. O da kulaktan kulağa oynamak istiyordu. Neşelendim. Okşamak isteyince, "Olmaz," dedi, "tuttun ya, yeter.”</p>
<p class="calibre4">Kahvaltıdan sonra, teyzemin patlak gözlü Fransızca öğretmeni Ermeni madam geldi. Ders başlamadan, kahvesini içerken, hikâyeler anlatıp bizimkileri güldürüyordu.</p>
<p class="calibre4">"..Komşu evin beyi, pek kibar, pek ince bir adamdı, lâkin karısı pek kavgacıydı. Hiç susmaz, çenesi dikiş makinesi gibi işlerdi. Sonunda, adamcağız o kadar yıldı ki, ayrıldı, dilsiz bir kadın aldı. Şimdi çok rahat. Artık yalnız o konuşuyor."</p>
<p class="calibre4">"Kah kah kah.”</p>
<p class="calibre4">"Bir gün..."</p>
<p class="calibre4">Ben yukarı çıkıp Osman ağabeye baktım. Gitmiş. Tavan arasına göz attım. Şeyda'nın, o tek pencerenin altında kurduğu ev hâlâ duruyordu. Aşağıya indim, boş boş dolandım durdum. Akşam yemeğinden sonra, teyzem Pol ve Virjini’yi okumaya devam etti. Gülistan yanıma oturdu. Bir ara eğildi, "Ne var, ne yok?" diye fısıldadı. Ben de ağzımı kulağına yapıştırdım.</p>
<p class="calibre4">"Daha gelmedi."</p>
<p class="calibre4">Aksilik işte, Osman ağabeyden önce uykum geldi. Kimse erken yatmak istemediğinden, beni alması için Cennet'i çağırdılar. Yatağa girer girmez, sarmaş dolaş olduk. Kedileri öpmek istedim. Korku içinde geri çekildi.</p>
<p class="calibre4">"Hayır!"</p>
<p class="calibre4">Gözleri tostoparlak olmuştu. Sokuldum.</p>
<p class="calibre4">"Ne olur Cennet abla? Ne var bunda?"</p>
<p class="calibre4">"Olmaz, olmaz!"</p>
<p class="calibre4">"Hiç mi öptürmeyeceksin?"</p>
<p class="calibre4">"Hiç."</p>
<p class="calibre4">"Gelecek yaz?”</p>
<p class="calibre4">"Hayır!”</p>
<p class="calibre4">"Öbür yaz?"</p>
<p class="calibre4">"Hayır!"</p>
<p class="calibre4">"Daha, daha öbür yaz?"</p>
<p class="calibre4">Güldü.</p>
<p class="calibre4">"Hele o zaman gelsin.."</p>
<p class="calibre4">Ooooh! Demek öptürecekti. Yeniden sarıldık.</p>
<p class="calibre4">Öğle yemeğini, anneannemle odasında yedik. "Sana da bir oda hazırlatacağım,” dedi, "gelecek yıl, bayramdan sonra, bütün yaz bizde kalırsın."</p>
<p class="calibre4">"Ben yalnız yatamam ki. Korkarım."</p>
<p class="calibre4">"Biliyorum güzelim. Bir odan olsun da. Sen geceleri yine kiminle istersen gider onunla yatarsın.”</p>
<p class="calibre4">Yaşasın!</p>
<p class="calibre4">Aralıkta ellerimizi yıkadık. Anneannem beni yatırdı. Kendi de soyundu, dökündü.</p>
<p class="calibre4">"Sen uyu. Benim biraz işim var."</p>
<p class="calibre4">Tırnaklarını bir tozla uğmaya başladı.</p>
<p class="calibre4">"Ne yapıyorsun anneanne?”</p>
<p class="calibre4">"Tırnaklarımı parlatıyorum güzelim. Haydi uyu sen."</p>
<p class="calibre4">Sonra yüzüne bir şey sürdü.</p>
<p class="calibre4">"O ne?"</p>
<p class="calibre4">"Krem."</p>
<p class="calibre4">"Niye sürüyorsun?"</p>
<p class="calibre4">Yerinden kalktı, kapıdan "Cennet!" diye seslendi, bana döndü.</p>
<p class="calibre4">"Senin gözün bende, burada uyuyamayacaksın."</p>
<p class="calibre4">Cennet kapıda durdu.</p>
<p class="calibre4">"Ablası, bu sana emanet. Yalnız bırakma. Sen de yanma uzanıver de uyusun."</p>
<p class="calibre4">Yukarı uçtuk.</p>
<p class="calibre4">Odaya girince Cennet kapıyı sürmeledi. Arkasını dönüp uzun entarisini, şalvarını çıkardı. Altında, uzun kollu fanila ile dizlerine kadar inen, paçaları büzgülü iç çamaşırı vardı. Anneanneminkini de görmüştüm. Ama onunkinin paçaları fırfırlıydı. Halamınki ise ta bileklerine kadardı. Geceliğini giydi, sevinç içinde yanıma uzandı. Kedileri bırakıverdi.</p>
<p class="calibre4">O akşam, büyükbabamın canı rakı içmek isteyince, Neveser ince kilerden, küçük tabaklar içinde hiç bilmediğim yiyecekler koşturdu. Despina da rakı sürahisi ile beyaz peynir, kavun, çiroz salatası, bir de kadeh getirdi. Paşa amcam göğüs geçirerek, "Birader, siz insanı yoldan ve baştan çıkarıyorsunuz." dedi. Paşa yengem neşe ile bağırdı.</p>
<p class="calibre4">"Paşaya da bir kadeh getirin!"</p>
<p class="calibre4">Despina, paşa amcamın önüne de billur bir kadeh bıraktı. Karşısında oturduğum için dayımı görüyordum. Acıklı acıklı bakıyor ama içki istemeye cesaret edemiyordu. Üzüldüm. Osman ağabey yine yemeğe gelmemişti. Ona da kızdım. Florya'da açılan deniz hamamlarından söz edilirken anneannem bana döndü, "Yarın hamam günü. Yine ortalıktan kaybolma sakın!" dedi, benim tedirgin olduğumu görünce, ekledi.</p>
<p class="calibre4">"Sana da mini mini bir peştemal diktim güzelim." Güldü.</p>
<p class="calibre4">"Artık kimse bir şey diyemez."</p>
<p class="calibre4">Aklımdan bir sürü şey geçti. Utanarak önüme baktım. Gözüm, tabağımın yanında duran tiya Eleni'nin eline kaydı. Sütbeyaz, tombul, üstelik gamzeliydi. Dayanamadım, elimi elinin üzerine koydum. Kuş tüyü gibi de yumuşaktı. Okşadım. Başını yavaşça benden yana çevirdi, fısıldadı.</p>
<p class="calibre4">"Canimu."</p>
<p class="calibre4">Birden gözleri dolup taştı. Beni koklayarak öptü, koşar gibi gitti. Anneanneme sokuldum.</p>
<p class="calibre4">"Tiya Eleni niye ağladı anneanne?"</p>
<p class="calibre4">"Ah benim meraklım."</p>
<p class="calibre4">Başımı okşadı.</p>
<p class="calibre4">"Biraz büyü, o zaman anlatırım."</p>
<p class="calibre4">Büyükbabam, bir kitap alıp gelmişti. Paşa amcam, "Kimden okuyacaksınız bu akşam?" diye sordu.</p>
<p class="calibre4">"Nedim'den."</p>
<p class="calibre4">"Bu akşama da o çapkın yakışırdı."</p>
<p class="calibre4">Anneannem, "Sen yat istersen." dedi.</p>
<p class="calibre4">"Kiminle yatayım?"</p>
<p class="calibre4">"Sıkılmadınsa Cennetle yat."</p>
<p class="calibre4">Kulağıma eğildi.</p>
<p class="calibre4">"Öteki şımarıklarla ne uğraşıyorsun? Onun göğsünü tutmayı denesene. İyi kızdır. Belki elini itmez."</p>
<p class="calibre4">"Söyledim ama o da tutturmuyor."</p>
<p class="calibre4">"Ah bu hain kızlar!"</p>
<p class="calibre4">Büyükbabam kitabın sayfalarını karıştırırken, Cennet beni sessizce aldı. Anneanneme verdiğim cevabı çok beğendi.</p>
<p class="calibre4">"Aferin. Ben de gelecek yaz, sana mememi öptüreceğim."</p>
<p class="calibre4">Sevinç içinde kedilerle koyun koyuna uyudum.</p>
<p class="calibre4">Anneannem, kahvaltıdan sonra beni yanından ayırmadı. Hamamdan çıkan büyükbabamın giyinmesine yardım etti. Sonra birlikte aşağıya indik. Cennet odada bekliyordu. Beni soyup belime küçük peştemalı doladılar. Anneannem de püsküllü peştamalına sarındı. Elimden tuttu. İçeri girdik. Beni gören kızlar çığlığı bastılar. Anneannem azarladı.</p>
<p class="calibre4">"Maşallah deyin!"</p>
<p class="calibre4">Hamamı çınlattılar.</p>
<p class="calibre4">"Maşallaaah!"</p>
<p class="calibre4">Ellerinden zorlukla kurtulup sekiye koştum, bu sefer paşa teyzem yakaladı beni, "Aa," dedi, "yumuk yumuk bir şey bu. İnsan sevmeye doyamıyor ayol."</p>
<p class="calibre4">Tiya Eleni yine yoktu. Nigar Hanım da hastaymış.</p>
<p class="calibre4">Anneanemle paşa teyzem de ter atmak için peştemallarını bellerine indirdiler. Kurnayı doldurup suyla oynamaya başladım. Kulağım bizimkilere kaydı.</p>
<p class="calibre4">"Sevmeye, sevilmeye ne kadar ihtiyacı var bu çocuğun."</p>
<p class="calibre4">"Ee, hem yetim, hem öksüz olmak kolay mı? Yine iyi." "Doğru."</p>
<p class="calibre4">"Büsbütün yanıma almak istiyorum ama ötekilerin de tek tesellisi bu. Vermezler ki."</p>
<p class="calibre4">"Vermezler ya."</p>
<p class="calibre4">"Burada büyüse sevgiye doyardı. Ötekiler biraz kuru."</p>
<p class="calibre4">Gülistan yanıma geldi, çömeldi, yavaşça, "Bugün evde," dedi, "eğer konuşursan, gece benimle yat, bu sefer okşatırım.” Biraz oyalanıp kalktı. Bacakları da boyu gibi upuzundu. Nalınlarını tıkırdata tıkırdata gitti. Nemli peştemal bedenine iyice yapışmıştı. Çıplak gibiydi. İçim bir tuhaf oldu. Anneanneme sokuldum. *</p>
<p class="calibre4">"Beni artık yıka."</p>
<p class="calibre4">"Birdenbire ne oldu?"</p>
<p class="calibre4">"Bir işim var!"</p>
<p class="calibre4">"Öyleyse hay hay efendim."</p>
<p class="calibre4">Köpürte köpürte yıkamağa koyuldu.</p>
<p class="calibre4">"Tiya Eleni niye gelmedi, anneanne? O da mı hasta?"</p>
<p class="calibre4">"Yo. Biz gelene kadar yıkanıp çıkmış bile. Hamam sıcak geliyor, uzun kalmaktan hoşlanmıyor."</p>
<p class="calibre4">Bir onu çıplak görmemiştim.</p>
<p class="calibre4">Anneannem beni peştemala sarıp dışarı yolladı. Cennet odada bekliyordu. Yeni elbiselerimden birini getirmiş. Onu giydirdi. Saçlarımı taradı.</p>
<p class="calibre4">"Haydi canım, ninene gidelim."</p>
<p class="calibre4">"Ben yalnız giderim. Sen anneannemi bekle."</p>
<p class="calibre4">Odadan fırladım. Çatı katma çıkıp Osman ağabeyin odasına daldım. Yoktu! Tam aşağıya iniyordum, tavan arasından sesler geldi kulağıma. Meraklandım. Kapısını sessizce açtım. Bir çıtırtı oldu. Galiba birileri saklanmış, ebeyi bekliyorlardı. Bensiz saklambaç oynayanları yakalamaya karar verdim. Dışarı çıkmış gibi yapıp kapıyı kapattım. Bekledim. Fısıltılar yeniden yükseldi.</p>
<p class="calibre4">Aptallar!</p>
<p class="calibre4">Koltukların, sandıkların arasından sessizce emekleye emekleye ilerledim. Önce aynadan gördüm. Ne olduğunu anlayamadım. Birkaç adım daha yaklaştım. Dayımla Nigar Hanım, Şeyda'nın serdiği halının üzerinde, inleyerek, çırpınarak boğuşuyorlardı. Korku içinde seyrettim. Yoo, boğuşma değildi bu. Galiba ayıp bir şey yapıyorlardı. Nigar Hanım çığlıklar atmağa başladı birden. Dayım da, canı yanmış gibi sarsıla sarsıla kadıncağızın üzerine kapandı, kaldı. Sessizce geri dönmeye çalıştım ama başaramadım. Nigar Hanım beni görünce, bir feryat kopardı. Dayım eşyaların arkasına kaçtı. Hemen sıvıştım oradan. Cennet, üstümü başımı kirlettiğim için sitem etti. Yeniden süsleyip önce nineme götürdü, sonra da kitaplığa. Meğerse Osman ağabey oradaymış. Ellerini öptüm. Büyükbabam kucağına aldı.</p>
<p class="calibre4">"Yüzün sapsarı. Neyin var çocuğum?"</p>
<p class="calibre4">"Hiç."</p>
<p class="calibre4">Paşa amcam, "Osman!" dedi, "Bu çocukla biraz ilgilen, oğlum. Sultan Abdülmecid gibi kadınların elinde solacak</p>
<p class="calibre4">Gülüştüler.</p>
<p class="calibre4">Onlar Cumaya gitti, ben de anneannemin yatağına girdim. Gördüklerimi düşündüm. Ah anneciğim! Ne kadar zor, can yakıcı, acı oyunları vardı bu büyüklerin. Anneannem beni yatağında bulunca çok şaştı.</p>
<p class="calibre4">"Ne oldu güzelim?"</p>
<p class="calibre4">"Hiç."</p>
<p class="calibre4">"Hasta mısın yoksa?"</p>
<p class="calibre4">"Yo."</p>
<p class="calibre4">Ateşime baktı, içi rahatladı. Giyindi, süslendi. Erkekler cuma namazından gelince sofraya oturduk. Dayım yemeğe inmedi o gün. Paşa yengem sofraya sinir içinde geldi.</p>
<p class="calibre4">"Size bir haber ayol. Nigar, kızını alıp kaçar gibi gitti."</p>
<p class="calibre4">"Aaa! Deli mi ne? Veda bile etmeden niye gitti?"</p>
<p class="calibre4">"Ne bileyim? Şöyle yarım ağız bir teşekkür etti, o kadar." "Allah Allah!"</p>
<p class="calibre4">"Ne oldu birdenbire, hiç anlamadım."</p>
<p class="calibre4">Herkes bu apar topar gidişi konuşurken tiya Eleni'nin yan gözle beni izlediğini seziyordum. Bir şey belli etmemek için başımı önüne eğdim. Kulaklarım cayır cayır yanmaya başladı.</p>
<p class="calibre4">Osman ağabey beni yemekten sonra balıkçılar kahvesine götürdü. Ağların arasından geçerek içeri girdik. Herkes ayağa kalktı. O yerini almadan hiçbiri oturmadı. Kahveci büyük bir fincanla kahve getirdi, benim önüme de bir tabak gül lokumu bıraktı. Fesinin yanından beyaz saçları fırlamış, kırmızı yüzlü, şişman bir adamdı.</p>
<p class="calibre4">"Ne var, ne yok Hristo?"</p>
<p class="calibre4">"İyilik."</p>
<p class="calibre4">"Bir sandal hazırlatıver."</p>
<p class="calibre4">"Malista beyimu."</p>
<p class="calibre4">Pencereye koştum. Balıkçı Yani, küçük bir sandalı, ıslak ızgaraların üzerinden kaydırarak denize indirdi. Küreklerini taktı. Tahta iskeleye yanaştırdı. Osman ağabey, beni karşısına oturttu. İki elimle oturduğum yere yapıştım. Dizlerim titriyordu. Yavaş yavaş açıldık. Evimiz gittikçe uzaklaşıyordu. Deniz ayna gibiydi. Korkum biraz azaldı. Çekine çekine de olsa eğilip denizin içine baktım. Altımızda rengarenk balıklar kaynaşıyordu. "Bu sabah," dedi, "dayını yaramazlık yaparken yakalamışın, ha?”</p>
<p class="calibre4">Büzüldüm.</p>
<p class="calibre4">"Birine söylersin diye çekiniyor. Söyledin mi?"</p>
<p class="calibre4">“Iıh."</p>
<p class="calibre4">"Aferin. Bu olay bir erkek sırrı olarak aramızda kalsın, Ufaklık. Olur mu?"</p>
<p class="calibre4">Sesimi çıkarmadım. Yüzüme baktı, kimseye anlatmayacağıma inanmıştı. Sert eliyle başımı okşadı. Kıyıya çıkıncaya kadar da pek az konuştuk. Gülistan in işini açmaya cesaret edemedim.</p>
<p class="calibre4">"Eve yalnız gidebilir misin?"</p>
<p class="calibre4">"Giderim."</p>
<p class="calibre4">"Haydi öyleyse. Koş! Ben burada kalacağım."</p>
<p class="calibre4">İlk defa bir başıma kalmıştım sokakta. Bahçenin duvarını izleyerek döndüm, çıkmaz sokağımıza girdim. Taşların arasından otlar fışkırmıştı. Pisi pisi otu topladım. Yolun sonundan biraz denizi seyrettim. Bir balıkçı kayığı, denize açılıyordu. Akşam sisi içinde eriyip görünmez oldu. Aaa! Ne çabuk da akşam olmuş! Eve koştum. Bu saatte yalnız geldiğimi görünce, ne kadar şaşacaklardı kimbilir. Ama bütün keyfim kaçtı, çünkü zilin mandalına boyum yetişmiyordu. Allah kahretsin! Cinlere yakalanacaktım. Kapıyı yumrukladım, tekmeledim, tepinerek bağırdım. Sonunda Despina koşup kapıyı açtı. Güya fiyaka yapacaktım. Kendimi içeri dar attım.</p>
<p class="calibre4">Dayım akşam yemeğine de inmedi., hastaymış. Boyum zilin mandalına yetişmemişti ama dayımın yemeğe gelmemesinin sebebini de sofrada bir ben biliyordum! Büyükbabam, "Soğuk aldı çocuk herhalde." dedi. Gülmem geldi, kendimi tuttum. Tiya Eleni usulca elini elimin üzerine koyup okşadı. Avucu sımsıcaktı. Yemekten sonra, beceriksizliğimden dolayı Gülistanda karşılaşmamak için anneannemin yanında oturdum. Başımı beline yasladım. Sabah gözümü yatakta açtım. Büyükbabam gitmişti. Anneannemi seyrettim. Daha uyuyordu. Yavaş yavaş döndü, gözlerini açmadan sarıldı.</p>
<p class="calibre4">"Ah güzelim. Hep yanımda kalabilseydin."</p>
<p class="calibre4">Demek ki ayrılma vakti gelmişti. Kahvaltı ederken söyledi, gece ikide bir sıçrayarak, bağırarak, ikisini de hiç uyutmamışım. Rüyamda dayımla Nigar Hanımı görmüştüm de ondan. Kahvaltı bilmeden teyzem çıkageldi, coşku içindeydi.</p>
<p class="calibre4">"Anne! Şimdi Aspasia söyledi. İstasyon yolunda Fransız, İngiliz malı danteller, kumaşlar, yünler satan bir bonmarşe açılmış."</p>
<p class="calibre4">"Ne diyorsun?"</p>
<p class="calibre4">Uzun uzun hazırlanıp yüzlerine tül peçelerini indirdiler, ikindi üzeri, hep birlikte çarşıya çıktık. Tiya Eleni gelmemişti. İstasyona kadar yanyana birçok dükkân vardı. Bonmarşeden bir sürü şey aldılar. Dönüşte, dört yol ağzında kalabalık toplanmıştı. Çarşaflı hanımlar bağrışıyorlardı. Paşa teyzem ne olduğunu anlamak için yanaştı. Kalabalıktan ayrılınca öfke içinde anlattı. Kadınlar çarşı hamamından çıktıkları zaman, Fransız askerleri aralarına karışıp bazılarına sataşmış, sonra da savuşmuşlar. Bizimkiler çok sinirlendiler. Koşar adım eve geldik.</p>
<p class="calibre4">Paşa yengem yemekte, "Gitgide azıtıyor bunlar paşacığım," dedi, "bugün onlara, yarın bize. Sokağa da mı çıkamayacağız? Artık bir şey yapsanız iyi olur."</p>
<p class="calibre4">O heybetli paşa amcam ezildi, büzüldü, "Ben ne yapabilirim?" diye kekeledi, "Bunlar, dostları olan Padişahımızı bile dinlemiyorlar. Dinleseler, bu iş çoktan biter, Ankara’nın da defteri dürülmüş olurdu."</p>
<p class="calibre4">Osman ağabey ile dayım da sofradaydılar. Dayım kaç gündür ilk defa aramıza katılmış, yemek boyunca da bana hiç bakmamıştı. İkisi de kıpkırmızı kesildi. Ama sesleri çıkmadı. Misafir gelecekmiş, yemekten çabuk kalktık. Cennetle kalacaktım bu gece de. Yatağa girer girmez, "Sana bir şey anlatacağım ama hiç, hiç, hiç kimseye söylemeyeceğine yemin et!" dedim.</p>
<p class="calibre4">"Söylersem ölünü öpeyim."</p>
<p class="calibre4">Böyle büyük yemin edince, tavan arasında ne gördümse, hepsini anlattım. Boynuna sarıldım.</p>
<p class="calibre4">"Ben de büyüyünce böyle şeyler yapmak zorunda mıyım?"</p>
<p class="calibre4">"Tabii. Yoksa çocuğun olmaz."</p>
<p class="calibre4">"Öyleyse büyümek istemiyorum."</p>
<p class="calibre4">"Neden?"</p>
<p class="calibre4">"Canımın yanmasından korkuyorum."</p>
<p class="calibre4">"Yanmaz."</p>
<p class="calibre4">"Sen öyle san! Görsen sen de korkardın."</p>
<p class="calibre4">"Bir kere uzaktan gördüm."</p>
<p class="calibre4">"Korkmadın mı?"</p>
<p class="calibre4">"Yoo."</p>
<p class="calibre4">"Nasıl olur?"</p>
<p class="calibre4">Yemin verdim, anlattı.</p>
<p class="calibre4">"Bizim köyde, yaşlı anasından başka kimsesi olmayan dul bir kadın vardı. Güzeldi de. Gece olunca erkek misafirler gelip gidiyormuş evine. Babam 'bu kadın orospu' diye tutturdu."</p>
<p class="calibre4">"Orospu ne demek?"</p>
<p class="calibre4">"Evine birçok erkeğin girip çıktığı kadın demek. Babam, 'Bütün erkekler, bu karının peşinde kedi gibi dolanıyor' diye söylenirdi öfke içinde, 'Her gün, sürelim bu kadını burdan, köyün namusu iki paralık oldu diyorum da birinin bile kılı kıpırdamıyor, alçakların. Ben bu kadını vurmazsam namerdim!' Babam ters bir adam, dediğini yapar mı yapar. Anamın uykuları kaçtı. Bir gün, kardeşlerimle dere kenarında oynuyoruz. Bir baktık, babam geliyor. Evden uzaklaştık diye döver korkusuyla bir yana sindik. Aksilik, o kadınla karşı karşıya gelmezler mi? Eyvah, babamın elinden bir kaza çıkacak diye aklımız gitti. Aaa! Kadın, babamı görünce geri dönüp kaçacağına yaklaştı, güldü, kırıttı, bir şeyler dedi, elinden tutup bir ağacın altına çekti, o da kedi gibi yalana yalana peşinden gitti. Uzaktan gördük. Dayınla Nigar Hanım gibi yattılar. Sonra babam bir keyif sigarası yaktı, kadın da saçlarını döküp taradı. Konuştular, şakalaştılar. Babamı hiç böyle güler yüzlü görmemiştik. O günden sonra da görmedik. Demek ki insanın canı yanmıyor. Tam tersine.."</p>
<p class="calibre4">Cennet beni avutmaya çalışıyordu. Ne derse desin, Nigar Hanımın bacaklarının arasındaki pembe yarayı hatırladıkça midem ağrıyor, inlemeler, çığlıklar aklıma geldikçe ürperiyordum. Bizim oyunlarımız ne güzeldi. Uykumuz gelene kadar, canımız yanmadan, neşe içinde oynadık.</p>
<p class="calibre4">Kahvaltıdan sonra bahçeye iniyordum, arkamdan tiya Eleni seslendi.</p>
<p class="calibre4">"Canimu!"</p>
<p class="calibre4">Siyah dantel eldivenlerini giymişti. Elimden tuttu, merdivenden birlikte indik.</p>
<p class="calibre4">"Nereye gidiyorsun?"</p>
<p class="calibre4">"Kiliseye."</p>
<p class="calibre4">"Kilise ne demek?"</p>
<p class="calibre4">"Bizim camilerimize de kilise deniyor."</p>
<p class="calibre4">Eğilip saçlarımdan öptü. Peçesini indirdi. Uzun, siyah mantosunun etekleri dalgalanarak uzaklaştı. Köşede durup baktı, hâlâ kapının önünde beklediğimi görünce, sevinçle elini salladı.</p>
<p class="calibre4">Kapıyı kapattım. Bahçeye çıktım.</p>
<p class="calibre4">Osman ağabeyle Menekşe Hanım havuzun kenarında durmuş, kavga ediyorlardı. Menekşe Hanım ince sesiyle, "Yoo, vallahi vermem!" diye bağırıyordu, "Anladım, çapkınlık yapacaksın hınzır! Rezilliğine ortak edecek başka birini bulamadın mı mendebur?"</p>
<p class="calibre4">Osman ağabey, Menekşe Hanıma hiç kızmıyordu. "Onun için değil canım," dedi, "birine şaka yapacağım."</p>
<p class="calibre4">"Sen şaka nedir bilir misin haydut? Niye annenin çarşafını istemiyorsun?"</p>
<p class="calibre4">"Onunkiler pek alafranga. Ayakkabısı da çok küçük. Haydi nonoşum, yorma beni!"</p>
<p class="calibre4">"Bak, verdiğim gibi tertemiz isterim, ha!"</p>
<p class="calibre4">"Söz."</p>
<p class="calibre4">Menekşe Hanım söylenerek içeri girdi. Osman ağabey, "Merhaba Ufaklık." dedi, "Gel."</p>
<p class="calibre4">Oturduk.</p>
<p class="calibre4">Tam vaktiydi galiba, apansız, "Gülistan Ablayı niye sandalla gezdirmiyorsun?" dedim. Afalladı.</p>
<p class="calibre4">"Allah Allah. Niye sordun?"</p>
<p class="calibre4">"Seni çok beğeniyor da."</p>
<p class="calibre4">Yüzü kızardı, sesi de yumuşadı, sahiden hoş bir insan oldu.</p>
<p class="calibre4">"Nerden biliyorsun?"</p>
<p class="calibre4">"Konuşuyorduk, ağzından kaçırdı."</p>
<p class="calibre4">"Bana niye söylüyorsun?"</p>
<p class="calibre4">"Biri beni beğenirse çok seviniyorum. Sen de sevinirsin diye."</p>
<p class="calibre4">Baktı, bulanık gözleri bile güzelleşmişti.</p>
<p class="calibre4">"Ulan Ufaklık! Öyleyse sevin! Çünkü sana bayılıyorum!”</p>
<p class="calibre4">Menekşe Hanım bir bohça, bir torbayla geldi.</p>
<p class="calibre4">"Al yezit!"</p>
<p class="calibre4">Osman ağabey bohçayla torbayı kaptığı gibi çekti gitti. Menekşe Hanım arkasından bakakaldı.</p>
<p class="calibre4">"Yirmi yıldır nazmı çekerim. Alçağın, bir defa olsun teşekkür ettiğini duymadım."</p>
<p class="calibre4">Yemekten önce kızların odalarını dolaştım. Teyzem Fransızca çalışıyordu. Zişan, yatağının içinde bağdaş kurup geceliğini kucağına toplamış, kaşlarını alıyordu. Hamamda hepsini çıplak gördüğüm için hiçbiri bana aldırmıyordu. Gözlerini aynadan ayırmadan, "Gelsene!" dedi.</p>
<p class="calibre4">"Geziyorum."</p>
<p class="calibre4">"Sen bilirsin."</p>
<p class="calibre4">Melike hâlâ uyuyordu. Gülistan'ın odasına girdim, giyinmiş dikiş dikiyordu pencerenin önünde. Beni görünce dikişi atıp kollarını açtı.</p>
<p class="calibre4">"Koş!"</p>
<p class="calibre4">Koştum, sarıldık.</p>
<p class="calibre4">"Ne haber?"</p>
<p class="calibre4">"Söyledim."</p>
<p class="calibre4">Pembeleşti.</p>
<p class="calibre4">"Ne dedi?"</p>
<p class="calibre4">"Gece anlatırım."</p>
<p class="calibre4">O gece Gülistanla yattım.</p>
<p class="calibre4">"Haydi, anlat!"</p>
<p class="calibre4">Elimi, 'vardı kara geliyor, tasasına eriyor' oynar gibi ağır ağır ilerlettim. Güldü.</p>
<p class="calibre4">"Ah cingöz."</p>
<p class="calibre4">Geceliğinin önünü açtı.</p>
<p class="calibre4">"Haydi anlat ama!"</p>
<p class="calibre4">Bir kere anlatmam yetmedi. Birkaç kere daha anlattırdı. "Hakkettin," dedi, "haydi biraz okşa."</p>
<p class="calibre4">Okşadım. Kaskatı kesildi. Değişik bir kızdı bu. Sabah yorganı tekmeleyip kalktım. Uyuyordu daha. Sarı saçları, karyoladan aşağı sarkmıştı. Anneannem beni bekliyormuş. Kucağına tırmandım.</p>
<p class="calibre4">"Nerede kaldın güzelim? Bugün son günümüz."</p>
<p class="calibre4">"Aaa!"</p>
<p class="calibre4">"Tabii, Temmuza girdik. Deden 'on beş gün' demişti. Gelecek yıl izin vermezse ne yaparız?"</p>
<p class="calibre4">Kahvaltı ederken Cennet geldi, elbiselerimi toplamaya başladı. Anneannemle biraz ağlaştılar. Öğleye kadar orada kaldım. Sonra kızlar da aşağı indi, yemeği birlikte yedik. Bana armağanlar almışlar. Hepsini öptüm. Öğleden sonra anneannem, "Bugün uyumayacak mısın?" diye sordu.</p>
<p class="calibre4">"Uyuyacağım!"</p>
<p class="calibre4">"Gece nasıl olsa benimlesin. Sen Cennet'le yat şimdi."</p>
<p class="calibre4">Sevincimi saklayamadım ama bir şey demedi. Cennet'i çağırdı. Odamıza koştuk. Hem dertleştik, hem oynadık.</p>
<p class="calibre4">"Ben dönene kadar kedilerime iyi bak, olur mu?"</p>
<p class="calibre4">"Olur canım."</p>
<p class="calibre4">"Beni unutmazlar değil mi?"</p>
<p class="calibre4">"Hiç unuturlar mı?"</p>
<p class="calibre4">İçini çekti.</p>
<p class="calibre4">"Seni çok özleyecekler."</p>
<p class="calibre4">"Ben de onları çok özleyeceğim."</p>
<p class="calibre4">Buradaki herkesi, her şeyi çok özleyecektim.</p>
<p class="calibre4">"Yaz çabucak gelir değil mi yeniden, Cennet abla?"</p>
<p class="calibre4">"İnşallah."</p>
<p class="calibre4">Akşam yemeği için en güzel elbisemi giydirdi. Osman ağabey sofrada yoktu. Dayım biraz geç geldi ama gelir gelmez de bütün evi ayağa kaldırdı.</p>
<p class="calibre4">"Bizim Osman'la arkadaşları bu sabah, bir araya gelip çarşı hamamına gitmişler."</p>
<p class="calibre4">"Hamama sabah kadınlar gider ayol!"</p>
<p class="calibre4">"Onlar da çarşaflanıp peçelenip öyle gitmişler zaten."</p>
<p class="calibre4">"Aaaaaa!"</p>
<p class="calibre4">"Fransız askerleri yine oralarda gezinmeye başlayınca topluca dışarı çıkmışlar."</p>
<p class="calibre4">"Ooooooo!"</p>
<p class="calibre4">"Namussuzlar, buharı tüten, çarşaflı, peçeli, levent gibi kadınları görünce aralarına dalmışlar ama.."</p>
<p class="calibre4">"Eeeeeeee?"</p>
<p class="calibre4">"Birdenbire sıyrılan çarşafların altından bıyıklı, sakallı Bakırköy kabadayıları çıkınca.."</p>
<p class="calibre4">"Kah kah kah."</p>
<p class="calibre4">"Kaçmaya yeltenmişler ama nafile."</p>
<p class="calibre4">"Kah kah kah."</p>
<p class="calibre4">"Hepsini, evire çevire, tadını çıkara çıkara, Osmanlı ve Osman usulü dövüp ..."</p>
<p class="calibre4">"Kah kah kah."</p>
<p class="calibre4">"Gelirken çarşıdan geçtim. Bayram yeri gibiydi. Birkaç dükkân da Türk bayrağı asmıştı."</p>
<p class="calibre4">"Kah kah kah."</p>
<p class="calibre4">Paşa yengem öyle candan gülüyordu ki, sonunda koltuktan yuvarlandı. O gece geç saate kadar bütün aile birlikte oturduk. Anneannem piyanoda marşlar çaldı. Büyükbabam şiirler okudu.</p>
<p class="calibre4">Ne güzel bir geceydi.</p>
<p class="calibre4"><br class="calibre5"/></p>
</body>
</html>
