<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <meta name="charset" content="UTF-8"/>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
<h2 class="calibre3">Züleyha ile Sürmeli Bey Hikâyesinin Devamı</h2>
<p class="calibre4">Yapılacak işleri konuşup kararlaştırdılar. Anneannem çıkar çıkmaz tiya Eleni, "Bir bakayım." dedi, üzerimdeki örtüyü çekti. Oramı elimle örttüm. Yüzü alt üst oldu.</p>
<p class="calibre4">"Hriste ke Panaya!"</p>
<p class="calibre4">Kısık çığlıklar atarak vücudumu gözden geçirip yokladı. Zorlukla yan çevirip sırtıma baktı. Kaburgalarım sızladı ama belli etmedim. İnledi.</p>
<p class="calibre4">"Ah mana mu!"</p>
<p class="calibre4">Yavaşça arkaüstü yatırdı. Dudakları titriyordu. "Bir el aynası ver, ne olur,” dedim, "ben de, yüzüme, bakmak, istiyorum."</p>
<p class="calibre4">Bir anda silkinip toparlandı.</p>
<p class="calibre4">"Bakmana gerek yok. Ben sana söyleyeyim. Şimdi de sen kara koncolos olmuşun! Yüzün patlıcan gibi mosmor.”</p>
<p class="calibre4">Öyle hoş bir eda ile söylemişti ki kahkahayla güldüm. Daha doğrusu, sesim pek çıkmadığı için nezleli bir horoz gibi öttüm.</p>
<p class="calibre4">Oh! Dünya yeniden dönmeye başlamıştı.</p>
<p class="calibre4">Hemen pis işleri halletmeye kalkıştı. Çekindiğimi fark edince, "Ayde vre! Yapmadığımız şey mi bu," diye azarladı, "çek elini! Maymunakiyi de ilk defa mı göreceğim sanki?"</p>
<p class="calibre4">Teslim oldum. Hâlâ çocukmuşum gibi yıkadı, kuruladı. Başımın altından tutarak, süte doğranmış ekmekten yedirdi biraz. Ağzımı silerken, "Burada aç kalıyorsun," dedi, "ben Ayşe Hanımla Yusuf Ağayı alıp eve gideyim. İş biter bitmez gelirim."</p>
<p class="calibre4">Mutluluktan yorgun uyudum. Öğle yemeğimi anneannem getirdi.</p>
<p class="calibre4">"Nasılsın güzelim?"</p>
<p class="calibre4">"İyiyim."</p>
<p class="calibre4">Cevap vermeme o kadar sevindi ki tepsi elinden düşüyordu. Menekşe Hanım pirinç çorbası yollamış. Çok lezzetliydi. Tabağı bitirdim.</p>
<p class="calibre4">"İnşallah iyileşince buraya döneceksin tabii, değil mi oğlum?"</p>
<p class="calibre4">"Ya tiya Eleni?"</p>
<p class="calibre4">"Uygun görürsen, Eleni o küçük evde oturur artık. Her ay harçlığını yollarım. Artık Kuleli'ye gidemezsin herhalde, büyükbaban kaydını buradaki okula alır. Ara sıra Eleni'yi ziyaret eder, odanda kalırsın. Kime ne, senin evin."</p>
<p class="calibre4">Sevinçten yüreğim ağzıma geldi.</p>
<p class="calibre4">"Peki., anneanne."</p>
<p class="calibre4">Sarıldı.</p>
<p class="calibre4">"Torbanı sandığına koydum. Sakın ona dokunayım demeyin. Eleni'ye ihtiyacınızı karşılayacak kadar para vereceğim</p>
<p class="calibre4">"O kadar paran var mı ki?"</p>
<p class="calibre4">Neşeyle, "Ayol sandığımı karıştırırken rahmetli annemden kalan takıları buldum.." dedi, "Rüküş şeyler diye bir yana atmıştım. Unutup gitmişim. Aa! Bir sevindim ki. Hiç merak etme, onların parasıyla biz daha birkaç yıl... "</p>
<p class="calibre4">Geleceği hayal ederken dalıp gitmişim. Uyandığım zaman tiya Eleni yanımdaydı. "Yavrimu," dedi neşeyle, yüzüne renk gelmişti, "ev hazır."</p>
<p class="calibre4">Doktor şaşakaldı o akşam.</p>
<p class="calibre4">"Allah Allah. Ne oldu bu herife ?"</p>
<p class="calibre4">Anneannem gözüyle tiya Eleni'yi işaret etti. Doktor elini uzattı.</p>
<p class="calibre4">"Oooo! Kusura bakmayın. Nasılsınız Eleni Hanım?"</p>
<p class="calibre4">"Teşekkür ederim. Siz nasılsınız?"</p>
<p class="calibre4">"Sizi bile göremeyecek kadar şaşkın. Serseme çevirdi bu çocuk beni. Dün ölmeye can atıyordu, bugün gözleri gülüyor. Bundan daha Bakırköylü birini tanımadım."</p>
<p class="calibre4">Galiba üç saat dil döktüğü halde alamadığı sonucu, tiya Eleni'nin sağlamış olmasına canı sıkılmıştı. Anneanneme homurdana homurdana, "Frenklerin atropa belladonna adını verdikleri tehlikeli bir bitki vardır.." dedi, "Fakat bazı acaip hastaların bazı garip hastalıklarına iyi gelir. Eleni Hanımın da bu delikanlıya belladonna gibi iyi geldiği anlaşılıyor. "Çantasını açtı.</p>
<p class="calibre4">"Bu tuhaf bitkinin Türkçe adını da söyliyeyim, belki merak etmişinizdir. Güzel avrat otu!"</p>
<p class="calibre4">Doktorun laubaliliği tiya Eleni'yi öfkelendirmişti ama sesini çıkarmadan yaptıklarını izledi, çekine çekine bazı şeyler sordu. Derken her şeyi öğrenmek için adamı zorlamaya, sonra da bir köşeye sıkıştırıp soru üstüne soru yağdırmaya başladı. Doktorun şaşkın hali beni önce çok eğlendiriyordu. Ama söylediklerini yarım yamalak da olsa duymaktaydım, neşem kaçtı.</p>
<p class="calibre4">"Bakın, bünye zayıf.. Çok kan kaybetti.. Beslenme yok.. Vücut kendini bırakmış.. Kaslar hareketsizlikten eriyor.. Yürüyebilmesi için.. Asıl çetin dönem o.. Ayrıca.. Hayır.. Olmaz.. Mümkün değil.. Hiç ümide kapılmayın.. Belki de daha uzun bir zaman.. Çocuğu kandırıp bir şeyler yedirmeye bakın siz. Başka bir şeye de karışmayın."</p>
<p class="calibre4">Cesaretim kırıldı.</p>
<p class="calibre4">Yakasını elinden güçlükle kurtarıp kaçan doktorun arkasından, tiya Eleni gözleri ateş saçarak, "Alay etmesini iyi biliyor ama," dedi, "bir kadının ne harikalar yaratabileceğinden hiç haberi yok. Neyse, ben öğreneceğimi öğrendim."</p>
<p class="calibre4">Üzerime eğildi.</p>
<p class="calibre4">"Bana güven canimu."</p>
<p class="calibre4">Nefesi yüzümü okşuyordu.</p>
<p class="calibre4">"Evimize gidince her şey değişecek, her şey. Sen bile şaşacaksın."</p>
<p class="calibre4">Öyle tatlı bakıyordu ki içim bayıldı. Kapı vurulunca kalkıp açtı. Dayımla Osman ağabey kapıda duruyorlardı.</p>
<p class="calibre4">"İyi akşamlar tiya Eleni."</p>
<p class="calibre4">Hiçbir şey olmamış gibi vakarla, "İyi akşamlar." dedi.</p>
<p class="calibre4">"Eğer Bacaksız da izin verirse, bir dakika için rahatsız etmek istiyoruz."</p>
<p class="calibre4">Gülistan’a vurduğum için Osman ağabey bana dargın değildi demek ki. Sevinçle seslendim.</p>
<p class="calibre4">"Gelin.. Gelin!"</p>
<p class="calibre4">Osman ağabey ayak ucumda durdu. Koca elleri titremeye başlamıştı. Ne yapacağını şaşırdı, ağlamamak için işi şakaya vurdu.</p>
<p class="calibre4">"Ufaklık, sonunda martı gibi uçmayı da başardın ha?"</p>
<p class="calibre4">Tiya Eleni yer gösterdi.</p>
<p class="calibre4">"Oturmaz mısınız?"</p>
<p class="calibre4">Oturdular. Dayım, "Tiya Eleni," dedi, "siz bizim kaç yıllık tiyamızsınız. Sizi her zaman sevip saydık. Bir itirafta bulunayım. Ağabeyim rahmetli olduktan sonra, ikimiz aklımızca, 'acaba bir yaramazlık yapar da ailemizi küçük düşürür müsünüz' diye, bir erkek misafir gelse gözümüzü üzerinizden ayırmaz, kiliseye gitseniz, çarşıya çıksanız gizlice peşinize takılıp izlerdik. Nice yakışıklı delikanlıların, zengin çapkınların, gözükara kabadayıların size yanaştığını ama başınızı döndürüp de birine bile bakmadığınıza biz tanığız."</p>
<p class="calibre4">Osman ağabey başıyla onayladı.</p>
<p class="calibre4">"Osman ayrıldığınızı haber verince derhal geldim. Bağırıp çağırdık ama iş işten geçmişti. Bizden iyi bilirsiniz, bu evde erkekler bağırır ama sonunda kadınların dediği olur. Size olan sevgimizde, saygımızda bir değişiklik olmadığını söylemek istiyoruz."</p>
<p class="calibre4">Tiya Eleni ağladı.</p>
<p class="calibre4">Sabah beni yine sedye ile cankurtarana taşıdılar. Tiya Eleni'yle Ayşe teyze sandığımı, gramofonumu filan alıp erkenden gitmişlerdi. Dayımla Osman ağabey benimle geldiler. Eve girerken, pencerelere üşüşen bazı cadıların merakla bizi seyrettiklerini gördüm.</p>
<p class="calibre4">Canınız cehenneme yağ tulumları! Lağım fareleri! Dedikoducu kargalar! Kuyu anaları!</p>
<p class="calibre4">Üstüm açılır da çıplak olduğum anlaşılır korkusuyla battaniyeyi ezik elimle tutmaya çabalıyordum. Dayımla Osman ağabey beni yatağa yatırdılar. Tiya Eleni hemen pencereleri kapadı, üzerime bir yorgan örtüp altında kalan battaniyeyi çekip aldı. Sobayı doldurdu. Dayıma Nazan'ı sordum.</p>
<p class="calibre4">"Bebek bekliyor. O yüzden hiçbir şey söylemedim. Sen toparlanınca birlikte geliriz."</p>
<p class="calibre4">Kalktılar. Tiya Eleni onlarla birlikte aşağıya indi. Kanepeyi yatağımın karşısında bırakmışlardı. Geceleri orada yatacaktı demek ki. Yazı masam yerinde duruyordu. Üzerine ilaçlarımı dizmişti. Şarkı söyleyerek döndü. Sobanın üzerine çaydanlığı koydu. Başımı, altına kuş tüyü bir yastık yerleştirerek azıcık yükseltti. Yatağa oturdu. Elinde büyük bir kâse vardı.</p>
<p class="calibre4">"Ne bu?"</p>
<p class="calibre4">"Ballı, yumurtalı süt. İçine biraz da tarçın karıştırdım. Eskiden bayılırdın. Eğer beğenmezsen başka bir şey hazırlarım canimu."</p>
<p class="calibre4">O güzel çocukluk günlerim geri gelmişti sanki. Kaşık kaşık içirdi. Bitince coşkuyla, "Bravo pedi mu!" diye avaz avaz bağırdı. Şiş gözümden öptü. Ağzımı sildi. Küçük bir leğene çaydanlıktan su doldurup köpürttü.</p>
<p class="calibre4">"Bir itirazın yoksa seni silmek istiyorum."</p>
<p class="calibre4">Çok kirliydim. İster istemez razı oldum. Yavaş yavaş yüzümü, omuzlarımla ensemi sildi, sonra yorganı attı. Çıplak kalmıştım. Başımı çevirdim. Vücudumu silmeye başladı.</p>
<p class="calibre4">"Ayazma suyu bu, yavrimu. Yusuf Ağa kendiliğinden düşünüp getirmiş."</p>
<p class="calibre4">Ağrıyan omuzumu, ezik elimi sabunlu suyla ovdu. Açık yaralara merhem sürdü, bazısına toz serpti. Tırnaklarımı kesti. Alçılı elimin, ayaklarımın parmaklarını, boynumu, koltuk altlarımı, kasıklarımı, galiba Maymunakiyi de pudraladı. Gözümü çayla yıkayıp ilaç damlattı. Şiş gözümle alnıma, çiğneyip ekmek yapıştırdı. Dudaklarımı kremledi. Ayaklarımın altına bir yastık koyup yükseltti.</p>
<p class="calibre4">"Sen şimdi gözlerini kapa, uyumaya çalış. Ben buralardayım."</p>
<p class="calibre4">Başucuma babannemin Kur'anını astı, yazı masamın üzerine gramofonu, komodinin üzerine saati yerleştirdi. Huzur içinde gözlerimi kapadım. Rumca bir şarkıyla uyandım. Sehpanın birini yatağın yanına taşımıştı. Koca bir tepsi duruyordu üzerinde.</p>
<p class="calibre4">"Canimu! Yemek saati geldi."</p>
<p class="calibre4">Neler pişirmemişti ki? Bulabildiği her sebzeyi ya rendelemiş, ya incecik doğramış, galiba birtakım bilmediğim şeyler de ekleyip tuhaf bir çorba yapmıştı. İster istemez içtim. Bir sahanın kapağını açtı.</p>
<p class="calibre4">"One?"</p>
<p class="calibre4">Ağzını şapırdattı.</p>
<p class="calibre4">"Beykoz paçası."</p>
<p class="calibre4">Suratımı buruşturduğumu görünce açıklamaya girişti. Ekmek dilimlerinin üzerine önce paça suyu, sonra sarımsaklı yoğurt döküp üzerine kırmızı biberli yağ dolaştırmış.</p>
<p class="calibre4">"Paça suyu kırığa çok iyi gelirmiş. Ekmek doyurur, yoğurt yarar. Onun için bunu yaptım. Eğer sevmezsen."</p>
<p class="calibre4">Beğenmeyeceğim diye korka korka bakıyordu. Tattım. Sahiden çok lezzetliymiş. Hepsini yedim. Gırtlağıma kadar doymuştum.</p>
<p class="calibre4">"Aaa, dur yavrimu! Daha bu var."</p>
<p class="calibre4">"Ne?"</p>
<p class="calibre4">"Meyve ezmesi."</p>
<p class="calibre4">"Patlamak., üzereyim."</p>
<p class="calibre4">"Hatırım için canimu."</p>
<p class="calibre4">O güzel bakışa, o baygın sese can mı dayanırdı? Onu da bitirdim. Gözlerim kapanıyordu. Yeniden ekmek çiğneyip yapıştırdı.</p>
<p class="calibre4">"Pedi mu, ben izin verirsen Mısır Çarşısına gitmek istiyorum."</p>
<p class="calibre4">"Niye?"</p>
<p class="calibre4">"Bazı şeyler almam gerekiyor. Burada yok. En geç üç saatte dönerim. Ayşe teyzenin kulağı sende olacak. Gürültü duyarsan merak etme, Yusuf Ağa bavulları, sandıkları taşıyor. Arada bir yorganı açıp yaralarını havalandır. Ben yokken sıkışırsan, sakın kendini tutma. Gelince icabına bakarım. Oldu mu?"</p>
<p class="calibre4">Çok güldüm.</p>
<p class="calibre4">"Peki."</p>
<p class="calibre4">Burnumu öpüp uçar gibi eski yatak odasına geçti. Bir dakika sonra siyah mantosunu, düğmeli potinlerini giymiş, başörtüsünü sarmış, göründü.</p>
<p class="calibre4">"Gidiyorum."</p>
<p class="calibre4">Sağ elimi sallamaya çalıştım ama beceremedim.</p>
<p class="calibre4">"Sfo kalo."</p>
<p class="calibre4">Merdivenleri acele acele indi, kapı açıldı, kapandı. Gözlerimi keyifle yumdum. Saat dörtte gözleri parlayarak geldi. Umduğundan fazla büyücü oyuncağı bulduğu anlaşılıyordu. Az sonra da ilk marifetini gösterdi.</p>
<p class="calibre4">"Bu ne tiya Eleni?"</p>
<p class="calibre4">"Balık yağı."</p>
<p class="calibre4">Sesimin çıktığı kadar bağırdım.</p>
<p class="calibre4">"İçmem!"</p>
<p class="calibre4">"Bulana kadar canım çıktı pedi mu. Bana acımıyor musun?"</p>
<p class="calibre4">"Hayır!"</p>
<p class="calibre4">Zerre kadar alınmadan yanıma ilişti. "Eğer içersen," dedi, "bayılacağın bir sürprizim olacak."</p>
<p class="calibre4">"İstemiyorum!"</p>
<p class="calibre4">"Yazık."</p>
<p class="calibre4">Benim adıma çok üzülmüş gibi durdu.</p>
<p class="calibre4">"Öğrendiğin zaman çok pişman olacaksın ama!"</p>
<p class="calibre4">Oyunbaz olduğunu bildiğim halde meraklandım.</p>
<p class="calibre4">"Ne peki?"</p>
<p class="calibre4">Alıngan baktı.</p>
<p class="calibre4">"Geçti artık, söylemem."</p>
<p class="calibre4">"Bir ipucu., ver bari."</p>
<p class="calibre4">"Bana güvendiğini sanıyordum."</p>
<p class="calibre4">Sahiden alınmıştı galiba. Hayal kırıklığı içinde yanımdan kalktı.</p>
<p class="calibre4">"Getir!"</p>
<p class="calibre4">Bir anda ne alınganlığı kaldı, ne hayal kırıklığı. Başımı ensemin altından tutup kaldırarak, yarım çay bardağı balık yağını, nefes almama fırsat bile vermeden, boğazıma akıttı. Ööööööö!</p>
<p class="calibre4">"Çabuk, şunu da iç!"</p>
<p class="calibre4">Bu sefer limonata bardağını ağzıma dayadı. Can havliyle içebildiğim kadar içtim. Ağzımı, çenemi, göğsümü sevinç çığlıkları atarak sildi.</p>
<p class="calibre4">"Ooooh yavrimu! Ben de bu gece sözümü yerine getireceğim."</p>
<p class="calibre4">Öbür odaya koştu, bu sefer bir tepsiyle döndü! Gazapla baktığımı görünce, en masum yüzünü takınarak, "Niye öyle bakıyorsun," dedi çok şaşmış gibi, "ikindi kahvaltısı."</p>
<p class="calibre4">Tepsiyi övünçle sehpaya bıraktı. O iğrenç balık yağını içtikten sonra, ballı süte, reçelli kaymağa, üzerine pekmez dökülmüş elma tatlısına itiraz etmek anlamsız kaçacaktı.</p>
<p class="calibre4">Rumca, Türkçe şarkılar söyleyerek, doktorun taklidini yaparak, öperek, severek hepsini yedirdi. Coşkuyla pis yüzümü öptü.</p>
<p class="calibre4">"Canimuuuuu! Seni çok seviyorum!"</p>
<p class="calibre4">Yeniden ekmek çiğneyip yapıştırdı. Kollarımın, bacaklarımın alçı dışında kalan kısımlarını ovdu. Okşayarak, "Sağ dizin sağlam," dedi, "bacağını biraz hareket ettir." Hastanede de bu hareketi yapmamı istemişlerdi ama reddetmiştim. Şimdi başkaydı tabii.</p>
<p class="calibre4">"Ay de pedi mu.”</p>
<p class="calibre4">"Peki."</p>
<p class="calibre4">Dizimi hareket ettirir ettirmez, bir ağaç deli gibi büyüyerek yaklaştı.. Dalları çatırdayarak kırılıyor, çiziyor, yırtıyor, parçalıyordu.. Kuşlar çığlık çığlığa kaçıştılar. Kızıl bir karanlık.. Aaaaaah!</p>
<p class="calibre4">"Ne oldu, niye bağırdın?"</p>
<p class="calibre4">Telaşla terimi sildi.</p>
<p class="calibre4">"Tamam, vazgeçtim, başka zaman deneriz."</p>
<p class="calibre4">Bir daha sağ dizimi bükmemi teklif etmedi. Akşam üzeri cadılar ziyarete geldiler. Sahiden üzülmüş görünüyorlardı.</p>
<p class="calibre4">"Aaa, o aslan gibi delikanlı, ne hale gelmiş ?"</p>
<p class="calibre4">"Vah vah vah."</p>
<p class="calibre4">"Allah beterinden saklasın."</p>
<p class="calibre4">"Bundan beteri olur mu ayol?"</p>
<p class="calibre4">Bir ağızdan kocakarı ilaçları tarif etmeye giriştiler. Tiya Eleni dikkatle dinliyor, aklına yatanları bir daha tarif ettiriyordu. Birini çok beğendi.</p>
<p class="calibre4">" Yumurtanın kabuğunu havanda döve döve toz haline getireceksin. Limon suyu ile karıştırıp bulamaç yapacaksın. Sonra top top edip, pişmiş yumurtanın zarına sar günde üç defa yuttur. Kırığa, çatlağa birebir gelir."</p>
<p class="calibre4">Eyvah!</p>
<p class="calibre4">"Ben de bugün Mısır Çarşısı'na gittim. Kudret narı diye bir meyve varmış. Zeytin yağının içinde eritilip.."</p>
<p class="calibre4">Cadılar, "Aaaa! O da harika bir ilaçtır. Her gün sür, kısa zamanda yara izi bile kalmaz. Keşke alsaydın!" diye bağırıştılar. Tiya Eleni, "Aldım." dedi.</p>
<p class="calibre4">Demek ki bir de o yağa bulayacaktı beni!</p>
<p class="calibre4">Cadılar gittikten sonra, işleri biten Ayşe teyze ile Yusuf Ağa da veda edince, evde yalnız kaldık. Tiya Eleni hemen siyah elbisesini çıkarıp sarı maşlahını geçirdi sırtına. Lambaları yaktı. Bir çorba kaşığı zehir gibi kınakına şurubu içirdi. Ööööf!</p>
<p class="calibre4">"İştah açar yavrimu."</p>
<p class="calibre4">Dudaklarıma o yağdan sürdü. Elimi ovdu, karnımı ovuşturdu.</p>
<p class="calibre4">"Canimu, istersen sen devam et. Hem elini, kolunu çalıştırmış olursun, hem bağırsaklarını. Ben eşyalarımızı yerleştireyim."</p>
<p class="calibre4">Etekleri uçarak iç odaya geçti. Yine o eski, capcanlı, dipdiri tiya Eleni olmuştu. Açık bıraktığı kapıdan görüyordum. Eğiliyor, kalkıyor, dolaşıyor, hiç durmadan hareket ediyor, gözlerimiz karşılaştıkça gülümsüyordu. Eşyaları yerleştirince aşağıya indi. Şarkı söyleyerek yan odaya bir şeyler taşıdı durdu. Yemek için sehpayı hazırladı.</p>
<p class="calibre4">"Yine mi., yemek., tiya Eleni?"</p>
<p class="calibre4">Hiç yüz vermeden ağzımı sildi. Bir kadehle bir de şişe getirmişti.</p>
<p class="calibre4">"Bu da Rum cadıların ilacı!"</p>
<p class="calibre4">"O da ne?"</p>
<p class="calibre4">"Şarap. İyileşene kadar her akşam bir kadeh. Kan yapar. Buna da itiraz etmezsin ya."</p>
<p class="calibre4">Güldüm. Önce bana bir yudum verdi. Sonra kendi bir yudum aldı.</p>
<p class="calibre4">"Yemekler şaraba uygun değil ama ne yapalım canimu, çiğneyebildiğin zaman acısını çıkarırız."</p>
<p class="calibre4">Bir kaseye ekmek doğramaya başladı.</p>
<p class="calibre4">"O zaman her gün ziyafet sofrası kuracağım sana."</p>
<p class="calibre4">Üzerlerine et suyu döktü. Ayrıca sütlü patates ezmesi, çılbır ve üryani eriği hoşafı varmış. Her birinin yararını anlatmaya başladı. Dinlemiyordum bile. İçinden aydınlatılmış gibi parlayan duru yüzünü seyrediyordum.</p>
<p class="calibre4">Yemekten sonra yine baştan aşağı temizledi beni. Çarşafın altına sofra muşambası yaydı, yüzüme, vücuduma bugün aldığı yağdan sürdü. Alnıma yeniden ekmek yapıştırdı. Ortalığı topladı. Sobaya elma kabukları attı.</p>
<p class="calibre4">"Canimu, ben şimdi gelirim."</p>
<p class="calibre4">Yıkanırken seslendi.</p>
<p class="calibre4">"Pedi mu, sıkılmıyorsun ya?"</p>
<p class="calibre4">"Ohi.”</p>
<p class="calibre4">Biraz sonra geldi. Beyaz bir havluya sarınmış, saçlarını dökmüştü. Kolları, omuzları açıktı. Kanepeye çarşafını, yorganını serip yatağını hazırladı. Yastığını, karyolamın başucuna koyup yanıma yerleşti, sırtını yasladı. Ayağını uzattı.</p>
<p class="calibre4">"Oooh!"</p>
<p class="calibre4">Havlu bebek yüzüne benzeyen dizlerini bile örtmüyordu. Kusursuz bacakları porselen gibi ışıldamaktaydı.</p>
<p class="calibre4">"Roman okumamı ister misin?"</p>
<p class="calibre4">"Hıı."</p>
<p class="calibre4">"Uykun gelince söyle."</p>
<p class="calibre4">"Hm."</p>
<p class="calibre4">Uzanıp komodinin çekmesinden Türkçe bir roman aldı. Yüksek sesle okumaya başladı. Elimi azıcık kımıldatsam bacağına dokunabilirdim ama cesaret edemiyordum. Çaydanlık cızırdıyor, hava elma ve tiya Eleni kokuyordu. Şaraptan mı, mutluluktan mı bilmem, sarhoş olmuştum. Birden kitabı kapattı.</p>
<p class="calibre4">"Uyuyorsun sen!"</p>
<p class="calibre4">Zıplayıp kalktı.</p>
<p class="calibre4">"Sözümü tutmalıyım! Yoksa bir daha inanmazsın bana." Öbür odaya koştu. Telaşla bağırdı.</p>
<p class="calibre4">"Pedi mu!"</p>
<p class="calibre4">"Korkma, uyumuyorum."</p>
<p class="calibre4">"Aferin, bir dakika sonra oradayım!"</p>
<p class="calibre4">Kapının aydınlık çerçevesi içinde belirdi. Ta yıllarca önce, beni memnun etmek için aldığı o beyaz, dantel geceliği giymişti. Buğu gibi dantelin altında çıplak bedeni, gümüş gibi parlıyordu.</p>
<p class="calibre4">"Ağapi mu, beni yanma alacak mısın?"</p>
<p class="calibre4">Galiba hiç tanımadığım birinin gördüğü olağanüstü bir rüyada yaşamaktaydım. Her kimse o, şu ara uyanıp da rüyası sona ererse, mahvolup giderdim. Telaş içinde yorganı aralamaya çalıştım. Geceliği hışırdayarak koynuma girdi. Sokulup sarıldı. Hiç kımıldamadan, kıpırdamadan durduk. O dolu dolu sessizliği bozmayı ikimiz de göze alamıyorduk. Nereden nereye gelmiştik. Nihayet, "Tiya Eleni?" diye fısıldadım.</p>
<p class="calibre4">"Hıı?"</p>
<p class="calibre4">"Şimdi de., sen uyuyorsun."</p>
<p class="calibre4">"Hiç uyur muyum,"</p>
<p class="calibre4">"Ya ne., yapıyorsun?"</p>
<p class="calibre4">"Dua ediyordum."</p>
<p class="calibre4">"Sonra kanepede mi., yatacaksın?"</p>
<p class="calibre4">Keyifle iç geçirdi.</p>
<p class="calibre4">"Ben artık senden ayrı yatar mıyım? Yanında bir karış yer olsa, küçülür, yumulur, oraya sığarım. İşte böyle."</p>
<p class="calibre4">Daha da sokuldu.</p>
<p class="calibre4">"Kanepeyi ne olur, ne olmaz diye hazırladım. Bakarsın yine bir Gülistan gelir."</p>
<p class="calibre4">"Bu pis yağ., geceliğini., berbat edecek."</p>
<p class="calibre4">Kulağımı öptü.</p>
<p class="calibre4">"Aldırma! Bir daha gecelik giyecek değilim ki. Artık kendi evimizdeyiz."</p>
<p class="calibre4">Kalbim bütün kaburgalarımı çatlatacak gibi atıyordu. Elini aradım. Ellerimiz bir anda birbirine yapıştı. İçimde bir şarkı dolaşmaya başlamıştı.</p>
<p class="calibre4">Çılgınca öpsem seni</p>
<p class="calibre4">Bunca hasrete bedel..</p>
<p class="calibre4">Ama o kadar ileri gitmeye cesaret edemedim. Birbirimizin sıcaklığında uyuduk.</p>
<p class="calibre4">Her zamanki tezcanlılığı ile kör karanlıkta kalkıp cadıların tarif ettiği bulamacı yapmış. Pişmiş yumurta zarına sarıp yutturdu. Dudaklarımın çatlağı, patlağı azalmış gibi geldi bana. Aynaya bakmak istedim ama izin vermedi. Yüzümü öpücüğe boğdu.</p>
<p class="calibre4">"Biraz daha sabret, ne olur. Se parakalo."</p>
<p class="calibre4">Gevezelik ede ede yıkadı, yağladı, yedirdi, içirdi, ağrıyan yerlerimi, kolumu, elimi ovdu. Yorganını, çarşaf mı toplayıp kanepenin bir köşesinde bıraktı. Bir daha da hiç oradan kaldırmadı. Öğleye doğru bir gürültü koptu.</p>
<p class="calibre4">"Piyolo, piyolo, piyolo, piyoloo looo piiii!"</p>
<p class="calibre4">"Çocuklar!"</p>
<p class="calibre4">"Tabii, bugün cuma."</p>
<p class="calibre4">Başörtüsünü örtüp kapıyı açmaya koştu. Bir süre yanımızda oturdu. Çocuklar çok saygı gösterdiler. Çilli Surat bile şöyle bir göz attı, bir daha bakmadı. Onlar da 'tiya Eleni' demeye başladılar. Bana da sanki sapasağlammışım gibi davranıyorlardı. Önce biraz alındım ama sonra hoşuma gitti. Evde yalnız olduğumuzu öğrenen Orhan derhal işbölümü yaptı. Her sabah biri uğrayıp ekmekle gazete bırakacak, tiya Eleni'nin istediği şeyleri de öğleyin alıp getirecekti. Hepsi sevinçle kabul etti. Çaylarını içince izin istediler.</p>
<p class="calibre4">"Seni ne kadar seviyorlar, yavrimu."</p>
<p class="calibre4">Göğsüm kabardı. Akşama kadar gitti, geldi, çekişe çekişe bir şeyler içirdi. Bakımımı yaptı. Parmaklarının ucunu dudaklarımda dolaştırdı. Zafer çığlığı attı.</p>
<p class="calibre4">"O yağ ne kadar yararlıymış, gördün mü pedi mu? Dudakların eskisinden güzel oldu."</p>
<p class="calibre4">"Zaten iyileşiyordu."</p>
<p class="calibre4">Sihirli yağma laf ettim diye dargın baktı. Hafifçe krem sürdü. Akşam yemeğini neşeyle yedik. Şarabımızı içtik. Plak çaldı. Roman okudu. Son işleri de yaptıktan sonra, "Ben bir su döküneyim," dedi, "sen uyu istersen."</p>
<p class="calibre4">Deli! Uyumamak için gözlerimi dört açtım.</p>
<p class="calibre4">İç çamaşırı ile bedenine yapışmış bir kaşkorse vardı üzerinde. İnce, yumuşak kumaşın altında diri memeleri zıp zıp zıplıyor, uçları helezonlar çiziyordu. Koştu, yanıma giriverdi.</p>
<p class="calibre4">"Sen hâlâ uyumadın mı yavrimu?"</p>
<p class="calibre4">Güldüm. O da güldü. Kaşkorsesini çekiştirdim.</p>
<p class="calibre4">"Eskiden., böyle şeyler., giymekten sıkılırdın. Sana ne oldu tiya Eleni?"</p>
<p class="calibre4">Yanağını omuzuma yasladı.</p>
<p class="calibre4">"Utanmak yalnız senin hakkın mı, canimu?"</p>
<p class="calibre4">"Benden mi utandın?”</p>
<p class="calibre4">"Eskiden utanmazdım tabii. Küçücük bir insancıktın.."</p>
<p class="calibre4">Sokuldu.</p>
<p class="calibre4">"..Ama aradan çok zaman geçti. Şimdi ben senin yanında küçücük kaldım. Elim elinde kayboluyor."</p>
<p class="calibre4">Tüyleri uzamış yağlı yüzümü okşadı.</p>
<p class="calibre4">"Dün akşam, geceliksiz yatabileceğim! sanmıştım. Sabah aklım başıma geldi. Fakir çeyiz bohçam imdadıma yetişmeseydi, ne yapardım bilmem.”</p>
<p class="calibre4">Hak verdiğim için sustum. Ben de tiya Eleni'nin kadınca çıplaklığına el uzatabileceğimi hiç sanmıyordum. Kırıldığımı düşünerek telaşla, "Yavrimu?" diye fısıldadı.</p>
<p class="calibre4">"Ne?”</p>
<p class="calibre4">"İstersen çıkarayım!"</p>
<p class="calibre4">İçtenlikle, "Yoo, kalsın!” dedim. İnanmadı, iyice huzursuzlandı, "Aman vre," diye söylendi, "ben yine neden kırıtıyorum ki? Ölmedin, kavuştuk, iyileşiyorsun. Bu mucize değil de ne?" haç çıkardı, "Böyle bir mucize karşılıksız bırakılır mı?"</p>
<p class="calibre4">Bir hamlede doğrulup kaşkorseyi fırlattı. Büzüldüğümü fark edince gülmesi geldi. Üzerime eğildi, gözleri koyulaşmıştı, memelerini yavaşça göğsüme yasladı.</p>
<p class="calibre4">"Bak, Haspayla Hoppa seni ziyarete geldiler.”</p>
<p class="calibre4">Bir türlü elimi uzatamıyordum. Cesaret verdi.</p>
<p class="calibre4">"Zavallıcıkları okşasana biraz. Darılacaklar."</p>
<p class="calibre4">Parmaklarımın ucuyla dokundum. Okşayabileyim diye kollarının üzerinde yükselerek memelerini iki billur top gibi sarkıttı. Küçücük tomurcuk, avucumun içinde boğum boğum büyüyüp olgunlaştı, tombul bir çilek oldu. Usulca yaklaştırdı. Sabırsızlıktan kurumuş ağzım, yıllarca sonra yine çilek şerbetiyle dolup taştı. Bütün bedenim seyirip geriniyor, kanım fokurduyordu.</p>
<p class="calibre4">"Dinlen artık pedi mu."</p>
<p class="calibre4">Başımı okşayarak yanıma uzandı. Elimi, belinin altından geçirmek isterken, kendimi tutamayıp inledim.</p>
<p class="calibre4">"Ne oldu?”</p>
<p class="calibre4">"Bir şey yok."</p>
<p class="calibre4">"Niye inledin öyleyse? Söyle!”</p>
<p class="calibre4">"Omuzum acıdı biraz."</p>
<p class="calibre4">"Ah yavrimu."</p>
<p class="calibre4">Sıcak vücudunu güçlükle kendime çekip başımı başına yasladım.</p>
<p class="calibre4">"Ölmek ne, başımın ağrımasını bile istemiyorum artık. Onun için ne dersen yapacağım, ne verirsen yiyeceğim, ne getirirsen içeceğim. Söz!"</p>
<p class="calibre4">"Canimuuuuuuu!”</p>
<p class="calibre4">Delirip ağzımdan öptü. Ben de onunkini öptüm. Duramadık, yasakları, korkuları, kuruntuları yıka yıka, soluk soluğa, tıkana tıkana öpüştük. Birbirimize doyamıyorduk.</p>
<p class="calibre4">Dudak dudağa uyuduk.</p>
<p class="calibre4">Sabah hevesle uyandım, yatakta yoktu. Erkenden kalkmış, sobayı yakmıştı. Çaydanlığın ağzından buhar tütüyordu. Bağırdım.</p>
<p class="calibre4">"Tiya Eleni!"</p>
<p class="calibre4">"Erhome!"</p>
<p class="calibre4">Merdiveni ikişer ikişer çıkarak geldi.</p>
<p class="calibre4">"Kalimera kuklaki mu."</p>
<p class="calibre4">"Kalimera Elenimu."</p>
<p class="calibre4">Kahvaltı tepsisini sehpanın üzerine bıraktı. Koca bir bardak pekmez içirdi. Midem döne döne, hiç şikayet etmeden bitirdim. Ağzımdan öptü. Keyifle yalandı.</p>
<p class="calibre4">"Ooooh, ti ğligo stoma ehis ."</p>
<p class="calibre4">Neşeyle yorganı açtı. Rezil oldum. Namussuz Maymunaki, geldiğimizden beri kıpırdayıp duruyordu ama hiç böyle şımarmamıştı. Utanç içinde gözlerimi kapadım. Eli dokundukça büsbütün azıyordu. Durdurmam mümkün değildi. Temizlik sona erince, elini sağ kasığıma bastırdı.</p>
<p class="calibre4">"Ağrıyor mu?"</p>
<p class="calibre4">Mırıldandım.</p>
<p class="calibre4">"Biraz."</p>
<p class="calibre4">"Orası da çürümüş. Neyse, iyileşiyor."</p>
<p class="calibre4">Sonra bağırta bağırta omuzumu, kolumu ovmaya başladı.</p>
<p class="calibre4">"Yeter artık!"</p>
<p class="calibre4">"Ama yavrimu."</p>
<p class="calibre4">"Canımı yakıyorsun!"</p>
<p class="calibre4">Kolumu çekip kurtardım.</p>
<p class="calibre4">"Peki, peki, tamam."</p>
<p class="calibre4">Çabucak vücudumu silip uzun uzun yağladı, ellerini yıkayıp geldi.</p>
<p class="calibre4">"Pedi mu."</p>
<p class="calibre4">"Hu."</p>
<p class="calibre4">"Başını bana döndür. Kahvaltı edeceksin."</p>
<p class="calibre4">Hay Allah!</p>
<p class="calibre4">Sözünü dinledim ama gözlerine bakamıyordum. İçine kimbilir neler kattığı koyu sütü içirirken, pat diye, "Maymunakinin yaramazlık etmesine mi canın sıkıldı?" diye sordu. Kızardığımı hisssettim. Gülerek yanağımı okşadı.</p>
<p class="calibre4">"Kendini boşuna üzüyorsun. Ne olmuş? Bana hep şımarmaz mı o? Ben onun da tiyası değil miyim? Az mı emeğim geçti ona?”</p>
<p class="calibre4">Ciddileşti.</p>
<p class="calibre4">"Ah yavrimu, o da iyi değildi. Yarışma kadar morarmıştı zavallıcık. Ancak bugün biraz kendine geldi. Onun için arsızlığına kızmadım, tersine sevindim. Bir şey söyleyeyim mi?"</p>
<p class="calibre4">"Hu."</p>
<p class="calibre4">"O da senin gibi boylu poslu, yakışıklı, gururlu bir delikanlı olmuş," dedi iftihar içinde, "Maymunaki adı artık hiç yakışmıyor ona. Başka bir ad bulmalı." Böyle konuşa konuşa rahatlattı beni. Bir daha da utanmadım. Kalkıyordu, birdenbire, "Adı Moby Dick olsun!" diye bağırdı.</p>
<p class="calibre4">"Nereden aklına geldi?"</p>
<p class="calibre4">"Beğenmedin mi yoksa, canimu?"</p>
<p class="calibre4">Elini okşadım. Keyiflendi. Akşama kadar şarkı söyleyerek çalıştı. Doktor gelmeden, telaş içinde yağları silip ilaç sürdü. Kapı çalınınca, suratımdaki ekmek parçalarını da alarak son suç izlerini de ortadan kaldırdı. Doktor burnundan soluyarak yüzümü inceledi.</p>
<p class="calibre4">"Hımmm. Yüzdeki şiş iniyor."</p>
<p class="calibre4">Yaralarımı gözden geçirdi.</p>
<p class="calibre4">"Hımmm."</p>
<p class="calibre4">Sağ elimi, kolumu muayene etti. Ağrıdığını söyledim, kızdı.</p>
<p class="calibre4">"Kırılmadığına şükret köftehor."</p>
<p class="calibre4">Başımdaki yaraya baktı.</p>
<p class="calibre4">"Biliyor musunuz, bu delinin kafasında tam on bir tane dikiş vardı!"</p>
<p class="calibre4">Tiya Eleni dehşete düşünce, kıs kıs güldü.</p>
<p class="calibre4">"İçi yararsız ama ambalajı sağlam ve süslü bir kafa. Kadınlar için satılan o güzellik ıvır zıvırı gibi."</p>
<p class="calibre4">Pansuman yaptı. Göğüs sargımı açıp yeniden sardı.</p>
<p class="calibre4">"Kaç kaburgası çatlak?"</p>
<p class="calibre4">"Üç."</p>
<p class="calibre4">"Ah mana mul Ben bir tanesi çatlak sanıyordum. Ne kadar zamanda kaynar bu çatlaklar?"</p>
<p class="calibre4">"Vücut güçlü olsa çabuk kaynardı. Birkaç hafta daha sürecek herhalde. Sakın kımıldatmayın!"</p>
<p class="calibre4">"Ama yatmaktan arkasında yaralar açılmış."</p>
<p class="calibre4">"Ee, o kadar borcun bu kadar harcı olur."</p>
<p class="calibre4">Azametle durdu, "Mamafih genel durum beklediğimden çok iyi," dedi, "söylediklerimi yaptığınız anlaşılıyor. Teşekkür ederim."</p>
<p class="calibre4">Çaktırmadan bakışıp gülüştük.</p>
<p class="calibre4">Daha doktor köşeyi dönmeden, harıl harıl ilaçları silip yağı sürdü. Çarçabuk ekmek içlerini yapıştırdı. Havalar iyice ısınmıştı ama belki üşürüm diye sobayı yaktı. Yemekten sonra kitap okurken bacağına dokundum.</p>
<p class="calibre4">"Tiya Eleni?"</p>
<p class="calibre4">"Söyle yavrimu."</p>
<p class="calibre4">"Yanıma gel artık."</p>
<p class="calibre4">Anında yorganı aralayıp altına kaydı. Gözlerini kapayarak bir kuzu uysallığıyla ağzını uzattı.</p>
<p class="calibre4">Ah! Dudakları ne kadar güzel, dolgun, yumuşak ve sıcaktı. Nefesi akide şekeri gibi kokuyordu. Daha öperken yeni bir öpüşe acıkıyordum.</p>
<p class="calibre4">Okşamak için kolumu oynatınca yine inledim. Mutlu bir kedi gibi mırlıyordu, üzüntüyle sustu. Bir daha da sesi çıkmadı.</p>
<p class="calibre4">Bir iki gün sonra, kahvaltı sırasında, "Tiya Eleni!"diye bağırdım. Ödü patladı.</p>
<p class="calibre4">"Ne var?"</p>
<p class="calibre4">"Bak!"</p>
<p class="calibre4">Ağzımı açıp kapadım, sağa sola oynattım.</p>
<p class="calibre4">"Çenem hiç ağrımıyor!"</p>
<p class="calibre4">Boynuma saldırdı.</p>
<p class="calibre4">" Yavrimuuuuuuuuu!"</p>
<p class="calibre4">Ok gibi fırlayıp zeytin, peynir, yumurta getirdi. Sobada ekmek kızarttı. Zeytinlerin üzerine kekik, peynirin üzerine anason serpmişti. Lokma lokma yedirdi. Kahvaltı bitince öbür odaya koştu. Kara koncolos olarak geri döndü.</p>
<p class="calibre4">"Artık her şeyi yiyebileceğine göre et filan alayım. Bir saat sonra buradayım."</p>
<p class="calibre4">Öpüp uçtu. Gazete okurken içim geçmiş. Mırıltısıyla uyandım. Sehpayı hazırlıyordu.</p>
<p class="calibre4">"Yavrimu, terbiyeli sulu köfteyle ciğer ızgara yaptım. Cacık, piyaz, meyve salatası var. Kaymaklı ekmek kadayıfı da aldım."</p>
<p class="calibre4">Hepsini yedirdi. Az kaldı çenem yeniden çatlayacaktı. Birden ortadan kayboldu. Uyumak üzereydim, güle oynaya geldi. Yastığmı sağ ayağımın yanma yerleştirdi.</p>
<p class="calibre4">"Ne yapıyorsun?"</p>
<p class="calibre4">"Koynuna geliyorum canimu. Öyle güzel yedin ki ödülü hak ettin."</p>
<p class="calibre4">Maşlahını çıkardı. Paçaları dantelli, kısa iç çamaşırıyla kaldı. Başını ayakucuma koyup sırt üstü yatarak bacaklarını topladı. Uykulu uykulu baktı.</p>
<p class="calibre4">Hayranlıktan dilim tutulmuştu.</p>
<p class="calibre4">"Ağapi mu, düşündüm ki kumruları böyle daha rahat sevebilirsin."</p>
<p class="calibre4">Başımı mermer gibi serin, pürüzsüz bacağına dayadım. Burnuma taze çimen kokusu geldi. Elimi tutkuyla uzattım, omuzum ağrıdı ama umursamadım bile. Hoplayıp zıplayan kumruları yakalayıp okşamaya çalıştıkça, küçük kahkahalar, kısık çığlıklar ata ata, işveyle bir sağa, bir sola dönüyor, kendini çekiyor, bırakıyor, doğruluyor, yatıyor, canıma okuyordu. Ancak neden sonra bu oyunun amacını kavrayabildim. Sağ elimle kolum belki de bir saattir, hiç durmadan hareket etmekteydi. Zevkten sarhoş, bağırdım.</p>
<p class="calibre4">"Yanıma gel!"</p>
<p class="calibre4">Nazlandı.</p>
<p class="calibre4">"Yanında değil miyim, canimu?"</p>
<p class="calibre4">"Başını yanıma koy! Haydi. Lütfen."</p>
<p class="calibre4">"Malista paşamu."</p>
<p class="calibre4">Yerinden fırladı, koşa koşa dolaşıp bu sefer de sol yanıma uzandı. Başını yanıma koymuştu ama sevmek için kolumu o yana uzatmam gerekiyordu.</p>
<p class="calibre4">Bu tuzağa seve seve düştüm. Bir yandan kıkırdıyor, bir yandan da güya sızlanıyordu.</p>
<p class="calibre4">"Ah Pomaya, beni bu çocuğun oyuncağı olmaktan ne zaman kurtaracaksın?"</p>
<p class="calibre4">Sabah akşam bu harika oyunu oynadık. Doktorun ağzı açık kaldı.</p>
<p class="calibre4">"Allah Allah.. Allah Allah.."</p>
<p class="calibre4">"Bir aksilik mi var?"</p>
<p class="calibre4">"Hayır efendim, ne münasebet! Herif iyice canlanmış! Yüzünün şişi inmiş gibi. Yaralar kapanmak üzere. Sesi açılmış. Kolu da çalışıyor! Allah Allah.. Ama ben bu delikanlının çok çabuk iyileşeceğini söylemiştim zaten, değil mi? "</p>
<p class="calibre4">Gülmemeye çalıştık. Kaburgalarımı yokladı. Bir gözü de bendeydi.</p>
<p class="calibre4">"Kaburgalardaki çatlaklar da kaynamış galiba. Ama ne olur, ne olmaz, sargıyı açmak için birkaç gün daha bekleyelim."</p>
<p class="calibre4">Sonra sol kolumu gözden geçirdi.</p>
<p class="calibre4">"Alçıyı sıkı yapmışlar, açıkta kalan parmaklarını biraz oynatmaya çalışsın. Artık günde bir iki adım da yürütün. İstemese de zorlayın. Ekrem Paşa hastaymış, ona uğrayacağım.</p>
<p class="calibre4">Yoksa ben yürütürdüm."</p>
<p class="calibre4">Tiya Eleni doktoru geçirip şen şakrak geri döndü.</p>
<p class="calibre4">"Ayde canimu, kalk bakalım, evde gezmeğe çıkıyoruz!"</p>
<p class="calibre4">Yüzümü görünce apışıp kaldı.</p>
<p class="calibre4">"Ter içindesin. Ne oldu?"</p>
<p class="calibre4">Koşup sarıldı.</p>
<p class="calibre4">"Neyin var?"</p>
<p class="calibre4">Titrediğimi fark edince yorganı açıp girdi, sıkı sıkı sarıldı. Başımı öbür yana döndürdüm. Yüzümü yavaşça kendine çevirdi.</p>
<p class="calibre4">"Söyle yavrimu.”</p>
<p class="calibre4">Gözlerimi kapadım. Yalvardı.</p>
<p class="calibre4">"Se parakalo."</p>
<p class="calibre4">Sonunda can damarıma bastı.</p>
<p class="calibre4">"Anlatmazsan ölümü gör!"</p>
<p class="calibre4">Nasıl bir öfkeyle baktımsa, "Sinhoreseme, pedi mu," dedi telaşla, "ağzımdan kaçtı."</p>
<p class="calibre4">"Geri al öyleyse!"</p>
<p class="calibre4">"Ama bir kere söylemiş bulundum."</p>
<p class="calibre4">Yumruklarımı sıktım.</p>
<p class="calibre4">"Anlatacağım, geri al!!"</p>
<p class="calibre4">Yeminini hemen geri aldı.</p>
<p class="calibre4">"Sen beni sahici bir erkek sanıyorsun. Sanki öyleymişim gibi davranıyorsun artık bana. Oysa ödleğin biriyim! Ayağa kalkmaktan ödüm kopuyor."</p>
<p class="calibre4">"Yani ?"</p>
<p class="calibre4">"Sakın 'ayağa kalk, yürü' diye zorlama beni! Sakın! Sakın!"</p>
<p class="calibre4">Yüzünü yüzüme dayadı.</p>
<p class="calibre4">"Canimu."</p>
<p class="calibre4">"Hu."</p>
<p class="calibre4">"Yürümek istememene çok sevindim."</p>
<p class="calibre4">Şaşırdım.</p>
<p class="calibre4">"Niye şaşırdın? Yürümezsen, senin gibi huysuz bir yatalağa kimse bakmayacağı için daha yıllarca burada, benimle kalırsın. Yemeğini yediririm, altına sürgü sürerim, poponu temizlerim, hareket etmediğin için kalçalarında açılacak yaralara bakarım, ip gibi inceleşecek bacaklarını fiyong yapıp..."</p>
<p class="calibre4">Hınzır, alay ediyordu benimle. Sol kolumun alçısını yavaşça başına vurdum.</p>
<p class="calibre4">"Yeter!"</p>
<p class="calibre4">Güya canı çok yanmış gibi ağlamaklı bir sesle şarkı söylemeye başladı.</p>
<p class="calibre4">Harami naseyimme ta kesnitya mu</p>
<p class="calibre4">Ke ola ta dakriya pu ehisa potami Glitoses pikres pu ya harisu ke traviksa Harami nasiyumme harami..</p>
<p class="calibre4">Galiba 'haram olsun, senin yüzünden uykusuz kalmalarım, döktüğüm sel gibi göz yaşlan, katlandığım acılar, haram olsun sana haram gibi bir şeyler söylüyor, göz ucuyla da bana bakıyordu. Ağzını ağzımla kapattım. Ağlamayı kesti, ben de korkumu unuttum. Öpüştükçe öpüşmenin inceliklerini, bilmediğimiz yollarını, gizli lezzetlerini keşfediyorduk. Artık kendini tutmayı da bırakmıştı. Ninni söyler gibi usul usul, için için dem çekiyordu. Durmadan kıpırdadığından, elbisesinin etekleri yukarı sıyrılmıştı. Kamının aşağısı elimin tersine değdi. İç çamaşırının altından kıvırcığın sıcaklığını, perçemlerini hissediyordum. Fark edince kendini yavaşça geri çekti.</p>
<p class="calibre4">"Yemek saati yaklaşıyor pedi mu."</p>
<p class="calibre4">Kalktı. Yürüme konusunu da bir daha açmadı.</p>
<p class="calibre4">Anneannem her gün Yusuf Ağayı yollatıp bilgi alıyordu. Perşembe sabahı kendi geldi. Bağıra bağıra koştu, sarıldı.</p>
<p class="calibre4">"Aman yarabbi! Toparlanmış bu! Ben de aptal gibi gelmekten korkuyordum. Nazar değecek ayol. Yarın Menekşe'yi getireyim, zaten 'beni de götür' diye başımın etini yiyor, ya kurşun döksün, ya ateş söndürsün."</p>
<p class="calibre4">Yanıma oturup evden haberler verdi. Gülistan yine hamileymiş. Osman Ağabeyin işi iyi gidiyormuş. Amcama bir durgunluk gelmiş. Büyükbabam...</p>
<p class="calibre4">Yalvararak baktı.</p>
<p class="calibre4">"Yarın büyükbabanı da getirebilir miyim?"</p>
<p class="calibre4">Tiya Eleni beni beklemeden, "Tabii, çok sevinir.." diye atıldı, "Daha az önce, özlediğini söylüyordu." Kızdım ama bir şey diyemedim. Anneannem giderken tiya Eleni'yi de öptü.</p>
<p class="calibre4">"Sağ ol kızım."</p>
<p class="calibre4">O da utanıp kızardı. Bütün gün hiç durmadan çalıştı. Kaşla göz arasında alışverişe bile gitti. Sevinç içinde döndü. Yine acaip bir şeyler bulup almıştı herhalde.</p>
<p class="calibre4">Doktor akşamüstü oflaya poflaya geldi.</p>
<p class="calibre4">"Sıcaklar bastı. Bakırköy artık her gece toptan delirir."</p>
<p class="calibre4">Sıkı bir muayeneden geçirdi. Önce göğüs sargımı çözdü. Altından nemli, buruşuk, soluk bir deri çıktı. Midem bulandı. Sonra garip bir makasla sol kolumun alçısını keserek açtı. Kolum kıvrılıp kaldı. Açmaya çalıştım ama başaramadım. Tiya Eleni korkuyla inledi. Doktor, "Hareketsizlikten kaslar çekmiş.." dedi. "Eski haline gelmesi için günde en az iki saat elini, kolunu çalıştırması şart. Sabırlı olun. îki haftada ancak açılır."</p>
<p class="calibre4">Sağ dizime vurdu.</p>
<p class="calibre4">"Bunu da çalıştırsın! Bu dizde bir şey yok. Niye hareket ettirmiyor, anlamıyorum. Her gün birkaç adım yürütüyorsunuz tabii, değil mi ?"</p>
<p class="calibre4">"Evet efendim."</p>
<p class="calibre4">"Zorluk çıkarıyorsa..."</p>
<p class="calibre4">"Hayır."</p>
<p class="calibre4">Başımı okşadı.</p>
<p class="calibre4">"Aferin köftehor. Cankurtaranda söylediklerimi nihayet kavradığın anlaşılıyor."</p>
<p class="calibre4">Güldüm. Niye güldüğümü anlamadan, o da keyifle güldü.</p>
<p class="calibre4">"Eyvallah evlat."</p>
<p class="calibre4">Tiya Eleni, fısır fısır konuşarak doktorla birlikte aşağıya indi. Zavallı koluma baktım. Kirli bir rengi vardı. İyice zayıflamıştı. Dirseğim çalışmıyordu. Parmaklarımı istediğim gibi oynatamıyordum. Biraz sonra sıcak su dolu bir tasla geldi. Oturttu, göğsümü, sırtımı sabunlu suyla silip yavaş yavaş kuruladı, pudraladı.</p>
<p class="calibre4">"Üzülme sakın, bu buruşukluk filan bir gecede geçermiş.”</p>
<p class="calibre4">İncecik bir yün fanila giydirdi. Arkama bir yastık daha yerleştirdi. Oturabilmek bile ne büyük mutlulukmuş. Kolumu keseleyerek kire benzeyen ölü deri parçacıklarını temizledi. Ovaladı, yağ sürdü. Gözleri ışıldayarak, "Yavrimu," dedi, "sıra geldi seni traş etmeğe." Gözlerimi açtım.</p>
<p class="calibre4">"Sen ustura kullanmayı bilmezsin ki! Yüzümü doğrarsın."</p>
<p class="calibre4">"Usturayla yapmayacağım ki o işi. Traş bıçağı diye bir şey çıkmış. Bugün onu aldım. Yoksa berber çağıracaktım."</p>
<p class="calibre4">Boynuma bir peçete dolayıp yüzümü oyun oynar gibi keyifle sabunlamaya koyuldu. Dilinin ucunu iki dudağının arasına sıkıştırıp korka korka yüzümü traş etmeye başladı.</p>
<p class="calibre4">"Bıyıklarımı da kesecek misin?"</p>
<p class="calibre4">İşveyle baktı.</p>
<p class="calibre4">"Kes desen de kesmem."</p>
<p class="calibre4">Sonra saçlarımı düzeltti, dikkatle taradı. Baktı, boynuma atıldı.</p>
<p class="calibre4">"Poli omorfos ise, ağapi mu!"</p>
<p class="calibre4">Ağzımdan öptü. Şenlik başladı. Dinlenmek için başını göğsüme dayadı. Dudakları kabarmıştı. Elimi nemli karnında dolaştırdım. İrkildi, "Sakın daha aşağıya inme!" diye yalvardı. Canım sıkıldı.</p>
<p class="calibre4">"Öyle bir şey yapmayacağıma söz vermiştim! Neden telaşlanıyorsun?"</p>
<p class="calibre4">"Kızma matya mu, ben de kendi kendime ne sözler vermiştim ama senin yüzünden hiçbirini tutamadım. Ah eğo i ka komim! Şu halime baksana! Bütün inançlarımı, yeminlerimi, kararlarımı unutmuş, yarı çıplak, kendimden geçmiş bir halde, dişi bir kedi gibi mırıl mırıl kucağında yatıyorum. Falımda çıksa utançtan fincanı kırardım."</p>
<p class="calibre4">Göğüs geçirdi.</p>
<p class="calibre4">"Aman vre, canımız sağ olsun!"</p>
<p class="calibre4">Silkinip sarıldı, canını verir gibi öptü.</p>
<p class="calibre4">"Ayna getireyim de yüzünü gör. Daha dalga dalga çizik, çürük lekeleri var ama aldırma, eskisine göre çok iyi."</p>
<p class="calibre4">Kalktı, yan odaya gitti. Bir türlü gelmiyordu. Seslendim.</p>
<p class="calibre4">"Tiya Eleni! Ne yapıyorsun?"</p>
<p class="calibre4">"Düşünüyorum."</p>
<p class="calibre4">Eli boş döndü. Gözlerinde muzip ışıklar yanıp sönüyordu.</p>
<p class="calibre4">"Hani ayna?"</p>
<p class="calibre4">"Şey.. Sana ayna vermekten caydım, yavrimu."</p>
<p class="calibre4">Haykırdım.</p>
<p class="calibre4">"Neden?"</p>
<p class="calibre4">"Sebebini gece söyleyeceğim</p>
<p class="calibre4">Zıplaya zıplaya kaçtı. Geri gelmesi için bağırdım, çağırdım, ama kulak asmadı. Azar azar aşağıya kaydım. Çaresizlik içinde gözlerimi kapadım.</p>
<p class="calibre4">Bir bebek kadar acizdim!</p>
<p class="calibre4">Okşayarak uyandırdı. Pek neşeliydi. Yeniden oturttu. Tepsiyi kucağıma koyduğu yastıkların üzerine yerleştirdi. Yemek odamızdaki dört kollu şamdanı da getirmişti. Yaktı. Yemek boyunca barışayım diye cıvıldayıp durdu. Bu sefer ben ona yüz vermedim. İstifini bile bozmadan elimi, yüzümü sildi, dişlerimi fırçalattı. Dayanamayıp barışacağımı bildiğim için başımı sağa sola kaçırdım ama ağzımdan öpmesine engel olamadım. Tabii barıştık.</p>
<p class="calibre4">Dilinin ucunu bıyığımda dolaştırarak, ''Pedi mu," dedi, "yarım saat sonra, arkadaşım Çılgın Tamara, senin için dans edecek."</p>
<p class="calibre4">Şamdanı komodinin üzerine kaldırdı, gramofonu sağ yanımdaki sehpaya taşıdı. Plağı koydu, "Bunu," dedi, "Pera Palas tan sonra almıştım. Çalıp çalıp seni düşünürdüm."</p>
<p class="calibre4">' Yoksa 'Oçi Çomiya' mı?"</p>
<p class="calibre4">"Evet."            '</p>
<p class="calibre4">Ellerini öptüm.</p>
<p class="calibre4">"Seslenince çalmaya başlarsın. Dansını beğenirsen plağı baştan al, Tamara'nın itiraz edeceğini sanmıyorum. İyi kızdır."</p>
<p class="calibre4">Alt kata indi. Sol kolumu açmayı denedim. O kadar canım acıdı ki gözlerimden yaş fışkırdı. Vay canına! Galiba bu gidişle çolak kalacaktım. Merdivenleri patır patır çıkıp yan odaya daldı. Az sonra seslendi.</p>
<p class="calibre4">"Ben hazırım canimu!”</p>
<p class="calibre4">Plağı döndürdüm. Odayı keman ve balalayka sesleri doldururken, Çılgın Tamara yalım gibi odaya süzüldü. Üzerinde sadece dizlerine kadar inen çok bol, kıpkırmızı bir eteklik vardı. Belinden yukarısı, bacakları, ayakları çıplaktı. Saçların da dökmüştü. Mumların dalgalanan ışığı altında, çıplaklığı parlayıp sönerek dans etmeye başladı. Duvara yansıyan gölgeleri de onunla birlikte oynuyorlardı. Eteğinin bir yanını yavaşça toplayarak döndü.</p>
<p class="calibre4">Hriste ke Panaya!</p>
<p class="calibre4">Etekliğin altına da bir şey giymemişti. Dönerek, kıvrılarak, nazlı nazlı sallanarak dans ederken, eteğinin bir o yanını, bir bu yanını kaldırıp bıraktıkça bacakları, kalçaları, kıvırcığı bir an için görünüp sonra kayboluyordu. Gramofonu bir daha kurup müziği baştan aldım. Sevgi dolu kocaman gözlerini benden ayırmadan büyücü dansına devam etti.</p>
<p class="calibre4">Şamdanın mumlarını üfleyip söndürdü. Yan odadan sızan altın sarısı ışık içinde koşarak, sol yanıma yüzü koyun uzandı. Ter içindeydi. Üzerine yorganı örtmeye çalıştım, "Zahmet etme yavrimu," dedi kesik kesik, "bir şey olmaz. Hava sıcak."</p>
<p class="calibre4">Elimi yüzünde, omuzlarında gezdirerek terini silmeye çalıştım.</p>
<p class="calibre4">" Ne iyisin canimu."</p>
<p class="calibre4">Saçını okşadım.</p>
<p class="calibre4">"Çılgın Tamara'ya da, dansına da bayıldım."</p>
<p class="calibre4">"Öğrendiğime göre Tamara da sana bayılmış. Bütün canını gözlerinde toplayıp da öyle seyretmişin. Hayran bakışlarla sulanan bir kadın, yaz kış çiçek açar ağapi mu.”</p>
<p class="calibre4">"Demek ki sen her mevsim çiçek açacaksın."</p>
<p class="calibre4">Baktı. "Pedi mu," diye fısıldadı, "istersen rodakino'yu okşayabilirsin." Sevinçten sakat sol elim bile titredi. Etekliğini ağır ağır beline kadar çekti. Gözlerim yıllarca sonra bir daha kamaştı. İçimde bayram topları gürlemeye başlamıştı. Becerebildiğim kadar yan dönüp elimi uzattım ama yetişemedim.</p>
<p class="calibre4">"Biraz yukarı çık, daha yakmana gel, lütfen, haydi!"</p>
<p class="calibre4">İnledi.</p>
<p class="calibre4">"Ah, çok yorgunum. İnan bana, parmağımı kımıldatacak halim kalmadı. Düşünsene, on kere çaldın plağı."</p>
<p class="calibre4">Haklıydı ama öyle hesaplı bir uzaklıkta yatmıştı ki ne yaparsam yapayım, bacaklarımı kımıldatamadığım için bir türlü ulaşamıyordum. Gülerek, "Sen de sol elinle okşasana yavrimu," diye mırıldandı, "o daha yakın."</p>
<p class="calibre4">Vay şeytan vay! Bütün bu numaralar, bu sefer de sol kolumu hareket ettirmem içinmiş.</p>
<p class="calibre4">"O dirseğimin çalışmadığını biliyorsun!"</p>
<p class="calibre4">"Ben senin için neler yapıyorum. Sen de biraz gayret et, ayde pedi mu!"</p>
<p class="calibre4">Canımın ne kadar yanacağını bilse, herhalde sol kolumu açmamı istemezdi. Anlasın diye istediğini yaptım. Acıdan gözlerimin yaşardığını görünce, "Ah canimu," diye telaşla doğruldu, "tamam, vaz geçtim! Kolunu unut, parmaklarını oynat yalnız. Dur!" Kendini biraz yukarı çekip iyice sokuldu, ballı süt beyazı, yuvarlak çıplaklığını elimin altına getirdi.</p>
<p class="calibre4">Of!</p>
<p class="calibre4">Ortasından ikiye yarılmış dolunaya benziyordu tıpkı. Elimi sabırsızca gergin, kaygan, sıcak teninde dolaştırdım. Okşadıkça, su üstüne çıkan kabarcıklar gibi küçük küçük gamzeler belirip yok oluyordu.</p>
<p class="calibre4">"Canimu okşamayı bırak şimdi, istediğin zaman okşamana razı olacağım artık, söz veriyorum, elini aç, kapa, parmaklarını oynat, tutmaya, sıkmaya çalış! Nazik davranmana da gerek yok. Canım o kadar tatlı değildir."</p>
<p class="calibre4">"Kala."</p>
<p class="calibre4">Bileğimdeki, elimdeki kaslar, kıkırdaklar, sinirler gerilip açıldıkça, acıdan ve zevkten bayılacak gibi oluyordum.</p>
<p class="calibre4">"Aferin, biraz daha devam et, yarın seni öyle ödüllendireceğim ki şaşakalacaksın!"</p>
<p class="calibre4">Gücüm tükenince nefes nefese arkama yaslandım. Fırlayıp kolumu, elimi ovaladı, her yanımı yağladıktan sonra, iç çamaşırını giyip koynuma geldi. Sarıldı, ağzını uzatıp bekledi.</p>
<p class="calibre4">"Ne oldu? Beni öpmeyecek misin canimu?"</p>
<p class="calibre4">"Önce niye ayna vermediğini açıkla !"</p>
<p class="calibre4">Başını kaldırdı, "Yüzünün ne halde olduğunu sahiden merak ediyor musun?" diye sordu. Çok sinirlendim.</p>
<p class="calibre4">"Tabii!"</p>
<p class="calibre4">"Öyleyse, yan oda ayna dolu yavrimu, kalk, iki adım yürü, yüzünü istediğin gibi seyret."</p>
<p class="calibre4">Öfkeyle dudağını ısırdım. İnleyerek kucakladı.</p>
<p class="calibre4">"Kızma ne olur. Sen başka şeylerden de korkuyordun. Şimdi hatırladıkça gülmüyor musun? Bana inan, bu da öyle olacak. İlerde bu korkuna da güleceksin. Belki biraz canın yanacak ama.."</p>
<p class="calibre4">Bağırdım.</p>
<p class="calibre4">Ben acıdan korkmuyorum! Acı korkusu değil bu! Başka türlü bir korku! Aşamıyorum! Ayağa kalkacağım anı düşünmekten bile ürküyorum. Beni öyle korkak bir tavşan gibi tir tır titrerken görmeni de istemiyorum! Anladın mı, istemiyoruuuuum!"</p>
<p class="calibre4">"Neden yavrimu?" .</p>
<p class="calibre4">Artık beni rahat bırakması için başımı çenesinin altına sokup gerçeği açıkladım.</p>
<p class="calibre4">"Çünkü senden utanıyorum."</p>
<p class="calibre4">Saçlarımı okşadı.</p>
<p class="calibre4">"Canimu, bir erkek yüz yıllık sevgilisinden utanır mı hiç?'</p>
<p class="calibre4">Birden yorganı çekip açtı. Utançla inledim. Moby Dick, sanki az önce karanlık bir denizin derinliklerinden su yüzüne fırlamış gibi pırıl pırıl duruyordu.</p>
<p class="calibre4">Ne kadar da pervasızdı alçak!</p>
<p class="calibre4">Tiya Eleni'nin yumuşacık eli, mavi ışık içinde bir deniz yıldızı gibi süzülüp Moby Dick'e dolandı.</p>
<p class="calibre4">"Ah moro mu!"</p>
<p class="calibre4">Bir yandan da gevezelik ediyordu.</p>
<p class="calibre4">"Bu pembe Moby Dick, pedi mu! Güzel, canayakın, yaramaz bir balinacık.. Baksana, ne kadar sokulgan, ne şirin, ne sevimli.. Belki bir gün Çılgın Tamara bunun için de dans eder.."</p>
<p class="calibre4">İyice şımaran Moby Dick neşeyle batıyor, çıkıyor, zıp zıp zıplıyor, yerinde duramıyordu. Sevinç çığlıkları atarak yeniden karanlık derinliklere döndü.</p>
<p class="calibre4">Tiya Eleni gözlerimin içine bakarak, "Benden hâlâ utanıyor musun canim u?" diye sordu.</p>
<p class="calibre4">’I’ıh."</p>
<p class="calibre4">Minnetle ağzına uzandım. Dudakları istiridye gibi aralandı.</p>
<p class="calibre4">Sabah saçlarımı taradı, pijama ceketi giydirip oturttu. Bizimkiler erkenden geldiler. Anneannemle Menekşe Hanım, beni sünnet çocuğu gibi süslü bir halde görünce, kendilerinden geçtiler. Büyükbabam da gözlerini kırpıştıra kırpıştıra bir şeyler söylemeye çalıştı ama şamataları yüzünden anlamadım; Tiya Eleni su dolu tasla, kor dolu mangalı hazırlamıştı. Başucuma toplandılar.</p>
<p class="calibre4">"Bismillahirrahmanirrahim."</p>
<p class="calibre4">Menekşe Hanım başımın üzerinde tuttuğu tasın içine maşayla ilk kömürü attı. Cızzzzzz! Tası, göğsümle bacaklarımın üzerine gezdirip aynı şeyi yaptı. Cızzzzz! Cızzzzz! Büyükbabam dua etti. Tiya Eleni de bir Müslüman gibi ellerini açmış 'amin' diyordu. Bakıştık. Göz kırpacağını sandım ama gayet ciddiydi. Büyükbabam giderken, çok sevdiği koca taneli kehribar teşbihini avucuma bıraktı. Ben de elini öpüp başıma koydum. Büyükbabamın gözleri dolunca anneannem sinirlendi.</p>
<p class="calibre4">"Aaaaa, ağlayacak ne var efendim? Rica ederim çocuğu yine üzmeyin!"</p>
<p class="calibre4">Sarıldı, kendi ağlamaya başladı.</p>
<p class="calibre4">Yemeğe kadar tespihle oynadım. Tiya Eleni, "Bizim bastıbacak doktorun aklına tespih gelmiyor bile.." dedi, "Kitabında ne yazıyorsa onu söylüyor sadece. Hiç hayatı okumuyor bunlar!" Dirseğimi sıcak suyun içine batırıp kolumu açıp kapamaya çalıştı. Acıdan gerilmiş yüzüme bakınca o da bozguna uğradı.</p>
<p class="calibre4">"Ah Panaya mu! Ne yapayım bilmem ki?"</p>
<p class="calibre4">Ara verdi. Öğleden sonra çocuklar uğradılar. Tiya Eleni çayla çörek ikram ettikten sonra alışverişe çıktı. Neşeyle sohbet ettik. Üçü bahçeyi temizlemek için aşağıya indi, Orhan yanımda kaldı. "Sana bir plak getirdim, reis," dedi, "Rumca bir tango. Balıkçılar kahvesinde dinlemiştim, müziği çok hoşuma gitti. Belki sen de beğenirsin."</p>
<p class="calibre4">"Niye çalmıyorsun?"</p>
<p class="calibre4">Çaldı. Anladığım kadarı bile beni şaşkına çevirmeye yetti.</p>
<p class="calibre4">"Dinleyince tiya Eleni de çok şaşıracak!" Hiç Rumca bilmediği için merakla baktı.</p>
<p class="calibre4">"Neden?"</p>
<p class="calibre4">Keyifle, "Bizi anlatıyor bu tango da ondan." dedim.</p>
<p class="calibre4">Çekine çekine, "Artık mutlusun değil mi?" diye sordu.</p>
<p class="calibre4">"Hem de nasıl!"</p>
<p class="calibre4">Sahi, ne kadar mutluydum! Birden bu kadar çok mutlu olmaktan utandım. Kimbilir kaç kişinin mutluluk payım tüketmekteydim. "Reis," dedi, "ben yanılmışım, sen Simbad'dan mimbaddan daha yamanmışım" Gülüştük. Sonra hayattan, ölümden filan konuştuk uzun uzun.</p>
<p class="calibre4">Tiya Eleni çarşıdan döndü. Başörtüsünü her zamankinden daha sıkı örtmüştü. Yüzü de bir tuhaftı. Orhan ayağa kalktı.</p>
<p class="calibre4">"Ben aşağı ineyim. İş bitince kapıyı çeker, gideriz."</p>
<p class="calibre4">Tiya Eleni mantosunu kanepenin üzerine atıp yanıma oturdu. Kaygıyla sarıldım.</p>
<p class="calibre4">"Bir şey mi var?"</p>
<p class="calibre4">Saklamadı.</p>
<p class="calibre4">"Evet."</p>
<p class="calibre4">"Ne oldu?"</p>
<p class="calibre4">Yüzü pembeleşti.</p>
<p class="calibre4">"Seni ödüllendireceğime söz vermiştim ya, sözümü tuttum."</p>
<p class="calibre4">Soru sormama fırsat vermeden kalktı.</p>
<p class="calibre4">"Ben çocuklara bakayım."</p>
<p class="calibre4">Tutkuyla bağırdım.</p>
<p class="calibre4">"Ela s'emena!"</p>
<p class="calibre4">Duymazlıktan gelerek, çantasından küçük, kauçuk bir top çıkarıp kucağıma attı.</p>
<p class="calibre4">"Doktor tavsiye etti. Ellerini bununla çalıştıracakmışım "</p>
<p class="calibre4">Kahkahayı bastım. Öpücük yollayıp aşağıya indi. Bir terslik yoktu herhalde. Derin bir nefes aldım. Çünkü kötülük, mutluluk kokusunu alır almaz, bir akrep gibi sinsice yaklaşıp birden sokuyordu. Topla çalıştım biraz. Sıkılıp fırlattım. Çocuklar gittiler. Tiya Eleni mutfağa girdi. Hafiften şarkı söylüyordu. İşi bitince yukarı çıkıp yan odaya daldı. Ara kapıyı örttü. Sabırla bekledim. Nihayet kapı aralandı.</p>
<p class="calibre4">"Gözlerini kapa canimu!"</p>
<p class="calibre4">Kapadım.</p>
<p class="calibre4">"Açabilirsin."</p>
<p class="calibre4">Sesi yakından geliyordu. Açtım. Bir anda ateşim yükseldi. Olanca sesimle bağırdım.</p>
<p class="calibre4">’Elenimuuuuuuuu!"</p>
<p class="calibre4">Saçlarını kısacık kestirmiş, uçlarını da tam istediğim gibi gamzelerine doğru kıvırmıştı. İşveyle çevresinde döndü.</p>
<p class="calibre4">"Pos ime, ağapi mu?"</p>
<p class="calibre4">Çiçekli bir ipek elbise, uzun topuklu, atkılı ayakkabı, beyaz, ipek çorap giymişti.</p>
<p class="calibre4">"Bana sarılmayacak mısın?"</p>
<p class="calibre4">Ayağa kalkmak için yorganı atıp doğrulmaya savaştım ama bacaklarımı kımıldatamadım. Çaresizlikten gözlerim yaşardı. Hemen yanıma koştu.</p>
<p class="calibre4">"Tamam yavrimu, aldırma, sonra deneriz. Şimdi sakin ol."</p>
<p class="calibre4">Beni dikkatle yatırıp ağır ağır soluma çevirdi.</p>
<p class="calibre4">"Korkma, bugün doktora uğrayıp danıştım, böyle yatmanın bir sakıncası yokmuş."</p>
<p class="calibre4">Sağ bacağımı bütünüyle alçıda olan sol bacağımın üzerine yerleştirip yorganı belime kadar çekti. Ayakkabılarını atıp güzelim elbisesiyle yatağa girdi.</p>
<p class="calibre4">"Yavrimu," diye fısıldadı, "kıvırcık başını dizine dayayıp uyumak istiyor!" Sevinçten dudaklarım uçukladı. Gülerek kamını kamıma yasladı. Sıcak teni etimi dağladı. Elbisesinin altına bir şey giymemişti.</p>
<p class="calibre4">"Ayde pedi mu!"</p>
<p class="calibre4">Hiç duraksamadan dizimi kırdım, bacaklarını aralamıştı, kıvır kıvır perçemler dizimi yaladı.</p>
<p class="calibre4">"Stasu."</p>
<p class="calibre4">Durdum. Gözlerini kapadı.</p>
<p class="calibre4">"Aklıma başka çare gelmedi canimu, affedersin."</p>
<p class="calibre4">Uzanıp iştahla öptüm.</p>
<p class="calibre4">"Sagapo para poli Elenimu!"</p>
<p class="calibre4">Akşam perdelerin arasından, kapıların altından sızıp evi doldurdu. Tiya Eleni, "Sen biraz dinlen," dedi, "beni bekleyen bir sürü iş var." Kollarımın arasından sıyrılarak kalktı. Beni arkaüstü çevirdi. Beyaz maşlahını giyip başucumdaki lambayı yaktı. Gide gele her zamanki işleri yapmaya koyuldu.</p>
<p class="calibre4">Bulaşığı da yıkadıktan sonra yorgun argın, yanıma oturup arkasına yaslandı. Küçük, beyaz ayaklarını uzattı.</p>
<p class="calibre4">"Sana roman mı okuyayım.."</p>
<p class="calibre4">Elini tuttum.</p>
<p class="calibre4">"Orhan Rumca bir plak getirdi, onu çalalım. Ama Türkçesini de söyle."</p>
<p class="calibre4">"Niye pedi mu? Rumcayı unuttun mu yoksa?"</p>
<p class="calibre4">"Üç yıldır doğru dürüst konuşmuyoruz ki."</p>
<p class="calibre4">"Haklısın."</p>
<p class="calibre4">Plağı, sıradan bir tango dinleyeceğini sanarak gramofona koydu. Yaslandı. Kadife gibi bir erkek sesi dalgalanmaya başladı.</p>
<p class="calibre4">Sefilisa</p>
<p class="calibre4">Ke ya agapisu milisa</p>
<p class="calibre4">Ke omorfines.</p>
<p class="calibre4">Seni öptüm</p>
<p class="calibre4">Yüreğimi açtım sana</p>
<p class="calibre4">Onun için güzelleştin.</p>
<p class="calibre4">Iftohi mu zoyi</p>
<p class="calibre4">Yati ksekini</p>
<p class="calibre4">Pu agapusa ke karterusa</p>
<p class="calibre4">Apo pedi.</p>
<p class="calibre4">Zavallılığıma rağmen</p>
<p class="calibre4">Seviyor ve bekliyordum seni Çocukluğumdan beri.</p>
<p class="calibre4">Tiya Eleni'nin dudakları titremeye başlamıştı. Gittikçe bocalayarak Türkçesini söylemeye devam etti.</p>
<p class="calibre4">Her zaman birbirimizi seveceğiz</p>
<p class="calibre4">Değil mi bebeğim</p>
<p class="calibre4">Sen benim sonsuza kadar</p>
<p class="calibre4">Tek rüyam olacaksın</p>
<p class="calibre4">Bu yalan dünyada</p>
<p class="calibre4">Sabahı ve geceyi</p>
<p class="calibre4">Paylaşarak</p>
<p class="calibre4">Yaşayacağız artık</p>
<p class="calibre4">Tıpkı güzel masallardaki gibi</p>
<p class="calibre4">Hoyrat insanlardan uzak Aşkın o büyülü dünyasında.</p>
<p class="calibre4">Kaybolmuş bir çocuk gibi ağlamaya başladı. Oysa bu hoş plak biter bitmez, beni kucaklayıp öpeceğini, sonra da kanatlanacağımızı sanıyordum. Sırılsıklam yüzünü okşadım.</p>
<p class="calibre4">"Elenimu, ne olur ağlama."</p>
<p class="calibre4">İçini çeke çeke, "Hiç hayale kapılmayalım canimu," dedi, "olsa olsa birkaç ay daha birlikte olabiliriz. Buna da şükür. Sonra sen eve döneceksin, ben de Aleksandra'nın karanlık odasına.,"</p>
<p class="calibre4">Ah ne aptalım! Kendi derdime düşüp anneannemin dediklerini söylemeyi unutmuştum. Bir solukta anlattım. Yüreğinin kuş gibi çırpındığını duyuyordum. Islak kirpiklerini aralayarak baktı.</p>
<p class="calibre4">"Doğru mu söylüyorsun?"</p>
<p class="calibre4">"Yalan söylüyorsam ölünü öpeyim!"</p>
<p class="calibre4">Tereddütü bir anda eridi, bir fıskiye gibi sıçrayıp çığlıklar atarak zıplamaya başladı. Karyola sandal gibi yalpalıyordu. Yere yuvarlanmama ramak kaldı. Maşlahının kanatlarını kelebek gibi çırparak eski yatak odamıza koştu. Yıkandı. Neden sonra lambayı söndürdü. Solgun bir ışık yansıdı. Galiba Meryem Ana'nın kandili yakmıştı. Seslendi.</p>
<p class="calibre4">"Canimu, başucundaki lambayı da söndür."</p>
<p class="calibre4">"Neden?"</p>
<p class="calibre4">"İşte."</p>
<p class="calibre4">Alacakaranlıkta bir yıldız gibi kayıp koynuma girdi. Kollarını belime dolayarak beni yavaşça aşağıya çekti. Birbirimize düğümlendik.</p>
<p class="calibre4">"Çok uzun sürdü yıkanman."</p>
<p class="calibre4">"Sonra Panaya'ya teşekkür ettim yavrimu. Babaannenden görmüştüm, okulu bitirdiğin gün secdeye kapanmıştı, bir de öyle yaptım."</p>
<p class="calibre4">"Sen Müslüman duası bilmezsin ki."</p>
<p class="calibre4">"Haklısın, ben de üç kere stoteo doksasa'yı okudum."</p>
<p class="calibre4">Gülmemi tutamadım.</p>
<p class="calibre4">'Hiç olur mu Elenimu?"</p>
<p class="calibre4">Güven içinde, 'Niye olmasın,' dedi, "Allah da yüreğimi okuyordun" Sevgiyle yanağından öptüm. Gevşeyip hayale daldı.                                                              "</p>
<p class="calibre4">Bu kat yine eskisi gibi senin olur. Babaannenin katını da kendime göre düzenlerim. Sen geldiğin zamanlar, sofrayı emek odasında kurarım Yazın da, bahçede. Bir gün benim yatağımda yatarız, bir gün senin .''</p>
<p class="calibre4">"Yalnız kalınca korkmaz masın?'</p>
<p class="calibre4">Niye korkayım? Ama için rahat edecekse, bir kurt köpeği al. Bahçeye bağlarım Sen yokken korur beni.""</p>
<p class="calibre4">"Bensiz sokağa da çıkma, e mi? Alışverişe filan birlikte gideriz."</p>
<p class="calibre4">Saçlarımı karıştırarak, "Ah koca Turkos!" diye güldü. Baldan tatlı dudaklarını öptüm. Coşkuyla karşılık verdi. Sonra da ille doktor olayım diye tutturdu. Artık hastalığın her türlüsünden bıktığım için karşı çıktım. Mahzunlaştı, "Bir gün ben de içi dışı buruşuk, hastalıklı bir kokana olacağım.." dedi, "O zaman bana kim bakacak pedi mu?”</p>
<p class="calibre4">"Tabii ki ben! Bunun için doktor olmama gerek yok."</p>
<p class="calibre4">"Ama düşünsene, ne hoş olurdu yavrimu. Doktor olmana rağmen, sen söylediğin için her sözünü dinlerdim."</p>
<p class="calibre4">Kahkahayla güldüm.</p>
<p class="calibre4">"Ömrünü benim gibi bir deliyle tüketecek değilsin ya. Bir gün evleneceksin elbette. Aklına estikçe, carım çektikçe bana gelemezsin o vakit, hele gece hiç yanımda kalamazsın. Ama doktor olursan.."</p>
<p class="calibre4">Böyle gevezelik ederek, türlü hayaller kurarak eğlendik. Beni güçlükle sağıma çevirdi. Sonra sırt üstü yattı. Sol kolumu hareket ettirmem için(yine kumruları okşatacaktı anlaşılan. Keyifle bekledim. Yorganı tekmeleyerek ayak ucuna itti.</p>
<p class="calibre4">Heeeeeeey!</p>
<p class="calibre4">Gözlerimi kapatıp bir daha açtım. Yanımdaydı ve Züleyha gibi yatıyordu. Yüzüne baktım. Gülümsedi.</p>
<p class="calibre4">"Gel, seninle bir oyun oynayalım yavrimu."</p>
<p class="calibre4">Ağzım kuruduğu için güçlükle, "Nasıl bir oyun?" diye sordum.</p>
<p class="calibre4">"Çocukluğundakilerden biraz farklı bir oyun tabii. Sen, yıllardan beri bir definenin peşinde dolaşan delikanlı ol."</p>
<p class="calibre4">"Sen?"</p>
<p class="calibre4">Öyle şuh baktı ki aklım başımdan gitti.</p>
<p class="calibre4">"Define Adası."</p>
<p class="calibre4">Heyecandan terleyen yüzümü okşadı.</p>
<p class="calibre4">"Yalnız sol elini kullanacaksın ama. Oyunun şartı bu. Razı mısın?"</p>
<p class="calibre4">Başımı salladım. Kolumu avuçlarının arasına alıp hızlı hızlı sıvazlayarak ısıttı.</p>
<p class="calibre4">"Ayde pedi mu! Korkma, Eleni cadısını bile yendin, artık seni engelemeye ne gücü yeter, ne de niyeti var. Bu küçücük adada tek başınasın. Rahat rahat dolaş, ara."</p>
<p class="calibre4">Sevinçten mi, acıdan mı bilmem, gözlerim yaşararak kolumu kımıldattım. Dirseğim çatırdaya çatırdaya açıldı. Elimi yumuşak tepelerde, kaygan kıvrımlarda, yamaçlarda, tümseklerde, kuytularda dolaştırdım, sonunda, kalbim çarpa çarpa çocukluğumun rüyasına uzattım. Usul usul ninni mırıldanıyordu, şarkı söyler gibi inlemeye başladı. Yüzüne baktım. Utanarak, "Hani büyükbaban sık sık bir şiir söylerdi ya.." diye fısıldadı, "Elinin altında, şiirdeki o fağfur kaseye döndüm. Bir dokun, bin aah işit."</p>
<p class="calibre4">Çılgın Moby Dick beni derin sulara çekmeye başlamıştı. İnleyerek kucakladım. Şefkatle, "Daha tam iyileşmedin ağapi mu," diye fısıldadı, "Ben de kısrağımı zorlukla zaptediyorum. O da doludizgin gitmeye can atıyor ama sabırlı olmamız gerek."</p>
<p class="calibre4">Cesaretime şaşarak başımı çenesinin altına soktum.</p>
<p class="calibre4">"Sinhorese me, tiya Eleni."</p>
<p class="calibre4">Başımı sevdi. Sabaha kadar uyanıp uyanıp sarıldım.</p>
<p class="calibre4">O sabah ayağa kalktım.</p>
<p class="calibre4">Alçı topukların üzerinde dengemi bulmakta güçlük çekiyordum ama tiya Eleni'nin boynuna sarılarak, ürke ürke de olsa, birkaç adım atmayı becerdim.</p>
<p class="calibre4">"Telaş etme canimu. Şimdi biraz dinlen."</p>
<p class="calibre4">Durursam, içimi kemiren korkuya yenileceğimi biliyordum.</p>
<p class="calibre4">"İstemez!"</p>
<p class="calibre4">Yalvarmalarına aldırmadan yalpalaya yalpalaya yürüdüm. Bir an önce iyileşmek istiyordum.</p>
<p class="calibre4">Gardrobun oval aynası önünde durduk. Önce bıyıklarımı gördüm. Çok hoşuma gitti. Ama yüzümde hâlâ soluk çürük lekeleri vardı. Şakağımdan çeneme doğru inen derin bir yaranın izi de daha geçmemişti.</p>
<p class="calibre4">"Zamanla kaybolurmuş canimu. Ama keşke hep böyle kalsa. Sana öyle erkekçe bir hava veriyor ki."</p>
<p class="calibre4">Ayaklarının ucunda yükselerek yara izine dudaklarını dokundurdu. Başını başıma yasladım. Yırtıp attığım fotoğrafdaki gibi durup baktık. Tek sözün bile çok fazla geleceği, o kendi kendine yeterli, geçmişi ve geleceği kucaklayan büyülü anlardan biriydi.</p>
<p class="calibre4">Akşam, koca bir çantayla gelip yatağa bağdaş kurdu. Sakladığı şeyleri teker teker çıkarıp gösterdi. Kırık dökük oyuncaklarıyla övünen bir çocuk gibiydi. Bir şeytan minaresi, karnelerim, yaptığım resimler, yazı defterim, okuma kitabım, minik rugan terliğim, küçük peştamalım, ilk kalemim, bir kalemtraş, mürekkep hokkası, arkasında 'nasılsın' yazan kartpostal ve Münir Nurettin Beyin plağı. Bir zarfı silkeledi. Kucağıma kurumuş çiçekler döküldü.</p>
<p class="calibre4">"Bunlar?"</p>
<p class="calibre4">"Pera Palas'ta bana aldığın menekşeler."</p>
<p class="calibre4">Başımı omuzuna yasladım.</p>
<p class="calibre4">Doktor gelene kadar sabah akşam yürüdük, oynaştık. Büyücülük yapmayı da ihmal etmiyordu. Ben de boş kaldıkça tespih çekiyor, topu sıkıp duruyordum. Doktor şaşkınlığını gizlemekten vazgeçti.</p>
<p class="calibre4">"Allah Allah. Bu dirseğin de, elin de, bu kadar kısa zamanda iyileşmesi mümkün değil. Nasıl başardınız bunu, Eleni Hanım?"</p>
<p class="calibre4">"Dediklerinizi yaparak efendim."</p>
<p class="calibre4">Derin bir kuşkuyla baktı. Soluya soluya bacaklarımın alçısını kesip çıkardı. Sol bacağım kazık gibiydi. Dizimi bükmeye çalıştı, feryadı bastım. Bıraktı. "Haklısın köftehor," dedi, "bu şimdi paslı bir menteşe gibidir. Üstelik meret, öyle dirseğin gibi kısa zamanda iyileşmez. Her gün birkaç saat çalışırsan, iki üç haftada ancak düzelir. On beş gün sonra uğrarım."</p>
<p class="calibre4">Aşağıya indiler.</p>
<p class="calibre4">Yukarı çıkınca yanıma girip sarıldı. Kokladım.</p>
<p class="calibre4">"Yapma, terliyim."</p>
<p class="calibre4">"Sen terlemiyorsun ki tiya Eleni, şerbetin sızıyor."</p>
<p class="calibre4">Canıma sokuldu. Gün batana kadar eski günleri konuştuk. Sonra mutfaktaki küçük masayı yukarı taşıdı. İlk defa masada oturdum. Sol ayağımın altına da bir iskemle koyduğu için çok rahattım. O keyifle bir yerine iki kadeh şarap içtim.</p>
<p class="calibre4">Harika usuller ve şaşırtıcı ödüllerle, on günde dizimi açtı, bileklerimi güçlendirdi. Doktor geldiği gün, trabzana tutuna tutuna merdivenden inip çıkmaya başlamıştım bile. Sevindi mi, yoksa tahmin ettiğinden daha önce iyileşiyorum diye kızdı mı, anlamadım. Homurdanıp durdu. Birtakım tembihlerde bulundu, 'bir ay sonra uğrayacağını' söyleyerek surat içinde çıkıp gitti.</p>
<p class="calibre4">Tiya Eleni, birkaç gün sonra, anneannemle büyükbabamı yemeğe çağırdı. Alt kattaki oturma odasını ilk defa o gün açtık. Örtülerini çekince, üç yıldır uyuyan eşyalar birdenbire uyanıp canlandılar. O odayı temizlerken, ben de süslerin tozunu aldım. Beni giyinip ayağa kalkmış görünce, bizimkiler pek mutlu oldular. Biraz odada oturduk. Tiya Eleni, sessizce ortadan kaybolup üçümüzü yalnız bıraktı. Anneannem, "Güzelim," dedi, "paşa amcan, Eleni'nin burada oturmasına sesini çıkaramadı ama iyileşir iyileşmez senin eve dönmeni istiyor."</p>
<p class="calibre4">Akrep canlanmıştı işte.</p>
<p class="calibre4">"..Gelirken doktora uğradık, 'sakın Eleni Hanımın iyimserliğine filan aldanmayın, ben fen adamıyım, doğruyu söylerim, tamamen iyileşmesi için daha en az üç aya ihtiyaç var' dedi. Bu hale göre Eylül'e kadar buradasın. Sonra Allah kerim."</p>
<p class="calibre4">Göz kırptı. Kucağına oturup gıdısını öptüm. Huysuz, inatçı doktora da içimden bütün yüreğimle teşekkür ettim.</p>
<p class="calibre4">"Aaa, biz orada Işıl ışıl otururken, siz burada böyle yarı karanlıkta mı yaşıyacaksınız? İlk fırsatta bu eve de elektrik tesisatı yaptıralım! İçime hafakanlar bastı ayol. Bunca yıl gaz lambasıyla nasıl oturmuşuz, hayret vallahi. İyi ki cumhuriyet ilan edildi de elektriğe melektriğe kavuştuk."</p>
<p class="calibre4">Büyükbabam, "Haklısınız sultanım," dedi, "halk yine yoksul ama hiç olmazsa neşeli, başı da dik geziyor. Biz bu keyfi, bu gururu hiç yaşamadık. Büyük devletlerden birinin elçilik tercümanı karşısında bile zangır zangır titrerdik. Allah Mustafa Kemal Paşadan razı olsun."</p>
<p class="calibre4">Böyle düşünmesine çok sevindim. Bütün kırgınlığım geçti.</p>
<p class="calibre4">Sonra yemek odasına indik. Tiya Eleni çok güzel bir sofra hazırlamış, şamdanı yakmış, masanın üzerini çeşit çeşit mezelerle süslemişti. Büyükbabam tadını çıkara çıkara rakı içti, biz bira. Anneannem, "Aman kızım," dedi, "sen meğerse Menekşe'den de güzel yemek yapıyormuşun." Büyükbabam güldü.</p>
<p class="calibre4">"Çocuğun halinden belli olmuyor mu, sultanım? Baksanıza, yüzünden kan damlıyor."</p>
<p class="calibre4">Anneannemle tiya Eleni, kaplan gibi atılıp, "..Maşallah!" diye bağırarak, büyükbabamın cümlesini tamamladılar. Zavallı adam bu affedilmez ihmalinden dolayı o kadar mahcup oldu ki sigarasını rakı kadehine silkeledi. Ayrılırken, kucaklayıp yanaklarından öptü. Tiya Eleni içini çeke çeke ağlamaya başlayınca anneannem okşayarak çıkıştı.</p>
<p class="calibre4">"Sen bana ne bakıyorsun kızım? Ben gözlerim parlasın diye ağlıyorum. Senin gözlerinin ağlamaya ihtiyacı mı var ?"</p>
<p class="calibre4">Bir cuma günü de çocukları öğle yemeğine çağırdık. En iyi elbiselerini giymişler, hatta ayakkabılarını bile boyatmışlardı. Orhan, belki de Millet Bahçesinden aşırdıkları bir demet çiçeği, topuklarını çarparak tiya Eleni'ye verdi ama sıra konuşmaya gelince kahramanlığı iflas etti, kekelemeye başladı.</p>
<p class="calibre4">"Biz, hepimiz., reisimizin o kazaya rağmen., demek istediğim.. eğer siz olmasaydınız.. Belki de..."</p>
<p class="calibre4">Durdu, derin bir soluk alıp içini boşalttı.</p>
<p class="calibre4">"Yani sizi biz de çok seviyoruz tiya Eleni!"</p>
<p class="calibre4">Tek tek elini öptüler. Bir pembe bulutçuk tiya Eleni'nin yüzünü bir duvak gibi sardı.</p>
<p class="calibre4">Yemeği bahçede yedik. Çiçekler açmış, ağaçlar meyveye durmuştu. Gökyüzü masmaviydi. Mangalda cızırdayan kimyonlu köftelerin kokusu mahalleyi kapladı. Çilli Surat tuhaflıklar yaparak hepimizi kırdı geçirdi. Tiya Eleni'nin o kadar çok güldüğünü hiç görmemiştim. Sanki kardeşleriyle birlikteymiş gibi rahattı. Bana olan zaafını da gizlemeye gerek görmüyordu artık.</p>
<p class="calibre4">O gece yanıma yine Züleyha gibi geldi. Bedeni taze ekmek gibi sımsıcaktı. Gözleri hiç bilmediğim Rumca şarkılar söylüyordu. İki yunus balığı gibi oynaşıp yarıştık, sarıldık, cilveleştik, yarıştık, savrulduk. Sonunda birbirimize karışıp uyuduk.</p>
<p class="calibre4">Yıllardır demlenen kadınlığını sebil ederek galiba o büyük serüvene hazırlıyordu beni.</p>
<p class="calibre4">Birkaç gün sonra elbisemi getirip beni kaldırdı.</p>
<p class="calibre4">"Kim geliyor tiya Eleni?"</p>
<p class="calibre4">"Kimse gelmiyor canimu. Biz gezmeye gidiyoruz."</p>
<p class="calibre4">"Nereye?"</p>
<p class="calibre4">"Her yere."</p>
<p class="calibre4">Beni özenle giydirip içeri geçti. Pencereden dışarısını seyrettim. Bizim araba göründü, kapının önünde durdu.</p>
<p class="calibre4">Artık dağılıp çökmek üzereydi.</p>
<p class="calibre4">"Canimu!"</p>
<p class="calibre4">Döndüm. Gözlerim yandı. Üzerinde keten bir tayyör, başında küçük, hasır bir şapka vardı!</p>
<p class="calibre4">"Tiya Eleniiiiiiiiii!"</p>
<p class="calibre4">Saldırdım, kucaklayıp öptüm. "Yavrimu," dedi, "biliyor musun, en zoru bu oldu. Kendimi başkası sanıyorum."</p>
<p class="calibre4">"Azıcık daha sağa yatırsana."</p>
<p class="calibre4">"Peki yavrimu."</p>
<p class="calibre4">Dediğimi yaptı. Merdivenleri kucak kucağa indik. Mutfaktan bu şık kıyafetine hiç yakışmayan büyük bir torba alıp geldi.</p>
<p class="calibre4">"Bu ne?"</p>
<p class="calibre4">"Yoksullara dağıtsınlar diye yağ, şeker filan adamıştım, onlar."</p>
<p class="calibre4">Sol kolumun altına koltuk değneğini yerleştirip sağ elimle koluna yapıştım. Yusuf Ağa yardım etmeye kalkışınca, tiya Eleni titizlendi.</p>
<p class="calibre4">"Bırakın, kendi biner."</p>
<p class="calibre4">Günde belki yirmi kere merdivenleri inip çıkıyor, bileklerime taktığı kum dolu heybeleri kaldırıp indiriyor, hele yatakta ne cambazlıklar yapıyordum. Arabaya binmek mesele miydi?</p>
<p class="calibre4">Kapısının üzerine 'Viyana Gazinosu' diye süslü püslü bir tabela asılmış olan Galip Bey Gazinosunun bahçesinde oturup birer kahve içtik. Yaz güneşi altında kıpır kıpır eden gökmavi denizden, salınan balıkçı ağlarından, çekik gözlü sandallardan, yapraklarının arasından güneş akan akasya ağacından, bu sessiz ikindi vaktinden bile daha güzeldi.</p>
<p class="calibre4">"Sagapo tiya Eleni."</p>
<p class="calibre4">"K'eğo canimu."</p>
<p class="calibre4">Çıkınca arabayı kilisenin önünde bekletti. Bir koşu mum dikip geldi. Sonra Ayazma ile Zuhurat Baba'ya uğradık. Adak paketlerini görevlilere teslim etti. Yusuf Ağa saygıyla, "Şimdi nereye Eleni Planım?" diye sordu.</p>
<p class="calibre4">"Eve. Ama sokağın başında duralım, biraz yürürüz."</p>
<p class="calibre4">Fayton pembe köprünün başına durdu. Koltuk değneğine yaslanarak indim. Komşular kapıların önüne dizilmiş oturmaktaydılar. Tiya Eleni'nin koluna sımsıkı yapıştım. Selamlaşarak, konuşarak ağır aksak önlerinden geçip eve girdik. "Ocağa su koymuştum, bir bakayım." deyip mutfağa seyirtti. Neşeyle bağırdı.</p>
<p class="calibre4">"Benim biraz işim var. Sen çık."</p>
<p class="calibre4">Herhalde bir şeyler yıkayacaktı yine. Pijamamı giyip koltuğa oturdum. Bir gürültü oldu. Söylene söylene yukarı çıkıyordu. Galiba kovayla su taşımaktaydı. Kendi kendine konuşması çok hoşuma gidiyordu, keyifle güldüm. Bağırdı.</p>
<p class="calibre4">"Belim açılır da her gün yatağını sel basarsa, görürsün gününü maymuni!"</p>
<p class="calibre4">Ben de bağırdım.</p>
<p class="calibre4">"Zarar yok, ödeşmiş oluruz!"</p>
<p class="calibre4">Kahkahası çınladı. Bir süre sonra maşlahının eteklerini iki yana savurarak göründü.</p>
<p class="calibre4">"Ayde kukldki mu, bıcı bıcı yapmaya!"</p>
<p class="calibre4">Tepem attı.</p>
<p class="calibre4">"Deli misin?"</p>
<p class="calibre4">"Yeni mi farkına vardın, canimu?1</p>
<p class="calibre4">Elinden kurtulup yatağa attım kendimi. Çarşafa sarınıp mumya gibi uzandım. Kahkahalar atarak yanıma oturdu, ağzını kulağıma dayadı, "Sen de beni yıka, ağapi mu." diye fısıldadı.</p>
<p class="calibre4">Kendimi bir anda ayakta buldum.</p>
<p class="calibre4">"Önce traş olsan.."</p>
<p class="calibre4">"Neden?"</p>
<p class="calibre4">Sustu ama gözleri çok konuşkandı. Dizlerim titremeye başladı. Nice babayiğit erkeklerin bile ilk adımda ödlerinin patladığını daha bilmediğim için korkaklığıma çok kızdım.</p>
<p class="calibre4">Ah, bu aptal korku yüzünden rezil olabilirdim'</p>
<p class="calibre4">Heyecandan yüzümün orasını burasını kestim "Keşke ben traş etseydim," diye azarladı, "yüzünü doğradın, maymum "</p>
<p class="calibre4">"Zarar yok. Sihirli yağından sürersin."</p>
<p class="calibre4">Daracık aralık, bir anda Adem'le Havva'nın cennetine döndü. Sevinç içinde birbirimizi yıkadık, kuruladık. Beni giydirip süsledi.</p>
<p class="calibre4">"Sen aşağı in, şamdanı yak yavrimu, şarabı da aç. Ben geliyorum ."</p>
<p class="calibre4">Mumları yaktım. Masanın bir ucuna kendi gramofonunu yerleştirmişti. Şarabı açtım. Yorulmasın diye mutfak masasında duran soğuk yiyecekleri gide gele sofraya taşıdım. Ocakta kocaman bir tencere fokurduyordu.</p>
<p class="calibre4">Önce büfenin aynasından gördüm. Ürküp sırlara karışmasın diye başımı yavaş yavaş döndürdüm.</p>
<p class="calibre4">Acımasızca güzeldi!</p>
<p class="calibre4">Çocukluğumdan kalma o beyaz peri elbisesini giymiş, inci takılarını takmış ve sonunda gözlerini de boyamıştı! Donup kaldığımı anlayınca, çıplak kollarını gülerek boynuma doladı. Baygın yaz gecesi gibi kokuyordu.</p>
<p class="calibre4">Burnumu ısırdı da kendime gelip inledim.</p>
<p class="calibre4">"Sen bugün beni mutluluktan öldürmek mi istiyorsun?"</p>
<p class="calibre4">Dayanılmaz bir işveyle, "Ne oldu ki pedi mu," dedi, "birazcık süslendim sadece."</p>
<p class="calibre4">Zavallı dayım Çanakkale'de şehit olmasa, zaten bunun kollarında can verecekmiş. Söyledim. Gülerek, "Aptalaki," dedi, "ben ona hiç böyle delilikler yapabilir miydim? Anlattımdı sana, hatırlamıyor musun, birbirimizden çok utanırdık. Işığı söndürmeden yatağa girmezdi. Beni bir kere bile çıplak görmedi zavallıcık. Sen azdırdın beni." Başını boynuma yasladı.</p>
<p class="calibre4">"Anlaşılan, ben de azmaya dünden hazırmışım."</p>
<p class="calibre4">İçim süt gibi kabarıp taştı. Dudaklarımı teninde kaydırarak yüzünü öptüm. "Sofraya oturmayacak mısın?" diye mırladı, "Biraz daha gecikirsek yemek kömür kesilecek."</p>
<p class="calibre4">Kollarımı gevşettim, uçtu. Buram buram tüten bir kayık tabakla geldi. Kadehleri doldurdum.</p>
<p class="calibre4">"Stiniya su Elenimu!"</p>
<p class="calibre4">"Stiniya su canimu !"</p>
<p class="calibre4">Bir içimde bitirdik. Kadehleri yeniden doldurdum. Vitrinden küçük, kadife bir kutu çıkarıp açtı. İçinde, elindekine benzeyen altın bir yüzük vardı.</p>
<p class="calibre4">"Yavrimu, bunu yeni açılan kuyumcudan, senin paranla aldım. Bak!"</p>
<p class="calibre4">Yüzüğü uzattı. Elim titreyerek baktım. İçine bugünün tarihini kazdırmıştı.</p>
<p class="calibre4">"18 Temmuz 1930"</p>
<p class="calibre4">Eskisini çıkarıp elini uzattı. Anneannem gibi ben de sulu gözlü olmuştum galiba. Avucunu öperek yüzüğü taktım.</p>
<p class="calibre4">Yemekte kaç zamandır ilk defa bir sigara yaktı. İki nefes alıp söndürdü.</p>
<p class="calibre4">"Niye içmiyorsun?"</p>
<p class="calibre4">"Belki sana dokunur, yavrimu."</p>
<p class="calibre4">Yerinden fırladı, gramofona Rumca tangoyu koydu. Mahzunlaştım. Yüzümü iki elinin arasına aldı.</p>
<p class="calibre4">"Zıplayıp sıçramak şart değil ki canimu. Durduğumuz yerde dans ederiz. Belki de daha güzel olur."</p>
<p class="calibre4">Sarmaştık. Aya Mama deresinin sazları gibi ağır ağır sallanmaya, dalgalanmaya bıraktık kendimizi. Biribirimizi uyandırmadan, dudaklarımızın ucuyla yüzlerimizi yeniden keşfediyorduk.</p>
<p class="calibre4">Plak bitti ama umurumuzda bile değildi. Müzik içimizdeydi. Kimbilir ne kadar sonra, "Ayde beyimu," diye fısıldadı, "odamıza çıkalım artık." Mumları söndürdük, yemek odasını öylece bırakıp kapısını çektik, elele yukarı ağdık.</p>
<p class="calibre4">Pencereleri kapamış, perdeleri örtmüş, yatağa ipek çarşaf sermişti. Oda lavanta kokuyordu. Kısık lambanın çekingen ışığında beni soydu. Yattım. Baktı. Güzelliği gözlerime sığmıyordu. İpek elbise hışırdayarak süzülüp ayaklarının dibine bir çiçek yağmuru halinde döküldü. Züleyha gibi kalmıştı. İnci, altın, gümüş pırıltıları içinde yaklaştı, usulca yanıma uzandı.</p>
<p class="calibre4">Titriyordum.</p>
<p class="calibre4">Kucakladı, "Mi fovase antropake," diye fısıldadı, "Mi fovase. Ölümden bile yılmayan Sürmeli Bey, herkesi, her şeyi yendikten sonra, o kadar sevdiği küçücük Züleyha'sından mı çekinecek? Ela konda mu, sarıl bana, öp beni!"</p>
<p class="calibre4">Gözlerimi kapayıp uzandım.</p>
<p class="calibre4">Önce denizin derinliklerindeymişiz gibi ağır, yavaş, yumuşak hareket ediyorduk. Gitgide her şey hızlandı, çoğaldı, yırtıcılaştı. Delicesine, çığlık çığlığa, ecelimize susamış gibi seviştik.</p>
<p class="calibre4">Üzerinde doğrulup ciğerlerimi, son soluğuna kadar boşaltarak coşkuyla haykırdım.</p>
<p class="calibre4">"Allahım, varsın ve çok büyüksün!"</p>
<p class="calibre4"><br class="calibre5"/></p>
</body>
</html>
