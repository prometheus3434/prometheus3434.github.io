<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />
  <link href="../Styles/style.css" rel="stylesheet" type="text/css" />

  <title>CEHENNEM GÜVERCİNLERİ</title>
</head>

<body>
  <h1><a id="a133"></a>CEHENNEM GÜVERCİNLERİ</h1>

  <p class="p12"><span class="t23">1. Karanl</span><span class="t23">ı</span><span class="t23">kta Isl</span><span class="t23">ı</span><span class="t23">k Çalan</span></p>

  <p>Griswell, vücudundaki her sinir hücresi yaklaşmakta olan bir tehlikenin önsezisiyle ürperirken, sıçrayarak uyandı. Önce, nerede olduğunu ya da orada niçin bulunduğunu anımsayamadan çılgın gibi bakındı çevresine. Tozlu pencerelerden içeri ay ışığı süzülüyordu ve yüksek tavanı, koca siyah bir ağız gibi açılan şöminesiyle geniş, çıplak oda hayaletimsi ve yabancıydı. Sonra, uykusunun son örümcek ağlan da henüz dağılırken, nerede olduğunu ve oraya nasıl geldiğini anımsadı. Başını çevirdi ve yanında, odanın zeminine uzanmış uyumakta olan arkadaşına baktı. John Branner ay ışığının zar zor kül rengi bir kasvete büründürebildiği belli belirsiz bir yığın gibiydi.</p>

  <p>Griswell onu uyandıran şeyin ne olduğunu anımsamaya çalıştı. Ev tam bir dinginlik içindeydi ve dışarıda, çam ormanında, çok uzaklardaki bir baykuşun hüzünlü ötüşü dışında hiç ses yoktu. O bir türlü ele geçirilemez belleği yavaş yavaş yerine gelmeye başlamıştı. Bir düştü bu<span class="t22">;</span> öylesine dehşete bulanmış bir karabasandı ki onu korkutarak uyanmasına neden olmuştu. Belleği o tiksindirici görüntüyü zihnine bütün canlılığıyla bir kez daha kazıyarak bir sel gibi geri geldi.</p>

  <p>Gerçekten bir düş müydü acaba? Öyle olmalıydı hiç kuşkusuz,- ama bu düş yakın zamanda olup bitenlerle o kadar iç içe geçmişti ki gerçekliğin nerede bitip imgelemin nerede başladığını kestirmek çok güçtü.</p>

  <p>Uyanık geçirdiği son birkaç saatin olaylarını düşünde tüm ayrıntılarıyla bir kez daha yaşamıştı sanki. Düş onun ve John Branner'ın, şu anda bir odasında uzanmakta oldukları evi görmeleriyle başlıyordu. O ve John Branner, zevkli bir tatil geçirmek hevesiyle New England'dan ayrılarak, çamların arasında kıvrılarak giden engebeli, delik deşik yollarda sarsıla sarsıla çok uzaklara gelmişlerdi. Bir ot ve çalı karmaşasının içinden parmaklıklı balkonlarıyla yükselen evi tam ardında batmakta olan güneşe karşı görmüşlerdi. Günbatımının ufku saran basık ve rengarenk duvarı önünde karanlık, yalın ve çırılçıplak yükselen ve sadece çamların gölgeleriyle kısmen engellenen evin görünümü hayal güçlerini ele geçirmişti.</p>

  <p>Orman yolunda bütün gün bata çıka ilerlemekten bitap düşmüşlerdi. İç savaş öncesinden kalma görkemi ve nihai çürümüşlüğüyle eski, metruk ev düşlerini kışkırtmıştı. Otomobili tekerlek yarıklarıyla kaplı yolun kenarına park etmiş ve ufalanan kiremitleri arapsaçı gibi birbirine dolanan bitkilerin içinde gözden neredeyse tamamen kaybolmak üzere olan yoldan yukarı doğru yürürlerken, bir yığın güvercin bir kanat ve tüy fırtınası halinde balkonlardan havlanmış, kanat sesleriyle gümbürdeyen basık bir yağmur bulutu gibi geçmişti üzerlerinden.</p>

  <p>Meşe ağacından kesilmiş kapı kırık menteşelerine tutunmaya çalışarak sarkıyordu. Geniş, yarı karanlık holün zemini ve yukarı doğru yükselen merdivenin basamakları kalın bir toz tabakasıyla kaplıydı. Girişin tam karşısına düşen bir kapıya yönelmiş ve köşelerinde örümcek ağlarının pırıldadığı toz içindeki geniş ve boş bir odaya girmişlerdi. Kalın toz tabakası büyük şöminenin içindeki külleri bile örtüyordu.</p>

  <p>Odun toplayıp bir ateş yakmayı düşünmüş, ama vazgeçmişlerdi. Güneş ufka yaklaştıkça çam ormanlarının o koyu, zifiri, mutlak karanlığı hızla çöküyordu. Çıngıraklı yılanlarla bakırbaşlara güney ormanlarında sıklıkla rastlandığını anımsamışlar ve karanlıkta el yordamıyla yakacak toplamak işlerine gelmemişti. idareten konserve bir şeyler atıştırmış ve giysilerini dahi çıkarmadan battaniyelerine sarınarak boş şöminenin önüne kıvrılıp derhal uykuya dalmışlardı.</p>

  <p>Griswell&rsquo;'in düşünde gördükleri kısmen böyleydi. Kızıl günbatımına karşı yalın ve ıssız yükselen evi gördü yine,- bir de o ve Branner bozuk yoldan yukarı yürürlerken güvercinlerin bir bulut gibi havalanışlarını. Halen içinde yatmakta oldukları loş odayı ve kendisiyle arkadaşının tozlu döşemede battaniyelerine sarınmış yatan biçimlerini gördü. Düşleri bu noktadan itibaren şeytansı bir incelikle değişmeye başlıyor, sıradanlıktan çıkıp korkuya bulanıyordu. Belirsiz bir kaynaktan dökülen solgun ay ışığıyla güçlükle aydınlanan gölgeli, yarı karanlık bir odaya bakıyordu. Pencere yoktu. Ama, soluk ay ışığında, tavana bir sıra halinde asılmış üç sessiz şekli seçebildi ve onların hareketsiz gölgeleri ruhunda buz gibi bir dehşetin uyanmasına neden oldu. Ortada ne bir ses vardı, ne de bir sözcük,- ama dehşet ve delilikten yoğrulmuş bir varlığın loş bir kuytuda çömelmekte olduğunu hissetti... Ansızın yine o tozlu, yüksek tavanlı odaya, şöminenin önüne dönmüştü.</p>

  <p>Battaniyesinin içinde yatıyor, holdeki merdivenin yedi basamak kadar yükseğine, bir demet ay ışığının düştüğü yere doğru tedirgin bakışlarla bakıyordu. <span class="t14">Bir</span> şey vardı orada, basamakların üzerinde,- ışığa bir türlü tam olarak çıkmayan iki büklüm, biçimsiz, gölgeli bir şey. Ama bir suratı andıran sarımsı, bulanık bir leke, sanki o şey basamaklara çömelmiş, onu ve arkadaşını gözlüyormuşçasına, onlara doğru dönmüştü. Dehşet buz gibi aktı damarlarında ve işte o zaman uyandı... eğer gerçekten uyuyor idiyse.</p>

  <p>Gözlerini kırpıştırdı. Ay ışığı demeti tıpkı düşünde olduğu gibi dökülüyordu basamaklara,- ama orada hiçbir gölge yoktu. Yine de vücudu onu uyandıran görüntü ya da düşün yarattığı korkuyla ürperiyordu,- bacakları buzlu sulara batırılmış gibiydi. Arkadaşını uyarmak için istemsiz bir hareket yapmak üzereyken duyduğu bir sesle olduğu yerde taş kesildi.</p>

  <p>Üst kattan gelen bir ıslık sesiydi bu. Tiz, melodik, ama belirli bir ezgisi olmaksızın hoş ve ürkütücü yükseliyordu. Metruk olması beklenen bir evde böyle bir sesin duyulması bile yeterince rahatsız ediciydi,- ama Griswell'i olduğu yerde donduran şey fiziksel bir düşmanın yaklaşıyor olmasından daha öte bir korkuydu. Onu pençesine alan dehşetin ne olduğunu kendisi de tam olarak tanımlayamıyordu. Ama o sırada Branner'ın battaniyesinin hışırdadığını duydu ve arkadaşının yarı doğrulmakta olduğunu gördü. Arkadaşının gölgesi loş odada belli belirsiz seçiliyordu ve başı sanki dikkatle dinliyormuşçasına merdivene doğru çevrilmişti. O tekinsiz ıslık sesi daha hoş, ama daha kurnazca bir kötülük yayarak yükseldi.</p>

  <p>"John!" diye fısıldadı Griswell, kurumuş dudaklarının arasından. Bağırmak, basamaklarda bir şeyin, onlara zarar verecek birisinin olduğunu ve evi derhal terk etmeleri gerektiğini Branner'a haber vermek istemişti... Ama sesi gırtlağında kurumuştu.</p>

  <p>Branner ayağa kalkmıştı. Kapıya doğru ilerlerken botları döşemede ses çıkarıyordu. Hole doğru acele etmeden yürümüş ve evin girişinde merdiveni çevreleyen kara gölgelere karışmıştı.</p>

  <p>Griswell, hareket edemeyecek kadar dermansız, zihni afallamış bir kargaşa halinde, olduğu yerde yatıyordu. Yukarı katta ıslık çalan kimdi? Arkadaşının ay ışığıyla aydınlanan basamağı geçtiğini ve başının merdivenin yukarısında, Gfiswell'in görüş alanının dışındaki bir şeye bakıyormuşçasına arkaya doğru yatmış olduğunu gördü. Ama Branner'ın yüzü bir uyurgezerinki gibiydi. O geri dönmesi için seslenmeye çabalarken, Branner ay ışığı demetini geçip Grisvvell'in görüşünden çıkmıştı. Seslenme çabasının yegane sonucu hastalıklı bir fısıltı olmuştu.</p>

  <p>Islık sesi hafifledi ve giderek tamamen dindi. Griswell basamakların Branner'ın ölçülü adımları altında gıcırdadığını duydu. İşte şimdi üst kattaki koridora erişmişti, çünkü koridor boyunca ilerleyen adım seslerini işitebiliyordu. Sesler aniden kesildi ve sanki tüm gece nefesini tutarak bekledi. Sonra sessizlik korkunç bir çığlıkla ikiye bölündü ve Griswell irkilerek bu çığlığı yineledi.</p>

  <p>Onu pençesine alan garip felç geçmişti. Kapıya doğru bir adım attı, sonra kendine hâkim oldu. Ayak sesleri bir kez daha duyulmaya başlamıştı. Branner geri geliyordu. Acelesi yoktu. Adımları çok daha ölçülü ve amaçlıydı. İşte basamaklar yine başlamıştı gıcırdamaya. Tırabzanı kavrayarak ilerleyen bir el ay ışığı demetine girmişti,- ardından bir el daha ve bu ikinci elin kısa bir baltanın, üzerinden siyah damlalar sızan bir baltanın sapını sımsıkı kavramış olduğunu gördüğünde Griswell'in tüm vücudu dehşetle titredi. Merdivenden aşağı inmekte olan kişi <span class="t14">gerçekten</span> Branner mıydı?</p>

  <p>Evet! Tüm şekil artık ay ışığına çıkmıştı ve Griswell onu tanıdı. Sonra Branner'ın yüzünü gördü ve dudakları bir çığlıkla gerildi. Brannerın yüzü kansızdı, kadavra gibiydi,- alnından aşağı simsiyah kan damlaları sızıyordu,- gözleri sabit ve camsıydı,- <span class="t14">kafas</span><span class="t14">ı</span><span class="t14">n</span><span class="t14">ı</span><span class="t14">n tepesini ikiye bölen</span> yarıktan kan boşanıyordu!</p>

  <p>Griswell o lanetli evden nasıl kaçabildiğini tam olarak hiçbir zaman anım- sayamadı. Sadece tozlu ve örümcek ağlarıyla örülü bir pencereyi kırarak kendini dışarı atışı, yabani otlarla sarılmış bahçede abuk sabuk mırıldanarak ve tökezleyerek dehşet içinde koşuşu, çamların karanlık duvarıyla ayın kan kızılı bir sis içinde akıl ve mantık dışı yüzüşünü görüşü çılgın ve bulanık izler halinde kalmıştı zihninde.</p>

  <p>Yolun kenarında duran otomobile vardığında kendini bir parça toparlamıştı. Ansızın zıvanadan çıkmış bir dünyada tanıdık biricik nesneydi bu<span class="t22">;</span> ama daha otomobilin kapısına uzanırken kulaklarında kuru bir çıngırak sesi çınlar gibi oldu ve şoför koltuğunun üzerinde halka halka dalgalanıp sallanan, pullu sırtını bir yay gibi gererken ay ışığında çatal dilini sıçratarak tıslayan şekilden elini son anda geri çekti.</p>

  <p>Bir dehşet hıçkırığıyla geri döndü ve kabuslarından kaçmaya çalışan bir adam gibi koşmaya başladı yol boyunca. Tamamen amaçsız ve mantıksızca koşuyordu. Uyuşmuş beyni bilinçli düşünebilecek halde değildi. <span class="t14">Kaç... kaç... yorgunluktan takatsiz kal</span><span class="t14">ı</span><span class="t14">ncaya dek kaç</span> diye onu zorlayan ilkel dürtüye uyuyordu sadece.</p>

  <p>Çam ağaçları karanlık duvarlar gibi akıp geçiyordu iki yanından,- böylece aslında hiçbir yere gitmiyormuş olduğu yanılsamasına kapıldı. Ama çok geçmeden dehşetinin sisleri bir ses, ardından gelmekte olan düzenli ve acımasız ayak sesleri tarafından aralandı. Başını çevirdiğinde <span class="t14">bir</span> <span class="t14">ş</span><span class="t14">eyin</span> sıçrayarak onu izlemekte olduğunu gördü... bir kurt ya da köpekti bu, tam olarak seçemiyordu, ama gözlerinin yeşil ateş küreleri gibi yandığını görebiliyordu. Hıçkırarak hızını artırdı, bir kavşağı yalpalayarak döndü ve bir atın homurtusunu duydu,- hayvanın şahlandığım ve sürücüsünün küfrettiğini gördü,- adamın kalkık elinde mavi çelik çırılçıplak ışıldadı.</p>

  <p>Sendeleyerek öne kapaklanırken süvarinin üzengisini yakaladı.</p>

  <p>'Tanrı aşkına, bana yardım edin!" dedi soluk soluğa. "O şey! Branner'ı öldürdü... şimdi de benim peşimden geliyor! <span class="t14">Bak</span><span class="t14">ı</span><span class="t14">n</span><span class="t14">ı</span><span class="t14">"</span></p>

  <p>Sapağın başındaki çalıların arasında iki ateş küresi parlıyordu. Süvari bir küfür daha etti ve hemen ardından toplu tabancasının patlama sesi duyuldu... tekrar ve tekrar. Kıvılcımlar dağıldığında süvari üzengisini Griswell'in elinden çekip kurtararak atını dönemeçe doğru mahmuzladı. Griswell tüm vücudu titreyerek kalktı ayağa. Atlı bir an için gözden kaybolmuş ve sonra dörtnala geri dönmüştü.</p>

  <p>"Çalılara kaçtı. Gerçi daha önce bir insanı kovaladıklarına tanık olmamıştım ama, orman kurduydu sanırım. Ne olduğunu biliyor musun?"</p>

  <p>Griswell başını iki yana dermansızca sallayabildi sadece.</p>

  <p>Ay ışığında silueti görülen atlı sağ elinde hâlâ hazır tuttuğu tabancası tüterken ona baktı. Orta boylu, sert yapılı bir adamdı bu ve Griswell'in giysileri bir yabancı olduğunu nasıl belgeliyorlarsa, geniş kenarlı çiftçi şapkasıyla botları da süvarinin yöre halkından olduğunu işaret ediyorlardı.</p>

  <p>"Nedir bütün bunlar?"</p>

  <p>"Bilmiyorum," dedi Griswell umarsızca. "Benim adım Griswell,- John Branner'la, yani birlikte seyahat etmekte olduğum arkadaşımla, geceyi geçirmek için yolun aşağısındaki metruk bir evde durduk. Bir şey..." Anımsamasıyla birlikte sesi korkuyla boğuldu. 'Tanrım!'' diye bağırdı. "Çıldırmış olmalıyım! <span class="t14">Bir ¡ey</span> geldi ve merdiven tırabzanının üzerinden bize baktı... sarı suratlı bir şey! Düş gördüğümü sanmıştım, ama gerçek olsa gerek. Sonra bir şey üst katta ıslık çalmaya başladı ve Branner kalktı ve uyurgezer ya da büyülenmiş gibi merdivenlerden yukarı çıktı. Çığlık attığını duydum... ya da birilerinin çığlık attığını,- sonra yine merdivenlerden aşağı indi elinde kanlı bir baltayla... ve Tanrım, beyefendi, o ölmüştü/ Kafası yarılmıştı. Beynini ve yüzünden aşağı sızan pıhtılaşmış kanı gördüm ve bu bir kadavranın yüzüydü. <span class="t14">Ama merdivenden a</span><span class="t14">ş</span><span class="t14">a</span><span class="t14">ğı</span> <span class="t14">indi!</span> Tanrı tanığımdır, John Branner üst kattaki o karanlık koridorda katledilmişti ve cesedi elinde bir baltayla merdivenden aşağı dimdik indi... beni öldürmek için!&rdquo;</p>

  <p>Süvari karşılık vermedi,- silueti yıldızların önünde çizili halde bir heykel gibi oturuyordu atının üzerinde ve şapkası gölgelediği için Griswell yüzündeki ifadeyi seçemiyordu.</p>

  <p>"Delirmiş olduğumu düşünüyorsunuz," dedi umutsuzluk içinde. "Belki de öyleyim."</p>

  <p>"Ne düşüneceğimi bilemiyorum," diye yanıtladı atlı. "Eğer eski Blassenville Konağında başka herhangi bir ev olsaydı... eh, göreceğiz. Adım Buckner. Bu yörenin şerifiyim. İlçe merkezine bir zenci götürmüştüm ve geç saatte evime dönüyordum."</p>

  <p>Atından aşağı indi ve Griswell'in yanında durdu,- dev New Englandlıdan daha kısa boyluydu ama çok daha sağlam bir yapısı vardı. Doğal bir kararlılık ve özgüven havası taşıyordu ve herhangi bir kavgada çok tehlikeli olacağından kuşku yoktu.</p>

  <p>"Eve geri dönmekten korkuyor musun?" diye sordu Buckner ve Griswell, iliklerine dek titremesine rağmen, püriten atalarının inatçı azmi kendini belli ettiği için başını salladı.</p>

  <p>"O dehşetle bir kez daha yüz yüze gelmek düşüncesi bile kanımı donduruyor. Ama zavallı Branner..." Sesi yine düğümlenmişti. "Cesedini bulmalıyız. Aman tanrım!" Olup bitenlerin havsalaya sığmaz korkunçluğu karşısında bağırdı: <span class="t14">"Ne</span> bulacağız? Bir ceset yürüyorsa eğer, ne..."</p>

  <p>"Göreceğiz." Şerif dizginleri sol dirseğinin çatalıyla sıkıştırdı ve bir yandan birlikte yürürlerken bir yandan da mavi çelikten tabancasının boş haznelerini doldurmaya başladı.</p>

  <p>Kavşağı döndüklerinde, yoldan yukarı doğru kanlı, sırıtan bir ölüm maskesiyle neyin yürümekte olabileceğini düşünen Griswell kanının donduğunu hissetti, ama sadece yolun aşağısında, çamların arasında hayalet gibi yükselen evi gördüler. Griswell bir kez daha sarsılırcasına titredi.</p>

  <p>"Tanrım, ev o karanlık çamların önünde ne kadar habis görünüyor! Zaten ilk andan itibaren uğursuz görünmüştü gözümüze... Branner bozuk patikadan yukarı yürüyüp sundurmadaki güvercinleri havalandırdığında..."</p>

  <p>"Güvercinler mi?" Buckner ona ani bir bakış atmıştı. "Güvercinleri gördünüz mü?"</p>

  <p>"Ama, evet! Düzinelercesi sundurmanın parmaklıklarına tünemişlerdi."</p>

  <p>Bir süre konuşmadan uzun adımlarla yürüdüler, sonra Buckner ansızın söze girdi: 'Tüm yaşamım bu topraklarda geçti. Eski Blassenville Konağının önünden belki bin kez geçtim, günün ve gecenin her saatinde. Ama ne orada ne de çevredeki bu ormanların herhangi bir yerinde güvercin gördüm."</p>

  <p>"Düzinelercesi vardı." diye tekrarladı Griswell, afallamış halde.</p>

  <p>"Tam günbatımında balkonların parmaklıklarında bir güvercin sürüsünün tünemiş olduğuna dair yemin edildiğine tanık olmuştum." dedi Buckner ağır ağır. "Hep zencilerdi, biri dışında. Bir serseri. Geceyi orada geçirmeyi planlayarak avluda ateş yakmaya çalışıyormuş. Akşam karanlığı çökerken geçmiştim oradan ve bana güvercinlerden bahsetmişti. Ertesi sabah geri döndüm. Ateşinin külleri oradaydı ve teneke maşrapası, domuz pastırması kızarttığı tavası ve içlerinde uyunmuş izlemini veren battaniyeleri. Onu bir daha gören olmadı. Bu on iki yıl önceydi. Marsıklar güvercinleri gördüklerini iddia ederler, ama güneşin batmasıyla doğması arasında geçen süre içinde hiçbir marsık geçmez buradan. Derler ki güvercinler Blassenvillelerin güneşin batmasıyla birlikte cehennemden salman ruhlarıdır. Marsıklar batıdaki kızıllığın cehennem ateşinin yansıması olduğunu söylerler, çünkü o saatte cehennemin kapıları açılır ve Blassenvilleler dışarı uçarlarmış."</p>

  <p>Griswell ürpererek, "Blassenvilleler kimlerdi?" diye sordu.</p>

  <p>"Buradaki toprakların sahipleri. Fransız-İngiliz kırması bir aile. Louisiana&rsquo;nın satın alınmasından önce Batı Hint Adaları'ndan gelmişler buraya. İç Savaş onları da mahvetti, diğer birçoklarını ettiği gibi. İçlerinden bazıları savaşta öldürüldü,- diğerlerinin çoğu ise zamanla ölerek tükendiler. Sülalenin sonuncusu olan Miss Elizabeth Blassenville 1890 yılında bir gece eski evden sanki veba yatağıymış gibi kaçıp gittiğinden beri orada kimse yaşamıyor... Bu senin otomobilin mi?"</p>

  <p>Arabanın yanında durdular ve Griswell meşum evi marazi bakışlarla süzdü. Tozlu pencere camları bomboştu, ama ona hiç de kör gibi görünmediler. Sanki o karanlık camlardan üzerlerine korkunç gözler dikilmişti. Buckner sorusunu yineledi.</p>

  <p>"Evet. Dikkatli ol. Ön koltukta bir yılan var... ya da vardı."</p>

  <p>"Şimdi orada değil," diye homurdandı Buckner atını bağlar ve eyer torbasından elektrikli bir el feneri çıkarırken. "Pekala, bir göz atalım."</p>

  <p>Ufalanmakta olan kiremit yol boyunca sanki dostlarına ziyarete gidiyormuşçasına rahat adımlarla yürümeye başladı. Griswell, kalbi duracakmış gibi çarparak, hemen ardından geliyordu. Hafif rüzgâr karanlık ormandan ve gizemli desiseleri, kanlı gururu ve köleciliğin unutulmuş sırlarını saklayan bu büyük çiftlik evlerinden çürümüş ve küflenmiş bitkilerin tiksindirerek yükselen kokularını taşıyordu. O Güney'i baharat ve taze filizlerin kokularıyla yüklü rüzgârların okşadığı, pamuk tarlalarında kara derili halkın şarkılarının ritmine ayak uyduran güneşli, uyuşuk bir ülke olarak hayal etmişti hep. Ama şimdi apayrı ve hiç kuşkulanmadığı bir yanını keşfetmişti... karanlık, kederli, korku dolu bir yandı bu ve onu hasta ediyordu.</p>

  <p>Meşe kapı daha önce de olduğu gibi yarı sarkar haldeydi. Buckner'ın el fenerinin eşikte oynaşan ışığı içerideki karanlığı daha da artırmıştı. Işık demeti holün karanlığını yararak merdivenlerden yukarı tırmanmaya başladı ve Griswell nefesini tutarak yumruklarını sıktı. Ama hiçbir çılgınlık gözetlemiyordu onları. Buckner, bir elinde fener diğer elinde tabancasıyla bir kedi kadar sessiz hareket ederek içeri girdi.</p>

  <p>Işık merdivenin karşısına düşen odaya çevrildiğinde Griswell haykırdı... ve gördüğü manzara karşısında karşı konulmaz bir ürküntüyle bayılırcasına yine haykırdı. Bir dizi kan lekesi zemin boyunca gidiyor, daha önce Brannerın yattığı ve Griswell'inkilerle kapı arasında yer alan battaniyeleri geçiyordu. Griswell'in battaniyelerinin ise korkunç bir ikametçisi vardı. Orada yüzüstü durumda ve yarılmış kafası fenerin ışığında acımasız bir netlikte görülebilen John Branner yatıyordu. Uzanmış eli hâlâ baltanın kısa sapını tutuyordu,- baltanın demiri battaniyeye ve altındaki döşemeye derince saplanmıştı... tam Griswell'in daha önce uyurken uzanmış olduğu noktada.</p>

  <p>Bir an için gözleri karardı. Ne sendelediğinin, ne de Buckner'ın onu yakaladığının farkındaydı. Yine duyup görmeye başladığında berbat bir halde başını şöminenin çerçevesine dayadı ve kustu.</p>

  <p>Buckner feneri tam yüzüne doğrulttu ve gözlerini kısmasına neden oldu. Adımın kendisini göremiyordu, ama ışığın arkasından gelen sesini duyabiliyordu.</p>

  <p>"Criswell, bana inanılması güç bir masal anlattın. Seni kovalayan bir şey gördüm, doğru, ama bu bir orman kurdu da olabilirdi kuduz bir köpek de.</p>

  <p>"Eğer sakladığın bir şey varsa, ağzındaki baklayı bir an önce çıkarsan iyi edersin. Söylediklerinin mahkemede sana hiçbir yararı olmayacaktır. Arkadaşını öldürmekle suçlanacaksın. Seni tutuklamak zorunda kalacağım. Eğer şimdi her şeyi dosdoğru anlatırsan işin kolaylaşır. Evet, bu Branner denilen adamı sen mi öldürdün?</p>

  <p>"Olay şöyle mi cereyan etti: Tartıştınız, o bir balta kapıp sana saldırdı, ama sen bu darbeyi savuşturdun ve baltayı alıp <span class="t14">ona</span> indirdin..."</p>

  <p>Griswell olduğu yere çöktü ve dönmekte olan başını elleri arasına aldı.</p>

  <p>'Tanrı aşkına! John'u ben öldürmedim! Ama... biz birlikte okula gitmeye başladığımız çocukluk yıllarından beri arkadaşız. Size doğruyu söyledim. Bana inanmadığınız için sizi suçlamıyorum. Ama, tanrı yardımcım olsun, gerçek bu!"</p>

  <p>Işık yine kanlı kafaya doğru döndü ve Griswell gözlerini yumdu.</p>

  <p>Buckner'dan canı sıkılmışçasına kısa bir homurtu çıktı.</p>

  <p>&ldquo;Şu elindekinin onu öldüren balta olduğunu düşünüyorum. Bıçak kısmının üzerine kan ve beyin parçaları sıvanmış, ayrıca yapışmış saçlar da var... onunkilerle aynı renkteki saçlar. Bu senin işini daha da zorlaştırıyor, Griswell."</p>

  <p>New Englandlı cansız bir sesle "Nasıl yani?&rdquo; diye sordu.</p>

  <p>"Meşru müdafaa tarzındaki olası bir mazeretin canına okuyor. Sen kafatasını yardıktan sonra Branner'ın baltayı sana savurmuş olamayacağı açık. Baltayı kafasından çıkarmış, yere saplamış ve sana saldırmış olduğu izlenimini vermek için adamın parmaklarını baltanın sapma tutturmuş olmalısın. Üstelik bu çok da zekice olurdu... eğer başka bir balta kullanmayı akıl edebilseydin."</p>

  <p>"Ama onu ben öldürmedim," diye inledi Griswell. "Meşru müdafaa öne sürmek gibi bir niyetim de yok.&rdquo;</p>

  <p>Buckner doğrulurken, "Benim kafamı karıştıran da bu işte," diye itiraf etti. "Hangi katil suçsuzluğunu kanıtlamak için bana anlattığın gibi çılgınca bir masalı uydururdu ki? Sıradan bir katil en azından mantığa uygun bir yalan tezgahlardı. Hımmm! Kapıya doğru giden kan damlaları... Cesed sürüklenmiş... yo, hayır, sürüklenmiş olamaz. Kan döşemeye bulaşmamış. Onu başka bir yerde öldürdükten sonra buraya taşımış olmalısın. Ama durum böyleyse, giysilerinde niçin hiç kan lekesi yok? Tabii ellerini yıkamış ve üzerini değişmiş de olabilirsin. Ama adamcağız pek uzun bir süredir ölmüşe benzemiyor."</p>

  <p>"Merdivenlerden aşağı indi ve bana doğru yürüdü," dedi Griswell umutsuzca. "Beni öldürmeye geldi. Merdivenlerden aşağı inmekte olduğunu gördüğüm an beni öldürmeye gelmekte olduğunu anlamıştım. Şu pencere... oradan aşağı attım kendimi. Kırılmış olduğunu görüyorsun."</p>

  <p>"Görüyorum. Ama eğer o zaman yürümüşse, neden şimdi yürümüyor?"</p>

  <p>"Bilmiyorum! Zihnimi toparlayamayacak kadar fenayım zaten. Yattığı yerden doğrulup yine üzerime gelmesinden korkuyorum. Yolda peşimden o kurdun koştuğunu işittiğim vakit, beni takip edenin John olduğunu sanmıştım... gecenin karanlığında kanlı kafası, kanlı baltası ve suratındaki ölüm sırıtışıyla arkadaşım John!"</p>

  <p>Aynı dehşeti bir kez daha yaşarken dişleri birbirine çırpmıştı.</p>

  <p>Buckner feneri yere çevirdi.</p>

  <p>"Kan damlaları hole yönelmiş. Gel bakalım. Onları izleyeceğiz."</p>

  <p>Griswell korkudan büzülmüştü. "Merdivenden yukarı doğru gidiyorlar."</p>

  <p>Buckner gözlerini ona dikti.</p>

  <p>"Benimle birlikte üst kata çıkmaktan korkuyor musun?"</p>

  <p>Griswell'in yüzü kireç gibiydi.</p>

  <p>"Evet. Ama çıkacağım, şenle ya da sensiz. Zavallı Johnu öldüren şey orada hâlâ saklanıyor olabilir."</p>

  <p>"Arkamda dur," diye emir verdi Buckner. "Eğer üzerimize saldıran bir şey olursa ben göğüslerim. Ama bak kendi iyiliğin için söylüyorum... silahımı bir kedinin zıplamasından daha hızlı çekerim ve hedefimi de genellikle şaşırmam. Arkadan saldırıp beni yere sermeyi aklından bile geçirme."</p>

  <p>"Aptal olma!" Öfkesi korkusuna baskın çıkmıştı ve bu parlaması Buckner'a önceki sızlanmalarından daha güven verici gelmişti.</p>

  <p>"Dürüst olalım," dedi sakince. "Seni henüz ne suçluyor ne de mahkum ediyorum. Eğer bana anlattıklarının yarısı doğruysa çok feci bir tecrübe yaşamışsın demektir ve seni zorlamak istemem. Ama bana anlattıklarına inanmanın ne denli güç olduğunu sen de kabul ediyor olsan gerek."</p>

  <p>Griswell hiçbir şey söylemedi ve önden gitmesini bezgince işaret etti ona. Hole çıktılar ve merdivenin başında durdular. Kalın toz tabakasında ince bir sıra halinde iyice belirginleşmiş kan damlaları basamaklardan yukarı doğru gidiyordu.</p>

  <p>"Adamın tozdaki izleri," diye homurdandı Buckner. "Yavaş git. Ne gördüğümden iyice emin olmak istiyorum, çünkü tırmandıkça izleri de bozuyor olacağız. Hımm! Bir sıra yukarı, bir sıra da aşağı doğru. Aynı adam. Senin izlerin değil. Branner senden daha iri kıyımdı. Tüm hol boyunca kan damlaları mevcut... tırabzanın üzerine de kan bulaşmış, sanki bir el tutmuş gibi... ve bir parça da... <span class="t14">beyin.</span> Şimdi ne..."</p>

  <p>"Merdivenden aşağı indi, ölü bir adam," diye titredi Griswell. "Bir eliyle tırabzanı tutuyordu.... diğeriyle ise onu öldüren baltanın sapını kavramıştı."</p>

  <p>"Ya da sırtta taşındı," diye mırıldandı şerif. "Ama birileri onu taşımışlarsa eğer... <span class="t14">izleri nerede?"</span></p>

  <p>Tozla ve gölgelerle kaplanmış ve üzerlerinde zamanın kabuk bağladığı pencereleri ay ışığına geçit vermeyen geniş, boş bir yer olan üst kat koridoruna çıktılar ve Buckner'ın el fenerinin ışığı burayı aydınlatmaya yetmiyor gibiydi. Griswell bir yaprak gibi titriyordu. John Branner burada, bu karanlığın ve dehşetin ortasında, ölmüştü.</p>

  <p>"Birisi burada ıslık çaldı," diye mırıldandı. "John çıkıp geldi, sanki çağrılmışçasına."</p>

  <p>Fenerin ışığı Buckner'ın gözlerinde tuhaf ışıltılar oynaştırıyordu.</p>

  <p>"Ayak izleri koridor boyunca gidiyor," dedi. "Merdivendekinin aynısı... bir sıra giden, bir sırı da gelen. Aynı izler... <span class="t14">Vay can</span><span class="t14">ı</span><span class="t14">na/"</span></p>

  <p>Gerideki Griswell bir çığlığı son anda bastırmıştı, çünkü Buckner'ın bu şekilde seslenmesine neden olan şeyi o da görmüştü. Branner'ın ayak izleri merdivenin başından birkaç adım ileride ansızın kesiliyor ve geliş izlerinin neredeyse tam üzerinden geri dönüyordu. İzlerin kesildiği noktada ise tozlu zeminin üzerinde geniş bir kan lekesi vardı... ve karşıdan gelen başka bir grup iz daha görülüyordu... dar ama parmakları öne doğru açılan çıplak ayak izleri! Onlar da yine ikinci bir iz sırası halinde geldikleri yere geri dönüyorlardı.</p>

  <p>Buckner bir küfür savurarak yere eğildi.</p>

  <p>"İzler birleşiyor! Tam o noktada döşeme kan ve beyin parçalarıyla kaplanmış! Branner tam bu noktada katledilmiş olmalı... bir balta darbesiyle. Karanlığın içinden çıkıp gelen ve bot izleriyle birleşen çıplak ayak izleri... sonra ikisi de geldikleri gibi dönüyorlar,- bot izleri merdivenlerden aşağı iniyor, çıplak ayaklar ise koridora dönüyor." Işığı koridor boyunca tuttu. Ayak izleri fenerin eriminin ötesinde, koridorda kayboluyordu. Her iki yandaki odaların kapalı kapıları bilinmeyene açılan gizemli geçitler gibiydiler.</p>

  <p>"Diyelim ki çılgın masalın <span class="t14">do</span><span class="t14">ğ</span><span class="t14">ruydu,"</span> diye kendi kendine mırıldandı Buckner. "Bunlar senin izlerin değil. Bir kadınınkileri andırıyorlar. Diyelim ki birisi gerçekten ıslık çaldı ve Branner ne olup bittiğini anlamak üzere üst kata çıktı. Diyelim ki onu karanlıkta biri karşıladı ve kafasını yardı. İzlerin bu takdirde tam da böyle olmaları beklenir. Ama eğer durum buysa, Branner niçin öldürüldüğü yerde yatmıyor? Acaba saldırganının elinden baltayı kapacak ve merdivenlerden aşağı inecek kadar yaşamış mıydı?"</p>

  <p>"Hayır, hayır!" Gözünün önüne gelen manzara Griswell'in sözlerini gırtlağında düğümledi. "Onu merdivende gördüm. Ölmüştü. Böyle bir yarayla hiç kimse bir dakika bile yaşayamaz."</p>

  <p>"İşte buna inanırım." diye mırıldandı Buckner. "Ama... bu delilik! Ya da <span class="t14">çok</span> zekice... yine de cinayet cezasından kurtulabilmek için basit bir özsavunma mazereti daha kabul edilir olacağı halde, hangi aklıselim sahibi kişi böylesine düpedüz zırdelice bir planı düşünüp uygulayabilir? Hiçbir mahkeme bu masalı ciddiye almayacaktır. Her neyse, bakalım şu diğer izler ne yana gidiyor. Koridordan aşağı... Bak hele, bu da ne?"</p>

  <p>Criswell, buz gibi bir el yüreğini sıkarken, fenerin ışığının zayıflamakta olduğunu gördü.</p>

  <p>Buckner "Pilleri daha yeni değiştirmiştim." diye mırıldandı ve Griswell adamın sesinde ilk kez korku izleri olduğunu fark etti. &ldquo;Haydi... hemen çıkalım buradan!"</p>

  <p>Işık ölü bir kırmızıya dönüşmüştü. Karanlık onları çepeçevre sarıyor, kara kedi ayaklarıyla üzerlerine geliyordu. Buckner, arkasında abuk sabuk mırıldanmakta olan Griswell'i de iterek ve çektiği tabancasını koridora doğrultmuş halde geri geri yürümeye başlamıştı. Griswell gittikçe koyulaşmakta olan karanlığın içinden bir kapının sinsice açılmasını andıran bir ses duydu ve dört yanındaki karanlık ansızın güçlü bir tehdit havasıyla doluverdi. Griswell aynı şeyi Buckner'ın da hissetmiş olduğunu biliyordu, çünkü şerifin adaleleri avlanan bir panterinkiler gibi gerilmişti.</p>

  <p>Ama şerif, Griswell de önünde olmak üzere ve içinden yükselip onu çığlık çığlığa kaçmaya zorlayan panik hissini bastırarak merdivene ve aşağı doğru telaşa kapılmaksızın geriledi. Korkunç bir düşünceyle birlikte Griswell'in vücudundan buz gibi ter boşanmıştı. <span class="t14">Ya e</span><span class="t14">ğ</span><span class="t14">er alt kattaki ceset yüzünde donmu</span><span class="t14">ş</span> <span class="t14">bir ölüm s</span><span class="t14">ı</span><span class="t14">r</span><span class="t14">ı</span><span class="t14">t</span><span class="t14">ı</span><span class="t14">ş</span><span class="t14">ı</span> <span class="t14">ve elinde vurmak üzere do</span><span class="t14">ğ</span><span class="t14">rulttu</span><span class="t14">ğ</span><span class="t14">u kanl</span><span class="t14">ı</span> <span class="t14">baltas</span><span class="t14">ı</span><span class="t14">yla artlar</span><span class="t14">ı</span> <span class="t14">s</span><span class="t14">ı</span><span class="t14">ra merdivenden yukar</span><span class="t14">ı</span> <span class="t14">t</span><span class="t14">ı</span><span class="t14">r</span><span class="t14">manmakta idiyse?</span></p>

  <p>Bu olasılık zihnine öylesine galebe çalmıştı ki ayaklarının alt kat zeminine eriştiklerini fark bile edememişti, ta ki fenerin onlar indikçe artan ışığı şimdi çevrelerini tamamen aydınlatıncaya kadar... ama Buckner onu yine merdivenden yukarı doğru çevirdiğinde üst koridoru kaplayan zifiri karanlığı yine yaramadığını gördüler.</p>

  <p>"Bu lanet iş ancak büyüyle tezgahlanmış olabilir." diye mırıldandı Buckner. "Başka yolu yok. İşığın böyle davranması doğal değil."</p>

  <p>"Feneri odaya tut," diye yalvardı Griswell. "Bakalım John... John..."</p>

  <p>Korkunç düşüncesini sözcüklere dökemiyordu, ama Buckner onu anladı.</p>

  <p>Feneri çevirdi ve Griswell öldürülmüş bir adamın kanlar içindeki cesedini görmekten tahmin bile edemeyeceği bir mutluluk duydu.</p>

  <p>"Hâlâ orada," diye homurdandı Buckner. "Eğer öldürüldükten sonra yürümüşse bile, o zamandan beri yürümediği kesin. Ama şu şey..."</p>

  <p>Işığı yine basamaklardan yukarı çevirdi ve kaşlarını çatıp dudaklarını kemirerek durdu. Üç kez tabancasını kaldıracak gibi yaptı. Griswell zihninden geçenleri okuyabiliyordu. Şerifin aklından merdivenlerden yukarı atılmak ve bilinmeyene karşı şansını denemek geçiyordu. Ama aklıselimi buna engel oldu.</p>

  <p>"Karanlıkta hiç şansım olmazdı," dedi kendi kendine. "Işığın yine kesileceği içime doğuyor."</p>

  <p>Döndü ve dosdoğru Griswell ile yüzleşti.</p>

  <p>"Sorunu daha fazla sürüncemede bırakmanın alemi yok. Bu evde lanet bir şeylerin döndüğü apaçık ortada ve sanırım bunun ne olabileceğini biliyorum. Branner'ı senin öldürdüğünü düşünmüyorum. Onu öldüren şey her ne idiyse hâlâ yukarıda. Okuduğun mavalda akla yatmayan bir sürü nokta var,- ama şunun gibi bir elektrikli fenerin böyle sönmesinin hiçbir makul açıklaması olamaz. Üst kattaki o şeyin insan olduğunu zannetmem. Daha önce karanlıkta üzerine gitmekten korkabileceğim hiçbir şeyle karşılaşmamıştım, ama bu kez gün ışıyıncaya dek yukarı çıkmayacağım. Günün doğmasına çok kalmadı. Ortalığın aydınlanmasını şu balkonda bekleyeceğiz."</p>

  <p>Geniş sundurmaya çıktıklarında yıldızlar solmaya başlamışlardı bile. Buckner, tabancasını bir an bile elinden bırakmadan, sırtını tırabzana dayadı ve yüzünü odaya dönerek oturdu. Griswell de onun yakınına oturup çürümekte olan bir direğe yaslandı. Zonklayan beynini biraz ferahlatıyora benzeyen esintiye şükrederek gözlerini yumdu. Her şeyin bir düş olduğuna dair belli belirsiz bir his vardı içinde. Garip bir ülkedeki yabancıydı... aniden ağzına kadar en kara dehşetlerle doluveren bir ülkede. Daraağacının ilmeği tepesinde sallanıyordu ama o karanlık evde doğranmış kafasıyla yatan da John Branner'dı... uyku bitkin ruhunu davetsizce sarıncaya ve her şey kül renkli bir ışığın altında birleşinceye dek bu gerçekler bir düşün parçalarıymış gibi fırıl fırıl döndüler beyninde.</p>

  <p>Soğuk ve beyaz bir şafakla birlikte geceki dehşetin anısını zihninde taptaze taşıyarak uyandı. Sis çam ağaçlarının gövdelerinin çevresinde kıvrılıyor ve bozuk yoldan yukarı dumanlı saçaklar halinde tırmanıyordu. Buckner onu omuzlarından sarsmaktaydı.</p>

  <p>"Uyan! Güneş doğdu!"</p>

  <p>Griswell, tutulmuş eklemlerine yüz buruşturarak ayağa kalktı. Yüzü kül gibiydi ve yaşlanmış görünüyordu.</p>

  <p>"Hazırım. Haydi yukarı çıkalım."</p>

  <p>"Ben çoktan çıktım bile!" Şafağın bu erken dakikalarında Buckner'ın gözleri alev alev yanmaktaydı. "Seni uyandırmadım. Ortalık aydınlanır aydınlanmaz çıktım. Hiçbir şey bulamadım."</p>

  <p>"Çıplak ayak izleri..."</p>

  <p>"Silinmiş!"</p>

  <p><span class="t14">"Silinmi</span><span class="t14">ş</span> <span class="t14">mi?"</span></p>

  <p>"Evet, silinmiş! Branner'ın izlerinin kesildiği noktadan itibaren koridorun tozları karıştırılmış. Orada bir şey izleyebilme şansımız kalmadı artık. Biz burada otururken bir şey oradaki izleri sildi ve ben hiçbir ses duymadım. Bütün evi didik didik ettim. Hiçbir iz yok."</p>

  <p>Buckner araştırma peşinde koşarken sundurmada tek başına kalmış olduğunu düşündüğünde Girswell tiril tiril titredi.</p>

  <p>"Ne yapacağız?" diye sordu bezgince. "O izlerin silinmesiyle anlattıklarımı kanıtlayabilmek için olan tek şansımı da yitirdim."</p>

  <p>"Branner&rsquo;ın cesedini ilçe merkezine götüreceğiz." diye yanıtladı Buckner. "Bırak ben konuşayım. Yetkililer olayla ilgili gerçekleri göründüğü gibi bilirlerse, senin suçlanarak göz altına alınmanda ısrar edeceklerdir. Ben senin Branner'ı öldürdüğünü sanmıyorum... ama bana anlattıklarına, ya da dün gece bize olanlara, ne bir bölge savcısı ne de jüri inanacaktır. Bu işi kendi bildiğim gibi halledeceğim. Diğer tüm olasılıkları tüketmeden önce seni tutuklayacağım.</p>

  <p>"Kasabaya vardığımızda burada olup bitenler hakkında tek bir kelime dahi etme. Bölge savcısına John Branner&rsquo;ın bilinmeyen bir grup ya da gruplarca öldürüldüğünü ve olay üzerinde çalışmakta olduğumu söyleyeceğim.</p>

  <p>"Benimle eve geri dönüp geceyi burada geçirecek, Branner'la uyuduğunuz odada bir daha uyuyacak kadar cesaretin var mı?&rdquo;</p>

  <p>Griswell bembeyaz kesildi, ama atalarının kulübelerini Pekuot yerlilerine karşı savunurken gösterdikleri kararlılıkla yanıt verdi: "Yapacağım."</p>

  <p>"Öyleyse gidelim,- cesedi otomobile yüklememe yardım et."</p>

  <p>Soğuk, beyaz şafakta John Branner&rsquo;ın kansız yüzünün görünümü ve buz gibi nemli cildinin teması karşısında Griswell'in ruhu isyan etti. Onlar tüyler ürpertici yükleriyle birlikte bahçeden geçerlerken kül rengi sis ayaklarına dolanıyordu.</p>

  <p><span class="t3">2. Y</span><span class="t3">ı</span><span class="t3">lan</span><span class="t3">ı</span><span class="t3">n Karde</span><span class="t3">ş</span><span class="t3">i</span></p>

  <p>İki adam New England plakalı bir otomobille eski yolda bata çıka geldiklerinde çamlıklarda gölgeler yine uzamaktaydı.</p>

  <p>Buckner direksiyondaydı. Griswell'in sinirleri araba kullanamayacağı kadar laçkalaşmıştı. Süzgün ve çökmüş bir görünümü vardı ve yüzü hâlâ soluktu. İlçe merkezinde geçirdiği günün gerilimi ruhuna hâlâ kara kanatlı bir akbabanın gölgesi gibi çökmüş olan dehşete eklenmişti. Ne uyuyabilmiş, ne de yediği yemekten bir tat almıştı.</p>

  <p>"Sana Blassenvilleleri anlatacağım demiştim," dedi Buckner. "Gururlu insanlardı, hatta kibirli ve dilediklerini elde etmek istedikleri zamanlarda olabildiğince acımasız. Marsıklarına diğer çiftçiler gibi davranmıyorlardı... bu huylarını Batı Hint Adalarında edinmişlerdi tahminimce. Yüreklerinde zalim bir damar vardı... özellikle de ailenin bu yöreye gelen son üyesi Miss Celia&rsquo;da. Bu anlattıklarım kölelerin serbest bırakılmalarından çok sonraydı, ama yaşlıların dediklerine göre o, melez hizmetçisini tıpkı bir köleymişçesine kırbaçlarmış... Marsıklar derler ki bir Blassenville öldüğünde iblisin bizzat kendisi karanlık çamların dibinde onu beklermiş.</p>

  <p>"Eh, İç Savaş'tan sonra yoksulluğa düşerek harap olmuş çiftliklerinde art arda öldüler. Sonunda eski evde sade bir yaşantıyı sürdürmeye çalışarak ve bir zamanların köle barınaklarında yaşayan birkaç marsıkla yarıcılık yaparak sadece dört kız kardeş kalmışlardı. Kibirleri yüzünden ve yoksulluklarından utanarak kendi içlerine kapandılar. İnsanlar onları aylar boyunca görmezlerdi. Erzağa gereksinmeleri olduğunda kasabaya bir marsık gönderirlerdi.</p>

  <p>"Ama insanlar Miss Celia&rsquo;nın onların yanına gelişinden haberdar olmuşlardı. Tüm ailenin köklerinin bağlı bulunduğu Batı Hint Adaları'nda bir yerden gelmiyordu... Dediklerine göre otuz yaşlarında, endamı yerinde, boylu boslu bir kadındı. Ama o da çevre halkıyla kardeşlerinden daha fazla muhatap olmamıştı. Beraberinde melez bir hizmetçi getirmişti ve bu hizmetçiye karşı olan tavırlarında o bildik Blassenville zalimliği kendini gösteriyordu. Yıllar önce Miss Celia'nın bu kızcağızı bir ağaca çırılçıplak bağladıktan sonra kamçıladığını iddia eden yaşlı bir marsık tanımıştım. Hizmetçi kız ortadan kaybolduğu vakit kimse şaşırmamıştı. Herkes kaçıp kurtulduğunu varsaymıştı kuşkusuz.</p>

  <p>"Evet, 1890 baharında bir gün, kız kardeşlerin en küçüğü olan Miss Elizabeth, belki bir yılı aşkın bir süreden beri ilk kez kasabaya inmiş. Erzak almak niyetindeymiş. Bütün marsıkların çiftliği terk ettiklerini söylemiş. Biraz daha konuşmuş, ama çılgınca bir huzursuzlukla. Miss Celia'nın ise tek kelime dahi etmeden çekip gittiğini belirtmiş. Kız kardeşleri onun Batı Hint Adalarına geri döndüğünü düşünüyorlarmış, ama o halasının <span class="t14">hâlâ çiftlik evinde oldu</span><span class="t14">ğ</span><span class="t14">una</span> inanıyormuş. Bununla ne demek istediğini açıklamamış. Erzağını alıp çiftliğin yolunu tutmuş.</p>

  <p>"Olayın üzerinden bir ay geçmiş ve kasabaya gelen bir zenci Miss Elizabeth'in çiftlikte tek başına yaşadığını haber vermiş. Diğer üç kız kardeşin artık orada olmadıklarını, ne haber verip ne de açıklama yaparak birer birer ortadan kaybolduklarını söylemiş. Miss Elizabeth onların nereye gittiklerini biliyormuş ve çiftlikte tek başına yaşamaktan korktuğu halde gidebilecek başka bir yer de bulamıyormuş. Çiftlikten başka bir yer bilmezmiş ve ne akrabaları ne de arkadaşları varmış. Ama <span class="t14">bir</span> ş<span class="t14">eylerden</span> ölümüne korkmaktaymış. Marsığın dediğine bakılırsa geceleri kendini odasına kilitliyor ve mumlarını sabaha kadar söndürmüyormuş...</p>

  <p>"Fırtınalı bir bahar akşamında Miss Elizabeth sahip olduğu tek atının üzerinde kendini parçalarcasına gelmiş kasabaya, neredeyse korkudan ölmek üzereymiş. Kasaba meydanında atından düşmüş,- konuşabilecek kadar kendine geldiğinde malikanede belki de yüz yıldır unutulmuş gizli bir oda bulunduğunu söylemiş. Ayrıca üç kız kardeşinin cesetleri de tavandan sarkan iplere boyunlarından asılı halde sallanıyorlarmış. <span class="t14">Bireyin</span> onu kovaladığını ve sokak kapısından kaçmasına ramak kala bir baltayla az daha kafasını yarmayı başardığını, ama her nasılsa kurtulup atına atlayarak kaçabildiğini açıklamış. Korkudan çıldırmak üzereymiş ve onu kovalayanın ne olduğu hakkında bir fikri yokmuş... sapsarı suratlı bir kadına benzetmiş sadece.</p>

  <p>"Yüze yakın atlı derhal çiftliğe gitmişler. Konağı bodrumdan tavan arasına dek didik didik etmişler, ama ne gizli bir oda ne de kız kardeşlerden kalanları bulabilmişler. Ama tıpkı Miss Elizabeth'in söylediği gibi üzerinde bir tutam saçla beraber sokak kapısının pervazına saplı baltayı görmüşler. Kadıncağız içeri girip gizli odayı nasıl bulabileceklerini onlara göstermeye cesaret edememiş,- bunu istediklerinde neredeyse korkudan aklını oynatıyormuş.</p>

  <p>"Kendini yolculuğa çıkabilecek kadar toparladığında halk biraz para toplayıp ona ödünç vermiş &mdash;hâlâ bağış kabul etmeyecek kadar gururluymuş&mdash; ve o da Kaliforniya'ya gitmiş. Bir daha geri dönmemiş ama daha sonra öğrenildiğine göre, borcunu ödemek için uğradığında, gittiği yerde evlenmiş olduğunu öğrenmişler.</p>

  <p>"Evi kimse satın almamış. Miss Elizabeth'in terk ettiği günkü gibi kalmış orada ve yıllar geçtikçe çevre halkı, sanırım yoksul beyaz ayaktakımı, içindeki bütün mefruşatı çalmışlar. Bir marsık bunu denemeye bile kalkışamazdı. Ama hırsızlar mutlaka güneşin doğmasından sonra gelip batmasından çok önce terk etmişlerdir evi."</p>

  <p>"İnsanlar Miss Elizabeth'in öyküsünü nasıl yorumladılar?" diye sordu Griswell.</p>

  <p>"Eh, halkın büyük kısmı kadıncağızın o malikanede tek başına yaşamaktan keçileri biraz kaçırdığını düşünmüştü. Ama kimileri de melez hizmetçinin, Joan'ın, aslında kaçmadığına hükmettiler. Kızın hâlâ ormanda saklanmakta olduğuna ve Miss Celia ile diğer üç kız kardeşini öldürerek Blassenvillelere karşı olan nefretinin tadını çıkardığına inanıyorlardı. Halk av köpekleriyle birlikte çevre ormanın altını üstüne getirdi, ama kızdan hiçbir iz bulunamadı. Konakta gizli bir oda var idiyse -eğer bu iddianın en ufak bir doğruluk payı varsa- kız orada gizleniyor olabilirdi.&rdquo;</p>

  <p>"Bunca yıldır orada gizlenmiş olamaz," diye mırıldandı Griswell. "Her halükarda, şu anda evde olan şey artık insan değil."</p>

  <p>Buckner direksiyonu kırdı ve anayoldan ayrılıp çamların arasında kıvrılarak giden belli belirsiz bir yan patikaya saptı.</p>

  <p>"Nereye gidiyorsun?"</p>

  <p>"Şu yönde birkaç kilometre ötede yaşadığını bildiğim yaşlı bir marsık var. Onunla konuşmak istiyorum. Bir beyaz adamın duyu gücünden daha fazlasını gerektiren bir şeyle karşı karşıyayız. Kara derililer bazı konularda bizim bildiğimizden fazlasını bilirler. Bu yaşlı adam neredeyse yüz yaşında. Çocukluğunda efendisi tarafından eğitilmiş ve azat edildikten sonra çoğu beyaz adamdan daha çok yer gezmiş. Onun bir vudu büyücüsü olduğunu söylerler."</p>

  <p>Griswell bu sözcükleri duyduğunda dört bir yandan onları saran yeşil orman duvarına ürpererek baktı. Çam ağaçlarının kokusu tanımadıkları bitkilerin ve filizlerin kokularıyla karışıyordu. Ama hepsinin altında burnu sızlatan keskin bir çürük kokusu yatıyordu ve benliği gizemli ormana karşı yine tiksintiyle doldu.</p>

  <p>"Vudu!" dedi kendi kendine. "Bunu tamamen unutmuştum... kara büyüyü bir türlü bağdaştıramam Güney'le. Bana göre büyücülük her zaman kara kedilerin ve diğer yaratıkların geceleri sinsi sinsi dolaştıkları küf kokan karanlık çıkmazlarla ve üçgen çatılarla kaplı Salem'de cadıların asıldığı günlerde bile çok eski olan liman kasabalarının eğri büğrü sokaklarıyla bağlantılıdır. Benim için büyücülük hep New England'ın eski kasabaları anlamına gelmiştir, ama bütün bu olup bitenler herhangi bir New England efsanesinden çok daha korkunç... bu kasvetli çamlar, eski metruk evler, gizemli kara derili insanlar, eski çılgınlık ve dehşet öyküleri... Tanrım, aptalların 'genç' diye adlandırdıkları şu kıtada çağlar öncesinden kalma ne dehşetler saklı!"</p>

  <p>"İşte, yaşlı Jacob'ın kulübesi şurada," dedi Buckner otomobili durdururken.</p>

  <p>Criswell, ormandaki bir açıklıkta, dev ağaçların gölgesine çömelmiş gibi duran küçük bir kulübe gördü. Burada çamlar yerlerini sakal gibi uzayıp giden gri yosunlarıyla meşe ve selvi ağaçlarına terk ediyordu. Kulübenin arkasında ağaçların gizlediği ve her çeşit bitkiyle neredeyse boğulacak hale gelmiş bir bataklığın kenarı seçiliyordu. Dallardan ve çamurdan imal edilmiş baca ince, mavi bir duman salıyordu gökyüzüne.</p>

  <p>Buckner'ın peşi sıra küçük kulübeye doğru yürüdü ve şerif orada meşin menteşelere oturtulmuş kapıyı iterek içeri daldı. Griswell kulübenin göreceli loşluğuna alışabilmek için gözlerini kırpıştırdı. Bir tek küçük pencere gün ışığının içeri sızmasına izin veriyordu. Ocağın yanında çömelen yaşlı bir zenci açıktaki ateşin üzerindeki bir tencere dolusu yahninin kaynamasını izlemekteydi. Onlar içeri girdiğinde bakışlarını kaldırmış ama yerinden kımıldamamıştı. İnanılmayacak kadar yaşlıydı. Yüzü bir çizgiler yumağını andırıyordu,- koyu ve capcanlı gözleri zihni sanki başka yerlerde geziyormuşçasına bir an için perdelenmişlerdi.</p>

  <p>Buckner Griswell'e oturması için örme sazdan bir iskemleyi işaret etti ve kendisi de ocağın yanından aldığı kaba bir tabureye yüzünü yaşlı adama dönerek oturdu.</p>

  <p>"Jacob," dedi dobra dobra. "Konuşmanın vakti geldi. Blassenville Konağının sırrını bildiğini biliyorum. Bugüne dek seni bu konuda sorgulamadım, çünkü görev kapsamıma girmiyordu. Ama orada dün gece bir adam öldürüldü ve şu gördüğün adam da bundan dolayı ipe gidebilir... eğer sen Blassenvillelerin eski konağını lanetleyen şeyin ne olduğunu açıklamazsan."</p>

  <p>Yaşlı adamın gözleri ışıldadı, sonra uzun yılların bulutları kurumuş beyninden geçiyormuşçasına buğulandılar.</p>

  <p>"Blassenvilleler," diye mırıldandı ve sesi yumuşak ama güçlü, şivesi bataklık insanlarının şivesinden çok farklıydı. "Onlar gururlu insanlardı, gururlu ve acımasız. Bazıları savaşta öldü, bazıları düelloda... erkeklerin yani, efendim. Bazıları ise konakta öldüler... eski konakta..." Sesi anlaşılmaz mırıltılara dönüşmüştü.</p>

  <p>Sabırla "Peki," dedi Buckner, "konaktan bahset biraz."</p>

  <p>"içlerinde en gururlu olanları Miss Celia'ydı," diye mırıldandı yaşlı adam. "En kibirli ve en zalimleri. Kara derililer ondan nefret ederlerdi,- en çok da Joan. Joan'ın damarlarında beyaz kanı da akıyordu ve o da gururluydu. Miss Celia onu bir köle gibi kamçılardı."</p>

  <p>"Blassenville Konağı&rsquo;nın sırrı nedir?&rdquo; diye ısrar etti Buckner.</p>

  <p>Yaşlı adamın gözlerini örten perde aralandı,- gözleri ay ışığıyla yıkanan derin kuyular gibiydiler.</p>

  <p>"Ne sırrı, efendim? Anlayamıyorum."</p>

  <p>"Bal gibi de anlıyorsun. O eski konak sırrıyla birlikte yıllardır orada duruyor. Bulmacanın çözümü sende."</p>

  <p>Yaşlı adam yahnisini karıştırdı. Artık tamamıyla mantıklı görünüyordu.</p>

  <p>"Efendim, yaşamak çok tatlı, yaşlı bir adam için bile."</p>

  <p>"Eğer bana açılacak olursan birileri seni öldürürler mi demek istiyorsun?"</p>

  <p>Ama yaşlı adam bir kez daha gözleri bulutlanmış halde kendi kendine mırıldanmaya başlamıştı.</p>

  <p>"Birileri değil. İnsanlar değil. Bataklığın kara tanrıları. Benim tanrıların tanrısı Büyük Yılan tarafından korunan sırrım ihlal edilmedi. Soğuk dudaklarıyla öpmesi için küçük bir kardeşini bana gönderir... başının üzerinde ak bir hilal olan küçük kardeşini. Beni <span class="t14">zuvembilerin</span> yapıcısı tayin ettiğinde ruhumu Büyük Yılana sattım..."</p>

  <p>Buckner irkilmişti.</p>

  <p>"Bu sözcüğü daha önce de bir kez duymuştum," dedi yavaşça, "çocukken, ölmekte olan kara derili bir adamın dudaklarından. Anlamı nedir?"</p>

  <p>Yaşlı Jacob'ın gözleri korkuyla doldu.</p>

  <p>"Neler söyledim ben? Hayır... Hayır! Hiçbir şey demedim!"</p>

  <p><span class="t14">"Zuvembiler,"</span> diye üsteledi Buckner.</p>

  <p><span class="t14">"Zuvembiler,"</span> diye yineledi yaşlı adam boş gözlerle. <span class="t14">"Zuvembi</span> bir zamanlar kadındır. Köle Sahilinde onları bilirler. Haiti tepelerinde geceleri fısıldaşan davullar onları anlatır. <span class="t14">Zuvembileri</span> yapanlar Damballah nın saygın kişileridir. Bundan bahsetmek beyaz bir adam için ölüm demektir... Yılan Tanrının yasak sırlarından biridir."</p>

  <p><span class="t14">"Zuvembilerden</span> bahset sen," dedi Buckner yumuşak bir sesle.</p>

  <p>"Bundan söz etmemeliyim," diye ağzının içinde geveledi yaşlı adam ve Griswell onun konuşmakta olduğunu bile fark edemeyecek kadar bunadığını ve yüksek sesle düşünmekte olduğunu anladı. "Vudunun Kara Töreni'nde dans ettiğimi ve <span class="t14">zombilerin...</span> ve <span class="t14">zuvembilerin</span> yapıcısı olarak seçildiğimi hiçbir beyaz adam bilmemeli. Büyük Yılan gevşeyen dilleri ölümle cezalandırır."</p>

  <p><span class="t14">"Zuvembi</span> bir kadın mıdır?" diye zorladı Buckner.</p>

  <p>"Bir zamanlar," diye mırıldandı yaşlı zenci. "O benim bir <span class="t14">zuvembi</span> yapıcısı olduğumu biliyordu... geldi ve kulübemde durdu ve korkunç demi istedi benden... öğütülmüş yılan kemiklerinden, bir gece şahininin kanadından alınmış çiyden ve adı ağza dahi alınamayacak başka şeylerden hazırlanmış demi. Kara Tören'de dans etmişti... bir <span class="t14">zuvembi</span> olabilecek olgunluktaydı... gereken tek şey Kara Dem'di... Kadın çok güzeldi... Onu reddedemedim."</p>

  <p>Buckner, sinirleri iyice gerilmiş halde, "Kimi?" diye sordu ama yaşlı adamın başı pörsümüş göğsüne düşmüştü ve yanıt vermedi. Oturduğu yerde uyukluyor gibiydi. Buckner onu sarstı. "Bir kadını <span class="t14">zuvembi</span> yapabilmek için ona Kara Dem'den içirdin... <span class="t14">Zuvembi</span> dediğin nedir?"</p>

  <p>Yaşlı adam gücenmiş gibi kıpırdadı ve uykulu bir sesle mırıldandı.</p>

  <p>"Bir <span class="t14">zuvembi</span> artık insan sayılamaz. Ne akrabalarını tanır ne de dostlarını. Doğanın iblislerine hükmeder... baykuşlara, yarasalara, yılanlara, kurt adamlara ve azıcık bir ışığı bile örtmek için karanlığı çağırabilir. Kurşun ya da çelikle öldürülebilir ama bu şekilde katledilmedikçe sonsuza dek yaşar ve yediği insanların yediklerine benzemez. Bir mağarada ya da eski bir evde yarasa misali barınır. Bir <span class="t14">zuvembi</span> için zamanın anlamı yoktur,- saat, gün, yıl, hepsi birdir. İnsanın sözcükleriyle konuşamaz ya da insan gibi düşünemez ama canlıları sesiyle büyüler ve bir adamı öldürdüğünde soğuyuncaya dek cansız bedenine hükmedebilir. Ceset kanı aktığı sürece onun kölesidir. İnsanları katletmekten zevk alır."</p>

  <p>"Peki, bir insan niçin <span class="t14">zuvembiye</span> dönüşmek ister?" diye usulca sordu Buckner.</p>

  <p>"Nefret," diye fısıldadı yaşlı adam. "Nefret! İntikam!"</p>

  <p>"Adı Joan mıydı?" diye mırıldandı Buckner.</p>

  <p>Bu isim vudu adamının zihnini bulandıran kocamışlık sislerini yarmıştı sanki. Zenci silkindi ve gözlerindeki perde onları ıslak kara bilyeler gibi bırakarak çekildi.</p>

  <p>"Joan mı?" dedi ağır ağır. "Bu adın telaffuz edildiğini bir nesilden bu yana duymamıştım. Uyukluyordum galiba, efendilerim, anımsamıyorum... affınızı dilerim. Yaşlı adamlar ateşin önünde uyuklarlar, tıpkı kocamış köpekler gibi. Bana Blassanville Konağını mı sormuştunuz? Efendim, eğer buna niçin yanıt veremeyeceğimi size söyleyecek olsaydım, basit bir batıl inançtır diye gülüp geçerdiniz. Yine de beyaz adamların tanrısı tanığım olsun ki..."</p>

  <p>Konuşurken bir yandan da ocağın üzerinden doğru bir kenarda yığılı duran çalı çırpıya uzanmıştı. Sesi bir çığlığa dönüşürken kolunu aniden geri çekti. Koluyla birlikte kıvranan, çırpınan, tüyler ürpertici bir şey de gelmişti. Vudu büyücüsünün tüm kolu boyunca alacalı bir şekil dolanmış ve kama şeklinde habis bir baş sessiz bir öfkeyle tekrar ve tekrar vurmuştu.</p>

  <p>Yaşlı adam bağırarak ve dört bir yana kıvılcımlar saçarak ocağın üzerine kapaklandı ve Buckner ancak bütün bunlar olup bittikten sonra kalın bir parça odunu kapıp yassı kafayı ezebildi. Lanet okudu ve düğüm düğüm kıvrılan gövdeyi, ezilmiş başına bir göz attıktan sonra, bir kenara tekmeledi. Yaşlı Jacob bağırmayı ve çırpınmayı kesmişti; camlaşmış gözlerle tavana bakarak sırtüstü yatıyordu.</p>

  <p>"Öldü mü?" diye fısıldadı Griswell.</p>

  <p>"Hem de Judas Iscariot kadar," diye tersledi Buckner kıvranan sürüngene çatık kaşlarla bakarak. "Tanrının cezası yılan damarlarına onun yaşındaki bir düzine ihtiyarı öldürmeye yetecek kadar zehir bırakmış olmalı. Ama ben onun aslında şaşkınlık ve korkudan öldüğünü düşünüyorum."</p>

  <p>Griswell titreyerek, "Şimdi ne yapacağız?" diye sordu.</p>

  <p>"Cesedi şu yatağın üzerine bırakalım. Eğer kapıyı yaban domuzlarının ya da vahşi kedilerin giremeyeceği biçimde sıkıca kilitlersek, hiçbir şey ona zarar veremez. Yarın kasabaya götürürüz. Bu gece yapmamız gereken işlerimiz var. Haydi, yola düşelim."</p>

  <p>Griswell cesede dokunmaktan ürküyordu, ama onu kaba saba yatağın üzerine taşımakta Buckner'a yardımcı oldu ve kendini alelacele dışarı attı. Güneş ufkun üzerinde ve ağaçların kara gövdelerinin arasında sersemletici kızıllıktaki bir alev topu halinde asılı duruyordu.</p>

  <p>Sessizlik içinde bindiler otomobile ve köklerle delik deşik olmuş patika boyunca sarsıla sarsıla yol aldılar.</p>

  <p>"Büyük Yılanın kardeşlerinden birini göndereceğini söylemişti." diye mırıldandı Griswell.</p>

  <p>"Saçmalık!&rdquo; diye homurdandı Buckner. "Yılanlar sıcağı sever ve bataklık onlarla kaynıyor. Sürünerek içeri girmiş ve yakacak odunların arasına çöreklenmiş olmalı. Yaşlı Jacob onun huzurunu kaçırdı ve o da ısırdı. Bunun doğaüstü bir yanı yok." Kısa bir süre sustuktan sonra daha farklı bir tonda sürdürdü konuşmasını: "Bir çıngıraklı yılanın tıslamadan soktuğuna ilk kez tanık oluyorum,- ayrıca ilk kez <span class="t14">ba</span><span class="t14">ş</span> <span class="t14">mm üzerinde ak bir hilâl</span> olan bir yılan görüyorum."</p>

  <p>Anayola sapıncaya kadar ikisi de başka söz söylemediler.</p>

  <p>"Melez Joan'ın o kadar yıldan beri evde gizlenmekte olduğunu mu düşünüyorsun?" diye sordu Griswell yola çıktıklarında.</p>

  <p>"Yaşlı Jacob'ın ne dediğini işittin," diye yanıtladı Buckner ciddiyetle. "Bir <span class="t14">zuvembi</span> için zamanın hiçbir anlamı yoktur."</p>

  <p>Yoldaki son dönemeci de aldıklarında Griswell kendini Blassenville Konağı'nın günbatımının kızıllığına karşı yükselen görüntüsüne hazırladı. Konak göründüğünde korkudan haykırmamak için dudağını ısırdı. O gizemli dehşetin anısı tüm gücüyle geri gelmişti.</p>

  <p>Arabayı yolun kenarında durdururlarken kurumuş dudakları arasından fısıldadı: "Baki" Buckner homurdandı.</p>

  <p>Balkonun parmaklıkları üzerinden bir güvercin bulutu döne döne havalanmış ve günbatımının parlak renk cümbüşü önünde kara benekler halinde uçup gitmişlerdi.</p>

  <p><span class="t3">&nbsp;</span></p>

  <p><span class="t3">3. Zuvembinin Ça</span><span class="t3">ğ</span><span class="t3">r</span><span class="t3">ı</span><span class="t3">s</span><span class="t3">ı</span></p>

  <p>İki adam güvercinler uçup gittikten sonra bir süre daha kaskatı oturdular.</p>

  <p>"Eh, sonunda gördüm onları," diye mırıldandı Buckner.</p>

  <p>"Belki de onları sadece yazgısı kara olanlar görüyordur," diye fısıldadı Griswell. &ldquo;Onları gören şu berduş..."</p>

  <p>Güneyli, arabadan inerken, "Yakında anlarız," diye karşılık verdi sakin sakin, ama tabancasını farkında olmaksızın kılıfından çıkarıp doğrulttuğu Griswell'in gözünden kaçmadı.</p>

  <p>Meşe sokak kapısı kırık menteşeleri üzerinde sarkıyordu. Ayak sesleri parçalanmış tuğla yolda yankılandı. Kör pencereler günbatımını alev alev yansıttılar. Geniş hole vardıklarında Griswell döşeme boyunca odaya doğru uzanan ve ölü adamın yürüdüğü yolu gösteren siyah lekeler zincirini gördü.</p>

  <p>Buckner otomobilden aldığı battaniyeleri yanında getirmişti. Onları şöminenin önüne yaydı.</p>

  <p>"Ben kapı tarafında uzanacağım," dedi. "Sen dün gece yattığın yerde yat."</p>

  <p>Akşamın son alacasının da kaybolmasıyla birlikte ormana çökecek olan karanlıktan ürken Griswell "Şöminede ateş yakacak mıyız?" diye sordu.</p>

  <p>"Hayır. Senin de bir el fenerin var, benim de. Burada karanlıkta uzanacağız ve neler olacağını göreceğiz. Sana verdiğim o tabancayı kullanabilir misin?"</p>

  <p>"Sanırım. Daha önce bir toplu tabanca ateşlememiştim, ama nasıl yapıldığını biliyorum."</p>

  <p>"Yine de, zorunlu kalmadıkça, ateş etme işini bana bırak." Şerif battaniyesinin üzerine bağdaş kurdu ve büyük mavi koltuğunu boşalttıktan sonra yine yerleştirmeden önce her mermiyi teker teker gözden geçirdi.</p>

  <p>Griswell sinirli sinirli gidip geliyor, pinti bir adamın altınlarının suyunu çekmesini izlediği gibi günün son ışıklarının da silinip gitmelerini gönülsüzce izliyordu. Bir eliyle şöminenin mermerine yaslandı ve toz tutmuş küllere baktı. O külleri oluşturan ateş kırk yıldan daha fazla bir süre önce Elizabeth Blassenville tarafından yakılmış olmalıydı. Bunu düşünmek bile çok can sıkıcıydı.</p>

  <p>Külleri ayağının ucuyla tembel tembel karıştırdı. Kararmış kalıntıların arasında gözüne bir şey çarptı... bir kağıt parçası, lekeli ve sararmış. Yine tembelce eğildi ve kağıdı küllerin içinden aldı. Çürümüş karton kapakları olan bir defterdi bu.</p>

  <p>Buckner tabancasının parlayan namlusunun üzerinden gözünü kısıp bakarken, "Ne buldun?" diye sordu.</p>

  <p>"Eski bir defter yalnızca. Bir günceye benziyor. Sayfaları yazı dolu... ama mürekkep öylesine solmuş ve kağıt öylesine çürümüş ki pek bir şey sökemiyorum. Acaba bu şömineye kadar yanmadan nasıl gelebildi dersin?"</p>

  <p>"Ateş söndükten sonra atılmış olmalı," diye tahmin yürüttü Buckner. "Büyük olasılıkla mobilyaları çalmak için gelen birisi tarafından bulunup ocağa atılmıştır. Muhtemelen okuması olmayan biri tarafından."</p>

  <p>Griswell ufalanmakta olan sayfaları kayıtsızca karıştırdı,- solan ışıkta gözlerini kısıyordu. Sonra irkildi.</p>

  <p>"İşte şurada okunabilecek bir kayıt var! Dinle!" Okumaya başladı: '"Evde benden başka birinin daha olduğunu biliyorum. Geceleri güneş battığında ve dışarıda orman karanlığa gömüldüğünde koridorlarda birisinin dolaştığını hissediyorum. Gecenin içinde sık sık kapımın kilidini yokladığını duyuyorum. <span class="t14">Kim</span> olabilir bu? Kız kardeşlerimden biri mi? Celia Hala mı? Eğer onlardan biriyse, evimizde niçin böyle sinsice dolaşıyor olabilir? Niçin kapımın tokmağını zorluyor ve ben seslendiğimde kaçıyor? Hayır, hayır! Buna cesaret edemem! Korkuyorum. Tanrım, ne yalpacağım ben? Burada kalmaya cesaret edemem... ama nereye gidebilirim ki?"'</p>

  <p>"Tanrı aşkına!" diye haykırdı Buckner. "Bu Elizabeth Blassenville'in güncesi olmalı! Devam et!"</p>

  <p>"Diğer satırları çıkaramıyorum," diye fısıldadı Griswell. "Ama birkaç sayfa ileride bazı notlar seçilebiliyor.." Okumaya devam etti.</p>

  <p>"'Celia Hala kaybolduğunda zencilerin hepsi niçin kaçtılar? Kız kardeşlerim öldü. Öldüklerini biliyorum. Korkunç bir şekilde ölmüş olduklarını hissediyorum... dehşet ve acı içinde. Ama neden? <span class="t14">Neden?</span> Eğer Celia Halayı birileri öldürmüşse, o kişiler zavallı kardeşlerimi de niçin öldürmek istesinler ki? Kara derililere karşı her zaman müşfik davranmışlardı. Joan.."' Griswell kaşlarını çatarak sustu.</p>

  <p>"Sayfanın bir kısmı yırtılmış. İşte başka tarihli bir kayıt daha var şurada... en azından başka bir tarihe benziyor,- tam olarak söyleyemiyorum.</p>

  <p>'"...yaşlı zenci kadının ima ettiği korkunç yaratık mı? Jacob Blount'tan bahsetmişti, bir de Joan'dan, ama açıkça konuşmuyordu bir türlü. Belki de korkuyordu...' Burası kısmen kaybolmuş,- sonra: 'Hayır! Hayır! Nasıl olur bu? O öldü... ya da uzaklara gitti. Ama yine de... O, Batı Hint Adalarında doğup büyümüştü ve geçmişte ağzından kaçırdığı kimi sözlerden vudunun gizemleriyle içli dışlı olduğunu biliyorum. Sanırım o korkunç törenlerden birinde dans bile etmiş... böyle bir rezilliği nasıl yapabildi? Sonra şu... şu dehşet. Tanrım, böyle şeyler olabilir mi? Ne düşüneceğimi bilemiyorum. Eğer geceleri evde dolaşan <span class="t14">oysa,</span> kapımı kurcalayan, öyle tuhaf ve hoş ıslık çalan <span class="t14">oysa...</span> Hayır, hayır, çıldırıyor olmalıyım. Burada tek başına kalmaya devam edersem kız kardeşlerim gibi ben de korkunç biçimde öleceğim. Buna tamamiyle kani oldum.&rdquo;'</p>

  <p>Bu ipe sapa gelmez günce başladığı gibi ansızın kesilmişti. Griswell kalan satırları çözebilmeye kendini öylesine kaptırmıştı ki üzerlerine hırsız gibi çöken karanlığın ve Buckner'ın onun okumasına yardımcı olmak için tuttuğu ışığın farkına bile varmamıştı. Dalgınlığından irkilerek sıyrıldı ve karanlık koridora doğru bir bakış fırlattı.</p>

  <p>"Bütün bunlara bir anlam verebildin mi?"</p>

  <p>"Sürekli şüpheleniyordum zaten," diye yanıtladı Buckner. "Şu melez hizmetçi, Joan, Miss Celia'dan intikam alabilmek için kendini bir z<span class="t14">uvembiye</span> dönüştürttü. Büyük olasılıkla tüm aileden de en az patroniçesi kadar nefret ediyordu. Doğduğu adada, Jacob'ın deyimiyle 'olgun' hale gelinceye dek, vudu törenlerine katılmıştı. Tek eksiği Kara Dem'di... onu da Jacob sağladı. Miss Celia'yı ve diğer üç kız kardeşi öldürdü ve eğer Elizabeth'in şansı yaver gitmeseydi onu da öldürmüş olacaktı. Bu eski evde yıllardır harabelerdeki bir yılan gibi gizleniyor."</p>

  <p>"Ama bir yabancıyı neden öldürmek istesin ki?"</p>

  <p>"Yaşlı Jacob&rsquo;ın söylediklerini kendi kulaklarınla işittin," diye anımsattı Buckner. "Bir <span class="t14">zuvembi</span> insanları katletmekten haz duyar. Branner'ı üst kata çağırdı ve kafasını yardıktan sonra baltayı eline tutuşturup seni öldürmesi için aşağı gönderdi. Buna hiçbir mahkeme inanmayacaktır,- ama onun cesedini bulabilirsek bu senin masumluğunu kanıtlamaya yetecektir. Jacob bir z<span class="t14">uvembinin</span> de öldürülebileceğini söylemişti... bu vaka hakkında rapor yazarken ayrıntılara çok dikkat etmek zorunda değilim."</p>

  <p>"Kadın geldi ve tırabzanın üzerinden bizi gözetledi," diye mırıldandı Gris- well. "Ama basamaklarda onun izlerine niçin rastlamadık?"</p>

  <p>"Bunu belki düşünde görmüştün. Belki bir <span class="t14">zuvmbi</span> dilediği yere gönderebilir ruhunu... lanet olsun! Mantık sınırlarının dışındaki bir olguyu niçin açıklamaya çalışıyorsun ki? Biz nöbetimize başlayalım."</p>

  <p>Griswell elinde olmadan "Işığı söndürme!" diye bağırdı. Sonra ekledi: "Ama tabii. Söndür. O gece Branner ve benim" -tıkanır gibi oldu- "olduğumuz kadar karanlıkta olmalıyız."</p>

  <p>Ama oda karanlığa gömüldüğünde korku fiziksel bir hastalıkmışçasına çöktü üzerlerine. Titreyerek uzandı ve kalbi o denli şiddetle çarpmaya başladı ki bir an için boğulacağını sandı.</p>

  <p>Battaniyesinin üzerinde belli belirsiz bir gölge gibi seçilen Buckner "Batı Hint Adaları dünyanın veba çukuru olsa gerek," diye homurdandı. <span class="t14">"Zombileri</span> işitmiştim daha önce. Bir z<span class="t14">uvembinin</span> ise ne olduğunu bilmiyordum. Kadınları delirtmek için vudu büyücüleri bir çeşit ilaç kullanıyor olsalar gerek. Ancak bu başka bazı şeyleri açıklamaya yetmiyor: Hipnotizma güçlerini, anormal uzunluktaki ömürlerini, cesetleri yönetebilme yeteneklerini... farklı bir yaratık, karanlık bataklıklardan ve ormanlardan doğan büyünün yarattığı bir şey... Eh, göreceğiz nasıl olsa."</p>

  <p>Sustu ve Griswell sessizlikte kendi kalbinin gümbürtüsünü duydu. Dışarıdaki karanlık ormanın içinden bir kurdun ürpertici uluması geldi ve bir baykuş öttü. Sonra sessizlik kara bir sis gibi çöktü yine.</p>

  <p>Criswell battaniyesinin üzerinde kıpırdamadan yatmaya çalıştı. Zaman sanki sekteye uğramış gibiydi. Nefesinin tıkanacağını sandı. Beklenti dayanılamayacak boyutlar alıyordu,- laçkalaşan sinirlerini toparlamak için gösterdiği çaba vücudunu ter içinde bırakmıştı. Çenesi ağrıyıncaya ve kilitleninceye dek dişlerini ve tırnakları avucuna neredeyse gömülünceye dek yumruklarını sıktı.</p>

  <p>Neyi beklediğini bilmiyordu. Canavar yine saldıracaktı... ama nasıl? Korkunç, tatlı bir ıslıkla birlikte gıcırdayan basamaklardan inen çıplak ayaklarla mı, yoksa karanlığın içinden ani bir balta darbesiyle mi? Onu mu seçecekti, Buckner'ı mı? <span class="t14">Buckner</span> <span class="t14">çoktan</span> ölmüş <span class="t14">müydü acaba?</span> Onu karanlıkta seçemiyordu, ama adamın düzenli soluk alıp verişini işitti. Güneylinin çelikten sinirleri olsa gerekti. Yoksa daracık bir karanlıkla ondan ayrılmış şu yanında nefes alıp veren şey gerçekten Buckner mıydı acaba? İblis karanlıkta darbesini çoktan indirmiş ve şerifin yerini alarak iğrenç bir neşeyle vurmaya hazır oluncaya dek yanına mı uzanmıştı? Binlerce korkunç hayal Griswell'i dişlemeye, tırmalamaya başlamışlardı.</p>

  <p>Eğer derhal ayağa fırlayıp bu lanetlenmiş evden cinnet getirircesine ve çığlık çığlığa kendini dışarı atmazsa aklını oynatacağını sandı. Darağacının gölgesi bile onu karanlıkta, orada daha fazla yatıramazdı. Buckner'ın nefes alış verişi ansızın düzensizleşmişti ve Griswell bir kova dolusu buzlu suyun tepesinden aşağı döküldüğünü hissetti. Yukarıda bir yerden tuhaf, hoş bir ıslık sesi yükselmişti...</p>

  <p>Griswell'in zihni onu çevreleyen karanlıktan da zifiri bir kuyuda boğuldu ve özdenetimini yitirdi. Önce mutlak bir boşluktaymış gibiydi, sonra bilincinin toparlanmasının ilk belirtisi olarak bir <span class="t14">hareket</span> duyumu almaya başladı. İnanılmaz derecede engebeli ve delik deşik bir yolda çılgınca koşmaktaydı. Evden kendini dışarı atmış ve aşırı gergin sinirleri yeniden işlev görmeye başlayıncaya dek belki de kilometrelerce koşmuş olduğunu hayal meyal idrak etti. Umurunda bile değildi,- hiç işlemediği bir cinayetten ötürü darağacında sallanmak o dehşet evine geri dönme korkusunun yanında solda sıfır kalırdı. Sadece o anda yapmakta olduğu gibi koşmak... koşmak... koşmak geliyordu içinden, körlemesine, ta ki takatinin sınırlarına varıncaya dek. Beynini saran sis henüz tamamen dağılmamıştı, ama karanlık dalların arasından nasıl olup da hiç yıldız göremediğini de belli belirsiz merak etmeye başlamıştı. Nereye gitmekte olduğumu görebilseydim keşke, diye geçirdi aklından. Bir tepeye tırmanmakta olduğunu sanıyordu ve bu çok garipti, çünkü konağın kilometrelerce çevresinde hiç tepe olmadığından haberdardı. Sonra ilerisinde ve biraz yukarısında donuk bir ışık parıldamaya başladı.</p>

  <p>Rahatsız edici bir simetri kazanmaya ve giderek bir resife benzemeye başlayan çıkıntıların üzerinden ışığa doğru tırmanmaya çalıştı. Sonra kulaklarına bir sesin... <span class="t14">tuhaf ve alayc</span><span class="t14">ı</span> <span class="t14">bir</span> <span class="t14">ı</span><span class="t14">sl</span><span class="t14">ığı</span><span class="t14">n...</span> çarpmakta olduğunu fark ederek dehşetten donakaldı. Ses beynindeki sisi dağıttı. Ama neydi bu? O <span class="t14">nerede yürüyordu?</span> Uyanış ve idrak bir kasabın satırı gibi indi beynine. Ne bir yolda kaçıyor, ne de bir tepeye tırmanıyordu! Bir merdivenden yukarı çıkmaktaydı! Hâlâ Blassenville Konağı'ndaydı! <span class="t14">Kona</span><span class="t14">ğı</span><span class="t14">n merdivenlerini t</span><span class="t14">ı</span><span class="t14">rman</span><span class="t14">ı</span><span class="t14">yordu!</span></p>

  <p>Dudaklarından insanlıkdışı bir feryat yükseldi. Yukarı kattaki çılgın ıslık sesi şeytansı bir zafer zırıltısına dönüşmüştü. Durmayı denedi... geri dönmeyi, hatta kendini tırabzandan aşağı atmayı. Kendi çığlığı kulaklarında dayanılmaz biçimde çın çın ötüyordu. Ama istenci darmadağın olmuştu. İstenci yoktu artık. El fenerini düşürmüş ve tabancasını da cebinde unutmuştu. Kendi vücuduna hükmedemiyordu. Yabancı bir istencin buyruğuna uyan bacakları onu yukarıda parıldayan cadı ateşine doğru beyninden bağımsız mekanizmalar gibi düzenli adımlarla taşıyorlardı.</p>

  <p>"Buckner!" diye bağırdı. "Buckner! Yardım et tanrı aşkına!"</p>

  <p>Sesi boğazında düğümlendi. Merdivenin basamağını da aşmıştı. Koridor boyunca sendeleyerek yürüyordu. Islık sesi azaldı ve kesildi, ama cazibesi onu hâlâ terk etmemişti. Donuk parıltının nereden kaynaklandığını seçemiyordu. Işık belirli bir kaynağı yokmuşçasına yayılıyordu çevreye. Ama ona doğru ayaklarını sürüyerek yaklaşmakta olan belirsiz bir gölge görür gibi oldu. Bu bir kadını andırıyordu, ama hiçbir insan böylesine sinsi bir biçimde yürümemişti o güne kadar ve hiçbir kadının yüzünde böylesine bir dehşet, böylesine sapsarı bir delilik olmamıştı... Bu yüzün görüntüsü ve havaya kalkmış pençemsi elde parlayan keskin çeliğin ışıltısı karşısında haykırmak istedi... ama dili boğazında donmuştu.</p>

  <p>Sonra arkasındaki bir şey kulağını sağır edercesine çatırdadı, sırtüstü yere yıkılan korkunç bir vücudu aydınlatan bir alev dili gölgeleri yardı. Patlamanın hemen ardından insanlıkdışı bir ciyaklama duyulmuştu.</p>

  <p>Silahın parlamasını izleyen karanlıkta Criswell dizleri üzerine çöktü ve elleriyle yüzünü kapadı. Buckner'ın sesini işitmedi. Güneylinin onu omzundan sarsan eliyle kendine geldi.</p>

  <p>Gözlerine çevrilen el feneri onu bir an için köreltti. Gözlerini kırpıştırarak eliyle gölgeledi ve Buckner'ın ışık çemberinin kenarından ona eğilen yüzünü gördü. Şerifin yüzü kireç gibiydi.</p>

  <p>"Yaralı mısın? Tanrım, yaralı mısın be adam? Yerde bir kasap satırı var..."</p>

  <p>"Yararlı değilim," diye geveledi Griswell. "Tam zamanında ateş ettin... Şu iblis... Nerede o? Nereye gitti?"</p>

  <p>"Dinle!"</p>

  <p>Evin içerlerinde bir yerden, sanki bir şey ölüm kasılmalarıyla debeleniyormuşçasına, tiksindirci çırpınma sesleri geliyordu.</p>

  <p>"Jacob haklıydı." dedi Buckner keyifsizce. "Kurşun onları öldürebiliyor. Kadını vurdum, bundan hiç şüphem yok. El fenerimi kullanmaya cesaret ede</p>

  <p>medim, ama yeterince aydınlıktı. O ıslık sesi başladığında dışarı çıkarken neredeyse üzerimden yürüyerek geçmiştin. Büyülendiğini, ya da her ne ise, biliyordum. Seni merdivenlerden yukarı izledim. Tam ardındaydım, ama kadının beni görmemesi için iki büklüm olmuştum. Ateş etmeden önce az daha çok fazla beklemiş olacaktım... ama kadının görüntüsü beni felç etmişti. Baki"</p>

  <p>El fenerini koridordan aşağı doğru tuttu ve ışık şimdi güçlü ve parlaktı. Daha önce hiçbir kapının görünmediği duvardaki koca bir deliği aydınlatıyordu.</p>

  <p>"Miss Elizabeth'in bulduğu gizli kapı!" dedi Buckner öfkeyle. "Gel peşimden! Haydi!"</p>

  <p>Koridorun öte yanına doğru koştu ve Griswell de sersemlemiş halde izledi onu. Çırpınma sesleri o gizemli kapının öte yanından geliyordu ve şimdi sesler kesilmişti.</p>

  <p>Işık kalın duvarlardan birinin içi boyunca gittiği anlaşılan dar, tünele benzer bir koridoru aydınlattı. Buckner hiç duraksamadan daldı içeri.</p>

  <p>Fenerini ileriye doğru tutarken, "Belki de bir insan gibi düşünemiyordur." diye homurdandı. "Ama geçen gece bizi bu duvara kadar takip edip gizli geçidi bulamayalım diye izlerini silecek kadar kafası çalışıyordu. İleride bir oda var... Blasenvillelerin gizli odası!"</p>

  <p>O zaman Griswell haykırdı: 'Tanrım! Burası düşümde gördüğüm pencere- siz oda olmalı,- içinde sallanan üç cesetle birlikte! Ahhhh!"</p>

  <p>Buckner'ın daire şeklindeki odada dolaşan ışığı aniden hareketsiz kalmıştı. O geniş ışık çemberinin içinde üç şekil belirmişti: Uç tane kurumuş, pörsümüş, mumyamsı beden... hâlâ geçen yüzyıldan kalma çürük giysilerinin içinde! Onlar tavanda sarkan zincirlere kupkuru boyunlarından asılı dururken, terlikleri hemen ayaklarının dibinde yere düşmüşlerdi.</p>

  <p>"Üç kız kardeş!" diye homurdandı Buckner. "Miss Elizabeth çıldırmamıştı demek ki!&rdquo;</p>

  <p>"Bak!" Griswell anlamlı bir sesi güçlükle çıkarabiliyordu artık. "Orada... şu köşede!"</p>

  <p>Işık hareket etti, durdu.</p>

  <p>"Bu şey bir zamanlar bir kadın mıydı?" diye fısıldadı Griswell. "Tanrım, şu surata bak, ölüyken bile! Şu pençemsi ellere bak, bir hayvanınkini andıran kara tırnaklara. Evet, bu bir insan, yine de... hatta eski bir balo giysisinin paçavraları bile duruyor. Bir melez kadın niçin böyle bir balo giysisi giymiş olsun, bilemiyorum."</p>

  <p>"Kırk yıldan fazla bir zamandır burası onun ini oldu," diye mırıldandı Buckner köşeye kıvrılmış bu tüyler ürpertici sırıtan şeye bakıp kara kara düşünerek. "Bu seni temize çıkarır, Griswell... elinde baltayla çıldırmış bir kadın... yetkililerin bu kadarını bilmeleri yeterlidir. Tanrım, ne intikam! Ne berbat bir intikam! Yine de, işin daha başında ne kadar canavarca bir huyu olmuş olsa gerekti ki vuduya böylesine dalmış ve..."</p>

  <p>Criswell tüm korkularına baskın çıkacak bir dehşeti hissetmeye başlayarak, "Melez kadın mı dedin?" diye fısıldadı.</p>

  <p>Buckner başını iki yana salladı. "Yaşlı Jacob'ın gevelediklerini yanlış anladık ve Miss Elizabethan güncesinde bahsettiği şeyleri... Kızcağız biliyor olmalıydı, ama ağzı aile gururuyla mühürlenmişti. Griswell, şimdi anlıyorum; melez kadın intikamını aldı, ama bizim tahmin ettiğimiz biçimde değil. Yaşlı Jacob'ın onun için hazırladığı Kara Dem'i içmedi. O gizlice yemeğine ya da kahvesine katılacak başka bir kadın içindi. Sonra Joan attığı cehennem tohumlarını filizlenmeye bırakarak uzaklara kaçtı."</p>

  <p>"Bu... bu melez kadın değil mi?" diye fısıldadı Griswell.</p>

  <p>"Onunla koridorda burun buruna geldiğimde anlamıştım melez olmadığını. Ayrıca o çarpık yüz ifadesinin altında ailesel bir benzerlik gizliydi. Onun portresini görmüştüm ve yanılıyor olamam. <span class="t14">Kar</span><span class="t14">ş</span><span class="t14">ı</span><span class="t14">m</span><span class="t14">ı</span><span class="t14">zda yatan yarat</span><span class="t14">ı</span><span class="t14">k bir vakitler Celia Blassenville'dii"</span></p>

  <p><span class="t14">Çeviren: Sönmez Güven</span></p>

  <p class="p10">&nbsp;</p>
</body>
</html>
