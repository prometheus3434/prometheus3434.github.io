<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />
  <link href="../Styles/style.css" rel="stylesheet" type="text/css" />

  <title>KARA SATIRLAR</title>
</head>

<body>
  <h1><a id="a110"></a>KARA SATIRLAR</h1>

  <p>Rıhtım Caddesinin epeyce aşağısında, insanın içini karartan, metruk görünümlü bir dükkândı. Eski püskü bir tabelanın üzerinde 'Giovanni Larla&mdash;Antikacı' sözcükleri okunuyordu ve camları kirden kararmış bir pencere yarı yarıya toza batmış malları sergiliyordu.</p>

  <p>Eylül ayının o kasvetli akşam üzerinde, ani bir yağmur dalgasının ve belki de eski olan her şeyin bende uyandırdığı büyünün etkisiyle dükkânın eşiğini aşarken, hüzün omuzlarıma elle tutulur bir örtü gibi çökmüştü. İçeride yarı karanlık, üst üste istiflenmiş kutular ve aşınmış kısımlarında yer yer ipliklenmiş devasa bir duvar kilimi vardı. İtalyan Rönesansından kalma ve çaresizce köşesine büzülmüşe benzeyen bir şarap dolabı, ben geçerken yüzünü buruşturmuştu sanki.</p>

  <p>"İyi günler, <span class="t14">Senyor.</span> Almak istediğiniz bir şey mi vardı? Bir resim, bir yüzük, belki de bir vazo?"</p>

  <p>İtalyan mal sahibinin gölgeler içindeki bodur ve şişman gövdesine gözlerimi kısarak baktım ve duraksadım.</p>

  <p>Beni çepeçevre kuşatan karmaşaya dönerek, "Sadece bakıyorum," dedim. "Özel bir şey yok..."</p>

  <p>Adamın yağlı suratında bu sözleri sanki daha önce bin kere duymuşçasına bir gülümseme belirdi. İçini çekti, yağmur damlaları pencerenin dış camında trampet çalıp şaklarken bir an durup düşündü. Sonra ne yaptığını çok iyi bilir havalarda raflara doğru ilerledi ve zihninde bir şeyleri ölçüp biçerek eşyalarını gözden geçirdi. Sonunda, boyalı bir kadeh olduğunu sandığım bir nesneyi çekip çıkardı.</p>

  <p>"On altıncı yüzyıldan kalma gerçek bir Tandart," diye mırıldandı. "Bir sanat eseri, <span class="t14">Senyor."</span></p>

  <p>Başımı iki yana salladım. "Çanak çömlek peşinde değilim," dedim. "Belki kitap, ama kesinlikle seramik değil.&rdquo;</p>

  <p>Yavaş yavaş kaşlarını çattı. "Kitaplarım da var,&rdquo; diye yanıt verdi, "benden, Giovanni Larla'dan başka hiç kimsenin satmadığı kitaplar. Ama diğer hâzinelerime de bir göz atmalısınız."</p>

  <p>Adamı aceleye getirmenin olanaksızlığı ortadaydı. Kabartma taşlı bir Glycon broşunu, çağı ve tarzı belirsiz oyma bir iskemleyi ve sararmış heykelciklerden, küçük yağlıboyalardan ve birkaç tane iç karartıcı Portland vazosundan oluşan ıvır zıvırı elden geçirmek zorunda kaldığım bir çeyrek saat daha harcamam gerekti. Birkaç kez, bu İtalyan'dan ve boğucu dükkanından nasıl kurtulabileceğimi merak ederek, saatime sabırsızca göz attım. Tozun ve gölgelerin çekiciliği daha şimdiden kaybolmaya başlamıştı ve sokağa bir an önce dönebilmek için huzursuzlanıyordum.</p>

  <p>Ama adam beni dükkanın derinliklerine doğru iyiden iyiye yönelttiğinde bir şey dikkatimi çekti. İşte dehşetin ilk cildini raftan o zaman aldım. Eğer olacakları önceden bilebilseydim, eğer o Eylül akşamı bakıp geleceği görecek önseziye sahip olsaydım, yemin ederim ki o kitaptan cüzzamlı bir nesneymişçesine sakınır, o Tanrının belası antikacı dükkanından ve o sokaktan lanetli yerlermişçesine kaçardım. Gözlerimin o kara cildi hiç görmemiş olmasını bin kez diledim. Ruhumdaki nice kıvranmalardan, nice dehşetlerden, nice huzursuzluk ve çılgınlıktan esirgenmiş olacaktım!</p>

  <p>Ama kitabın sayfalarının sakladığı gizemleri aklıma bile getirmeksizin, gelişigüzel karıştırdım ve şöyle dedim:</p>

  <p>"Alışılmadık bir kitap. Nedir bu?"</p>

  <p>Larla bakışlarını kaldırdı ve kaşlarını çattı.</p>

  <p>"O satılık değildir," dedi alçak sesle. "Rafa nasıl çıkmış bilmiyorum. Zavallı kardeşime aitti."</p>

  <p>Elimde tuttuğum cilt gerçekten de alışılmışın dışında bir dış görünüşe sahipti. On santimetre eninde, on üç santimetre boyundaydı ve her köşesinde, üçgen şeklinde fildişi kakmaları bulunan siyah bir kadife kullanılarak, o güne dek tanık olmadığım mükemmel bir işçilikle kaplanmıştı. Kapağın ortasında incelikle kesilmiş kafatası biçiminde minik bir fildişi parçası daha vardı. Ama benim asıl ilgimi çeken kitabın başlığı olmuştu. Altın sırmayla işlenmiş başlıkta şunlar yazıyordu:</p>

  <p><span class="t14">'Be</span><span class="t14">ş</span> <span class="t14">Tekboynuz ve Bir</span> <span class="t14">İ</span><span class="t14">nci.'</span></p>

  <p>Larla'ya baktım. "Kaça?" diye sordum ve cüzdanıma davrandım.</p>

  <p>Başını iki yana salladı. "Hayır, satılık değil. <span class="t3">O...</span> kardeşimin son yapıtıdır. Akıl hastanesinde ölmeden hemen önce yazmıştı."</p>

  <p>"Akıl hastanesi mi?"</p>

  <p>Larla yanıt vermedi, ama belirgin bir biçimde düşüncelere dalmış halde kitaba bakmaya devam etti. Bir anlık sessizlik ayak sürüyerek geçti. Sonunda konuştuğunda, gözlerinde tuhaf bir pırıltı vardı ve sanırım parmaklarında hafif bir titreme fark ettim.</p>

  <p>"Kardeşim, Alessandro, o kitabı yazmadan önce saygın bir adamdı," dedi usulca. "Çok güzel yazardı, <span class="t14">Senyor,</span> güçlü ve sağlıklıydı. Bana şiirlerini okuduğu vakit oturur, saatler boyunca dinlerdim onu. Bir hayalperestti, şu Alessandro,- güzel olan her şeyi severdi ve ikimiz çok mutluyduk."</p>

  <p>"Her şey... ta ki o korkunç geceye kadar. Sonra o... ama hayır... üzerinden bir yıl geçti artık. En iyisi unutmak." Elleriyle yüzünü sıvazladı ve sertçe soludu.</p>

  <p>"Ne oldu?" diye sordum.</p>

  <p>"Ne mi oldu, Senyor? Gerçekten bilmiyorum. Her şey o kadar karışıktı ki... Hastalanmıştı aniden, nedensiz bir hastalık. İtalyan güneşinin yanaklarından eksik olmayan kızarıklığı soldu ve gün geçtikçe sararıp içine kapandı. Gücü onu gün be gün terk ediyordu. Hekimler reçeteler yazdılar, ilaçlar verdiler, ama hiçbirinin yararı olmadı. Sürekli zayıfladı, ta ki... o geceye değin."</p>

  <p>Üzerine çöken yeisin ağırlığından etkilenerek merakla baktım ona.</p>

  <p>"Ya sonra...?"</p>

  <p>Larla yumruklarını açıp kapayarak, durduğu yerde sallanır gibi oldu,- nemli gözleri ta kaşlarına dek açıldı.</p>

  <p>"Sonra... Ah, bir unutabilsem! Korkunçtu. Zavallı Alessandro çığlık çığlığa, hıçkırarak geldi eve. O... o artık tamamen delirmişti!</p>

  <p>"Onu tımarhaneye götürdüler ve çok ağır bir ruhsal darbeye maruz kaldığını, mutlak bir dinlenmeye ihtiyacı olduğunu söylediler. O<span class="t3">...</span> üç hafta sonra dudaklarının üzerinde bir haçla öldü."</p>

  <p>Bir an için, yağmurun yağışını seyrederek sessizce durdum. Sonra,</p>

  <p>"Bu kitabı akıl hastanesinde mi yazdı?" diye sordum.</p>

  <p>Larla başını dalgın dalgın salladı.</p>

  <p>"Üç kitap," diye yanıt verdi. "Diğer ikisi de elinizde tutmakta olduğunuz cildin aynısı. Ciltleri, tabii ki, kendini daha iyi hissettiği sıralarda yapmıştı. Asıl niyeti Marini'nin şiirlerini el yazısıyla kağıda dökmekti sanırım. Bu tür işlerde çok yetkindi. Ama şu anda sayfalan fikir uçuşmaları dolduruyor ve ben onları hiçbir zaman okumadım. Ne de buna niyetim var. Onu mutlu günlerimizdeki gibi anımsamak istiyorum. Bu kitap raflara yanlışlıkla girmiş. Onu diğer eşyalarının yanına kaldıracağım."</p>

  <p>Elde edilemez olduklarını öğrendiğim vakit, siyah kadifeyle ciltlenmiş o sayfalarda yazılı olanları okuma isteğim bin kat artmıştı. Olağandışının psikolojisi her zaman merakımı cezbetmişti ve bu konuyla ilgili bir dizi kitap geçmişti elimden. Tımarhaneye kapatılmış bir adamın yapıtı buradaydı işte. Eğitim görmüş bir beynin delirdiğinde yazdıkları eksiksiz olarak önümdeydi ve eğer önsezilerim beni yanıltmıyorsa, derin bir gizemle karşı karşıyaydım. Kararımı vermiştim. Ona sahip olmalıydım.</p>

  <p>Larla'ya döndüm ve sözcüklerimi dikkatle seçerek konuştum.</p>

  <p>"Kitabı elinizde tutmak istemenizi takdir edebiliyorum,' dedim. "Satmayı reddettiğinize göre, onu sadece bir gece için bana ödünç vermeyi düşünür müydünüz? Tabii, sabaha getireceğime dair söz verirsem eğer?"</p>

  <p>İtalyan durakladı. Ağır, altın bir saat kösteğini kararsızca evirip çeviriyordu.</p>

  <p>"Hayır, üzgünüm..."</p>

  <p>"On dolar ve yarın sapasağlam elinizde."</p>

  <p>Larla ayakkabılarını inceledi.</p>

  <p>"Pekala, <span class="t14">Senyor,</span> size güveneceğim. Ama lütfen, istirham ediyorum, lütfen sözünüzde durunuz ve onu geri getirmeyi ihmal etmeyiniz."</p>

  <p>O gece odamın sessizliğinde açtım kitabı. Dikkatim derhal ön kapağın iç yüzüne bir kadın eliyle karalandığı belli olan ve mürekkepten çok kanı anımsatan soluk kırmızı harflerle yazılmış üç satıra yönelmişti. Yazılanlar şöyleydi:</p>

  <p><span class="t14">"Bu if</span><span class="t14">ş</span><span class="t14">aat</span><span class="t14">ı</span><span class="t14">n amac</span><span class="t14">ı</span> <span class="t14">kaz</span><span class="t14">ığ</span><span class="t14">a ba</span><span class="t14">ş</span><span class="t14">vurulmadan sadece ciltlerle yok etmekti. Oku, ey aptal ve sabama gir</span><span class="t29">;</span> <span class="t14">çünkü biz oraya zincirlendik.' Ah, yaz</span><span class="t14">ı</span><span class="t14">k sana, Larla!"</span></p>

  <p>Bu çözülmesi olanaksız cümleler üzerinde anlamlarını çıkaramadan bir süre kafa yordum. Sonunda, ilk sayfayı çevirdim ve Alessandro Larla'nın son yapıtını, eski kitapları karıştırarak geçirdiğim uzun yıllar boyunca karşıma çıkan öykülerin en tuhafını okumaya başladım.</p>

  <p><span class="t14">"Ekim ay</span><span class="t14">ı</span><span class="t14">n</span><span class="t14">ı</span><span class="t14">n on be</span><span class="t14">ş</span><span class="t14">inci ak</span><span class="t14">ş</span><span class="t14">am</span><span class="t14">ı</span><span class="t14">nda soka</span><span class="t14">ğ</span><span class="t14">a ç</span><span class="t14">ı</span><span class="t14">kt</span><span class="t14">ı</span><span class="t14">m ve bitkin dü</span><span class="t14">ş</span><span class="t14">ünceye dek yürüdüm. Ha</span><span class="t14">rabelere bakarak tefekküre dalm</span><span class="t14">ı</span><span class="t14">ş</span> <span class="t14">yirmi alt</span><span class="t14">ı</span> <span class="t14">alakargaya rastlad</span><span class="t14">ığı</span><span class="t14">mda, günün u</span><span class="t14">ğ</span><span class="t14">ultusu çok uzaklarda kalm</span><span class="t14">ı</span><span class="t14">ş</span><span class="t14">t</span><span class="t14">ı</span><span class="t14">. Aralar</span><span class="t14">ı</span><span class="t14">ndan geçerek iskeletimsi a</span><span class="t14">ğ</span><span class="t14">açlar</span><span class="t14">ı</span> <span class="t14">doland</span><span class="t14">ı</span><span class="t14">m ve koca gözleriyle dik dik bakan bal</span><span class="t14">ı</span><span class="t14">klar</span><span class="t14">ı</span> <span class="t14">seyredebilece</span><span class="t14">ğ</span><span class="t14">im bir yere oturdum. Bir çocuk dua ediyordu. Camlar ay</span><span class="t14">ı</span> <span class="t14">bana do</span><span class="t14">ğ</span><span class="t14">ru yans</span><span class="t14">ı</span><span class="t14">t</span><span class="t14">ı</span><span class="t14">yorlard</span><span class="t14">ı</span><span class="t14">. Ayaklar</span><span class="t14">ı</span><span class="t14">m</span><span class="t14">ı</span><span class="t14">n dibinde çimen bir ilahi söyledi. Sivri gölge sola do</span><span class="t14">ğ</span><span class="t14">ru yava</span><span class="t14">ş</span> <span class="t14">yava</span><span class="t14">ş</span> <span class="t14">uzand</span><span class="t14">ı</span><span class="t14">.</span></p>

  <p><span class="t14">&ldquo;Geçmi</span><span class="t14">ş</span><span class="t14">in sular</span><span class="t14">ı</span> <span class="t14">yan</span><span class="t14">ı</span><span class="t14">nda dörtnala ko</span><span class="t14">ş</span><span class="t14">turan tekboynuzlara ula</span><span class="t14">ş</span><span class="t14">ı</span><span class="t14">ncaya dek gümü</span><span class="t14">ş</span> <span class="t14">çak</span><span class="t14">ı</span><span class="t14">l</span><span class="t14">lar boyunca yürüdüm. Bir inci buldum orada, harikulade bir inci. Bir çiçekmi</span><span class="t14">ş</span><span class="t14">çesine güçlü kokuyordu ve biran için bu kokunun bir maske olabilece</span><span class="t14">ğ</span><span class="t14">i geçti akl</span><span class="t14">ı</span><span class="t14">mdan,- ama böylesine ku</span><span class="t14">sursuz bir yarat</span><span class="t14">ı</span><span class="t14">k niçin bir maskeye gerek duysundu ki?</span></p>

  <p><span class="t14">&ldquo;Bana dik dik bakan bal</span><span class="t14">ı</span><span class="t14">klarla ko</span><span class="t14">ş</span><span class="t14">turan tekboynuzlar</span><span class="t14">ı</span><span class="t14">n aras</span><span class="t14">ı</span><span class="t14">na oturdum ve inciye ç</span><span class="t14">ı</span><span class="t14">l</span><span class="t14">g</span><span class="t14">ı</span><span class="t14">nca a</span><span class="t14">ş</span><span class="t14">ı</span><span class="t14">k oldum. Geçmi</span><span class="t14">ş</span> <span class="t14">gittikçe donukla</span><span class="t14">ş</span><span class="t14">arak kayboldu ve... "</span></p>

  <p>Kitabı bıraktım ve pipomdan çıkan dumanın daireler çizerek tavana doğru yükselmesini seyrettim. Yazılı olan daha bir çok şey vardı, ama hiçbirinden bir anlam çıkaramıyordum. Hepsi de o tuhaf üslupla kaleme alınmışlardı ve tamamen anlaşılmaz haldelerdi. Ama yazılı olanlar bir zırdelinin fikir uçuşmalarından daha öte bir şeyler havasındaydı. Hepsinin ardında sembolizmle örtülmüş bir öykü yatıyor gibiydi.</p>

  <p>Okuduğum birkaç tümcede saklı olan bir şey omuzlarıma büyüsel bir keder çöktürmüştü. Bulanık satırların ağırlığını zihnimde hissediyordum ve derin bir yeisin tüm vücudumu yavaş yavaş sardığını fark ettim.</p>

  <p>Odanın havası giderek ağırlaştı ve boğuculaştı. Pencerenin açık kanatları ve dış dünya beni çağırıyordu sanki. Pencerenin yanına gittim, perdeyi yana çektim ve pipomu öfkeyle içerek durdum orada. Düzenli alışkanlıkların mizacımın bir parçası olduğunu belirtmeliyim. Gözlerim yatağımı aramadan önce gece yürüyüşleri yapmaya ya da geç vakte kadar dolaşmaya alışkın değildim,- ama şimdi, şaşırtıcı biçimde, kitabın sayfalan hâlâ zihnimdeyken evden çıkmaya ve kararmış sokakları adımlamaya yönelik tanımlanamaz bir dürtü duymaya başlamıştım.</p>

  <p>Odamda sinirli sinirli gidip geldim. Şöminenin üzerindeki saat sessizliğin içinde usul usul tıkırdıyordu. Sonunda pipomu masanın üzerine attım, şapkamla pardesümü kapıp dışarı yollandım.</p>

  <p>Sokağa vardığımda, ne denli saçma görünse de dürtünün belirgin bir cazibeye dönüştüğünü hissetmiştim. Ne koşulda olursa olsun yönümü kuzeye çevirmek zorunda olduğumu hissediyordum ve her ne kadar kasabanın bu mahallelerini iyi bilmesem de, biran içinde yürümeye, sokakları özellikle seçmeye ve niçin olduğunu bilmeden kentin dış semtlerine doğru ilerlemeye başlamıştım bile. Yaz gelip geçmişti ve daha şimdiden kırağı çalmaya başlayan bitkilerin kokusu vardı havada. Belediye meclis binasının kulesinde asılı büyük çanlar geceyarısını vuruyorlardı ve binalar, dükkanlar ve daha sonra evler ben geçerken karanlık ve sessizdi.</p>

  <p>Az önce okuduğum o tuhaf kitabın anısını belleğimden silip atmaya çabaladıkça, sayfalarındaki gizem beynimde uğulduyor ve merakımı kışkırtıyordu. 'Beş <span class="t14">Tekboynuz</span> ne Bir İnci.' Ne anlama geliyordu bu?</p>

  <p>Adımlarıma sırf benim istencimden daha öte bir şeyin yön vermekte olduğunu gittikçe daha çok, daha çok anlıyordum. Ancak bir keresinde, sadece bir an için durduğumda, o cazibe bir uyuşturucuya duyulan karşı konulmaz bir istek gibi çöküvermişti üzerime.</p>

  <p>Easterly Sokağının çok ilerilerinde kaldırım boyunca uzanan yüksek bir taş duvara erişmiştim. Bezeklerle kaplanmış duvarın üzerinden bahçesinin epey içerisinde yükselen karanlık bir yapının gölgesini seçebiliyordum. Demirden dövülmüş bahçe kapısı yabanıl bir terk edilmişliğe ve ihmale açılıyordu. İçine çeşmeler, taş sıralar ve heykeller serpiştirilmiş yaban otları ve çalılarla sarmaş dolaş avlu ayışığıyla yıkanıyordu. Bir zamanlar içinde yaşandığı aşikar olan binanın pencereleri, ön cephede sivrilerek yükselen kuledekilerin dışında, tahta levhalarla kaplanmıştı. Kulenin camları ise mavi-gri ışığı yakalıyor ve gölgeliklere yansıtıyorlardı.</p>

  <p>Ayaklarım ölü nesneler gibi kalakaldı bahçe kapısının önünde. Beni yönlendirmekte olan gizli güç şimdi tam bir gerçekliğe dönüşmüştü. Doğrudan doğruya avludan yayılıyor, tüm tereddütleri bastıracak bir yoğunlukla beni kendine doğru çekiyordu.</p>

  <p>Şaşılacak biçimde, bahçe kapısı kilitsizdi,- kendimi vecd içindeki bir adam gibi hissederek gıcırdayan menteşelere asılı kapıyı ittim ve içeri girerek otlarla kaplı bir patikadan sıralardan birine doğru yürüdüm. Bir kez avluya girdikten sonra kentin uzaktan uzağa duyulabilen uğultusu tamamen kesilmiş ve yerinde uzun, ölü otların arasında hışırdayan rüzgârın sesi kalmıştı sadece. Bina karanlık cephesi, kulesi ve kanatlarıyla çömelmiş ve her an saldırmaya hazır bir tazı gibi gergin yükseliyordu karşımda.</p>

  <p>Bahçede kayıtsızca bakıp geçtiğim, zamanla aşınmış ve tuhaf şekillerle bezeli birkaç çeşme vardı sadece. Daha ötede, dua eder tarzda diz çökmüş bir çocuğun, gerçek boyutlardaki ve otlarla yarı yarıya gizlenmiş heykeli duruyordu. Yumuşak taş zamanla ufalanarak yüz hatlarını bozmuş, loş ışıkta tuhaf ve itici bir anlam kazandırmıştı.</p>

  <p>Orada, sessizlikte ne kadar oturdum bilmiyorum. O andaki ruh halim ayışığıyla yıkanan çevremle uyum içinde kaynaşmıştı. Ama harekete geçecek ve yürümeye devam edecek fiziksel gücü toparlayamıyor gibiydim.</p>

  <p>Ayağa fırlayıp çevremdeki cisimlerin anlamlarının farkına varmam elektrik çarpmışcasına ani oldu. Donmuş gibi inanmayı reddeden çılgın gözlerle bir o yana, bir bu yana bakındım. Düş görüyor olmalıydım. Doğaüstü her şey adına, bu... bu kesinlikle gerçek olamazdı! Ama yine de...</p>

  <p>İlk dikkatimi çeken yanımdaki çeşme olmuştu. Su deposunun üzerinde, hepsi de benzer biçimde yontulmuş, birbirini dört nala takip eden <span class="t14">be</span><span class="t14">ş</span> <span class="t14">adet tek- boynuz</span> vardı. Daha öteye baktığımda, zihnimin derinliklerinden yükselen çılgın bir anının dürtüsüyle, evin çok yukarılarına dek tırmanan ve ayışığını keserek <span class="t14">soluma do</span><span class="t14">ğ</span><span class="t14">ru uzun sivri bir gölge</span> halinde uzanan kuleyi gördüm. Biraz ötedeki diğer çeşme taş bir balık figürüyle süslenmişti, <span class="t14">bo</span><span class="t14">ş</span> <span class="t14">göz yuvalar</span><span class="t14">ı</span><span class="t14">m</span> bana dikmiş bir balık! Hepsinin içinde en can alıcı olanı ise... duvardı! Sokak boyunca duvarın üzerine üçer ayak arayla kaba yontulmuş taştan kuşlar yerleştirilmişti. Onları saydığımda <span class="t14">toplam yirmi alt</span><span class="t14">ı</span> <span class="t14">adet alakarga</span> olduklarını gördüm.</p>

  <p>Larla'nın kitabında tarif edilen yerde olduğum, ne denli ürkütücü ve olanaksız görünse de, su götürmez bir gerçekti. Akla durgunluk veren bir açıklamaydı bu ve düşüncesi bile başımı döndürmeye yetiyordu. Kasabanın o güne dek hiç uğramadığım bir semtine sürüklenmiş ve neredeyse bir yıl önce kaleme alınmış bir öykünün tam ortasına atılmış olmam ne kadar garip, ne kadar anlaşılmazdı!</p>

  <p>Şimdi görüyordum ki, tımarhanede bir hasta olarak yatan Alessandro Larla, tek tek ayrıntıları unutmamış, ama onları açıklamayı ihmal etmişti. Ölü İtalyanın çılgın, sembolik, inanılmaz öyküsü ruh hekimleri için bir bulmaca gibi duruyordu burada. Şaşkına dönerek bir yanıt bulabilmek umuduyla kafa yomaya başladım.</p>

  <p>O sırada, sanki benim tedirginliğimi teskin etmek istercesine, avluya hafif bir parfüm sızmaya başladı. Burun deliklerimi okşadı ve sanki ayışığına karıştı. Çeşmenin yanında, durup, derin derin soludum onu. Ama koku zamanla daha belirginleşti, daha güçlendi, iç bayıltıcı mayhoş bir duman gibi dolmaya başladı ciğerlerime. Vanilya çiçeği! O tatlı, yumuşak koku bahçeyi bir battaniye gibi örttü, havayı bulandırdı.</p>

  <p>Ardından akşamın ikinci sürprizi çıkageldi. Kokunun kaynağını bulabilmek umuduyla çevreme bakınırken tam karşımda, başka bir taş sıranın üzerinde oturmakta olan bir kadın gördüm. Tamamen siyahlara bürünmüştü ve bir peçe yüzünü gizliyordu. Benim varlığımdan habersiz gibiydi. Başı hafifçe öne eğilmişti ve derin düşüncelere daldığı izlenimini veriyordu.</p>

  <p>Yanına çömelmiş olan şeyi de fark ettim. Bir köpekti bu<span class="t22">;</span> orantısız irilikte bir kafası ve kaşık büyüklüğündeki kocaman gözleriyle muazzam bir hayvan. Birkaç saniye durdum ikisine bakarak. Hava oldukça serin olmasına rağmen, sadece boynunun beyazlığıyla aralanan siyah giysisi dışında, üzerine ceket almamıştı.</p>

  <p>O hoş yalnızlığımın elimden alınması nedeniyle hafifçe iç çekerek kadının yanına varıncaya dek geçtim avluyu. Varlığımın farkında olduğuna dair bir belirti göstermemişti hâlâ. Öksürerek boğazımı temizledim ve çekinerek konuştum:</p>

  <p>"Sanırım buranın sahibi olmalısınız. Ben... bahçenin dolu olduğunu bilmiyordum ve dış kapı ... yani kilitli değildi. İzinsiz girdiğim için özür dilerim."</p>

  <p>Kadın sözlerime yanıt vermedi ve köpek bir budala sessizliğiyle baktı bana. Kibar veda sözcükleri gelmedi dudaklarıma ve bahçe kapısına doğru kararsızca yöneldim.</p>

  <p>Başını ansızın kaldırarak, "Lütfen gitmeyiniz," dedi. "Çok yalnızım. Ah, ne kadar yalnız olduğumu bir bilseniz!" Sıranın bir kenarına doğru çekildi ve yanına oturmamı işaret etti. Köpek koca gözleriyle beni incelemeye devam ediyordu.</p>

  <p>Vanilya kokusunun yakınlığından mı, her şeyin aniden olmasından mı, yoksa ayışığından mıydı bilmiyorum, ama bu sözlerin üzerine bir haz duygusu tüm vücudumu dalga dalga kapladı ve önerilen yere oturmayı kabul ettim.</p>

  <p>Bunu söze başlamak için bir bahane arayarak kafamı yorduğum bir sessizlik dönemi izledi. Ama kadın aniden hayvana doğru döndü ve Almanca konuştu:</p>

  <p><span class="t14">"Fort mit dir, Jobannl"</span></p>

  <p>Köpek itaatkar biçimde doğruldu ve usul usul uzaklaştı gölgeliklere doğru. Ev yönünde gözden kayboluncaya dek izledim onu. Sonra kadın biraz fazla resmi ve hafif bir de şive taşıyan İngilizcesiyle bana hitap etti:</p>

  <p>"Son kez birisiyle konuşmamdan bu yana çağlar geçti sanki... Biz iki yabancıyız. Ben sizi tanımıyorum, siz beni tanımıyorsunuz. Yine de... yabancılar da bazen aralarında bir ilgi bağı bulabilirler. Diyelim ki... diyelim ki gelenekleri ve resmiyeti unutuverdik... Ne dersiniz?"</p>

  <p>Kadın bunları söylerken nabzımın bir nedenden dolayı hızlandığını hissettim. "Lütfen," diye karşılık verdim. "Böyle bir yerde karşılaşmış olmak bile başlı başına bir tanışıklık sayılır. Söylesenize, burada mı yaşıyorsunuz?"</p>

  <p>Bir an için sustu ve önerisini kabul etmekte aceleci davranmış olmaktan korkmaya başladım. Sonra yavaş yavaş girdi söze:</p>

  <p>"Adım Perle<a id="a111"></a><a href="../Text/SymphoniC_96.html#a175"><span class="t16">{4}</span></a> von Mauren ve bir yılı aşkın bir süredir burada bulunmama rağmen gerçekten de bir yabancıyım ülkenizde. Evim Avusturya'da, şimdi Çekoslovakya sınırı olan yerin yakınında. Yani, Birleşik Devletlere gelmemin nedeni biricik erkek kardeşimi bulmaktı. Savaş sırasında General Mackensen komutasında bir teğmendi,- ama 1916 yılında, Nisan ayıydı sanırım, onun... onun kaybolduğunu bildirdiler.</p>

  <p>"Savaş acımasız bir şey. Tüm servetimizi aldı elimizden, Tuna kıyısındaki şatomuzu ve sonra ... kardeşimi. İzleyen yıllar korkunçtu. Hep kuşku içinde yaşadık, her şeye rağmen hâlâ hayatta olduğundan umudumuzu kesmeyerek.</p>

  <p>"Ateşkesin ardından bir subay arkadaşı Monpre yakınlarındaki bir Fransız esir kampında onunla birlikte mezar kazma ekibinde çalıştığını söyledi. Daha sonra ise Birleşik Devletlerde olduğuna dair cılız bir söylenti yayıldı. Denkleştirebildiğim kadar parayı topladım ve onu aramak için kalkıp buralara geldim."</p>

  <p>Sesi giderek kesildi ve kahverengi, kuru otlara bakarak oturdu. Konuşmaya yeniden başladığında sesi alçaktı ve titriyordu:</p>

  <p>"Ben.. .ben onu buldum... ama, Tanrı aşkına, keşke hiç bulmasaymışım! O ... artık yaşamıyordu."</p>

  <p>Kadına baktım. "Ölmüş müydü?" diye sordum.</p>

  <p>Peçe, kadın sanki sarsılıyormuş, sanki düşünceleriyle korkunç bir olayı gömülü olduğu yerden çıkarıyormuşcasına titredi. Benim araya girmemin farkına bile varmaksızın devam etti:</p>

  <p>"Bu gece buraya geldim... bilmiyorum neden... belki sırf bahçe kapısı kilitli olmadığı ve içeride dingin bir köşe bulabileceğim için. İşte bakın, özgeçmişim ve sırlarımla canınızı sıktım şimdi."</p>

  <p>"Hiç de değil," diye karşılık verdim. "Buraya tamamen tesadüfen geldim. Belki de bahçenin güzelliği çekti beni. Arada bir amatör fotoğrafçılıkla uğraşırım ve sıradışı manzaralar beni şiddetle çeker. Bu akşam okumakta olduğum kitabın zihnimdeki kötü izlerini dağıtabilmek amacıyla şöyle bir gece yürüyüşüne çıkmıştım."</p>

  <p>Bu sözlerime tuhaf bir karşılık verdi: düşünce çizgimizin çok dışında olan ve dudaklarından istemeden dökülüvermişe benzeyen bir karşılık.</p>

  <p>"Kitaplar," dedi, "çok güçlü şeylerdir. Kişiyi bir cezaevinin duvarlarından bile daha çok engelleyebilirler."</p>

  <p>Benim şaşkın bakışlarımı yakaladı ve aceleyle devam etti. "Burada buluşmuş olmamız ne garip."</p>

  <p>Bir an yanıt vermedim. Onun gibi kültürlü bir kadının zevk düzeyinden çok fazla kullanılmış olan vanilya kokulu parfümünü düşünüyordum. Kokunun başka bir şeyi gizlemekte olduğu geçti aklımdan ve onu silersem eğer... eğer bulabilirsem... ama neyi?</p>

  <p>Saatler gelip geçti, ama biz hâlâ orada oturmuş konuşuyor, birbirimizin dostluğundan zevk alıyorduk. Peçesini açmamıştı ve her ne kadar onun yüz hatlarını görebilmek için yanıp tutuşsam da, bunu istemeye cesaret edemiyordum. Garip bir sinirlilik sinsice ele geçirmişti beni. Kadın hoşsohbetti, ama derinden derine beni huzursuz eden ve açıkça tanımlanamayan bir şeyler gizliyordu sanki.</p>

  <p>O olay olduğunda şafağın ilk ışıklarının ortaya çıkmasına sadece birkaç saniye kalmıştı kanımca. Şimdi düşünüyorum da, dört bir yanı sıradan nesneler ve düşüncelerle sarmaş dolaş olsa da, o görüntünün önemini kavramak zor olmuyor. Ama o sırada zihnim bunu anlamayacak kadar hızlı bir çevrinti içerisindeydi.</p>

  <p>Bahçeden geçen ince bir gölge dikkatimi bir kez daha çevremdeki geceye yöneltmişti. Metruk evin kulesine kaldırdım bakışlarımı ve sanki bir yumruk yemiş gibi sıçradım. Bir an için üzerimizde alçaktan geçen bir bulut kümesi gördüğümü sandım ... Dev bir yarasanın açık kanatları gibi kara ve nüfuz edilmesi olanaksız bir bulut.</p>

  <p>Gözlerimi kırparak bir daha baktım dikkatlice.</p>

  <p>"Şu bulut!&rdquo; diye bağırdım. "Şu tuhaf bulut! Gördün mü..."</p>

  <p>Sustum ve dili tutulmuş gibi kalakaldım.</p>

  <p>Sıra boştu. Kadın kaybolmuştu.</p>

  <p>Ertesi gün boyunca avukatlık büromdaki gündelik işlerimle gönülsüzce ilgilendim ve ortağım birkaç kez beni kendi kendime mırıldanırken yakaladığında bana tuhaf tuhaf baktı. Önceki akşam olup bitenler zihnimde dönüp duruyorlardı. Yanıtlanamaz sorular beynimde zonkluyordu. Çılgın Larlanın o garip kitabında inceden inceye tarif ettiği şeylerle yüz yüze gelmiş olmam... dik dik bakan balıklar, dua eden çocuk, yirmi altı alakarga, kulenin sivri gölgesi... açıklanamazdı, tuhaftı.</p>

  <p>'Beş tekboynuz ve bir inci.' Evet, tekboynuzlar eski çeşmeyi süsleyen taş heykelciklerdi... ama ya inci? Karalara bürünmüş kadının adını irkilerek anımsadım: Perle von Mauren. Ne demekti bu? Bütün bunların anlamı neydi?</p>

  <p>O akşamki yemeğin cazibesi benim için çok az olmuştu. Daha önce antikacıya uğramış ve kardeşi Alessandro'nun yazdığı kitabın ikinci cildini de vermesi için yalvarmıştım, tik cildi hâlâ iade etmemiş olmam nedeniyle bunu reddettiğinde, sinirlerim aniden yay gibi gerilmişti. Şiddetle arzuladığım ilacı elde edemeyeceğini anlayan bir uyuşturucu bağımlısı gibi hissediyordum kendimi. Umarsızca, yine de niçin böyle yaptığımı tam olarak bilmeden ve sonunda ikna yeteneğimle cüzdanımın güçleri sayesinde emelime ulaşıncaya dek, adama daha fazla para önerdim.</p>

  <p>İkinci cilt de, dış görünüşü itibariyle, başlık taşımaması dışında öncekinin tıpkısıydı. Ancak, eğer sembolik açıklamalar bekliyor idiysem, daha fazla düş kırıklığına uğramaya mahkumdum. 'Beş Tekboynuz ve Bir İncinin belirsizliğinden de öte, devam cildinin metni daha da başıboştu ve açıkça delirmiş bir beynin fikir uçuşmalarıyla doluydu. Cümleleri inceden inceye gözden geçirdiğimde, Alessandro Larla'nın yirmi altı alakarganın bahçesine ikinci bir gezi daha yaptığını ve orada 'inci'siyle bir kere daha buluştuğunu anlayabildim.</p>

  <p>Sonlara doğru beni iyice şaşırtan şu paragraf yer alıyordu:</p>

  <p><span class="t14">"Bu olabilir mi? Olmamas</span><span class="t14">ı</span> <span class="t14">için dua ediyorum. Yine de gördüm onu ve homurtusunu duy</span><span class="t14">dum. Ab, i</span><span class="t14">ğ</span><span class="t14">renç yarat</span><span class="t14">ı</span><span class="t14">k.' Hay</span><span class="t14">ı</span><span class="t14">r, ona inanmayaca</span><span class="t14">ğı</span><span class="t14">m!"</span></p>

  <p>Kitabı kapattım ve yeni aldığım portatif fotoğraf makinemin merceğini parlatarak dikkatimi başka yöne çevirmeye çabaladım. Ama beni bahçeye gitmeye zorlayan aynı dürtü, daha önce de olduğu gibi, yine sarmıştı benliğimi. O ana dek olan bütün saatleri siyahlı kadınla bir kere daha buluşabilme arzusuyla geçirmiş olduğumu itiraf etmeliyim,- çünkü tuhaftır ki, ne denli ani ayrılmış olursa olsun, beni orada yine beklediğinden emindim. Peçesini açmasını istiyordum. Onunla konuşmak istiyordum. Kendimi Larla'nın kitabında anlatılan öyküyle bir kez daha bütünleştirmek istiyordum.</p>

  <p>Ancak olan bitenin havsalaya gelir yanı yoktu ve zihnime toparlayabildiğim bütün irademle bu dürtüye karşı direnmeye çalıştım. Sonra, kadının o eski bahçenin klasik fonu önünde, taş sıranın üzerinde siyahlara bürünmüş halde otururken ne kadar olağanüstü bir resim vereceği gerçeği kafama dank etti. Eğer o manzarayı bir fotoğraf levhasının üzerinde yakalayabilseydim...</p>

  <p>Merceği parlatmaya bir an için ara verip düşünceye daldım. Eski flaş barutunun yerini alan o kullanışlı icatla, yani elektrik lambamla bahçeyi aydınlatabilir ve fotoğrafı kolaylıkla çekebilirdim. Eğer sonuç tatminkâr çıkarsa, gelecek ay Cenevre'de toplanacak olan Uluslararası Fotoğrafçılık Yarışması için değerli bir katkı oluştururdu.</p>

  <p>Bu fikir bana çok çekici geldi ve gerekli araç gereci toplayarak üzerime uzun bir palto aldım (çünkü dışarıda nemli, soğuk bir gece vardı) ve odamdan sokağa süzülerek kuzeye doğru yollandım. Eğer orada ve o anda durabilmiş, kitabı antikacıya iade etmiş ve olayı kapatmış olabilseymişim! Ama o tuhaf manyetik çekim gücü beni ciddi biçimde avucuna almıştı ve dehşetin içine balıklama daldım.</p>

  <p>Bir güz yağmuru kaldırımları dövüyordu ve sokaklar ıssızdı. Ancak doğu yönünde, ayın aradan sıyrılıp çıkmaya çalıştığı yerde bulutlar hafifçe ışıldıyor ve güçlü bir güney rüzgârı gökyüzünün çok geçmeden açılacağını müjdeliyordu. Pardesümün yakasını ta çeneme dek kaldırmış halde kasabanın eski semtlerine ve çoktan unutulmuş Easterly Sokağından aşağı doğru bir kez daha yürüdüm. Bahçe kapısını yine önceki gece olduğu gibi kilitsiz ve bahçeyi de gölgelerle maskelenmiş ıssız bir yer olarak buldum.</p>

  <p>Kadın orada değildi. Hâlâ akşamın erken saatleriydi ve kadının daha sonra ortaya çıkacağından da kuşku duydum. Planımın coşkusuna kapılarak ve merceği önceki akşam birlikte oturduğumuz sıraya yönelterek, fotoğraf makinemi çeşmenin taşma dikkatle kurdum. Flaş lambasını pil bataryasının koluyla birlikte kolayca uzanabileceğim bir yere yerleştirdim.</p>

  <p>İşimi henüz bitirmiştim ki, patikadaki çakılların gıcırtısı dönüp arkama bakmama neden oldu. Kadın yine aynı uzun, siyah giysisinin içinde ve peçeyle sıkıca örtünmüş halde, taş sıraya yaklaşmaktaydı.</p>

  <p>Yanında yerimi alırken, "Yine gelmişsiniz," dedi bana.</p>

  <p>"Evet," dedim. "Uzak kalmayı beceremedim."</p>

  <p>Her ne kadar kadının birkaç kez konuyu değiştirmeye çalıştığını düşünsem de, o geceki sohbetimiz giderek ölü kardeşinin üzerinde yoğunlaştı. Anlaşıldığı kadarıyla, erkek kardeşi ailenin haylaz çocuğuydu ve aşağı yukarı sefih sayılabilecek bir hayat sürerek, sadece çeşitli bilim dallarındaki hocalarına karşı gösterdiği saygısız tavırlardan dolayı değil, ama felsefe konularında yazdığı garip ve sıradışı makalaleri nedeniyle Viyana Üniversitesinden ihraç edilmişti. Esir kampında dayanılmaz acılara maruz kalmış olmalıydı. Kadın, mezar kazma ekibinde kardeşinin başına gelenlerin, subay arkadaşı tarafından ona iletilen öyküsünü anlatırken ürkütücü bir zevk alıyor gibiydi. Ama nasıl öldüğüne dair tek bir söz çıkmıyordu ağzından.</p>

  <p>O tatlımsı vanilya kokusu önceki gecekinden de güçlüydü. Koku dalgaları ciğerlerime yine tiksindirici biçimde dolarken, o sinirli duyguya, kokunun bilmem gereken bir şeyleri sakladığına dair o hisse bir kez daha kapıldım. Peçesinin altında neyin olduğunu görme arzusu çıldırtıcı boyutlara ulaşmıştı, ama kadının peçesini açmasını isteyecek cesarete hâlâ sahip değildim.</p>

  <p>Gece yarısına doğru bulutlar dağıldı ve ay görkemli bir tezatla ışıldamaya başladı. Fotoğrafı çekmenin vakti gelmişti.</p>

  <p>"Olduğun yerde otur," dedim. "Hemen döneceğim."</p>

  <p>Çeşmenin yanına giderek flaş lambasını aldım, yukarı kaldırdım ve parmağımı kamera düğmesine koydum. Kadın hareketlerim karşısında şaşırmış halde sıranın üzerinde duruyordu. Uzaklık mükemmeldi. Bir tıkırtının ardından göz kamaştırıcı bir aydınlık bahçeyi sarıverdi. Kadının şekli eski duvarın önünde bir an için çizilmiş gibi belirdi, Ardından mavi ayışığı geri dönmüştü ve ben tatmin olmuş biçimde gülümsüyordum.</p>

  <p>"Çok güzel bir resim olacak," dedim.</p>

  <p>Kadın ayağa fırladı.</p>

  <p>"Seni aptal!" diye haykırdı boğuk bir sesle. "Seni sakar aptal! Ne yaptın?"</p>

  <p>Gerçi peçesi yüzünü gizlemek üzere yerli yerinde duruyordu, ama nefretle için için yanan gözlerini bana diktiğini hissettim. Arkaya atılmış başına ve tel gibi gerilmiş halde dimdik duran vücuduna baktım ve ensemden aşağı bir ürpertinin yayıldığını fark ettim. Sonra uyarmaya bile gerek duymadan, giysisinin eteğini topladı ve patikadan aşağı metruk eve doğru koştu. Birkaç saniye içinde dev çalıların gölgesinde kaybolmuştu.</p>

  <p>Afallamış halde ardından bakarak çeşmenin yanında kalakaldım. Ansızın, binanın cephesinden doğru bir hayvanın alçak sesli homurtusunun geldiğini duydum.</p>

  <p>Sonra, henüz ben hareket etmeye dahi fırsat bulamadan, muazzam bir gri şeklin otların arasından sıçrayarak, uzun adımlarla bana doğru geldiğini gördüm. Bu, kadının bir gece önce gördüğüm köpeğiydi. Ama sakin ve sessiz bir hayvan değildi artık. Suratı şeytansı bir öfkeyle çarpılmıştı ve çenesinden aşağı salya sızıyordu. Karşısında donakaldığım o dehşet anında bile, beyaz burun deliklerinin ve siyah cam gibi gözlerinin görüntüsü beynime bir daha silinmemek üzere kazınmıştı.</p>

  <p>Sonra bir hamlede çullandı üzerime. Korunma refleksiyle flaş lambasını önümde tutmaya vakit bulabildim ancak ve gövdemi bir yana fırlattım. Çarpmanın şiddetiyle kolum geri savruldu. Lamba patladı ve o dişlerin flaş kulpunu sertçe ısırdığını hissettim. Üzerime çullanan müthiş ağırlığın altında, dudaklarımda çığlığa dönüşemeyen bir hırıltıyla arka üstü yıkıldım.</p>

  <p>Homurdayan suratı çılgın gibi çırpınarak yumruklamaya başladım. Parmaklarım hayvanın boğazını yarı kör biçimde aradı ve tüylü deriye gömüldü. Nefesimin hayvanın nefesiyle karıştığını fark edebiliyordum, ama mücadele etmeyi umarsızca sürdürdüm.</p>

  <p>Ellerimin altındaki direnç gevşedi. Köpek öksürerek geri çekildi. Bu fırsatı değerlendirerek ayağa kalktım, ileri atıldım ve hayvanın karnına sıkı bir tekme oturttum.</p>

  <p>Kadının verdiği Almanca emri hatırlayarak, <span class="t14">"Fort mit dir, Jokanni"</span> diye bağırdım.</p>

  <p>Hayvan geri sıçradı, bir an için dişlerini göstererek dik dik bana baktı. Sonra aniden döndü ve otların arasından savuşup gitti.</p>

  <p>Bitkinlik içinde titreyerek kendimi toparladım, fotoğraf makinemi aldım ve bahçe kapısından çıkıp eve doğru yollandım.</p>

  <p>Aradan üç gün geçti. O bitip tükenmeyen saatleri odamda, lanetlenmişlerin azabını çekerek geçirdim.</p>

  <p>Köpekle olan korkunç deneyimi yaşadığım gecenin sabahında işe gidebilecek halde olmadığımı anlamıştım. İki fincan kahve içtikten sonra, sinirlerimi yatıştırmayı umut ederek, bir iskemlede sessizce oturdum. Ama masanın üzerinde duran fotoğraf makinesinin görünümü beni harekete geçmeye zorladı. Beş dakika sonra, önceki gece çektiğim fotoğrafı tab etmek üzere, çalışma odası olarak düzenlediğim karanlık odadaydım. Eğer fotoğrafım iyi bir resim vermişse, gelecek ay Cenevre'de düzenlenecek olan yarışmaya ne kadar olağandışı bir katkı yapacağımı düşünerek, hararetle çalışıyordum.</p>

  <p>Hâlâ nemli olan fotoğraf kağıdına baktığımda, dudaklarımdan kısa bir çığlık döküldü. Çalılarıyla, çocuk heykeliyle, çeşmesi ve arka plandaki duvarıyla eski bahçe açıkça oradaydı, ama sıra ... taş sıranın üzeri bomboştu! Siyahlı kadından ne bir iz, ne bir gölge vardı.</p>

  <p>Filmin negatifini civa klorürün sudaki yoğunlaştırılmış çözeltisinden aceleyle geçirdim ve sonra demir oksalat uyguladım. Bu pekiştirici işlemlerden sonra bile ikinci fotoğrafta her ayrıntı net, arka plandaki sıra apaçık belirgin çıkmıştı, ama kadından eser yoktu.</p>

  <p>Deklanşöre bastığımda karşımdaydı. Bundan emindim. Kameram da sapasağlamdı. Fotoğraf makinem desem, o da mükemmel konumdaydı. Yanlış olan neydi peki? Fotoğrafı ancak gündüz gözüyle iyice incelediğimde inanacaktım gözlerime. Hiçbir açıklaması yoktu bunun, ama hiç,- sonunda, kafam karışmış halde yatağıma döndüm ve derin bir uykuya daldım.</p>

  <p>Gün boyunca uyudum. Saatler sonra bulanık bir kabustan uyanır gibi kendime geldim, ama başımı yastıktan doğrultacak gücü bulamadım. Müthiş bir bitkinlik çökmüştü üzerime. Kalbim dermansızca çırpınıyordu. Her yer sessizlik içindeydi,- öyle ki çalışma masamın üzerimdeki saatin tiktaklarını her saniye net bir biçimde duyuyordum. Perde, odaya girdiğimde pancurları kapattığımdan emin olsam da, gece esintisiyle dalgalanıyordu.</p>

  <p>Sonra başımı aniden arkaya atıp haykırdım! Çünkü o iğrenç vanilya kokusu usul usul doluyordu ciğerlerime!</p>

  <p>Sabah oldu ve anladım ki hepsi bir düşmüş. Beynim çınlıyor, ellerim titriyordu ve o denli takatsizdim ki ayakta bile güçlükle durabiliyordum. Çağırdığım doktor nabzımı ölçerken çok düşünceli görünüyordu.</p>

  <p>"Ciddi bir çöküntünün eşiğindesiniz," dedi. "Eğer kendinizi istirahata almazsanız, bu durum zihninizi kalıcı biçimde etkileyebilir. Bir süre gevşek davranın. Ayrıca, eğer sorun olmayacaksa, boynunuzdaki o iki küçük kesiği koterize etmek istiyorum. Oldukça taze yaralar. Nasıl oldu bu?"</p>

  <p>Parmaklarımı boğazıma götürdüm ve geri çektiğimde uçlarında kan vardı.</p>

  <p>"Bil... bilmiyorum," diye kekeledim.</p>

  <p>Bir süre ilaçlarıyla uğraştı ve birkaç dakika geçtikten sonra şapkasına uzandı.</p>

  <p>"En az bir hafta yataktan çıkmamanızı tavsiye ederim," dedi. "O zaman sizi ayrıntılı bir muayeneden geçirir ve kansızlık bulunup bulunmadığına bakarım." Ama kapıya doğru yöneldiğinde yüzünde şaşkın bir ifade gördüm.</p>

  <p>İzleyen saatler boyunca bir kez daha düşüncelerimin başı boş dolaşmalarına izin verdim. Hepsini unutmaya, işime dönmeye ve kitaplara bir daha hiç bakmamaya yemin etmiştim. Ama bunu yapamayacağımı da biliyordum. Siyahlı kadın zihnimden çıkmıyordu ve ondan uzakta geçirdiğim her dakika işkenceye dönüşüyordu. Dahası, eğer ikinci cildi okumaya yönelik bir dürtüm var idiyse, bu, üçlünün sonuncusu, yani üçüncü cilt için yavaş yavaş tam bir saplantıya dönüşmekteydi.</p>

  <p>Sonunda artık daha fazla dayanamadım ve üçüncü günün sabahında bir arabaya atlayarak antikacı dükkanına gittim. Larla'yı kardeşinin kaleme aldığı üçüncü cildi vermeye ikna etmek için çabaladım. Ama İtalyan kararlıydı. Hiçbirini iade etmediğim iki kitap ödünç almıştım zaten. Onları geri getirinceye kadar bana kulak asmayacaktı. Devamları olmaksızın hiçbirinin bir değer taşımayacağını ve tüm eseri toplu olarak okumak istediğimi boşu boşuna anlat- maya çalıştım. Sadece omuz silkmekle yetindi.</p>

  <p>Arzumun dikkate alınmadığını gördüğümde, alnımdan soğuk bir ter boşandı. Tartıştım. Yalvardım. Ama boşuna.</p>

  <p>Sonunda Larla'nın yüzünü öte yana döndüğü bir anı fırsat bilerek rafta duran üçüncü cildi kaptım, cebime indirdim ve suçlu suçlu terk ettim dükkanı. Hareketimi mazur göstermeye çalışmıyorum. Daha sonra olup bitenlerin ışığında bakıldığı vakit, bu bir günaha davet gibi nitelendirilebilir, çünkü o anda tüm istencim o garip cazibeyle körelmiş haldeydi.</p>

  <p>Odama döndüğümde bir koltuğa çöktüm ve kadife kapağı aceleyle açtım. Şu son beş gün boyunca tamamen yaşamımın bir parçası durumuna gelmiş olan garip olaylar dizisinin son kayıtları işte buradaydı. Larla'nın üçüncü cildi! Sayfalarında her şey açıklanacak mıydı? Eğer öyleyse, hangi sır açığa çıkmış olacaktı?</p>

  <p>Gece lambamın omzumdan aşağı dökülen ışığı altında, o zarif el yazısına bir kez daha hayran olarak, kitabı açtım. Orada oturdukça sanki elle tutulabilir yoğunluktaki bir sessizlik bulut gibi çöktü üzerime ve sokağın uzaktan uzağa gelen gürültüsünü dindirdi. Açıklanamaz bir şey daha fazla okumamı engellemeye çalışıyor gibiydi. O garip dürtü ise beni devam etmeye zorluyordu. Usulca, sayfalan teker teker çevirmeye başladım.</p>

  <p>Yine sembolizm. Akıllı uslu anlamlan olmayan bulanık fikir uçuşmaları.</p>

  <p>Ama ansızın durdu parmaklarım! Gözlerim son sayfanın son paragrafına, Alessandro Larla'nın son el yazmalarına takılmıştı. Okudum, tekrar okudum, o küfürümsü sözcükleri bir kez daha okudum. Her sözcüğü lambanın ışığı altında izledim... yavaş yavaş, dikkatlice, harf harf. Sonra taşıdıkları dehşet yüreğimde patladı.</p>

  <p>Kan kızılı mürekkeple şu satırlar yazılmıştı:</p>

  <p><span class="t14">&ldquo;Ne yapaca</span><span class="t14">ğı</span><span class="t14">m? Kad</span><span class="t14">ı</span><span class="t14">n tüm kan</span><span class="t14">ı</span><span class="t14">m</span><span class="t14">ı</span> <span class="t14">emdi ve ruhumu çürüttü. Benim incim tüm kötülükler gibi siyah. Lanet olsun karde</span><span class="t14">ş</span><span class="t14">ine, çünkü onu bu hale getiren odur! Bu sayfalardaki gerçe</span><span class="t14">ğ</span><span class="t14">in onlar</span><span class="t14">ı</span> <span class="t14">ebediyen mahvetmesi için dua ediyorum.</span></p>

  <p><span class="t14">"Tanr</span><span class="t14">ı</span> <span class="t14">yard</span><span class="t14">ı</span><span class="t14">mc</span><span class="t14">ı</span><span class="t14">m olsun; Perle von Mauren ve karde</span><span class="t14">ş</span><span class="t14">i</span> <span class="t14">Johann,</span> <span class="t14">onlar birer vampiri"</span></p>

  <p>Ayağa fırladım.</p>

  <p>"Vampirler!"</p>

  <p>Masanın kenarına tutundum ve sallanarak durmaya çalıştım. Vampirler! İnsan kanı için yanıp tutuşan, insanların, yarasaların ve köpeklerin biçimini alabilen o korkunç yaratıklar!</p>

  <p>Son günlerin olayları tüm dehşetleriyle karşıma dikildi ve şimdi her ayrıntının taşıdığı karanlık önemi görebiliyordum.</p>

  <p>Erkek kardeş, Johann... savaştan beri bir zamandır vampirdi. Kadın onu yıllar sonra aramaya kalkıştığında, kardeşi varoluşun bu korkunç biçimini ona da zorla aşılamıştı.</p>

  <p>Bahçeyi inleri haline getirmiş ve bir yıl önce zavallı Alessandro Larla'yı ağlarına düşürmüşlerdi. Larla kadını sevmiş, ona tapmıştı. Sonra, çıldırmış halde eve dönmesine neden olan o berbat gerçeği öğrenmişti.</p>

  <p>Çılgındı, evet, ama gerçekleri kadife kaplı üç ciltte toplayamayacak kadar da değil. Bu açıklamaların kadının ve kardeşinin hakkından sonsuza dek geleceğini ümit etmişti. Ama bu yeterli değildi.</p>

  <p>İlk cildi masanın üzerinden kaptım ve kapağı açtım. Daha önce benim için hiçbir anlam taşımayan o satırları yine okudum:</p>

  <p><span class="t14">"Bu if</span><span class="t14">ş</span><span class="t14">aat</span><span class="t14">ı</span><span class="t14">n amac</span><span class="t14">ı</span> <span class="t14">kaz</span><span class="t14">ığ</span><span class="t14">a ba</span><span class="t14">ş</span><span class="t14">vurulmadan sadece ciltlerle yok etmekti. Oku, ey aptal ve sahama gir, çünkü biz oraya zincirlendik! Ah, yaz</span><span class="t14">ı</span><span class="t14">k sana, Larla!"</span></p>

  <p>Bunları Perle von Mauren yazmıştı. Kitaplar onun ve kardeşinin kötülük dolu dünyalarına son verememişti. Hayır, bir tek şey yapabilirdi bunu. Ancak bu açıklamalar tamamen boşuna da olmamıştı. Onlar gelecekteki ölümlü kuşaklar için kayda geçirilmişlerdi.</p>

  <p>Bu kitaplar iki vampiri, Perle von Mauren ve Johann'ı, eski bahçeye bağlıyor, geceleri av peşinde sokaklarda dolaşmalarına engel oluyordu. Sadece bahçe kapısını aşanların peşine düşebiliyor ve saldırıyorlardı.</p>

  <p>Eski bir metafizik yasasıydı bu,- kötülüğün gerçek karşısında büzülmesi.</p>

  <p>Ancak kitaplar bir yandan onların gücüne zincir vururken, öte yandan da onlara yeni saldırı yolları açmışlardı. Kişi bir kez üçlünün sayfalarına gömüldü mü çaresizlik içinde düşüyordu onların pençelerine. Satırlar onların ağlarının uzantılarını oluşturuyorlardı. Satırlar vampirlerin gücünün daima pusuda beklediği bir tuzaktı, işte yaşantım bu nedenden dolayı Larla'nınkiyle iç içe geçmişti. Gözlerimin ilk paragrafa takıldığı andan itibaren, bir yıl önce Larla'ya yaptıklarını bana da yapabilmeleri için ağlarına düşmüş oluyordum. Siyahlı kadının ahtapot kollarına acımasızca sürüklenmiştim. Bir kez bahçe kapısını geçtikten sonra kitapların bağlayıcı büyüsü üzerimden kalkıyordu ve onlar serbestçe peşime düşüyor ve bana...</p>

  <p>Başımı döndüren bir his yükseldi içimden. Doktorun kafasının niçin karıştığını şimdi anlayabiliyordum. Şimdi görebiliyordum vücudumdaki bitkinliğin nedenini. O kadın... benim kanımla kendine bir ziyafet çekmişti! Ama eğer Larla böyle bir yaratıktan kurtulmanın yolunu bilmiyorduysa bile, ben biliyordum! Tatillerimi Güney Avrupa'da, bu tür çağlar öncesinden kalmış kötülükler hakkında bir şeyler öğrenmeden geçirmemiştim.</p>

  <p>Telaşla bakındım odanın içine. Bir sandalye, bir masa, üzerinde fotoğraf makinelerimden birinin durduğu üç ayaklı bir sehpa. Sehpanın tahta ayaklarından birini kavradım ve dizimin üzerinde ikiye ayırdım. Sonra, şimdi her ikisi de birer kırık ve sivri uca sahip parçaları kaparak şapkamı bile almadan sokağa fırladım.</p>

  <p>Bir saniye sonra Easterly Sokağı'na doğru yol alan bir arabaya atmıştım kendimi.</p>

  <p>Batmakta olan güneşe bakarak, "Acele et!" diye bağırdım sürücüye. "Daha hızlı, duyuyor musun?"</p>

  <p>Kestirme sokaklar boyunca eski mahallelere ve kentin dışına doğru yıldırım gibi yol aldık. Trafiğin her tıkanışı beni öfkeden kudurtuyordu. Ama sonunda bahçe duvarının yanında durduk.</p>

  <p>Dökme demirden bahçe kapısını açtım ve sehpanın kırık ayakları hâlâ koltuğumun altında olduğu halde içeri daldım. Gün ışığı altında avlu gerçekliğin bir parçasıydı, ama yavaş yavaş çürümekte olan duvarlar ve karmakarışık çalılar eskisi gibi sessizliğe gömülmüşlerdi yine.</p>

  <p>Doğrudan doğruya eve yönelerek, ön girişin çürük basamaklarını tırmandım. Kapı kilitlenmiş ve tahta parçalarıyla örülmüştü. Geldiğim gibi geri döndüm ve binanın güney cephesi boyunca ilerledim. Fotoğrafını çekmeye kalkışmamdan sonra kadının bu yönde kaçtığını görmüştüm. Binanın iyice arkalarında, bodruma açılan küçük ve yarı aralık bir kapıya ulaştım. İçeride, karanlıkla maskelenmiş dar bir koridor uzanıyordu. Zemin moloz ve duvar döküntüleriyle kaplıydı ve tavan en az bin örümceğin ağlarıyla örülmüştü.</p>

  <p>Neredeyse tamamen matlaşmış pencere camların süzülebildiği kadarıyla loş ışığa gözlerim hemen uyum sağlarken, tökezleye tökezleye ilerlemeye başladım.</p>

  <p>Koridorun sonunda yolumu başka bir kapı kesti. Onu da iterek açtım... ve eşikte sallanarak durup içeri baktım.</p>

  <p>Önümde basık bir tavanı ve birkaç metrekare genişliği olan küçük bir oda vardı. Açık kapıdan içeri giren ışık zeminin orta yerinde yan yana duran iki nesneyi aydınlatıyordu ... iki beyaz, ahşap tabutu!</p>

  <p>Orada, taş duvara mecalsiz yaslanmış halde ne kadar süreyle durduğumu bilmiyorum. Küçük odadan dışarı bir koku yayılıyordu. Vanilya çiçeği! Ama eski mezarların kokusuyla kirlenmiş bir çiçek.</p>

  <p>Sonra ansızın en yakınımdaki tabutun yanıbaşına sıçramış, kapağı tutmuş ve ardına dek açmıştım.</p>

  <p>Tanrı aşkına, gözlerimin önüne serilen manzarayı bir unutabilsem! Siyahlı kadın orada yatmaktaydı... peçesiz olarak!</p>

  <p>O yüz... kutsal bir güzellikteydi: samur kürk gibi kara saçlar, porselen beyazlığında bir ten. Ama dudaklar! Onlara bakarken aniden midem bulanmaya başlamıştı. Kızıldılar ... ve pıhtılaşmakta olan insan kanıyla yapış yapış!</p>

  <p>Sehpanın ayaklarından birine uzandım, yerden kırık bir döşeme taşı kaptım ve sopanın sivri ucunu tam kalbinin üzerine yerleştirerek, adamakıllı sert bir darbe indirdim. Kazık aşağı doğru itildi. Tabut öfkeyle sarsıldı. Ilık ve çürük bir nefes yüzümü yaladı.</p>

  <p>Hızla öteki yana döndüm ve diğer tabutun kapağım da açtım. Genç Tötonik erkek yüzüne sadece bir göz atarak diğer kazık parçasını havaya kaldırdım ve sağ kolumun bütün gücüyle indirerek batırdım.</p>

  <p>Artık tabutlarda boş göz çukurları bana dikili halde, ağarmış ve ufalanan iki iskelet yatıyordu.</p>

  <p>Gerisi bulanık bir düş gibi. Dışarı koştuğumu anımsıyorum, patikadan aşağı bahçe kapısına ve Easterly Sokağı'na, alakargaların lanetli bahçesinden olabildiğince uzağa.</p>

  <p>Sonunda, tamamen bitkin halde, evime ulaştım. Beni karşılayan o tanıdık görüntüler gözlerime bir merhem gibi gelmişti. Ama bakışlarımın tam ortasında, onları bıraktığım yerde bekleyen üç cisim yer alıyordu: Larla'nın üç cildi.</p>

  <p>Odanın diğer yanındaki şömineye döndüm ve üçünü de hâlâ parlamakta olan közlerin üzerine attım.</p>

  <p>Ani bir hışırtı oldu ve sarı alev dilleri uzanıp kadifeyi yalamaya başladı. Ateş yükseldi... yükseldi... ve yavaş yavaş söndü.</p>

  <p>Parlayan son kıvılcım da kararmış küle dönüştüğünde, derin bir dinginlik ve ferahlık dalga dalga doldurdu içimi.</p>

  <p><span class="t14">Çeviren.- Sönmez Güven</span></p>

  <p class="p10">&nbsp;</p>
</body>
</html>
