<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.9" name="Generator" />
  <link href="../Styles/style.css" rel="stylesheet" type="text/css" />

  <title>YAĞMUR MEVSİMİ</title>
</head>

<body>
  <h1><a id="a163"></a>YAĞMUR MEVSİMİ</h1>

  <p>John ve Elise Graham en sonunda, müphem bir incinin merkezindeki bir kum tanesi gibi, Maine'in merkezindeki ufak kasabanın yolunu bulduklarında vakit öğleden sonra beş buçuktu. Kasaba, Hempstead Place'e beş kilometreden daha az bir uzaklıktaydı, ama yolda iki yanlış dönüş yapmışlardı. Sonunda Ana Caddeye ulaştıklarında, ikisininde yorgunluktan ve sıcaktan canları çıkmıştı. Fordun havalandırması St. Louis'den gelirlerken bozulmuştu ve dışarıdaki hava altmış derece falanmış gibi geliyordu onlara. Tabii ki bu kadar değil, diye düşündü John Graham. Yaşlıların dedikleri gibi, sorun sıcaklık değil, nemdi. Bugün sanki uzanıp havanın içinden sıcak su damlalarını söküp alabilecek kadar bunaltıcıydı. Yukarıda gökyüzü berrak ve açık bir maviydi, ama bu nem her an yağmur yağacakmış hissini veriyordu. Yağacakmış ne kelime... <span class="t14">ş</span><span class="t14">imdiden</span> yağıyormuş gibiydi.</p>

  <p>"İşte Milly Cousins'ın sözünü ettiği market," dedi Elise ve işaret etti.</p>

  <p>John homurdandı. "Pek de geleceğin süpermarketine benzemiyor."</p>

  <p>"Öyle," diye onayladı Elise dikkatle. İkisi de dikkatli davranıyorlardı. Neredeyse iki yıldır evliydiler ve hâlâ birbirlerini çok seviyorlardı, ama St. Louis'den buraya kadar uzun bir yolculuk olmuştu, hem de radyosu ve havalandırması bozuk bir arabayla. John'un yazı Willow'da geçirmekten zevk alacaklarına dair her türlü ümidi vardı (zevk almaları gerekirdi, özellikle de masrafları Missouri Üniversitesi karşılarken), ama yerleşip ortama alışmalarının bir hafta kadar sürebileceğini düşünüyordu. Hava şimdiki gibi aşağılık derecede sıcak olursa, aralarında bir hiç yüzünden kavga patlak verebilirdi. İkisi de yazlarının böyle başlamasını istemiyordu.</p>

  <p>John Ana Cadde boyunca Willow Genel Ticaret ve Hırdavat dükkanına doğru usul usul ilerledi. Sundurmanın bir köşesinde üzerinde mavi bir kartal bulunan paslı bir tabela asılıydı ve John buranın aynı zamanda postahane olduğunu çıkardı. Genel Ticaret öğleden sonra güneşinde uyukluyor gibiydi, etrafta sadece üzerinde ITALYAN SANDÖVİÇLERi PİZZA SEBZE BALIK AVLAMA LİSANSI kelimeleri bulunan bir levhanın yanında park etmiş dökülmekte olan bir Volvo'dan başka araba yoktu, ama kasabanın geri kalanıyla karşılaştırıldığında, hayatla dolup taşıyor denebilirdi. Havanın kararmasına neredeyse üç saat olmasına karşın, vitrinde parlayıp sönen bir bira tabelası vardı. <span class="t14">Oldukça radikal,</span> diye düşündü John. <span class="t14">Eminim malsahibi bunu asmadan önce Be</span><span class="t14">lediye Meclisine dan</span><span class="t14">ı</span><span class="t14">ş</span><span class="t14">m</span><span class="t14">ı</span><span class="t14">ş</span><span class="t14">t</span><span class="t14">ı</span><span class="t14">r.</span></p>

  <p>"Maine'in yazları tatil cennetine dönüştüğünü sanırdım&rdquo; diye mırıldandı Elise.</p>

  <p>"Şimdiye kadar gördüklerimize bakılırsa, bence Willow turist rotasından biraz sapa kalıyor," diye yanıtladı John.</p>

  <p>Arabadan inip, sundurmanın basamaklarını tırmandılar. Başında hasır şapkasıyla yaşlı bir adam, hasırdan oturaklı bir sallanan iskemlede oturmuş, zeki, ufak mavi gözlerle onlara bakıyordu. Ev yapımı bir sigarayla oynuyor ve ayaklarının önüne serilmiş atan köpeğin üzerine tütün parçaları döküyordu. Belirli bir cins veya şekle sahip olmayan iri, sarı bir köpekti. Patileri doğrudan sallanan iskemlenin eğri ayaklarının birinin altındaydı. Yaşlı adam köpeğe aldırış etmiyordu, hatta orada bulunduğunun farkında bile değil gibiydi, ama yaşlı adamın her ileri gelişinde, salınım köpeğin kırılgan patilerinin iki santim üzerinde duruyordu. Elise bunu açıklanamaz biçimde ilginç buldu.</p>

  <p>"Size iyi günler, hanımefendi ve beyefendi," dedi yaşlı adam.</p>

  <p>"Merhaba," diye yanıtladı Elise ve ona ufak, tereddütlü bir gülümseme gönderdi.</p>

  <p>"Merbaba," dedi John. "Ben..."</p>

  <p>"Bay Graham," diye sözü tamamladı yaşlı adam sakinlikle. "Bay ve Bayan Graham. Yaz için Hampstead Place'i tutanlar. Bi' kitap mı ne yazıyomuşun."</p>

  <p>"On yedinci yüzyılda Fransızların göçüyle ilgili," diye onayladı John. "Laf çabuk yayılıyor, değil mi?"</p>

  <p>"Hem de nasıl," diye ona katıldı yaşlı adam. "Ufak kasaba işte.&rdquo; Sigarayı ağzına tıktı ve sigara sonunda açılıp, tütünlerini ihtiyarın bacaklarına ve köpeğin üzerine döktü. Köpek kılını kıpırdatmadı. "Off, kahretsin," dedi yaşlı adam ve alt dudağını yapışan kağıdı sıyırdı. "Karın içmemi istemiyo nasılsa. Bi yerlerde sadece bana değil, ona da kanser bulaştırdığımı okumuş."</p>

  <p>"Kasabaya biraz erzak almaya geldik," dedi Elise. "Harika bir ev, ama dolap bomboş."</p>

  <p>"Hıhı," dedi yaşlı adam. "Tanıştığıma sevindim çocuklar. Ben Henry Eden." Yamru yumru bir eli onlara doğru uzattı. John eli sıktı ve Elise de onu izledi. İkisi de bu işi büyük bir yumuşaklıkla yaptılar ve yaşlı adam bunu takdir ettiğini belirtircesine başını salladı. "Sizi yarım saat önce bekliyodum. Bir iki yanlış dönüş yaptınız herhal. Böyle ufak bir kasaba için fazlasıyla yolumuz var." Güldü. Bir sigara tiryakisinin balgamlı öksürüğüne dönüşen kof, bronşlardan gelen bir sesti bu. "Willow'da bir yol ağı var, ya, öyle!" Biraz daha güldü.</p>

  <p>John hafifçe kaşlarını çattı. "Bizi neden bekleyesiniz ki?"</p>

  <p>"Lucy Doucette aradı, sizlerin geçtiğini gördüğünü söyledi," dedi Eden. Kesesinden bir kutu Top tütünü çıkardı, açtı, elini içine soktu ve bir paket sarma kağıdı bulup aldı. "Lucy'yi tanımazsınız, ama o sizin onun yeğenini tanıdığınızı söylüyor, Bayan."</p>

  <p>"Milly Cousins'ın büyük teyzesinden mi söz ediyoruz burada?" diye sordu Elise.</p>

  <p>"Hı hı," diye onayladı Eden. Tütün serpmeye başladı. Tütünlerin birazı kağıdın üzerine kondu, ama çoğu alttaki köpeğin üzerine gitti. Tam John Graham köpeğin belki de ölü olabileceğini düşünmeye başlamışken, hayvan kuyruğunu kaldırdı ve osurdu. <span class="t14">Bu</span> fikrin ömrü de bu kadar, diye düşündü John. "Willow'da herkes birbiriyle akrabadır. Lucy tepenin eteğinde oturuyor. Sizi ben arayacaktım, ama o buraya geldiğinizi söyledi ve..."</p>

  <p><span class="t14">"Buraya</span> geleceğimizi nereden bildiniz?" diye sordu John.</p>

  <p>Henry Eden sanki <span class="t14">Gelecek ba</span><span class="t14">ş</span><span class="t14">ka neresi var ki?</span> der gibi omuzlarını silkti.</p>

  <p>"Bizimle konuşmak mı istiyordunuz?" diye sordu Elise.</p>

  <p>"Eh, konuşmam lazım," dedi Eden, Sigarasını yapıştırdı ve ağzına tıktı. John bunun da diğeri gibi dağılıp dağılmayacağını merakla bekledi. Bütün bunlar, farkında olmadan ClA'nin bir kır verisyonunun ortasına yürüyüp girmiş gibi biraz kafasını karıştırmıştı.</p>

  <p>Sigara her nasılsa bütün olarak kalmayı başardı. Koltuğun kollarının birine kararmış bir parça zımpara kağıdı raptiyelenmişti. Eden kibriti ona sürttü ve alevi sigarasına götürdü. S i gara hemen tutuştu.</p>

  <p>"Bence sen ve Bayan geceyi kasaba dışında geçirmek isteyebilirsiniz," dedi sonunda.</p>

  <p>John gözlerini kırpıştırarak baktı. "Kasaba dışında mı? Bunu neden yapmak isteyelim ki? Buraya daha yeni geldik."</p>

  <p>"Yine de iyi bir fikir, bayım," dedi bir ses Eden'ın arkasından.</p>

  <p>Grahamlar birlikte başlarını kaldırdılar ve Ticaret Dükkanının paslı giriş kapısında duran sarkık omuzlu, uzun boylu bir kadın gördüler. Yüzü Chesterfield sigaralarının reklamını yapan &mdash;YlRMl BlR MUHTEŞEM TÜTÜN YİRMİ HARİKA SİGARA OLUŞTURDU- eski bir teneke tabelanın üzerinden onlara bakıyordu. Kapıyı açarak sundurmaya çıktı. Yüzü soluk ve yorgun görünüyordu, ancak aptal değil. Bir elinde bir somun ekmek, diğerindeyse altı şişelik bir Dawsoris Ale paketi taşıyordu.</p>

  <p>"Ben Laura Stanton," dedi. "Sizinle tanıştığıma memnun oldum. Biz Willow'dakiler düşmanca görünmek istemeyiz, ama bu gece yağmur mevsimi."</p>

  <p>John ve Elise birbirlerine şaşkın bakışlarla baktılar. Elise gözlerini göğe çevirdi. Birkaç beyaz bulutun dışında, açık, duru bir maviydi.</p>

  <p>"Nasıl göründüğünü biliyorum," dedi Stanton denen kadın. "Ama bunun bir anlamı yok, değil mi, Henry?"</p>

  <p>"Iıh," dedi Eden. Aşınmış sigarasından derin bir nefes çekti ve sundurmanın trabzanlarına üfledi.</p>

  <p>"Havadaki nemi duyuyorsunuzdur," dedi Stanton adlı kadın. "Anahtar <span class="t14">bu,</span> değil mi, Henry?"</p>

  <p>"Eh," diye kabullendi Eden, "öyle. Ama bu <span class="t14">yedinci</span> yıl. Günü gününe."</p>

  <p>"Tam o gün," diye onayladı Laura Stanton.</p>

  <p>İkisi de beklentiyle Grahamlara baktılar.</p>

  <p>"Beni affedin," dedi Elise sonunda. "Bundan bir şey anlamadım. Bu yerel bir şaka mı?"</p>

  <p>Bu sefer Henry Eden ve Laura Stanton oldu birbirlerine bakan, sonra da aynı zamanda içlerini çektiler, bir işaret almışlar gibi.</p>

  <p>"Bundan <span class="t14">nefret ediyorum,"</span> dedi Laura Stanton, ama bunu yaşlı adama mı yoksa kendisine mi söylediğini anlayamadı John Graham.</p>

  <p>"Yapılması lazım," diye yanıtladı Eden.</p>

  <p>Kadın başını salladı, sonra içini çekti. Bu yere büyük bir yük bırakmış ve onu yeniden kaldırması gerektiğini bilen bir kadının iç çekişiydi.</p>

  <p>"Bu çok sık meydana gelmez," dedi, "çünkü yağmur mevsimi Willow'da sadece yedi yılda bir görülür..."</p>

  <p>"On yedi Temmuz," diye araya girdi Eden. "Yağmur mevsimi her yedi yılda bir on yedi Temmuz'da olur. Sadece bir gece sürer, ama her zaman ona yağmur mevsimi denmiştir. Nedenini biliyosam kahrolayım. Sen biliyon mu, Laura?"</p>

  <p>"Hayır," dedi kadın, "ayrıca lütfen sözümü kesmeyi bırak, Henry. Bence bunuyorsun."</p>

  <p>"Eh, yaşadığım için beni affet, cenaze arabasından yere düştüm," dedi yaşlı adam, öfkelendiği belliydi.</p>

  <p>Elise John'a biraz ürkmüş bir bakış fırlattı. <span class="t14">Bu insanlar bizi kafaya m</span><span class="t14">ı</span> <span class="t14">al</span><span class="t14">ı</span><span class="t14">yorlar</span>? diye soruyordu bu bakış. <span class="t14">Yoksa ikisi de deli mi?</span></p>

  <p>John bilmiyordu, ama erzak için keşke Augustaya gitmiş olsaydık diye içtenlikle diliyordu,- 17 numaralı yoldaki deniztarağı tezgahlarından birinde bir şeyler bile atıştırabilirlerdi.</p>

  <p>"Şimdi dinleyin," dedi Stanton denen kadın nazikçe. "Eğer kabul ederseniz, sizin için Woolwich Road'daki Harika Manzara Motelinde bir oda ayırttık. Motel doluydu, ama müdür yeğenimdir ve benim için bir odayı boşaltmayı başardı. Yarın geri dönüp, yazın geri kalanını bizimle geçirirsiniz. Sizinle olmaktan mutlu oluruz."</p>

  <p>"Eğer bu bir şakaysa, espriyi anladığımı söyleyemem," dedi John.</p>

  <p>"Hayır, bu bir şaka değil," dedi kadın. Kendisine, <span class="t14">haydi, devam,</span> ş<span class="t14">imdi pes etme</span> dercesine çabukça başını sallayan Eden'a baktı. Sonra bakışlarını yeniden John'la Elise'e çevirdi, kendini katılaştırmışa benziyordu ve, "Bakın, çocuklar," dedi, "burada, Willows'ta her yedi yılda bir gökten karakurbağası yağar. İşte. Artık biliyorsunuz."</p>

  <p>"Karakurbağası," dedi Elise, soğuk, alaycı, bana bunların hepsinin hayal olduğunu söyle dercesine bir sesle.</p>

  <p>"Karakurbağası, hı hıî" diye onayladı Henry Eden neşeyle.</p>

  <p>John ihtiyatla eğer gerekirse bir yardım alabilmek amacıyla çevresine bakındı. Ama Ana Cadde tamamen boştu. Sadece boş değildi, gördüğü kadarıyla <span class="t14">kepenklerle</span> de örtülmüştü. Lisede okuduğundan beri ilk defa Shirley Jackson'ın "Piyango" adlı kısa öyküsü aklına takıldı.</p>

  <p>"Sakın aklınıza burada durup bir gerzek gibi konuşmaktan <span class="t14">zevk</span> aldığım gelmesin," dedi Laura Stanton. "İşin doğrusu, sadece görevimi yerine getiriyorum. Henry de öyle. Bakın, gökten bir iki karakurbağası <span class="t14">dü</span><span class="t14">ş</span><span class="t14">mez, bo</span><span class="t14">ş</span><span class="t14">an</span><span class="t14">ı</span><span class="t14">r."</span></p>

  <p>"Haydi," dedi John Elise'e, kolunu dirseğinin üzerinden tutarak. Kasabalılara altı dolarlık banknot kadar gerçek bir gülümseme fırlattı. "Sizinle tanıştığımıza sevindim." Elise'i sundurma basamaklarından indirirken, üç dört kere arkasını dönüp yaşlı adamla omuzları çökük, solgun benizli kadına baktı. Onlara arkasını tamamen dönmek pek de iyi bir fikir gibi görünmüyordu.</p>

  <p>Kadın onlara doğru bir adım atmasıyla, John'un ayağı takılıp, neredeyse son basamaktan yuvarlandı.</p>

  <p>"Buna inanması <span class="t14">gerçekten</span> biraz zor," diye onlara katıldığını belirtti Laura Stanton. "Muhtemelen tamamen delirmiş olduğumu sanıyorsunuz."</p>

  <p>"Hiç de değil," dedi John. Yüzündeki geniş, yapmacık gülümsemenin kulak memelerine kadar ulaştığını düşünmeye başlamıştı. Sevgili İsa adına, St. Louis'den neden ayrılmıştı ki! Çiftçi Jekyll ve Bayan Hyde'la karşılaşmak için mi gelmişti o bin beş yüz kilometrelik yolu bozuk bir radyo ve havalandırmayla?</p>

  <p>"Yine de önemli değil," dedi Laura Stanton, yüzündeki ve sesindeki tuhaf ciddiyet John&rsquo;un Ford'dan iki metre uzaktaki İTALYAN SANDÖVİÇLERİ levhasının yanında durmasına neden oldu. "Gökten kurbağa, karakurbağası, kedi, köpek gibi şeylerin yağdığım duyan kişilerin bile her yedi yılda bir Willow'da olanlar hakkında pek fazla fikirleri yoktur. Yine de nasihatimi dinleyin: eğer <span class="t14">kalacaksan</span><span class="t14">ı</span><span class="t14">z,</span> evden dışarı çıkmasanız çok iyi olur. Muhtemelen evde güvende olursunuz."</p>

  <p>"Yine de pancurları kapasanız iyi olur," diye ekledi Eden. Köpek kuyruğunu kaldırdı ve sözleri vurgulamak istercesine, uzun ve inleyen başka bir köpek osuruğu daha saldı.</p>

  <p>"Şey... bunu yaparız," dedi Elise kısık bir sesle. Bu arada John, Ford'un ön kapısını açmıştı ve karısını içeri tıkıştırıyordu.</p>

  <p>"Emin olun," dedi geniş, donmuş gülümsemesinin arasından.</p>

  <p>"Yarın gelip bizi görün," diye seslendi Eden, John Ford'un kendi tarafındaki kapısına doğru koşuştururken. "Yarın kendinizi daha bir güvende hissedebilirsiniz sanırım." Durdu, sonra ekledi: "Hâlâ buralardaysanız, tabii."</p>

  <p>John elini salladı, direksiyonun arkasına geçti ve hareket etti.</p>

  <p>Yaşlı adamla soluk, sağlıksız benizli kadın Ford'un Ana Cadde'den yukarı çıkışını seyrederlerken sundurmada bir sessizlik oldu. Araba geldiğinden oldukça yüksek bir süratle ayrılmıştı.</p>

  <p>"Eh, üstümüze düşeni yaptık," dedi yaşlı adam tatmin olmuş bir şekilde.</p>

  <p>"Evet," diye onayladı kadın, "kendimi bir at kıçı gibi hissediyorum. Bize öyle baktıklarında, <span class="t14">hep</span> bir at kıçı gibi hissediyorum kendimi. <span class="t14">Bana</span> baktıklarında."</p>

  <p>"Eh," dedi yaşlı adam, "sadece yedi yılda bir. Hem tıpkı böyle yapılması lazım. Çünkü..</p>

  <p>"Çünkü bu geleneğin bir parçası," dedi kadın suratını asarak.</p>

  <p>"Hı hı. Gelenek bu."</p>

  <p>Köpek, sanki bunu onaylamasına, kuyruğunu kaldırdı ve yeniden osurdu.</p>

  <p>Kadın ona hafif bir tekme attı, sonra ellerini kalçalarına yerleştirerek yaşlı adama döndü. "Bu dört kasaba içindeki en <span class="t14">pis kokulu</span> it, Henry Eden!"</p>

  <p>Köpek bir homurtuyla doğruldu ve Laura Stanton'a mesafeli bir bakış atarak sundurmadan aşağı sendeleye sendeleye indi.</p>

  <p>"Elinde değil," dedi Eden.</p>

  <p>Kadın, Ford'un ardından yola bakarak içini çekti. "Çok kötü," dedi. "Öyle boş insanlara benziyorlardı ki."</p>

  <p><span class="t14">"Bu</span> da bizim elimizde değil," dedi Henry Eden ve başka bir sigara sarmaya başladı.</p>

  <p>Böylece Grahamlar yine de akşamı bir deniztarağı tezgahında yemek yiyerek bitirdiler. Woolwich (&lsquo;Manzaralı Harika Manzara Moteli'nin diyarı,' diye belirtmişti John Elise'e, ümitsizce gülümsemeye çabalayarak) yakınlarında bir tane bulmuşlar ve yaşlı, her yana yayılan, mavi bir ladinin altındaki piknik masasına oturmuşlardı. Deniztarağı tezgahı Willow'un Ana Caddesindeki binaların hepsiyle çarpıcı, neredeyse sinir bozucu bir tezat oluşturuyordu. Park yeri neredeyse doluydu (çoğu araba, kendilerininki gibi, eyalet dışı plakalar taşıyordu) ve aileleri etrafta dolanır, karasinekleri kovalar ve numaralarını hoparlörden okunmasını beklerken, yüzlerine dondurma bulaşmış çocuklar çığlık çığlığa birbirlerini kovalıyorlardı. Tezgahın oldukça geniş bir mönüsü vardı. Aslında, diye düşündü John, burada istediğiniz her şeyi yiyebilirdiniz, tabii o derin yağ kabına sığması şartıyla.</p>

  <p>"O kasabada <span class="t14">iki</span> gün geçirebileceğimden emin değilim, bırak iki ayı," dedi Elise. "Bu annenin tomurcuklan soldu, Johnny."</p>

  <p>"Sadece bir şakaydı, o kadar. Kasaba yerlilerinin turistlere oynadıkları türden bir oyun. Sadece biraz fazla ileri gittiler. Şimdi kahkahadan kırıldıklarına eminim."</p>

  <p>"Ciddi görünüyorlardı," dedi Elise. "Bundan sonra nasıl oraya gider ve o yaşlı adamın suratına bakabilirim?"</p>

  <p>"Ben olsam buna kafamı takmazdım... sigaralarına bakılırsa, hayatın o <span class="t14">her</span><span class="t14">kesle</span> ilk defa karşılaşılan sürecine gelmiş. En eski arkadaşlarıyla bile."</p>

  <p>Elise ağzının yayılan kenarlarını kontrol etmeye çabaladı, sonra vazgeçti ve kahkahalara boğuldu. "Çok kötüsün!"</p>

  <p>"Dürüst belki, ama kötü değil. Alzheimer'ı olduğunu söylemeyeceğim, ama <span class="t14">gerçekten de</span> banyoya gitmek için bir yol haritasına ihtiyacı var gibiydi."</p>

  <p>"Peki sence herkes nerelerdeydi? Kasaba terk edilmişe benziyordu."</p>

  <p>"Grange'da fasulye yemeği ya da Eastern Starda bir poker partisi vardı muhtemelen," dedi John, gerinerek. Karısının deniztarağı sepetine baktı. "Fazla yememişsin, aşkım."</p>

  <p>"Aşkın pek aç değildi."</p>

  <p>"Bu sadece bir <span class="t14">ş</span><span class="t14">akayd</span><span class="t14">ı</span> diyorum sana,&rdquo; dedi John, karısının ellerini tutarak. "Neşelen biraz."</p>

  <p>"Bundan gerçekten, gerçekten emin misin?"</p>

  <p>"Gerçekten, gerçekten. Demek istediğim, hey... her yedi yılda bir Willow, Maine'de gökten kurbağa yağıyor, ha? Doğrudan bir Steven Wright monologundan alınmış gibi."</p>

  <p>Kadın belli belirsiz gülümsedi. "Yağmıyor," dedi, "boşanıyor."</p>

  <p>"Yaşlı balıkçıların hikayelerinden alıntı yapıyorlar herhalde... hepsi bir kuyruklu yalan. Çocukken bir yaz kampına gittiğimde, öykü çulluk saldırışıydı. Bu da pek farklı değil. Durup düşünürsen, çok şaşırtıcı da değil."</p>

  <p>"Şaşırtıcı olmayan ne?&rdquo;</p>

  <p>"Yıllık gelirlerinin çoğunu yazlığa gelenlerle uğraşarak elde eden kişilerin bir yaz kampı mantığı geliştirmeleri."</p>

  <p>"O kadın bu bir şakaymış gibi <span class="t14">davranm</span><span class="t14">ı</span><span class="t14">yordu.</span> Sana gerçeği söyleyeyim, Johhny... beni oldukça korkuttu."</p>

  <p>John Graham'ın normalde hoş olan yüzü haşinleşti ve sertleşti. İfade yüzüne pek uyuyor sayılmazdı, ama sahte ya da ciddiyetsiz de durmuyordu.</p>

  <p>"Biliyorum," dedi, paket kağıtlarını, peçetelerini ve plastik sepetlerini toplayarak. "Bunun için özür dilemeleri de gerekecek. Saçmalık adına saçmalığı kabul edebilirim, ama birisi karımı korkutursa... lanet olsun, <span class="t14">beni</span> de biraz korkuttular... çizgiyi çekerim. Binmeye hazır mısın?"</p>

  <p>"Yolu bulabilecek misin?"</p>

  <p>Adam gülümsedi ve anında yeniden kendine geldi. "Ekmek kırıntıları serptim."</p>

  <p>"Ne kadar zekisin, hayatım," dedi Elise ve kalktı. Yeniden gülümsüyordu ve John bunu görmekten memnundu. Elise derin bir soluk aldı &mdash;üzerindeki mavi pamuklu iş gömleğinin önünde harikalar yaratıyordu bu- ve verdi. "Nem düşmüşe benziyor."</p>

  <p>"Evet." John çöplerini sol elle basket atarcasına bir çöp tenekesine fırlattı, sonra karısına göz kırptı. "Yağmur mevsimi buraya kadarmış."</p>

  <p>Ama Hempstead Yoluna girdiklerinde, nem geri dönmüştü, hem de öç alırcasına. John kendi tişörtünün göğsüne ve sırtına yapışan ıslak bir örümcek ağına dönüştüğünü hissetmeye başlamıştı. Artık gece yarısının zarif bir tonuna bürünen gökyüzü hâlâ berraktı, ama eğer bir kamışı olsaydı, doğrudan havadan su içebilecekmiş gibi geliyordu John'a.</p>

  <p>Yolda sadece bir tane daha ev vardı, Hempstead Place'in en ucunda bulunduğu uzun yokuşum tam eteğinde. Önünden geçerlerken, John bir kadın silüetinin pencerelerden birinde durduğunu ve kendilerine baktığını gördü.</p>

  <p>"Eh, işte arkadaşın Millynin büyük teyzesi,&rdquo; dedi John. "Kasaba dükkanındaki yerel delileri arayıp geldiğimizi söylemekle tam bir sportmenlik örneği oldu. Eğer biraz daha kalsaydık, kaynana zırıltılarını ve oyuncak takma dişlerini de çıkaracaklar mıydı merak ediyorum."</p>

  <p>"O köpeğin içinde bir kaynana zırıltısı vardı."</p>

  <p>John gülerek başını salladı.</p>

  <p>Beş dakika sonra garaj yoluna girmişlerdi. Yabani otlar ve cüce çalılarla fazlasıyla kaplanmıştı ve John yaz daha ilerlemeden <span class="t14">bu</span> ufak sorunun üstesinden gelmeyi planlıyordu. Hempstead Place'in kendisi uzayıp giden bir çiftlik eviydi, nesiller boyunca yeni bir bina yapma gereği -ya da sadece isteği- doğdukça yeni kısımlar eklenmişti. Arkasında, eve üç dolambaçlı, zikzaklar çizen barakayla birleştirilmiş bir ağıl vardı. Yazın başlangıcında, üç kulübeden ikisi rüzgârla sürüklenerek gelmiş güzel kokulu hanımellerinin altına neredeyse gömülmüştü.</p>

  <p>Kasabanın harika bir manzarasına bakıyordu, özellikle de böyle berrak bir gecede. John bir an için nem bu kadar fazlayken havanın nasıl bu kadar berrak <span class="t14">olabilece</span><span class="t14">ğ</span><span class="t14">ini</span> merak etti. Elise arabanın önünde ona katıldı ve bir süre orada, birbirlerinin bellerine sarılmış, Augusta yönünde uzanan tepelere bakarak, gecenin gölgelerinde kendilerini kaybetmiş halde durdular.</p>

  <p>"Çok güzel," diye mırıldandı Elise.</p>

  <p>"Dinle," dedi John.</p>

  <p>Ağılın elli metre kadar arkasında kamış ve yüksek otlardan oluşan bataklık bir alan vardı ve içinde bir kurbağa korosu şarkı söylüyor, Tanrının bir nedenler boğazlarına germiş olduğu elastik bantları ileri geri oynatıyorlardı.</p>

  <p>"Eh," dedi Elise, "her tarafta nereden geldiğini bildiğimiz kurbağalar var."</p>

  <p>"Karakurbağası değil ama." John, artık Venüs'ün soğuk bir şekilde yanan gözü açmış olduğu berrak gökyüzüne baktı. "İşte oradalar, Elise! Yukarıda!</p>

  <p>Karakurbağası bulutlan!"</p>

  <p>Kadın kıkırdadı.</p>

  <p>"Bu gece, ufak bir kasaba olan Willow'da," diye monoton bir sesle konuştu John, "soğuk bir karakurbağası cephesi sıcak bir semender cephesiyle karşılaştı ve bunun sonucu..."</p>

  <p>Elise kocasını dirsekledi. <span class="t14">"Sen olu</span><span class="t14">ş</span><span class="t14">tun,"</span> dedi. "Haydi, içeri girelim."</p>

  <p>İçeri girdiler. Başla'dan geçmediler. İki yüz dolar almadılar.</p>

  <p>Doğru yatmaya gittiler.</p>

  <p>Elise bir saat kadar sonra rahat bir uykudan, damdaki gümbürtüyle uyandı. Dirsekleri üzerinde doğruldu. "Neydi bu, John?"</p>

  <p>"lıııh," dedi John ve arkasına döndü.</p>

  <p><span class="t14">Karakurba</span><span class="t14">ğ</span><span class="t14">alar</span><span class="t14">ı</span>, diye düşündü Elise ve kıkırdadı.. .ama sinirli bir kıkırdamaydı bu. Kalkıp pencereye gitti ve yere bir şey düşmüş mü diye bakmadan önce, kendini gökyüzüne bakarken buldu.</p>

  <p>Hâlâ bulutsuzdu ve artık bir milyon yıldızla donanmıştı. Onlara baktı, bir an için sade, sessiz güzellikleriyle büyülenmişti.</p>

  <p><span class="t14">Güm.</span></p>

  <p>Pencerenin önünden sıçradı ve tavana baktı. Düşen her neyse, çatının tam üstlerine gelen kısmına vurmuştu.</p>

  <p>"John! Johnny! Uyan!"</p>

  <p>"Ha? Ne?" John kalktı, saçları karmakarışık öbekler ve teller halindeydi.</p>

  <p>"Başladı," dedi Elise ve tiz bir şekilde kıkırdadı. "Kurbağa yağmuru."</p>

  <p>"Karakurbağası," diye düzeltti kocası. "Ellie, sen neden bahsedi..."</p>

  <p><span class="t14">Güm-güm.</span></p>

  <p>Etrafına bakındı, sonra ayaklarını yataktan sarkıttı.</p>

  <p>"Bu saçmalık," dedi yavaşva ve kızgınca.</p>

  <p>"Ne demek is..."</p>

  <p><span class="t14">Güm-</span><span class="t14">Ş</span><span class="t14">ANGIR!</span> Aşağı kattan bir cam şangırtısı geldi.</p>

  <p>"Ah, lanet olsun," dedi John, ayağa kalkıp blucinini giyerken. "Yeter. Bu kadarı... fazlasıyla <span class="t14">...yeter."</span></p>

  <p>Evin yanlarından ve damdan birkaç hafif gümbürtü duyuldu. Elise artık ürkmüştü, kocasına yaslandı. "Ne demek istiyorsun?"</p>

  <p>"Demek istiyorum ki, o deli kadın ve muhtemelen yaşlı adamla birkaç arkadaşları dışarıda durmuş, eve bir şeyler atıyorlar," dedi John, "ve ben buna hemen bir son vereceğim. Bu küçük kasabaya yeni taşınanların ödlerini boklarına karıştırmak gelenekleşmiş olabilir, ama..."</p>

  <p><span class="t14">GÜM! ÇATIRT! Mutfaktan.</span></p>

  <p><span class="t14">"LANET olsun!"</span> diye haykırdı John ve hole fırladı.</p>

  <p>"Beni yalnız bırakma!" diye bağırdı Elise ve arkasından koştu.</p>

  <p>Merdivenlerden aşağı koşuşturmadan önce, John holün ışığını yaktı. Yumuşak gümbürtüler ve çatırtılar artan bir ritimle eve vuruyordu ve Elise'in, <span class="t14">D</span><span class="t14">ı</span><span class="t14">ş</span><span class="t14">ar</span><span class="t14">ı</span><span class="t14">da kasabadan kaç ki</span><span class="t14">ş</span><span class="t14">i var?</span> diye düşünecek vakti oldu. <span class="t14">Bunu yapmak için kaç ki</span><span class="t14">ş</span><span class="t14">i gerekir? Ve ne at</span><span class="t14">ı</span><span class="t14">yor bunlar? Yast</span><span class="t14">ı</span><span class="t14">k k</span><span class="t14">ı</span><span class="t14">l</span><span class="t14">ı</span><span class="t14">f</span><span class="t14">ı</span><span class="t14">na sar</span><span class="t14">ı</span><span class="t14">lm</span><span class="t14">ı</span><span class="t14">ş</span> <span class="t14">ta</span><span class="t14">ş</span> <span class="t14">m</span><span class="t14">ı</span><span class="t14">?</span></p>

  <p>John basamakların dibine ulaştı ve oturma odasına girdi. Daha önce hayran oldukları manzaraya bakan büyük bir pencere vardı burada. Cam kırılmıştı. Cam parçaları ve kırıkları halıya yayılmıştı. Dışarıdakilere tüfeğini almak üzere olduğu türünde bir şeyler haykırmak üzere pencereye doğru yöneldi. Sonra yeniden kırık cama baktı, ayaklarının çıplak olduğunu hatırladı ve durdu. Bir an için ne yapacağını bilemedi. Sonra kırık camların arasında duran bir karartı gördü... o embesil, akraba evliliği sonucu ortaya çıkmış piçlerin camı kırmak için atmış oldukları ilk taş herhalde, diye tahminde bulundu... iyice tepesi attı. Ayakları çıplak olsun, olmasın pencereye doğru fırlayacaktı, ama o anda taş kıpırdadı.</p>

  <p><span class="t14">Bu bir ta</span><span class="t14">ş</span> <span class="t14">de</span><span class="t14">ğ</span><span class="t14">il, diye dü</span><span class="t14">ş</span><span class="t14">ündü. Bu bir...</span></p>

  <p>"John?" dedi Elise. Ev artık bu yumuşak gümlemelerle çınlıyordu. Sanki büyük, erimek üzere olan dolu taneleriyle bombardımana tutulmuşlardı. "John, nedir o?"</p>

  <p>"Bir karakurbağası," dedi John aptal aptal. Hâlâ kırık cam yığınında kıpırdayan şekle bakıyordu ve karısından ziyade kendisiyle konuşuyordu.</p>

  <p>Gözlerini kaldırıp pencereden dışarı baktı. Orada gördükleri onu dehşet ve kuşkudan dilsizleştirdi. Artık tepeleri ya da ufku göremiyordu... lanet olsun, ağılı bile göremiyordu, ki orası kırk fitten daha yakındı.</p>

  <p>Gökyüzü düşen şekillerde dolmuştu.</p>

  <p>Uç tanesi daha kırık pencereden içeri girdi. Biri can çekişmekte olan arkadaşının yakınlarında yere kondu. Cam kırıklarının üzerine indi ve vücudundan kalın ipler halinde siyah bir sıvı fışkırdı.</p>

  <p>Elise haykırdı.</p>

  <p>Diğer ikisi esintiyle sallanıp havalanmaya başlamış perdelere takıldılar. Birisi kendini kurtarmayı başardı. Yere çarptı, sonra John'a doğru hopladı.</p>

  <p>John sanki kendisine ait değilmiş gibi hissettiği bir elle duvarı yokladı. Parmakları ışık düğmesine dokundu ve hemen düğmeyi kaldırdı.</p>

  <p>Camla dolu zeminde kendisine doğru hoplayan şey bir karakurbağasıydı, ama aynı zamanda bir karakurbağası değildi. Yeşil-siyah vücudu fazla büyük, fazla şişti. Siyah ve sarı gözleri ucube yumurtalar gibi patlaktı. Ağzında, çene hizasını geçen iri, iğne keskinliğinde bir tomar diş vardı.</p>

  <p>Kalın bir vıraklama sesi çıkardı ve sanki yaylıymış gibi John'a doğru sıçradı. Arkasından, daha fazla karakurbağası pencereden içeri düşüyordu. Yere vuranlar ya hemen ölmüşler ya da sakatlanmışlardı, ama birçoğu &mdash;pek çoğu&mdash; perdeleri bir güvenlik ağı gibi kullanmış ve yere zarar görmeden inmişlerdi.</p>

  <p><span class="t14">"Buradan ç</span><span class="t14">ı</span><span class="t14">k</span><span class="t14">ı</span><span class="t14">"</span> diye haykırdı karısına John ve kendisine saldıran &mdash;bu saçmalıktı, ama gerçekti de&mdash; karakurbağasını tekmeledi. Yaratık tekmeden kaçmayıp, o ağız dolusu eğri iğneyi ayak parmaklarının önce üzerine, sonra da içine gömdü. Acı ani, ateşli ve çok fazlaydı. Hiç düşünmeden bir yarım dönüş yaptı ve duvarı bütün gücüyle tekmeledi. Parmaklarının kırıldığını hissetti, ama karakurbağası da siyah kanını tahta kaplamalar üzerine bir yelpaze gibi yarım daire şeklinde sıçratarak ezildi. Ayak parmakları her yönü aynı anda gösteren çılgın bir yol işaretine dönmüştü.</p>

  <p>Elise hol kapısında donmuş duruyordu. Artık evin her tarafından kırılan cam seslerini duyabiliyordu. Sevişmelerinin ardından John'un tişörtlerinden birini geçirmişti üzerine ve şimdi tişörtün yakasına iki eliyle yapışmıştı. Hava çirkin vıraklama sesleriyle doluydu.</p>

  <p>"Dışarı <span class="t14">ç</span><span class="t14">ı</span><span class="t14">k, Elise</span><span class="t17">1</span><span class="t14">"</span> diye haykırdı John. Kanlı ayağını sallayarak döndü. Kendisini ısıran karakurbağası ölmüştü, ama iri dişleri hâlâ karışmış bir olta gibi etine takılıydı. Bu sefer topa vuran bir adam gibi havayı tekmeledi ve sonunda karakurbağası kurtulup havalandı.</p>

  <p>Solmuş oturma odası halısı şimdi kabarmış, hoplayan bedenlerle kaplıydı. Hepsi de <span class="t14">onlara</span> doğru hopluyordu.</p>

  <p>John kapıya koştu. Ayağı karakurbağalarından birinin üzerine geldi ve onu patlattı. Topuğu, kurbağanın vücudundan fışkıran soğuk jölede kaydı ve neredeyse düşüyordu. Elise tişörtün boynunu boğmayı bırakıp onu yakaladı. Birlikte hole yuvarlandılar ve John tam karakurbağalarından biri hole atlayacakken kapıyı çarparak kapattı. Kapı kurbağayı ikiye böldü. Kurbağanın dişli, siyah dudaklı ağzı açılıp kapanarak, siyah ve sarı patlak gözleri onlara hayretle bakarak sarsılıp titriyordu.</p>

  <p>Elise ellerini yanaklarına bastırdı ve isterik bir tavırla inlemeye başladı. John ona uzandı. Kadın başını sallayarak ondan uzaklaştı, saçları yüzünü örtmüştü.</p>

  <p>Çatıya çarpan karakurbağalarının sesi yeteri kadar kötüydü, ancak vıraklamalarla cıvıltılar daha da kötüydü, çünkü evin içinden geliyorlardı... ve evin h<span class="t14">er yan</span><span class="t14">ı</span><span class="t14">ndan.</span> John, Genel Ticaret'in sundurmasında sallanan iskemlesine oturmuş onlara seslenen ihtiyarı düşündü: <span class="t14">Yine de panjurlar</span><span class="t14">ı</span> <span class="t14">kapatsan</span><span class="t14">ı</span><span class="t14">z iyi olur.</span></p>

  <p><span class="t14">Tanr</span><span class="t14">ı</span><span class="t14">m, neden ona inanmad</span><span class="t14">ı</span><span class="t14">m?</span></p>

  <p><span class="t14">Bunun ard</span><span class="t14">ı</span><span class="t14">ndan da, Ona inanmam</span><span class="t14">ı</span> <span class="t14">nas</span><span class="t14">ı</span><span class="t14">l bekleyebilirdi ki? Tüm hayat</span><span class="t14">ı</span><span class="t14">m boyun</span><span class="t14">ca hiçbir</span> <span class="t14">ş</span><span class="t14">ey beni ona inanmaya haz</span><span class="t14">ı</span><span class="t14">rlamad</span><span class="t14">ı</span><span class="t14">.</span></p>

  <p>Dışarıda kendilerini yerden yere vuran ve damda pelteye dönüşen karakurbağalarının sesleri dışında, daha uğursuz bir ses duydu: kapıyı ısırarak kendilerine yol açmaya çalışan, oturma odasındaki karakurbağalarının kemirme, parçalama sesleri. Giderek daha fazla karakurbağası ağırlıklarını üzerine verdiğinden, kapının menteşelerine daha sıkı oturduğunu görebiliyordu.</p>

  <p>Arkasını döndü ve düzinelerce karakurbağasının hoplayarak ana merdivenden indiklerini gördü.</p>

  <p>"Elise!" Karısını yakaladı. Kadın haykırmaya ve ondan kaçmaya devam etti. Tişörtün kollarından biri koptu. Bir an için kusursuz bir aptallıkla elindeki parçalanmış kumaş parçasına bakakaldı, sonra onu yere fırlattı.</p>

  <p><span class="t14">"Elise, lanet olsun!"</span></p>

  <p>Kadın haykırdı ve yeniden geri çekildi.</p>

  <p>Artık ilk karakurbağaları holün zeminine ulaşmışlardı ve hevesle onlara doğru hopluyorlardı. Kapının üzerindeki ufak pencere parçalanırken gevrek bir çıtırtı oldu. Bir karakurbağası bunun içinden uçtu, halıya çarptı ve benekli pembe karnını açıkta bırakacak şekilde, perdeli ayaklan havada titreyerek sırt üstü düştü.</p>

  <p><span class="t14">Kar</span><span class="t14">ı</span><span class="t14">s</span><span class="t14">ı</span><span class="t14">n</span><span class="t14">ı</span> <span class="t14">yakalay</span><span class="t14">ı</span><span class="t14">p sarst</span><span class="t14">ı</span><span class="t14">. "Bodruma inmek zorunday</span><span class="t14">ı</span><span class="t14">z! Bodrumda güvende oluruz!"</span></p>

  <p><span class="t14">"Hay</span><span class="t14">ı</span><span class="t14">r!"</span> diye haykırdı Elise. Gözleri uçuşan dev sıfırlara dönüşmüştü ve John kadının sadece bodruma geri çekilmek fikrini değil, <span class="t14">her</span> şeyi reddettiğini anladı.</p>

  <p>Yumuşak önlemler ya da sakinleştirici sözler için zaman yoktu. Elise'in giydiği tişörtün önünü yumruğunun içine aldı ve kadını bir polisin inatçı bir mahkumu devriye arabasına sürüklemesi gibi holde çekmeye başladı. Merdivenden aşağı aceleyle inen karakurbağalarının öncülerinden bir tanesi devasa bir şekilde sıçradı ve ağız dolusu yorgan iğnesini bir saniye önce Elise'in topuğunun işgal ettiği yere sapladı.</p>

  <p>Holün yarısında, Elise olayı kavradı ve kendi isteğiyle kocasının ardından gitmeye başladı. Kapıya vardılar. John kapı kolunu çevirdi ve çekti, ama kapı kıpırdamıyordu.</p>

  <p><span class="t14">"Kahretsin!"</span> diye bağırdı ve yeniden çekti. Yararsız. Hiçbir şey olmadı.</p>

  <p><span class="t14">"John, çabuk!"</span></p>

  <p>Elise omzunun üzerinden bakınca, karakurbağalarının yolda taşarcasına üzerlerine geldiğini gördü, hayvanlar birbirlerinin sırtından çılgınca sıçrıyor, birbirlerinin üzerine düşüyor, solmuş sarmaşık güllü duvar kağıdına çarpıyor, sırt üstü yere düşüyor ve arkadaşları tarafından eziliyorlardı. Hepsi dişlerden, sarı-siyah gözlerden ve kabaran deriden oluşan vücutlardan ibaretti.</p>

  <p><span class="t14">"JOHN,-LÜTFEN.'LÜ..."</span></p>

  <p><span class="t14">O</span> anda birisi zıplayıp, Elise'in sağ dizinin hemen üzerine kondu. Elise bir çığlık atarak onu yakaladı, parmakları derisinin içinden siyah sıvı dolgusuna geçmişti. Yerinden söktü ve bir an için, kollarını kaldırdığında, korkunç şey tam gözlerinin hizasına geldi. Dişleri ufak, ama öldürücü bir fabrika makinesi gibi ısırmaya çalışıyordu. Kurbağayı elinden geldiğince sert fırlattı. Hayvan havada takla attı ve mutfak kapısının karşısındaki duvara sıçradı. Düşmedi, kendi salgılarıyla duvara yapıştı.</p>

  <p><span class="t14">"JOHN! AH TANRIM, JOHN!"</span></p>

  <p>John Graham birdenbire neyi yanlış yaptığının farkına vardı. Çabalarının yönünü tersine çevirdi, kapıyı çekmek yerine itti. Kapı neredeyse onu da içeri çekecekmişçesine açıldı ve adam nasıl olup da annesinin çocuklarının hâlâ yaşadığını merak etti. Trabzanları yokladı, tuttu. Elise yanından geçip merdivenlerden aşağı geceyarısı öten bir yangın sireni gibi haykırarak koşarken neredeyse onu yeniden yere yıkıyordu.</p>

  <p><span class="t14">Ah, dü</span><span class="t14">ş</span><span class="t14">ecek, elinde de</span><span class="t14">ğ</span><span class="t14">il, dü</span><span class="t14">ş</span><span class="t14">ecek, dü</span><span class="t14">ş</span><span class="t14">ecek ve boynum k</span><span class="t14">ı</span><span class="t14">racak...</span></p>

  <p>Ama her nasılsa düşmedi. Bodrumun toprak zeminine erişti ve hıçkırarak yere çöktü, yırtılmış bacağına sarıldı.</p>

  <p>Karakurbağaları açık bodrum kapısından hoplaya zıplaya giriyorlardı.</p>

  <p>John dengesini sağladı, döndü ve kapıyı çarparak kapattı. Kapının kendi taraflarında kalan birkaç karakurbağası sahanlıktan sıçradı, merdivenlere çarptı ve basamakların aralıklarından düştü. Bir başkası yukarı doğru neredeyse dikey bir sıçrayış yaptı ve birdenbire John'u bir kahkaha krizi tuttu... aniden gözlerinin önüne Karakurbağası Binası'ndan Bay Karakurbağası'nın bir motorlu araba yerine yaylı sırıkla girişinin parlak bir hayali belirmişti. Gülmeye devam ederek sağ elini yumruk yaptı ve sıçrayışının tam ortasında, yerçekimiyle kendi sarf ettiği enerjinin arasında kusursuz bir denge kurarak, karakurbağasının sallanan, sarkık göğsüne bir yumruk attı, onu öldürdü. Yaratık gölgelerde kayboldu ve kalorifer kazanma çarparken, John yumuşak bir <span class="t14">küt!</span> sesi duydu.</p>

  <p>Karanlıkta duvarları elleriyle yoklamaya başladı ve parmakları üzerinde eski model kaldırmalı ışık düğmesi olan yükseltilmiş silindiri buldu. Yukarı kaldırdı ve işte o anda Elise yeniden haykırmaya başladı. Bir karakurbağası saçlarına dolanmıştı. Cıyaklayıp çırpınıyor, dönüyor ve kadının ensesini ısırıyordu. Dönerken büyük, şekilsiz bir bigudiye benziyordu.</p>

  <p>Elise ayağa fırlayıp büyük bir çember çizerek döndü, mucize eseri orada depolanmış olan kutulardan birine takılmaktan kurtuldu. Bodrumun destek direklerinden birine çarptı, geri yaylandı, sonra dönüp kafasını sertçe iki kere direğe vurdu. Tok bir fışkırma sesi duyuldu, siyah bir stvi fışkırdı ve ardından karakurbağası Elise&rsquo;in saçlarından kayıp, ardında irin damlaları bırakarak tişörtünün arkasından düştü.</p>

  <p>Elise haykırdı ve bu sesteki delilik John'un kanını dondurdu. Bodrum basamaklarını yarı koşarak, yarı yuvarlanarak indi ve kadını kollarıyla sardı. Elise önce onunla boğuştu, sonra teslim oldu. Haykırışları yavaş yavaş düzgün bir ağlamaya dönüştü.</p>

  <p>Sonra, eve ve evin çevresine yayılan karakurbağalarının hafif gürültüsünün arasından, buraya düşmüş olan karakurbağalarının vıraklamalarını duydular. Elise kocasından uzaklaştı, gözleri parlaktı ve beyaz yuvalarında çılgınca bir yandan öteki yana kayıyordu.</p>

  <p>"Neredeler?" dedi soluk soluğa. Sesi, bütün o haykırışlardan sonra boğuktu, neredeyse bir havlama gibiydi. "Neredeler, John?"</p>

  <p>Ama bakmalarına gerek yoktu,- karakurbağaları zaten <span class="t14">onlar</span><span class="t14">ı</span> görmüşlerdi ve hevesle hoplayarak onlara doğru geliyorlardı.</p>

  <p>Grahamlar geri çekildiler ve John duvara yaslanmış paslı bir kürek gördü. Hemen kaptı ve üzerine gelen karakurbağalarına vurmaya başladı. Sadece bir tanesi onu geçebildi. Yerden bir kutunun üstüne sıçradı, kutudan da Elise'e atlayarak tişörtünün kumaşını dişleri arasına aldı ve orada, kadının göğüslerinin arasında, ayakları tekme atarak asılı kaldı.</p>

  <p>"Kıpırdama!" diye bağırdı John. Küreği bıraktı, iki adım attı, karakurbağasını yakaladı ve tişörtten çekti. Bir parça kumaş da onunla birlikte geldi. John un ellerinde kıvranır, titreşir ve kıpırdanırken, pamuklu şerit dişlerinden birinden sarkıyordu. Derisi siğilli, kuru, ama berbat bir şekilde sıcaktı ve her nasılsa <span class="t14">i</span><span class="t14">ş</span><span class="t14">lekti.</span> John ellerini yumruk haline getirerek karakurbağasını sıktı. Parmaklarının arasından kan ve salgılar aktı.</p>

  <p>Minik canavarlardan bir düzineden azı bodrum kapısından girmeyi başarmıştı ve kısa zamanda hepsi öldüler. John'la Elise birbirlerine sarılarak, dışarıdaki karakurbağası yağmurunu dinlediler.</p>

  <p>John alçak bodrum pencerelerinden baktı. Kapatılmışlardı ve karanlıktılar. John birdenbire evi dışarıdan görüyormuş gibi oldu, kıvranan, saldıran, zıplayan bir karakurbağası seli altına gömülü olarak...</p>

  <p>"Pencereleri örtmeliyiz," dedi boğuk bir sesle. "Ağırlıkları camları kırar ve eğer bu gerçekleşirse, içeri <span class="t14">ya</span><span class="t14">ğ</span><span class="t14">arlar."</span></p>

  <p>"Neyle?" diye sordu Elise boğuk havlamamsı sesiyle. "Ne kullanabiliriz?"</p>

  <p>John etrafa bakındı ve duvara dayalı, eski ve kararmış birkaç tabaka kontrplak gördü. Pek fazla değil belki, ama en azından işe yararlar.</p>

  <p>"Şunları," dedi, daha küçük parçalara bölmeme yardım et.&rdquo;</p>

  <p>Hızla ve çılgınca çalıştılar. Bodrumda sadece dört pencere vardı ve darlıkları camlarının yukarıdakilerden daha fazla dayanmasını sağlamıştı. Birincisinin kontrplağın arkasında parçalandığını duyduklarında sonuncuyu bitirmek üzereydiler... ama kontrplak dayandı.</p>

  <p>Sendeleyerek yeniden bodrumun ortasına geldiler, John kırık ayağı üzerinde sekiyordu.</p>

  <p>Merdivenin üst tarafından bodrum kapısını yiyerek kendilerine yol açmaya çalışan kurbağaların sesi geliyordu.</p>

  <p>"Ya kopararak içeri girmeyi başarırlarsa?" diye fısıldadı Elise.</p>

  <p>"Bilmiyorum," dedi John... ve o anda yıllardır kullanılmamış, ama hâlâ sağlam olan kapı birdenbire üzerine düşmüş veya atlamış olan karakurbağalarının ağırlığı altında sonuna dek açıldı ve yüzlercesi yüksek basınçlı jet gibi içeri uçuştular.</p>

  <p>Bu sefer Elise haykıramadı. Ses tellerini fazlasıyla kötü zedelemişti.</p>

  <p>Meşe kapının çökmesinden sonra Grahamlar için bodrumda uzun bir süre geçmedi, ama sona erene dek, John Graham ikisi adına da yeterine haykırmıştı.</p>

  <p>Geceyarısı, Willow'daki karakurbağası sağanağı hafif, vıraklayan bir serpiştirmeye dönmüştü.</p>

  <p>Sabahın bir buçuğunda, son karakurbağası karanlık, yıldızlı gökyüzünden düştü, gölün kenarındaki bir çam ağacına kondu, yere zıpladı ve gecenin içinde kayboldu. Yedi yıl sonrasına kadar yağmur dinmişti.</p>

  <p>Beş buçuk civarlarında, ilk ışıklar gökyüzünden toprağa sızmaya başladı. Willow kıvranan, zıplayan, şikayet eden bir karakurbağası halısı altına gömülmüştü. Ana Cadde'deki binalar açılarını ve köşelerini kaybetmişlerdi,- her şey yuvarlak, kamburlu ve titrekti. Otobandaki, üzerinde WlLLOW, MAİNE'E HOŞGELDlNİZ, <span class="t14">DOST</span> KASABA! yazan levha sanki birisi üzerine otuz çifte mermisi boşaltmış gibi görünüyordu. Delikler uçan karakurbağaları tarafından açılmıştı elbette. Genel Ticaret'in önündeki İTALYAN SANDÖVİÇLERl PİZZA SEBZE BALIK AVLAMA LİSANSI reklamı yapan levha yıkılmıştı. Karakurbağaları üzerinde ve etrafında birdirbir oynuyordu. Donnynin Sunoco istasyonunda, benzin pompalarının her birinin üzerinde bir karakurbağası toplantısı yapılıyordu, iki karakurbağası Willow Fırınının üzerindeki rüzgâr- gülünün yavaşça sallanan demir kolunda bir atlıkarıncadaki şekilsiz iki çocuk gibi oturuyorlardı.</p>

  <p>Gölün yakınlarında, bu kadar erken yerleştirilmiş birkaç şamandıranın üzerinde (sadece en zorlu yüzücüler 4 Temmuz'dan önce Willow Gölünün sularına girmeye cesaret edebilirdi, karakurbağası olsun olmasın) karakurbağası yığınları doluydu ve balıklar neredeyse ulaşabilecekleri yerde bulunan bu yemlerden deliye dönmüşlerdi. Arada sırada şamandıralar üzerinde yer kapmak için çabalayan bir iki karakurbağasının düşmeleri ve aç bir som balığı ya da alabalığın kahvaltısı olmaları sırasında bir <span class="t14">ş</span><span class="t14">ı</span><span class="t14">lap!</span> şı<span class="t14">lap'</span> sesi duyuluyordu. Kasabaya giren ve çıkan yollar, ki Henru Eden'ın dediği gibi, küçük bir kasaba için çok fazlası vardı bunlardan, karakurbağasıyla döşenmişti. Elektrik şu an için kesikti,- serbest düşen karakurbağaları birçok yerde elektrik kablolarını koparmıştı. Bahçelerin çoğu mahvolmuştu, ama zaten Willow da pek bir tarım toplumu sayılmazdı. Birkaç kişi oldukça büyük süt hayvanları besliyordu, ama onlar da emin bir şekilde gece için kapatılmışlardı. Willow'daki mandıracıların hepsi yağmur mevsimini bilirdi ve süt hayvanlarını zıplayan, etobur karakurbağalarına yem etmek gibi bir istekleri yoktu. Hem sonra sigorta şirketine ne derdiniz?</p>

  <p>Işık, Hempstead Place&rsquo;in üzerinde parlamaya başlarken, çatıdaki karakurbağalarının dalış bombardımanları sırasında yerlerinden çıkmış olan oluklardaki ölü karakurbağa sürülerini ve karakurbağalarıyla kaynayan bir kapı ağzını aydınlattı. Yaratıklar ağıldan içeri ve dışarı hopluyorlardı, bacaları tıkamışlardı, kayıtsızca John Graham'ın Ford'unun lastikleri arasında zıplıyor ve ayinin başlamasını bekleyen bir kilise cemaati gibi ön koltukta vıraklayan sıralar halinde oturuyorlardı. Çoğu ölü olan karakurbağa yığınları binaya sürüklenmişti. Bu yığınların bazıları altı fit yüksekliğindeydi.</p>

  <p>6:05'te, güneş ufukta belirdi ve ışınları onlara çarptığında, karakurbağaları erimeye başladı.</p>

  <p>Derilerinin rengi açıldı, beyaza döndü, sonra saydamlaşmaya başladı. Bir süre sonra bedenlerinden yayan bir buhar yükselmeye başladı ve bunları minik, köpüklü nem dereleri izledi. Gözleri, güneşin çarpış açısına göre ya içeri çöktü ya da dışarı fırladı. Derileri duyulur bir sesle patladı. Belki on dakika boyunca, sanki Willow'un her tarafında şampanya şişeleri patlatılıyordu.</p>

  <p>Bundan sonra oldukça hızlı çözündüler, insan spermine benzer duman beyazı <span class="t14">shmeq</span> birikintilerine dönüştüler. Bu sıvı Hempstead Place'in çatısının ziftleri arasından ufak dereler halinde sızdı ve saçaklardan irin gibi aktı.</p>

  <p>Yaşayan karakurbağaları öldüler,- ölüler doğrudan o beyaz akışkana dönüştüler. Akışkan kısa bir süre köpüklendi, sonra yavaşça toprağa çöktü. Toprak minik buhar sütunları saldı ve kısa bir süre Willow'daki her alan sönmekte olan bir volkan görünümü aldı.</p>

  <p>Her şey yediyi çeyrek geçe sona ermişti, tamiratlar dışında... Willow halkı bunlara alışkındı.</p>

  <p>Bu unutulmuş Maine kasabasında huzurlu bir yedi yıl için ödenecek ufak bir bedel sayılırdı.</p>

  <p>Sekizi beş geçe, Laura Stanton'ın canı çıkmış Volvo'su Genel Ticaret'in kapısına doğru yöneldi. Laura dışarı çıktığında, her zamankinden daha solgun ve daha hastalıklı görünüyordu. <span class="t14">Gerçekten de</span> midesi bulanıyordu,- bir elinde hâlâ altı şişelik Dawson's Ale paketi vardı, ama şimdi şişelerin hepsi boştu. Berbat bir şekilde akşamdan kalmaydı.</p>

  <p>Henry Eden sundurmaya çıktı.</p>

  <p>"Şu iti içeri sok, sok da sağa dönüp eve gidelim," dedi Laura basamakların başında.</p>

  <p>"Gaz çıkarmadan duramıyo, Laura."</p>

  <p>"Bu, osurduğunda <span class="t14">benim</span> burada bulunmam gerektiği anlamına gelmiyor," dedi Laura. "Çok ciddiyim, Henry. Beynim piç gibi zonkluyor ve bu sabah ihtiyacım olan en son şey o köpeğin götünde <span class="t14">Hail</span> <span class="t14">Columbia</span> çalması."</p>

  <p>"İçeri gir, Toby," dedi Henry, kapıyı açık tutarak.</p>

  <p><span class="t14">Toby</span> <span class="t14">ona</span> <span class="t14">ı</span><span class="t14">slak gözlerle, Mecbur muyum? Tam da her</span> <span class="t14">ş</span><span class="t14">ey ilginçle</span><span class="t14">ş</span><span class="t14">meye ba</span><span class="t14">ş</span><span class="t14">lam</span><span class="t14">ı</span><span class="t14">ş</span><span class="t14">t</span><span class="t14">ı</span><span class="t14">, dercesine bakt</span><span class="t14">ı</span><span class="t14">.</span></p>

  <p>"Haydi, hemen," dedi Henry.</p>

  <p>Toby içeri girdi ve Henry kapıyı kapattı. Laura mandalın yerine oturduğunu duyana dek bekledi, sonra basamakları çıktı.</p>

  <p>'Tabelan düşmüş," dedi Laura, adama boş şişeleri verirken.</p>

  <p>"Gözlerim var, kadın," dedi Henry. Bu sabah o da çok iyi sayılmazdı. Willow'daki pek az kişi iyi bir halde olacaktı. Bir karakurbağası yağmuru sırasında uyumak tanrının belası bir işti. Tanrıya şükür sadece yedi yılda bir oluyordu, yoksa insanın aklını kaçırması işten değildi.</p>

  <p>"İçeri almalıydın" dedi Laura.</p>

  <p>Henry kadının pek anlayamadığı bir şeyler homurdandı.</p>

  <p>"Ne dedin?"</p>

  <p>"Daha fazla çabalamalıydık," dedi Henry, meydan okurcasına. "Hoş bi çiftti. Daha fazla çabalamalıydık."</p>

  <p>Laura zonklayan başına rağmen ihtiyar adama karşı bir şefkat hissetti ve elini koluna koydu. "Gelenek bu,&rdquo; dedi.</p>

  <p>"Eh, bazen geleneği siktir et demek istiyom."</p>

  <p><span class="t14">"Henry!"</span> Laura kendine hakim olamayarak, şaşkınlıkla elini çekti. Ama gençleşmiyor, diye hatırlattı kendine. Yukarı katta tekerlekler biraz paslanıyordu kuşkusuz.</p>

  <p>"Bana ne," dedi Henry inatla. "Gerçekten hoş bi çifttiler. Sen de öyle dedin, sakın demedim deme."</p>

  <p><span class="t14">&ldquo;Bence de</span> hoştular," dedi kadın. "Ama bizim elimizde değil, Henry. Hey, daha dün gece sen söyledin bunu."</p>

  <p>"Biliyorum," diyerek içini çekti yaşlı adam.</p>

  <p>"Onları kalmaya zorlamıyoruz," dedi Laura. 'Tam tersi. Onları kasabadan gitmeleri için uyarıyoruz. Kalmaya kendileri karar veriyorlar. <span class="t14">Her zaman</span> kalmaya karar veriyorlar. Kendi kararlarını kendileri alıyorlar. <span class="t14">Bu</span> da geleneğin bir parçası."</p>

  <p>"Biliyorum," diye tekrarladı Eden. Derin bir soluk aldı ve yüzünü buruşturdu. "Bu kokudan nefret ediyorum. Bütün kahrolasıca kasaba kesilmiş süt gibi kokuyor."</p>

  <p>"Öğleye kadar geçer. Sen de biliyorsun."</p>

  <p>"Hı hı. Ama yeniden olduğunda, umarın yeraltına inmiş olurum, Laura. Eğer ölmemişsem, umarım yağmur mevsiminden hemen önce gelecekleri karşılama işini başkası üstlenir. Ben de herkes gibi zamanı geldiğinde faturalarımı ödeyebilmeyi severim, ama sana diyorum, insan karakurbağalarından bıkıyor. Sadece yedi yılda bir olsa da, insan karakurbağalarından pekala da sıkılabilir."</p>

  <p>"Kadınlar da öyle," dedi Laura yavaşça.</p>

  <p>"Eh," dedi yaşlı adam, içini çekerek etrafa bakarken, "sanırım bu kahrolasıca karmaşanın birazını düzenlemeyi deneyebiliriz herhal, di mi?"</p>

  <p>"Tabii," dedi kadın. "Hem, biliyorsun, Henry, geleneği yapan biz değiliz, sadece onu izliyoruz."</p>

  <p>"Biliyorum, ama..."</p>

  <p>"Ayrıca işler değişebilir. Ne zaman veya neden olur bilinmez, ama değişebilir. Bu defaki son yağmur mevsimi olabilir. Ya da gelecek sefere kasaba dışından hiç kimse gelmez..."</p>

  <p>"Böyle deme," dedi Henry korkuyla. "Hiç kimse gelmezse, üstlerine güneş vurduğunda karakurbağaları gitmeyebilir."</p>

  <p>"İşte, gördün mü?" diye sordu Laura. "Sonunda benim dediğime geldin."</p>

  <p>"Eh," dedi Henry, "uzun zaman var. Di mi? Yedi sene uzun zaman."</p>

  <p>"Evet.&rdquo;</p>

  <p>"Hoş bi <span class="t14">çifttiler,</span> di mi?"</p>

  <p>"Evet," dedi kadın bir kere daha.</p>

  <p>"Ölmek için berbat bi şekil," dedi Henry Eden sesinde hafif bir pürüzle ve bu sefer Laura Stanton bir şey söylemedi. Bir süre sonra, Henry ona tabelasını asmaya yardım edip etmeyeceğini sordu. Laura, berbat başağrısına rağmen, edeceğini söyledi... Henrynin böyle üzüntülü olmasından hoşlanmıyordu, özellikle de ancak ayın çekimini ya da evrelerini kontrol edebileceği kadar kendi elinde olan bir şey yüzünden.</p>

  <p>İşlerini bitirdiklerinde, Henry daha iyi gibiydi.</p>

  <p>"Ya," dedi. "Yedi yıl <span class="t14">kahrolas</span><span class="t14">ı</span> uzun bir zaman."</p>

  <p><span class="t14">Öyle mi, diye dü</span><span class="t14">ş</span><span class="t14">ündü Laura, ama hep geçer ve ya</span><span class="t14">ğ</span><span class="t14">mur mevsimi hep yeniden haçlar ve hep d</span><span class="t14">ı</span><span class="t14">ş</span><span class="t14">ar</span><span class="t14">ı</span><span class="t14">dan insanlar gelir, hep iki ki</span><span class="t14">ş</span><span class="t14">i, hep bir erkek ve bir kad</span><span class="t14">ı</span><span class="t14">n ve onlara hep ne olaca</span><span class="t14">ğı</span><span class="t14">n</span><span class="t14">ı</span> <span class="t14">tam tam</span><span class="t14">ı</span><span class="t14">na söyleriz, inanmazlar ve olan... olur.</span></p>

  <p>"Haydi, kart horoz," dedi, "beynin ikiye yarılmadan önce bana bir fincan kahve ikram et."</p>

  <p>Henry ona kahve ikram etti ve onlar daha kahvelerini bitirmeden, kasabada çekiç ve testere sesleri başlamıştı. Pencerenin dışındaki Ana Caddeye bakabilir ve insanların konuşarak ve gülüşerek panjurlarını açtıklarını seyredebilirlerdi.</p>

  <p>Hava sıcak ve kuruydu, gökyüzüne soluk ve puslu bir mavi hâkimdi ve Willow'da yağmur mevsimi sona ermişti.</p>

  <p><span class="t14">Çeviren: Ay</span><span class="t14">ş</span><span class="t14">e Gorbon</span></p>

  <p class="p10">&nbsp;</p>
</body>
</html>
