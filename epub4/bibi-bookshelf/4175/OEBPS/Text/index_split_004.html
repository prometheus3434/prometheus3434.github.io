<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Lolita</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_3">'Bu gece gidiyorum buradan. Bunların hepsi senin. Ama o Allah'ın belası veledi bir daha hiç göremeyeceksin. Çık bu odadan!'</p>

  <p class="calibre_3">Dediğini yaptım, sevgili okuyucu. Eski odam olan ressam işliği bozuntusuna döndüm. Kollarım çaresizlikle iki yana sarkmış durumda bir an hiç kıpırdamadan durdum, kendimi tutmaya çalıştım. Odanın eşiğinden gördüğüm, çekmecesi açılıp ırzına geçilmiş küçük masam, kilidinde sallanan anahtarı ve masanın üzerinde duran öteki dört oda anahtarıydı. Sahanlıktan geçip Humbert'lerin yatak odasına yöneldim, tuttuğum günlüğü hiç ses çıkarmadan Charlotte'un yastığının altından cebime aktardım. Sonra basamakları inmeye başladım ama yarı yolda durdum. Telefonla konuşuyordu, telefonun fişi de tam oturma odasının girişinin oradaydı. Neler söylediğini duymak istiyordum. Bir şeyler için yaptığı siparişi iptal etti, yeniden girişteki odaya döndü. Soluk alışıma bir düzen verdim, koridordan mutfağa geri döndüm. Orada bir şişe Skoç açtım. Skoç'a karşı koyamazdı. Sonra oturma odasına girdim, yarı açık kapının aralığından Charlotte'un geniş sırtına diktim gözlerimi.</p>

  <p class="calibre_3">'Hem kendi hayatını mahvediyorsun hem de benimkini', dedim sakin bir sesle. 'Gel uygar insanlar gibi konuşalım. Her şey senin hastalıklı hayallerinden doğuyor. Çıldırmışsın Charlotte. Bulduğun karalamalar bir romanın parçalarıydı. Senin ve onun adlarınız sırf rastlantı sonucu oraya geçirildi. Elimin altında bulunan ilk adlar oldukları için. Yeniden düşün. Sana bir içki getireyim.'</p>

  <p class="calibre_3">Ne cevap verdi ne de dönüp baktı, sadece öfkeli bir karalama halindeki elyazısıyla yazdığı şeyi yazmayı sürdürdü. Üçüncü mektuptu bu herhalde. (Zarflarını pullamış olduğu iki mektup yazı masasının üzerinde duruyordu çünkü) Mutfağa geri döndüm.</p>

  <p class="calibre_3">İki bardak çıkardım, (St. Algebra'ya mı, Lo'ya mı yazıyordu?) buzdolabını açtım. Buzluğun ta kalbinden buzları söküp çıkarırken dolap bana kötü kötü kükredi. Yeni baştan yazmalı. Yeniden okutmalı ona. Ayrıntıları hatırlamaz. Değiştir, istediğin yalanı söyle. Yazdığın bir parçayı ona göster ya da ortalığa bir yere bırak. Neden musluklar bazen böyle korkunç ağlama sesleri çıkarır? Gerçekten korkunç bir durum. Küçük, yastık biçimi buz küpleri -hani oyuncak kutup ayısı var ya Lo, onların yastıkları işte- sıcak su onları hücrelerinde gevşetip çöz erken çatlayan, törpülenen, can çekişen sesler çıkardılar. Bardakları küt diye yan yana tezgaha koydum. Viskiyi, bir parçacık da sodayı boşalttım içlerine. Ananaslı cinimden nefret ediyordu. Pat-küt buzdolabı kapandı. Elimde bardaklar, yemek odasından geçtim, hafifçe aralık duran ön odanın kapısından içeri seslendim. Dirseğimi sokacak kadar açıklık yoktu arada.&nbsp;<span style="text-indent: 2em; font-size: 1em; line-height: 1.2;">'Sana içki hazırladım,' dedim.</span></p>

  <p class="calibre_3">Kaçık kancık cevap vermedi, bende bardakları çalmaya başlayan telefonun yanındaki masaya yerleştirdim.&nbsp;</p>

  <p class="calibre_3">'Ben Leslie. Leslie Tomson,' dedi şafak vakti gölde yüzmeye bayılan Leslie Tomson. 'Mrs. Humbert'i araba çiğnedi efendim, hemen gelseniz iyi olur...'</p>

  <p class="calibre_3">Belki de biraz kızgınca bir sesle karımın sıhhat ve afiyette olduğunu söyledim ve ahize hala elimde, kapıyı itip açarak:</p>

  <p class="calibre_3">'Öldüğünü söyleyen biri telefon ediyor,' dedim.&nbsp;</p>

  <p class="calibre_3">Ama oturma odasında Charlotte'dan eser yoktu.</p>

  <p class="calibre_7" id="filepos256036"><span class="calibre1"><span class="bold">23</span></span></p>

  <p class="calibre_6">Çılgın gibi dışarı fırladım. Küçük, dik yokuşumuzun iyice ilerilerinde garip bir manzara gözler önüne seriliyordu. Büyük, parlak, siyah bir Packard karşıdaki hanımın aşağıya doğru eğimli bahçesine dalmış, yarısı kaldırımda (Skoç kumaştan bir diz örtüsü de kaldırımda duran eşya yığınının ortasına fırlatılmıştı) yarısı bahçede kalacak biçimde, kapıları iki kanat gibi yanlara açık, ön tekerlekleri de herdemtazelerin içine gömülmüş, güneşin altında pırıl pırıl parlıyordu. Arabanın sağına düşen, çimleri özenle biçilmiş bahçenin eğiminde bıyıkları ağarmış, iyi giyimli -gri kruvaze takım elbise, küçük puantiyeli papyon- yaşlı bir bey ölü mü ölü bir mumya gibi, bacakları birbirine bitiştirilmiş olarak sırtüstü yatıyordu. Bir anda algıladığım bu görüntünün üzerimdeki etkisini anlatabilmek için bir dizi sözcüğü ard arda sıralamam gerekecek. Sözcüklerin kağıt üzerindeki somut varlıklarının toplamı gerçeklikte gözümün önünden çakıp geçen ışığı, izlenimlerin yerli yerinde, zekice bütünlüğünü ancak ilerletecektir; elbise yığını, araba, yaşlı adam mumyası, karşıdaki hanımın eteklerini hışırdatarak koşuşturan hastabakıcısı, elinde yarı yarıya suyla dolu bir sürahiyle kaldırıma, o kareli kumaşın yanı başına toplaşmış bir öbek insandan gerisin geriye, yanları tahta örgülü ön bahçe kapısına seyirtişi - orada, arkası yastıklarla beslenmiş kötürüm hanımın hapsolduğu yerden çığlık çığlığa bağırdığı da akla gelebilir, ne var ki hurdacının köpeğinin bir o insan öbeğine bir bu insan öbeğine giderken çıkardığı kesik havlamayı bastıramıyordur bu ses - sonra, artık toprağa saplanmış arabaya geri dönüşü, daha sonra da çimenliğin oraya toplanmış, Leslie, iki polis memuru ve bağa gözlük çerçeveli, yapılı bir adamdan oluşan gruba yönelişi. Bu arada, polis devriyelerinin daha kaza olduktan bir dakika sonra gelmelerinin iki sokak ötedeki dörtyol ağzında usulsüz park etmiş otomobillere ceza kesmekte uğraşmaları nedeniyle mümkün olduğunu da belirtmeliyim. Ayrıca, gözlüklü herifin Packard'ın şoförü Frederick Beale Jr. olduğunu, hastabakıcının, üzerine uzatıldığı yeşil çimenlikte (çimlenmiş bir banker!) yüzüne su serptiği yetmiş dokuz yaşındaki babasının da ölmemiş, sadece güzel güzel hafif bir kalp krizi ya da kriz başlangıcı geçirmekte olduğunu da eklemeliyim. Son olarak da kaldırımın üzerinde diz örtüsünün (Charlotte hep kaldırımın üzerindeki yeşil, yılankavi çatlaklara dikkatimi çekerdi), aceleyle sokağa geçip,karşıdaki hanımın evinin köşesinde duran posta kutusuna elindeki üç mektubu atmak isterken Beale'in arabasıyla çarpıp metrelerce sürüklediği Charlotte Humbert'in tanınmaz hale gelmiş uzuvlarını gizlediğini belirteyim. Kirli pembe elbiseli şirin bir küçük, yerden aldığı üç mektubu bana uzattı, ben de cebimde pençelerimle küçük küçük yırtarak bunları ortadan kaldırdım.</p>

  <p class="calibre_3">O sırada kaza yerine ulaşan üç doktor ve Farlow'lar duruma el koydular. Kendine son derece hakim gözüken dul koca ne ağladı ne inledi. Biraz sendeledi, evet sendeledi; ama kellesi kemik, beyin, bronz ışıltılı saç ve kan bulamacı haline gelmiş ölünün kimliğinin saptanması, cesedin doktor denetiminden geçmesi ve ortadan kaldırılması gibi konulara ilişkin son derece gerekli bilgileri vermek ve yol göstermek dışında hiçbir konuda ağzını açmadı. Dostları iyi yürekli John ve gözleri yaşlı Jean tarafından Lolita'nın odasına götürülüp onun yalağına yatırıldığında, güneş hala gözleri kör eden bir kızıllıkla işiyordu, John'la Jean, Humbert'in yakınında olabilmek için geceyi geçirmek üzere Humbert'lerin yatak odasına çekildiler. Geceyi durumun gerektirdiği ağırbaşlılığa uygun geçirdiklerini pek sanmıyorum.&nbsp;</p>

  <p class="calibre_3">Bu çok özel anılar derlemesinde, yerine getirilmesi gereken cenaze öncesi işlemleri ya da düğünümüz kadar sessiz sedasız geçen cenaze töreni üzerinde uzun uzadıya durmak istemiyorum. Fakat Charlotte'un ansızın ölmesini izleyen dört ya da beş günü dolduran bazı olayları buraya almam yerinde olacaktır.</p>

  <p class="calibre_3">Dulluğumun ilk gecesi öylesine sarhoştum ki yattığım yatağın sahibi olan çocuk kadar deliksiz bir uyku çektim. Sabaha karşı ilk iş olarak cebimdeki mektup parçalarına bir göz attım. Parçalar, üç ayrı mektup da tek tek okunmayacak kadar birbirine karışmıştı, '...kendin bulsan iyi edersin çünkü ben satın alamam...' yazılı bir parça Lo'ya yazılmış bir mektuba aitti. Öteki parçalardan da, Charlotte'un kuzucuğunu akbaba kapmasın diye Lo'yla birlikte Parkington'a, belki de Pisky'e kaçmak niyetinde olduğu anlaşılıyordu. Lime lime olmuş öteki parçalarsa (hiç bu kadar sivri pençelerim olduğunu aklımdan geçirmemiştim) anlaşılan St. Algebra'ya değil de, 'Genç Hanımlar Islahevi' takma adını hak edecek kadar acımasız, asık suratlı, boz renkli yöntemlerle eğitim yapan bir okula yazılmış mektuplara aitti. Üçüncü mektup ise bana yazılmıştı. '... bir yıllık ayrılıktan sonra belki...', '...ah, sevgilim, benim...', '...başka bir kadınla ilişkin olmasından çok daha korkunç...', '...ah, ölürüm belki de...' gibi parçalar bulup çıkardım. Ama genel olarak, göz attığım parçalardan bir anlam çıkmıyordu; aceleyle yazılmış bu üç mektubun parçacıkları zavallı Charlotte'un bunları yazarken kafasından geçenler kadar karmakarışıktı.</p>

  <p class="calibre_3">O gün John bir müşterisini görmeye, Jean da köpeklerini beslemeye gidecekti, bu nedenle geçici bir süre için dostluklarından yoksun kalacaktım. Sevgili dostlarım yalnız bırakılırsam intihar edeceğimden korkuyorlardı. Yakın çevrede başka dostlarım da olmadığından (karşıdaki hanımın sağlığı başkalarıyla görüşmesini engelliyordu. McCoo'lar kilometrelerce ötede yeni bir ev inşa ediyorlardı. Chatfield'lerse bir aile sorununu çözmek üzere Maine'e çağrılmışlardı) Leslie'yle Louise'e, Charlotte'un öksüz kalan bir yığın eşyasını derleyip toparlamama yardımcı olmaları bahanesiyle beni gözden ayırmama görevi verilmişti. Müthiş bir esin anında Farlow'lara (gelip Louise'le buluşması için kendisine para verilmiş bulunan Leslie'yi bekliyorduk), Charlotte'un eşyaları arasında bulduğum bir fotoğrafı gösterdim. Bir gemi tırabzanına dayanmış, uçuşan saçlarının arasından gülümsüyordu. Nisan 1934'de çekilmişti, unutulmaz bir bahar mevsimi... Birleşik Devletler'e yaptığım bir iş gezisi sırasında Pisky'de birkaç ay kalmak fırsatı bulmuştum. Heyhat, ben evliymişim o da Haze'le nişanlıymış fakat ben Avrupa'ya döndükten sonra şimdi hayatta olmayan bir arkadaş yoluyla mektuplaşmışız... Jean bazı söylentiler duymuş olduğunu fısıldadı, resme bir göz attı ve bakışlarını ayırmadan John'a geçirdi. John piposunu ağzından çekti, güzel, fındıkçı Charlotte Becker'e baktıktan sonra resmi bana geri verdi.&nbsp;<span style="text-indent: 2em; font-size: 1em; line-height: 1.2;">Sonra birkaç saatliğine çıktılar. Sevgili Louise'cik aşağıda, zemin katta gurul gurul sesler çıkarıyor, başına diktiğimiz çobanı azarlıyordu.</span></p>

  <p class="calibre_3">Farlow'lar yeni çıkmıştı ki, çenesi tıraş gölgeli bir din görevlisi geldi. Görüşmemizi hem onu gücendirmeyecek hem de' kuşkularını uyandırmayacak biçimde kısa kestim. Evet, bütün hayatımı çocuğun iyiliği için harcayacaktım. İşte, bakın şu Charlotte Becker'in bana gençliğimizde verdiği bir haç, dedim. New York'ta saygıdeğer bir yaşlı kız olan bir kuzenim vardı. Ah, ne hinoğluhinsin sen Humbert!&nbsp;</p>

  <p class="calibre_3">Leslie ile Louise duysunlar da John'la Jean'e yetiştirsinler diye (yetiştirdiler de) avaz avaz bağırarak, çok iyi uydurulmuş bir şehirlerarası telefon numarasıyla, Shirley Holmes'la konuşuyormuş gibi yaptım. John'la Jean döndüklerinde, yalancıktan elim ayağım birbirine dolanıyormuş da kekeliyormuşum gibi Lo'nun ara yaş kızlar grubuyla beş gün sürecek bir geziye çıktığını, kendisiyle beş günden önce görüşülemeyeceğini anlatarak onları bir güzel uyuttum.</p>

  <p class="calibre_3">'Aman Tanrım,' dedi Jean, 'ne yapacağız?'</p>

  <p class="calibre_3">John yapılacak şeyin çok basit olduğunu söyledi. Doruk kampına gidip polise geziye çıkanları bulmasını söyleyecekti, bir saatini bile almazdı. Yolu biliyordu, hem de-,&nbsp;</p>

  <p class="calibre_3">'Bak,' diye sürdürdü, 'ben hemen yola çıkayım, siz de Jean'le yatar, uyursunuz' (Gerçekte böyle söylememişti tabii fakat Jean bu öneriye öylesine gönülden katıldı ki üstü kapalı olarak bunu söylemek ister gibiydi)&nbsp;</p>

  <p class="calibre_3">Elim ayağım boşalmıştı. John'a işleri olduğu gibi bırakması için yalvardım. Çocuğun çevremde dolaşmasını, acı acı ağlamasını, benden medet umarak ellerime sarılmasını istemediğimi söyledim. Aşırı duyarlı bir çocuktu, bu olay gelecekteki hayatımı kötü etkileyebilirdi, ruh çözümleyiciler böyle vakalarla az mı karşılaşmışlardı. Birde, bir sessizlik oldu.</p>

  <p class="calibre_3">'Eh, peki doktor sensin,' dedi John biraz ters bir sesle. 'Ama ben de Charlotte'un dostu ve birçok konuda akıl danıştığı bir adamım. Çocuk konusunda ne yapacağını bilmek istiyorduk zaten.'</p>

  <p class="calibre_3">'John', diye bağırdı Jean, 'o Harold Haze'in değil Humbert'in çocuğu. Anlamıyor musun? Dolly'nin gerçek babası Humbert'tir.'</p>

  <p class="calibre_3">'Anlıyorum,' dedi John. 'Özür dilerim. Evet, şimdi anlıyorum. Önceden anlayamamışım. İş değişiyor tabii. Nasıl isterseniz öyle yapalım.'</p>

  <p class="calibre_3">Çılgına dönmüş baba cenazeden hemen sonra gidip nazlı kızını kamptan alacağını ve ona çok değişik bir çevrede iyi bir tatil yaptıracağını, belki de New Mexico ya da Kaliforniya'ya götüreceğini ekledi- tabii kederden ölmez sağ kalırsa eğer.</p>

  <p class="calibre_3">Uç noktasına varmış bir çaresizliğin, azgın bir patlama öncesinin donuk, tedirgin sessizliğini o kadar güzel oynadım ki, dörtbaşı mamur dostlar olan Farlow'lar beni evlerine götürdüler. Bu ülkede genellikle iyi şarap bulunmaz ama Farlow'ların olabildiğince iyi bir şarap mahzenleri vardı, iyi geldi, uykusuzluktan ve bir hayaletin yoklamasından korkuyordum.</p>

  <p class="calibre_3">Şimdi de sıra Dolores'i uzakta tutmamın gerçek nedenlerini açıklamaya geldi. Doğal olarak Charlotte ortadan kaldırılıp da, ben özgür bir baba olarak evime döndüğümde, hele hazırladığım iki viski sodayı yuvarlayıp üstüne bir iki bardak ananaslı cini de içince komşular ve dostlardan kaçmak üzere banyoya girmiştim. Aklımda, nabzımda tek şey vardı: Bir iki saat sonra sıcacık, kumral saçlı Lolita'm benim, benim, benim olacak, kollarıma atılacak, döktüğü gözyaşlarını daha yenilerinin akmasına fırsat vermeden öperek kurutacaktım. Fakat ben aynanın önünde kaymış gözlerim, kan hücum etmiş suratımla dururken, John Farlow yavaşça kapıyı tıklatıp iyi olup olmadığımı sordu; o anda anladım ki Lo'yu, onun çevresinde dönenip durarak benden koparmak üzere düzenler kuracak bu işgüzarların arasına getirip bırakmak benim açımdan delilik olurdu. Hatta sağı solu belli olmayan Lo'nun kendisi bile -kimbilir?-bana hesapta olmayan bir güvensizlik duyabilir, birden nefret edeceği tutar ya da ürkebilir, böylece zaferi kazandığım an büyülü ganimetim de elimden kaçıp gidebilirdi.</p>

  <p class="calibre_3">Söz işgüzarlardan açılmışken; bir konuğum daha vardı, karımı ortadan kaldıran dostum Beale. Cellat yamağı gibi tıknaz ve resmi görünüşlü buldok çeneli, küçük kara gözlü, kaim gözlük çerçeveli, koca burun delikli bir adamdı; John onu içeri aldıktan sonra kapıyı kapamış, büyük bir incelik göstererek ikimizi baş başa bırakmıştı. Gülünç konuğum üvey kızımla aynı sınıfta okuyan ikizlerin babası olduğunu kibarca belirttikten sonra, üşenmeden oturup çizdiği kaza şemasını masaya yaydı. Üvey kızımın kullanacağı deyimle 'fıstık' gibi bir şemaydı bu; türlü renklerde, göz dolduran oklar ve noktalı çizgilerle donatılmıştı. Mrs. H.H.'in aldığı yol çeşitli noktalarda istatistik cetvellerinde kullanılan çöpten kadınlarla -kukla gibi mini mini bir 'meşgul' kadın düşünün- belirtilmişti. Bu yol, doğrudan doğruya arabanın birbirini izleyen iki sarsılma hareketini temsilen kabaca çizilmiş yılankavi iki katla birleşiyordu. Bunlardan birincisi Beale'in arabasının hurdacının köpeğini (şemada köpek gösterilmemişti) ezmemek üzere, ikincisiyse trajik kazayı önlemek üzere yaptığı, birincisinin abartılı bir devamı olan hareketlerdi. Minik, derli toplu çöpten kadının sonuçta gelip de yaya kaldırımına yığıldığı yer ise kara mı kara bir haçla belirtilmişti. Konuğumun balmumu bebek irisi babasının çayırlığın oraya uzandığı noktanın da benzer bir işaretle gösterilmiş olacağını sanmıştım, fakat ortada böyle bir işaret yoktu. söz konusu beyefendi, bunun yerine Leslie Tomson, karşıdaki komşu hanım ve öteki birkaç kişiyle birlikte önümdeki belgeye tanık olarak imzasını atmıştı.</p>

  <p class="calibre_3">Bir noktadan ötekine tüy gibi çabuk çabuk koşuşturan mırıl mırıl kurşunkalemiyle, Frederick kendi mutlak suçsuzluğunu ve karımın dikkatsizliğini kanıtladı. O, köpeği ezmemeye çalışırken, karım ayağı kayarak yeni sulanmış asfalt yolun üzerine düşmüş ve düşerken de öne değil de arkaya hamle yapması gerekirken öne hamle yapmıştı. (Fred vatkalı omuzlarını hızla sıçratarak bu hamleyi örneklemek istedi). Suçun kuşkusuz onda olmadığını söyledim, soruşturma da benim görüşümü doğruluyordu.&nbsp;</p>

  <p class="calibre_3">İri iri açılmış kuzgun burun deliklerinden hızlı hızlı soluyarak başını salladı, elimi sıktı sonra da kusursuz bir hayat adamı tavrı ve beyefendice bir eli açıklıkla cenaze masraflarını üstlenmeyi önerdi. Önerisini geri çevireceğimi umuyordu. Bir sarhoşun gönül borcu dolu hıçkırığıyla kabul ettim. Birden irkildi. Kulaklarına inanamayan bir adam sesiyle, tane tane yineledi, önerisini. 'Ben de teşekkürlerimi, hem de daha da ballandıra ballandıra yineledim.</p>

  <p class="calibre_3">Bu garip görüşme gönlümü bir an için ferahlatmıştı. Boşuna da değil hani! Kaderin ulağını gözlerimle görmüştüm. Kaderin bedenine elimle dokunmuş, vatkalı omzunu sıvazlamıştım. Birden, harika olduğu kadar da canavarca bir değişim meydana gelmişti, sorumlusu da önümdeydi. Olay dizisinin karmaşık incelikleri arasında (aceleci ev hanımı, kaygan cadde, başbelası bir köpek, yokuş, kocaman bir araba, direksiyondaki şebek) hayal meyal kendi, alçakça katkımı da sezebiliyordum. O günlüğü saklamak gibi bir çılgınlığa -ya da sezgisel deha örneğine- kalkışmasaydım, acele acele posta kutusuna doğru giden Charlotte'un gözünü, birden ağır basan bir öfkeyle yakıcı bir utancın neden olduğu iç salgılar bürümeyecekti. Ama yine de, gözü bir şey görmez olsa da, milim şaşmayan kader, o eşleme ustası hayalet, postasında arabayı, köpeği, güneşi, gölgeyi, ıslak unsuru, dayanıklı unsuru, dayanıksız unsuru, taşı toprağı karıştırmamış olsa hiçbir şey değişmez, her şey olduğu gibi kalabilirdi. Elveda, Marlene! Beale'in kimliğine bürünen semiz bahtımın, adet yerini bulsun gibilerden de olsa benimle tokalaşması beni birden daldığım uyuşukluktan çekti, çıkardı ve ağladım. Evet sayın jüri üyeleri, bayanlar, baylar - ağladım.</p>

  <p class="calibre_7" id="filepos272560"><span class="calibre1"><span class="bold">24</span></span></p>

  <p class="calibre_6">Çevreme son bir kere daha baktığımda karaağaçlarla kavakların kırışıklı sırtlarını ansızın çıkıveren bir esintiye çevirdiklerini, Ramsdale'in kilisesinin beyaza boyalı çan kulesi üzerinde kara bir yağmur bulutunun gezindiğini gördüm. Daha on hafta önce bir odasını kiralayarak yerleştiğim, şu anda hınçtan mosmor kesilmiş bu evi, şimdiden kestiremediğim serüvenlere atılmak üzere terkediyordum. Pencere kepenkleri -ekonomik, kullanışlı bambu kepenkler- çoktan örtülmüştü. Kepenklerin, dış kapı önlerine ya da evin içine düşen nakışlı gölgeleri çağdaş bir sahne oyunu için dekor oluşturuyor gibiydi. Bununla karşılaştırıldığında cennet bahçesinde vaat edilen evler ne kadar da zavallı gözüküyordu kişinin gözüne! Parmak eklemlerime bir yağmur damlası düştü. John bavullarımı arabaya yerleştirirken, bir şey almak üzere eve geri döndüm. Tam o sırada garip bir şey oldu.</p>

  <p class="calibre_3">Bu acıklı notlarda, yazarın yakışıklılığını (Kelt profili, maymunsu fakat çekici hatlar, çocuksu bir erkeksilik) yeterince, okuyucunun belleğinde yer edecek kadar belirttim mi bilmiyorum. Tabii bunu birinci tekil kişi ağzından duymanın biraz gülünç kaçtığını bilmiyor değilim. Ama okuyucuya, romanındaki kişilerden birine yakıştırdığı belli bir davranış özelliğini ya da bir köpeği, söz konusu roman kişisi roman boyunca ortaya çıktıkça yeniden hatırlatması gereken meslekten bir roman yazarı gibi ben de kendi kendimi arada bir hatırlatmalıyım. Hem bu nokta aşağıya aldığım olayda büyük olasılıkla daha da anlam kazanacak, kasvetli yakışıklılığım gözönünde tutulmadığı sürece anlatacağım olay gereğince değerlendirilemeyecektir. Çocuk bedenli Lo'cuğum Humbert'in çekiciliğine, o çok bayıldığı hıçkırığı tutmuş tempolu müziklere tav olduğu gibi tav olmuştu. Yetişkin Lotte derseniz beni sözcüklerle anlatamayacağım kadar saygı duyduğum ve nefret ettiğim, sevdiğine kene gibi yapışan, olgun bir aşkla sevmişti. Otuz bir yaşında, kayıtsız şartsız bir sinir hastası olan Jean Farlow'un da beni güçlü bir tutkuyla sevmeye başladığını anlamıştım.&nbsp;<span style="text-indent: 2em; font-size: 1em; line-height: 1.2;">Kızılderili totemlerine kazılan Tanrıça yüzleri çeşidinden bir güzelliği vardı, cildi yanmış toprak rengiydi. Dudakları iri, kızıl renkli tek hücreli hayvanlar gibiydi. O kendine özgü, kesik bir havlamadan ibaret olan gülüşüyle gülünce koca, donuk renkli dişleri ve renksiz dişetleri gözükürdü.</span></p>

  <p class="calibre_3">Çok uzun boyluydu, ya bol pantolonlar ve sandaletler giyer ya da rüzgarda kabaran bol eteklerin altına bale patikleri yakıştırır, en sert içkilerden içebildiğince içerdi.&nbsp;<span style="text-indent: 2em; font-size: 1em; line-height: 1.2;">İki kez çocuk düşürmüştü. Hayvan hikayeleri yazıyor, okuyucunun bildiği üzere manzara resimleri yapıyor, daha o günlerde otuz beş yaşında ölümüne neden olacak kanser illetini iyileştirmeye çalışıyordu. Onu hiç mi hiç çekici bulmuyordum. Durum bu merkezdeyken, Jean'ın bir iki saniye önce (ikimiz de koridordaydık) her zaman titreyen parmaklarıyla şakaklarımdan yakaladığı gibi mavi gözleri yaşlarla dolarak başarısız bir dudaklarını dudaklarıma yapıştırma girişiminde bulunduğunu söylersem kapıldığım korkuyu siz düşünün artık.&nbsp;</span></p>

  <p class="calibre_3"><span style="text-indent: 2em; font-size: 1em; line-height: 1.2;">'Kendine iyi bak,' dedi, 'benim için öp kızını.'&nbsp;</span></p>

  <p class="calibre_3"><span style="text-indent: 2em; font-size: 1em; line-height: 1.2;">Ev korkunç bir gökgürültüsüyle yankılandı.&nbsp;</span><span style="text-indent: 2em; font-size: 1em; line-height: 1.2;">Jean devam etti:</span></p>

  <p class="calibre_3">'Belki de bir gün, bir yerde, daha az rezil bir zamanda yine karşılaşırız.'&nbsp;<span style="text-indent: 2em; font-size: 1em; line-height: 1.2;">(Jean! Neredeysen, ne halde olursan ol, ister eksili zaman uzayında, ister artılı gönül zamanında süzülüyor ol, beni bu -parantez de dahil olmak üzere- söylediklerim için bağışla!)&nbsp;</span></p>

  <p class="calibre_3"><span style="text-indent: 2em; font-size: 1em; line-height: 1.2;">Sonra sokakta her ikisiyle de el sıkışmam, sokağın yokuş aşağı inişi, yaklaşan ak sağanak öncesi her şeyin dönmekte, yuvarlanmakta, uçmakta oluşu, somya siparişini getiren Filadelfiya plakalı bir kamyonun boş bir eve pervasızca yanaşması. Toz, dibine Charlotte'un ezilmiş bedeninin uzatıldığı taşın orada uçuşuyor, dönüyor, savruluyordu. Üzerine yaydıkları diz örtüsünü kaldırdıklarında gözlerimin önüne serilmişti Charlotte, dizlerini öylece karnına çekmişti; gözlerine bir şeycikler olmamıştı, kara kirpikleri hala ıslak, kıvır kıvırdı, Lolita, seninkiler gibi.</span></p>

  <p class="calibre_7" id="filepos277373"><span class="calibre1"><span class="bold">25</span></span></p>

  <p class="calibre_6">Önümde artık hiçbir engel kalmadığına, sadece çıldırtıcı, sınırsız zevk tasarıları uzandığına göre, zihnimde şöyle bir geriye kaykılıp rahat bir nefes aldığımı, hafifleyerek iç geçirdiğimi düşünmüşünüzdür. Ne gezer! Gülücükler saçan bahtımın güneş ışınlarında eğlenip, gezinmek yerine ahlaki mi ahlaki kuşkularla korkuların pençesinde bulmuştum kendimi. Örneğin, Lo'nun, ailesindeki kutlama ve sonsuza uğurlama törenlerine katılmaktan sürekli alakoyuluyor olması herkesi şaşkına çevirmiş olamaz mıydı? Biliyorsunuz, düğünde de bulunmamıştı. Ya da başka bir şey; tamam, raslantı, uzun, kıllı kolunu uzatarak masum bir kadını safdışı etmişti - peki gene rastlantının gavur inadı tutar da, bir kolunun yaptığını unutarak öbür koluyla Lo'ya zamansız bir başsağlığı haberi uçurursa? Evet, kazadan sadece Ramsdale Journal'de söz edilmişti - Parkington Record ya da Doruk Kampı'nın bulunduğu eyaletin gazetesinde bir haber çıkmamıştı, yerel ölümler fazla geniş ilgi uyandırmazdı.&nbsp;<span style="text-indent: 2em; font-size: 1em; line-height: 1.2;">Ama gene de Dolly Haze'e şu ya da bu biçimde haber verildiği ve ben onu almaya giderken onun tanımadığım dostlar tarafından arabayla Ramsdale'e götürülmekte olduğu kuşkusunu da bir türlü içimden atamıyordum. Bütün bu kuruntu ve kaygılardan daha tedirgin edici olan da geçmişi karanlık bir Avrupalı iken daha yenilerde Amerikalı olan Humbert Humbert'in ölmüş karısının -henüz on üç yaşından yedi ay almış- kızının yasal vasisi olmak üzere hiçbir girişimde bulunmamış olmasıydı. Bu girişimde bulunmaya cesaret edebilecek miydim acaba? Medeni kanunun gizemli maddelerinin acımasız, çatık kaşlı bakışları altında çıplak bedenimle tir tir titrediğimi düşündükçe soğuk terler dökmekten kendimi alamıyordum.</span></p>

  <p class="calibre_3">Sonunda yaptığım plan bir ilkellik şaheseriydi; Q. Kampı'na koşacak, Lolita'ya annesinin uydurma bir hastanede önemli bir ameliyat geçirmek üzere olduğunu söyleyecek, sonra da mahmur supericiğimi yanıma katıp da o motel senin bu konukevi benim dolaşacaktım. Bu arada anne gitgide iyileşecek, derken ölecekti. Ama kampa doğru ilerlerken huzursuzluğum arttıkça artıyordu. Ya Lolita'yı orada bulamazsam? Bunun düşüncesine bile katlanamıyordum. Ya ürkmüş bir Lolita bulursam, ille de bir aile dostu gelsin diye tutturursa? Neyse ki Farlow'lar diye tutturamazdı -hemen hemen hiç tanımıyordu onları- ama ya hesaba katmadığım başka birileri varsa? Sonunda birkaç gün önce öylesine başarıyla taklidini yaptığım şehirlerarası telefon konuşmasını gerçekleştirmeye karar verdim. Dörtyol ağzının, kente paralel ilerleyerek, sürücüyü tepelerin arasından Climax Gölü ve Q. Kampına götüren otoyola çıkaran sapağına varmadan hemen önce arabayı Parkington'un çamurlu bir sayfiyesine çektiğimde bardaktan boşanırcasına yağmur yağıyordu. Kontağı kapayıp, bir an kıpırdamadan arabanın içinde oturdum, kendimi yapacağım telefon konuşmasına hazırladım. Gözlerimi dikmiş yağmura, su basmış kaldırımlara, üzerinde vanasıyla duran su pompasına bakıyordum. Pompa gerçekten de korkunç bir şeydi, koyu gümüş rengi ve kırmızıya boyanmış, güdük kollarını yağmurla cilalansın diye havaya uzatmıştı. Yağmur damlaları stilize kan damlaları gibi üzerinden akıyor, gümüş pırıltıları saçan emniyet zincirine damlıyordu. Bu kolsuz bacaksız karabasan yaratıklarının yanına yaklaşmaktan çekinenlerin bir bildikleri vardı demek ki. Sonra arabayı bir benzin istasyonuna çektim. Bozuk paralar hoşnut edici bir şangırtıyla kutuya dökülüp de, karşıdaki sese benim sesime karşılık verme izini tanındığında beklenmedik bir şey oldu.</p>

  <p class="calibre_3">Kamp müdiresi Holmes, Dolly'nin pazartesi günü (bugün çarşamba!) bir grup izci kızla geziye çıktığını, bugün oldukça geç bir saatte dönmesinin beklendiğini bildirdi. Yarın gelsem olmaz mıydı, hem sorabilir miydi konu neyle-... ayrıntılara girmeden annesinin hastaneye kaldırıldığını, durumun ciddi olduğunu, kampı yarın öğleden sonra benimle birlikte terketmek üzere hazırlanması gerektiğini söyledim. Seslerimiz karşılıklı bir iyi niyet ve içtenlik sağanağı altında birbirine veda etti. Sonra birden, birdenbire rastlanan mekanik bir arıza sonucu attığım bütün bozuk paralar şakır şakır, dilencinin kasesine dökülür gibi geri gelmez mi! Vuslata erişimin gecikmesine üzülmüştüm gerçi ama bu olaya elimde olmadan gülecektim neredeyse.&nbsp;</p>

  <p class="calibre_3">Düşünüyorum da, bir beklenmedik boşalma, bu çarpıntılı bozuk para iadesi, Bay Kader'in zihninde şu ya da bu biçimde, söz konusu gezinin düzenlendiğinden haberim bile yokken böyle bir geziyi uydurmuş olabilmem gerçeği ile ilintili miydi acaba?&nbsp;</p>

  <p class="calibre_3">Peki şimdi ne yapmalı? Parkington'un alışveriş merkezine yollanarak bütün bir öğleden sonrayı (hava açmıştı, bütün kasaba gümüşe ve cama bürünmüş gibiydi) Lo için güzel şeyler satın almakla geçirdim. Tanrım, Humbert'in elemli eğilimleri neler de aldırmıyordu ona! Kareli kumaşlar, parlak renkli pamuklular, danteller, kısa karpuz kollar, yumuşacık kırmalar, bedene oturan korseler, koskocaman kabarık etekler! Ah Lolita, nasıl Vee, Poe'nun, Bea, Dante'nin sevgilisi idiyse sen de benim küçük sevgilimsin, hem hangi küçük kız istemez üzerinde kendisini yarı çıplak bırakan bir buluz, kabarık eteklerini savurarak dönmeyi? Özel bir şey arıyor muydum? diye soruyordu bana aceleci sesler. Mayolar mı? Her renkten mayomuz var. Düş pembesi, buzul mavisi, et pembesi, lale kırmızısı, ah-aman-of siyahı. Oyun elbiseleri? Bale slipleri bale slipi istemez. Lo'yla ben nefret ederdik.</p>

  <p class="calibre_3">Bu işlerde annesinin Lo'nun on ikinci yaşgününde deftere kaydettiği (okuyucum 'Çocuğunuzu Tanıyın' defterini hatırlayacaktır) 'insanölçümser diyebileceğimiz bazı notlar en büyük yardımcımdı. Charlotte'un nedeni anlaşılamayan nefret ve hoşnutsuzluk duyguları içinde şuraya bir iki santim, buraya iki üç kilo eklediğini sanıyordum. Ama supericiğim geçen bu yedi ay içinde kuşkusuz boy attığına göre, geçtiğimiz ocak ayına ait bu ölçülerin çoğuna rahatlıkla güvenebilirdim; kalça 69 santim 6 milim, oyluk (tam kalça kaslarının altından alınmış ölçü) 40.8, boyun çevresi ve baldır 26.4, göğüs 64.8, kol çevresi 19.2, bel 55.2, boy 1 metre 36.8 kilo 36, vücut dik, zeka yaşı 121. Apandisit alınmamış - Tanrı'ya şükürler olsun.</p>

  <p class="calibre_3">Bu ölçüler bir yana, tabii ki Lolita'yı sanrılı bir berraklıkla da gözlerimin önüne getirebiliyordum; göğüs kafesinin üzerinde, ipeksi saçlarını bir ya da iki kere kalbimin hizasına getirdiği o noktada bir sıcak ürperti besliyor, ılık ağırlığını her zamanki gibi kucağımda hissediyordum ('Çocuklu kadın' derler ya hani, ben de hep 'Lolita'lı bir adam'dım) Sonradan ölçüler konusundaki varsayımlarımda yanılmadığımı, az bir farkla doğruları ortaladığımı da anladım. Dahası, bahar sezonunun sipariş kataloglarından birine de gözatmış bulunduğum için, çeşitli şirin giyim eşyalarını, spor pabuçları, tam da yüzü gülücüklerle kırışan bebeğimin ayaklarına yaraşacak, çilli küçükler için yapılmış rugan ayakkabıları bu işten anlar bir gözle inceliyordum. Bütün gereksinmelerimi gidermek üzere orada bulunan karalar giyinmiş, boyalı satıcı kız, anne-baba ağzıyla fiziksel özellikleri belirten sözcükleri ticari sıfatlara dönüştürüveriyor, örneğin 'minyon' gibi sözcükler kullanıyordu. Başka bir satıcı, beyaz elbiseli, çok daha yaşlı suratı kalıp gibi beyaz boyalı bir kadın, küçük kız modasından bu kadar iyi anlamama şaşırmış gözüküyordu (Acaba cüce bir metresim mi vardı?) Önünde iki 'cici' cebi olan bir etek çıkartıldığında, bile bile erkeklere özgü alıkça bir soru sordum, anlayışlı gülümsemelerle eteğin arkasındaki fermuarın nasıl açılıp kapandığı gösterildi bana. Ya her çeşitten şort ve donun getirdiği eğlence olanakları! küçük Lolita'mın hayaleti tezgahın üzerinde danslar ediyor, düşüyor kalkıyor, papatyalar devşiriyordu. Hesabı, o zamanlar pek gözde olan bahçıvan modeli bir pamuklu pijamayla kapattık. Ah seni gözde bahçıvan bozuntusu Humbert seni!</p>

  <p class="calibre_3">Reklamlara bakılırsa çalışan kızların baştan aşağı donanabileceği, küçük kızkardeşlerinin de yünlü süveterleriyle sınıfın arka sırasındaki oğlanların aklını başından alacakları günlerin düşlerini kurabilecekleri bu türden büyük mağazalarda efsanevi, büyülü bir hava kol gezer. Ten rengi, yeşilimsi, yüzleri kahverengi çilli, küçük hayvanları andıran, gerçek boyutlardaki plastik çocuk mankenler dört bir yanımı sarıyordu. Birden, kirli sarı suyla dolu akvaryumunda süzülen bir balık gibi gezindiğim bu ürkütücü yerdeki tek müşteri olduğumu farkettim. Önüme düşüp beni o tezgahdan bu tezgaha gezdiren içi geçmiş hanımların kafasında garip düşüncelerin biçimlendiğini seziyor, seçtiğim kemerlerle bileziklerin onların denizkızı ellerinden kayıp sulara düştüğünü görür gibi oluyordum. Şık bir valiz satın alarak bütün aldıklarımı içine yerleştirdim, doğru otele gittim. Günüm iyi geçmişti.</p>

  <p class="calibre_3">Nasıl oldu bilmiyorum, savurgan bir alışverişle geçen bu kendince şiirli öğleden sonrayla Charlotte'un özgürlüğe kavuşmamdan kısa bir süre önce sözünü ettiği 'Sihirli Avcılar' motelinin ya da konukevinin baştan çıkarıcı adını bağdaştırmıştım. Yöreye ait bir el kitabının yardımıyla söz konusu yerin, Lo'nun kampından arabayla dört saat çeken Briceland adında, çevreyle pek bağlantısı bulunmayan bir kasabada olduğunu saptadım.&nbsp;<span style="text-indent: 2em; font-size: 1em; line-height: 1.2;">Telefon edebilirdim ama sesimi denetleyemeyeceğimden, kırık dökük İngilizcemle horoz gibi öteceğimden korktuğumdan ertesi gece için iki kişilik yataklı bir oda ayırtmak üzere telgraf çekmeye karar verdim. Ne gülünç, ne sarsak, ne kararsız bir Masal Prensi'ydim! Telgrafı yazarken çektiklerimi anlattığımda bazı okuyucularımın nasıl suratıma güleceklerini düşünüyorum da! Nasıl desem acaba, Humbert ve kızı mı? Humburg ve küçük kızı? Hamberg ve toy kızı mı? Homburg ve çocuğu mu? Sonraları adımın sonuna yakıştırılan bu matrak harf yanlışı -'g'~ belki de bütün bu kararsızlıklarımın telepatik bir yankısıydı.&nbsp;</span></p>

  <p class="calibre_3"><span style="text-indent: 2em; font-size: 1em; line-height: 1.2;">Hele yanımda taşıdığım iksir bu kadifemsi yaz gecesinde nasıl da dertlendiriyordu beni! Ah sefil Hamburg! Elindeki bir kutu sihirli havai fişeğinin karşısına oturmuş, kara kara düşünen bir 'sihirli avcı' da o değil miydi işte? Uykusuzluk canavarını alt edebilmek üzere o gökyakut haplardan birini kendi ağzına atıverse miydi? Hepsi hepsi kırk hap vardı- deli gibi çarpan kalbimin üzerine rastgelen yerde küçük, nazlı bir 'uyuyan güzel'le dolu kırk gece; bir gece uyuyayım diye kendimi bu kırk gecenin bir tanesinden bile yoksun edebilir miydim? Tabii ki hayır; o minicik mor eriklerin, kıpır kıpır aytozuyla dolu mikroskopik samanyollarının herbiri çok, çok değerliydi benim için. Ah, bir kerecik de tiksindirici, yavan olabilsem! Ince-alaycı olmaktan öylesine halsiz düştüm ki!</span></p>

  <p class="calibre_7" id="filepos289328"><span class="calibre1"><span class="bold">26</span></span></p>

  <p class="calibre_6">Mezara benzeyen bu hapishanenin yarı saydam havasında her gün çektiğim baş ağrıları dayanılır gibi değil ama cesaret! Yüz sayfayı aşkın yazı yazdım, sözü hala asıl konuya getirebilmiş değilim. Takvimde günleri şaşırıyorum. Sanırım 15 Ağustos 1947'ydi ya da o sıralarda bir gün. Devam edemeyeceğim. Kalbim, kafam, herşeyim... Lolita, Lolita, Lolita, Lolita, Lolita, Lolita Lolita. Sayfa doluncaya kadar diz bu adı dizgici!...</p>

  <p class="calibre_7" id="filepos289914"><span class="calibre1"><span class="bold">27</span></span></p>

  <p class="calibre_6">Hala Parkington'dayım. Sonunda bir saatliğine dalmış gitmiştim ki, hiç tanımadığım küçük, kıllı bir hermafroditle gereksiz ve yorucu bir didişme sonucu uyandım. O sırada saat sabahın akışıydı ve birden, kampa bildirdiğim saatten daha erken gitmenin daha iyi olacağına karar verdim. Parkington'dan kampa yüz mil yol gidecek, oradan da Briceland'e (Haze Tepeleri'ne!) bir o kadar, hatta daha uzun bir yol yapacaktım.&nbsp;<span style="text-indent: 2em; font-size: 1em; line-height: 1.2;">Dolly'i almaya öğleden sonra gelirim dedimse de bu sadece içimden, bir an önce gece olsun, sabırsızlığımın üzerine çöksün istediğimdendi. Fakat şimdi de her türlü aksilik olasılığını aklımdan geçiriyor, geç kalırsam Ramsdale'e telefon etmek gibi bir yaramazlık yapar mı diye düşünerek huzursuzlanıyordum. İşe bakın ki 9.30'da, tam yola çıkacakken, akümün boşaldığını farketmez miyim? Parkington'dan ayrılmam öğleyi buldu.</span></p>

  <p class="calibre_3">İki buçuk sıralarında gideceğim yere varmıştım. Arabamı yeşil gömlekli, kızıl saçlı, muzur bir oğlanın tek başına, suratını asıp at nallarıyla halka talimi yaptığı çamlık bir kuytuda parkettim. Ağzını açmaya üşenen bir tavırla, bana ilerideki çimentoyla sıvanmış kulübede bulunan büroya gitmemi söyledi. Heyecandan ölecek gibiydim, ama yine de yorgun bir yosmayı andıran pasrengi saçlı kamp müdiresinin sorgu sualine dakikalarca ses çıkarmadan katlandım. Söylediğine göre Dolly eşyalarını toplamış, yola çıkmaya hazırmış. Annesinin hasta olduğunu biliyormuş, hastalığın ciddi olmadığını da...&nbsp;<span style="text-indent: 2em; font-size: 1em; line-height: 1.2;">Mr.Haze, şey, Mr. Humbert kampın danışman öğretmenleriyle konuşmak ister miymiş? Ya da kızların kaldığı barakaları görmek? Herbiri bir Walt Disney kahramanının adını taşıyormuş da. Peki, Küçük Evi görmek ister miymiş? Ya da Charlie bir koşu gitsin, kızı getirsin miymiş? Kızlar şu anda yemek odasını danslı bir toplantı için süslemekle uğraşıyorlarmış da. (Belki de sonradan, arkamdan: 'Zavallı adam hortlak gibiydi' demiştir).</span></p>

  <p class="calibre_3">Durun, bu sahneyi size en sıradan fakat önemli ayrıntılarına varıncaya kadar anlatmalıyım; Holmes denen karı hesap çıkartıyordu, kafasını kaşıdı, masanın bir çekmecesini açıp, sabırsız avucuma bir sürü bozuk para boşalttı, sonra da bozukların üzerine bir kağıt para yerleştirerek '... ve işte beeeş!' dedi şirin bir edayla; kız çocuk fotoğrafları, duvara iğnelenmiş hala kıpırdanıp duran alacalı bir güve ya da kelebek ('doğa araştırmaları'), kampın beslenme uzmanının çerçevelenmiş diploması, titreyen ellerim, hamarat Holmes'in çıkardığı Dolly'nin temmuz ayına ait hal ve gidiş kartı ('ortayla iyi arası; en sevdiği uğraşlar yüzme ve kürek çekme'), ağaç, kuş sesleri, benim güm güm atan kalbim... Arkam kapıya dönük duruyordum, birden onun nefes alıp verişini, onun sesini duyunca beynime kan hücum etti. Ağır bavulunu sürükleyip, sağa sola çarpa çarpa gelmişti. 'Merhaba!' dedi, durdu bekledi, muzur, hoşnut gözleriyle bana bakıyordu, yumuşacık dudakları azıcık salakça ama son derece sevimli bir gülümsemeyi biçimliyordu.</p>

  <p class="calibre_3">Daha bir süzülmüş, boy atmıştı, öyle ki bir an için yüzünün bir ay boyunca hayalimde yaşattığım izdüşümü kadar şirin olmadığını geçirdim aklımdan. Avurtları çökmüştü sanki, gül-pembesi köylü kızı yüzünün çizgileri aşırı çille örtülmüş gibiydi. Bu iki izlenim (kaplanın iki kalp atışı arasındaki o kısacık, insanca durak vardır ya, işte o) dul Humbert'in yapması gereken, yapmak zorunda olduğu, yapacağı tek şeyin, güneşten kararmış da olsa solgun görünüşlü, dayak yemiş bakışlı bu küçük yetime (gözlerinin altındaki kurşuni gölgeleri bile çil basmıştı) iyi bir eğitim vermek, sağlıklı, mutlu bir genç kızlık yaşatmak, pırıl pırıl bir yuva ve kendi yaşıtları kız arkadaşlar bulmak olduğuna karar vermeme yetti. Bu arada kaderin bana güleceği varsa eğer Herr Doktor Humbert'in yararlanacağı küçük bir sütçü kız da çıkardı yoluma belki. Ne var ki, sadece ermişlere özgü o kendini tutma noktası, deyim yerindeyse göz açıp kapayıncaya kadar' aşıldı, avımın üzerine deli gibi atladım (zaman, hayallerimizden çok daha çabuk yol alır ya!), o yeniden benim Lolita'm oldu - hem de her zamankinden daha çok Lolita'mdı artık. Elimi sıcacık kumral saçlarının üzerinde dinlendirdim, çantasını aldım. Gülyaprağıydı, baldı her yanı, küçük kırmızı elma desenli en gözalıcı basma elbisesini giymişti, kollarıyla bacakları yaldızlı koyu kahverengiydi. Tırnaklarıyla kaşıyıp çizdiği yerler pıhtılaşıp kalmış yakut damlalarından dizilmiş mini mini noktalı çizgiler gibiydi, kısa konçlu beyaz çorapları tam hatırladığım noktadan kıvnlmıştı. Ya çocuksu yürüyüşünden ya da onu hep topuksuz ayakkabılarla görmeye alıştığımdan olacak, ayağındaki yüksekçe makosenler oldukça yüksek, oldukça büyük gözüküyorlardı gözüme. Elveda Q. Kampı, şen Q. Kampı! Elveda tatsız, tuzsuz yemekler, elveda Charlie çocuk! Güneşten ısınmış arabanın içine oturdu, güzel dizlerine bir şaplak indirip aceleci bir sineği öldürdü. Sonra, bir çiklet parçasını ağzında deli gibi evirip, çevirerek hemen pencereyi açıp arkasına yaslandı. Parça parça çizgilerle, gölgelerle dolu ormanın içinden son hızla ilerliyorduk.</p>

  <p class="calibre_3">'Annem nasıl!' diye sordu uslu uslu.</p>

  <p class="calibre_3">Doktorların, hastalığını daha anlayamadıklarını söyledim. Karınla ilgili bir şey ama - Neyse, neyle? Karınla. Çevrede biraz gezip dolaşacaktık. Hastane, 19. yüzyıl başlarında büyük bir şairin yaşadığı eyaletin içerilerinde Lepingville adlı şen bir kasabanın yakınlarındaydı. Gezip görülecek ne varsa gezecek görecek, eğlenecektik. 'Fıstık gibi' buldu bu düşünceyi, Lepingville'e akşam dokuzdan önce varır mıydık acaba? 'Akşam yemeğinde Briceland'de oluruz herhalde,' dedim, 'yarın da Lepingville'e gideriz. Gezi nasıldı? Kampta harika vakit geçirdin mi?'</p>

  <p class="calibre_3">'Hı-hı.'</p>

  <p class="calibre_3">'Kamptan ayrıldığın için üzülüyor musun?'</p>

  <p class="calibre_3">'I-ıh:</p>

  <p class="calibre_3">'Doğru dürüst konuş, Lo. Sözleri ağzında geveleme. Bir şeyler anlat.'</p>

  <p class="calibre_3">'Ne anlatayım, babacığım?' (Son sözcüğü domuzuna alaycı bir edayla uzatmıştı).</p>

  <p class="calibre_3">'Her zaman ne anlatıyorsan...'</p>

  <p class="calibre_3">'Peki, sana moruk desem olur mu?' (Gözlerini kısmış yola bakıyordu).</p>

  <p class="calibre_3">'Tabii.'</p>

  <p class="calibre_3">'Amma sıkı hikaye ha. Anneme ne zaman vuruldun?'</p>

  <p class="calibre_3">'Günün birinde birçok duyguları, birçok durumları anlayacaksın, Lo. Tanrı'nın izniyle birleşmenin güzelliği, uyumu da bunlardan biri...'</p>

  <p class="calibre_3">'Yok canım,' dedi sivri dilli supericiğim.</p>

  <p class="calibre_3">Konuşma gevşedi, sarktı, arası manzarayla doldu.</p>

  <p class="calibre_3">'Bak Lo, şu tepecikteki ineklere...'</p>

  <p class="calibre_3">'Bir ineğe daha bakarsam kusacağım gibi geliyor.'</p>

  <p class="calibre_3">'Biliyor musun, seni korkunç özledim Lolita.'</p>

  <p class="calibre_3">'Ben özlemedim. Doğrusunu istersen seni en iğrenç biçimde aldattım. Ama fark etmez çünkü sen de beni sevmiyorsun artık. Annemden çok daha hızlı sürüyorsunuz arabayı, beyefendi.'</p>

  <p class="calibre_3">Saatte yetmiş kilometrelik gözükara hızımı gözü yarı yarıya kara bir elli kilometreye indirdim.</p>

  <p class="calibre_3">'Seni sevmediğimi nereden çıkardın Lolita?'</p>

  <p class="calibre_3">'Eh, daha beni öpmedin, öptün mü?'&nbsp;</p>

  <p class="calibre_3">İçten içe ölerek, gebererek, inleyerek önümde uzanıp giden oldukça geniş otoyolu görmemle, sarsıla sarsıla yolun kenarındaki otları boylamam bir oldu. Unutmayınız ki sadece bir çocuk, sadece bir çocuk-&nbsp;</p>

  <p class="calibre_3">Araba daha yeni durmuştu ki Lolita, sözcüğün tam anlamıyla kollarımın içine aktı. Kendimde kendimi kapıp koyverecek yürek bulamıyor, bulamıyordum; bu tatlı ıslaklığın, bu titrek alevin, kaderin de olanca yardımıyla, sonunda varlığa kavuşturulduğunu, inanılmaz bir ateşin başlangıcı olduğunu kendi kendime itiraf edecek yürek bulamıyordum kendimde. Öpmeye çekinerek, sıcak, yarı aralık dudaklarına dudaklarımla -bir sunağa yüz sürecesine- dokundum, şehvetle değil küçük yudumlar alarak... Fakat o sabırsız bir kıvraklıkla ağzını ağzıma öyle bir yapıştırdı ki, koca ön dişlerini hissettim, tükürüğünün naneli tadını aldım birden. Tabii, onun bunu masum bir oyun, beyaz perdedeki sahte aşk okşamalarının taklidi olarak girişilen bir çeşit yaramazlık olarak gördüğünü bilmiyor değildim. Ayrıca (ruhbilimcilerle ırza tecavüzü iş edinmiş olanların da dediklerine bakılırsa) bu çeşit kız çocuk oynaşmalarının sınırları ve kuralları birbiriyle o kadar içiçedir ki, ya da başka bir deyişle öylesine çocukça bir anlaşılmazlık gösterirler ki, taraflardan yetişkin olanın, durumun böyle olduğunu kavrayabilmesi mümkün olmayabilir. Çok ileri gidip de onu tiksinti ve dehşet içinde kollarımın arasından kaçırmaktan deli gibi korkuyordum. Sonra, her şey bir yana, onu 'Sihirli Avcılar'ın dünyadan el etek çekmiş gizliliğine kaçırabilmek için yanıp tutuşuyordum.&nbsp;<span style="text-indent: 2em; font-size: 1em; line-height: 1.2;">Önümüzde daha seksen millik yol vardı, şükürler olsun ki bir önsezi ikimizi de kucaklaşmamızdan çekti aldı, daha saniye geçmemişti ki yanı başımızda bir devriye arabası durdu.</span></p>

  <p class="calibre_3">Arabanın kırmızı yüzlü, gür, çatık kaşlı sürücüsü bana dikti gözlerini.</p>

  <p class="calibre_3">Acaba sizinkiyle aynı model, mavi portbagaj bir araba kavşağın orada önünüzden geçti mi?' diye sordu.</p>

  <p class="calibre_3">'Yoo, hayır.'&nbsp;</p>

  <p class="calibre_3">Bedenini aceleyle üzerimden aşırarak, 'geçmedi,' dedi. Lo, masum elleri bacaklarımın üzerindeydi, 'peki mavi olduğuna emin misiniz, çünkü-.'</p>

  <p class="calibre_3">Aynasız (gölgemizin mi peşindeydi ne?) küçük kuçu kuçuya en şirin gülümsemesiyle gülerek, gerisin geriye bir dönüş yaptı.</p>

  <p class="calibre_3">Yola devam ettik.</p>

  <p class="calibre_3">'Salak herif!' dedi Lo. 'Seni enselemeliydi.'&nbsp;</p>

  <p class="calibre_3">'Allah Allah, neden beni enseleyecekmiş ki?'</p>

  <p class="calibre_3">'Eh, bu külüstür eyalette en çok elliyle gidilir de ondan yavaşlama geri zekalı. Gitti artık.'</p>

  <p class="calibre_3">'Daha epey yolumuz var,' dedim, 'karanlık basmadan orada olmak istiyorum. Haydi bakalım cici bir kız ol.'</p>

  <p class="calibre_3">'Kaka kız olacağım, kaka,' dedi Lo, istifini bozmadan. 'Genç yaşta suça itilmiş ama namuslu ve çekici kızlar gibi. Kırmızı yanıyordu. Böyle araba sürmek de görmedim hiç.'</p>

  <p class="calibre_3">Tekerlekler asfaltın üzerinde sessizce kaydı. Sessiz, sakin, küçük bir kasabanın içinden geçtik.</p>

  <p class="calibre_3">'Buraya baksana, annem seviştiğimizi öğrenirse deliye dönmez mi?'</p>

  <p class="calibre_3">'Yarabbim, Lo bu konuşmayı keselim lütfen.'</p>

  <p class="calibre_3">'Ama sevişiyoruz, sevişmiyor muyuz?'</p>

  <p class="calibre_3">'Bildiğim kadarıyla hayır. Sanırım daha yağmur gelecek. Kampta yaptığın tatlı yaramazlıkları anlatmak istemez misin bana?'</p>

  <p class="calibre_3">'Kitap gibi konuştun, babacığım.'</p>

  <p class="calibre_3">'Ne yaramazlıklar yaptın bakalım? Anlatmanı istiyorum.'</p>

  <p class="calibre_3">'Kolay kolay yüzün kızarmaz ya?'</p>

  <p class="calibre_3">'Hayır, anlat.'</p>

  <p class="calibre_3">'Geçenlerin göremeyeceği bir yol kenarına çek de anlatayım.'</p>

  <p class="calibre_3">'Lo, ciddi olarak söylüyorum, şaklabanlığı kes. Eee?'</p>

  <p class="calibre_3">'Eee'si, kamptaki bütün etkinliklere katıldım.'</p>

  <p class="calibre_3">'Sonra?'</p>

  <p class="calibre_3">'Sonraaa, başkalarıyla mutlu ve onlara yararlı biçimde yaşamayı ve kişiliğimi tutarlı olarak geliştirmeyi öğrendim. Şeker gibi kız olmayı yani.'</p>

  <p class="calibre_3">'Evet. Kampın broşüründe buna benzer bir şeyler okumuştum.'</p>

  <p class="calibre_3">'Kocaman taşlardan örülü ocağın çevresine toplanıp, kızlardan herbirinin kendi iç mutluluğunu grubun sesiyle kaynaştırdığı Allanın belası yıldızların altında şarkı söylemeyi öğrendim.'</p>

  <p class="calibre_3">'Belleğin kusursuz Lo, fakat konuşurken küfürlü sözcükler kullanmamanı rica edeceğim. Başka?&nbsp;</p>

  <p class="calibre_3">'Kız izcilerin andı,' diye sürdürdü Lo kendinden geçmişçesine, 'benim de andımdır. Hayatımı değerli işlerle dolduracağım, bunlar arasında -neyse boşver... Görevim- yararlı olmaktır. Erkek hayvanların dostu olacak, emirlere karşı gelmeyeceğim. Hep neşeli olacağım. - Bir polis arabası daha geçti - Elim sıkı olduğu gibi, düşüncelerimde, söylediklerimde ve yaptıklarımda her zaman yakası açılmadık olacağım.'</p>

  <p class="calibre_3">'Umarım hepsi bu kadar şakacı çocuk.'</p>

  <p class="calibre_3">'Ev-vet. Hepsi bu kadar. Ha, bir dakika. Güneş enerjisiyle çalışan bir fırında yemek pişirdik. Müthiş, değil mi?'</p>

  <p class="calibre_3">'Evet, daha hallice.'</p>

  <p class="calibre_3">'Zilyonlarca bulaşık yıkadık. Biliyorsun 'zilyon' öğretmencede çok-çok-çok-çok anlamına geliyor. Ha, evet, annemin dediği gibi son olarak ama en son da olmayarak, -dur bakayım neydi?- Buldum: Gölge oyunları oynadık. Öf, ne eğlenceliydi ama!'</p>

  <p class="calibre_3">'Hepsi bu kadar mı?'</p>

  <p class="calibre_3">'Hepsi küçücük bir şey daha var ama yüzüm kıpkırmızı olmadan söyleyemem sana.'</p>

  <p class="calibre_3">'Sonra söyleyecek misin?'</p>

  <p class="calibre_3">'Karanlıkta oturursak, bir de fısıldayarak söylememe izin verirsen söylerim. Eski odanda mı yatıyorsun yoksa annemle sarmaş dolaş mı?'</p>

  <p class="calibre_3">'Eski odamda. Annen çok ciddi bir ameliyat geçirebilir Lo.'</p>

  <p class="calibre_3">'Şu şekercide dursana,' dedi Lo.</p>

  <p class="calibre_3">Yüksek taburelerden birine kurulmuş oturan, çıplak esmer kolu çapraz bir güneş ışınıyla lekeli Lolita'ya tepesine yalancı şurup dökülmüş koskoca bir bardak karışık dondurma geldi. Dondurmayı doldurup getiren yağlı papyonlu, sivilceli manyak oğlan ince pamuklu elbisesi içindeki nazlı bebeğimi nasıl da yedi gözleriyle.&nbsp;<span style="text-indent: 2em; font-size: 1em; line-height: 1.2;">Briceland'e, sonra da 'Sihirli Avcılar' oteline bir an önce varmak konusundaki sabırsızlığım dayanılır gibi değildi. Allahtan önündekini her zamanki çabukluğuyla silip süpürdü.</span></p>

  <p class="calibre_3">'Ne kadar para var yanında?' diye sordum.</p>

  <p class="calibre_3">'Beş kuruşum yok,' dedi ağlamaklı bir sesle, kaşlarını havaya kaldırdı, para çantasını tersyüz ederek gösterdi.</p>

  <p class="calibre_3">'Yakında bunun da çaresine bakılacak,' dedim ben bilgiç bir tavırla. 'Geliyor musun?'</p>

  <p class="calibre_3">'Baksana, tuvalet var mı burada acaba?'</p>

  <p class="calibre_3">'Tuvalete falan gitmeyeceksin,' dedim kararlı bir sesle. 'Eminim leş gibidir buranın tuvaleti. Haydi, çabuk ol.</p>

  <p class="calibre_3">Genelde söz dinleyen bir küçük kızdı. Arabaya girdiğimizde ensesinden öptüm.</p>

  <p class="calibre_3">'Yapma!' dedi, gerçek bir şaşkınlıkla bakıyordu bana. 'Böyle sululuklar yapma. Pis herif seni.'</p>

  <p class="calibre_3">Omuzunu kaldırdı, öptüğüm yeri sert sert oğuşturarak sildi.</p>

  <p class="calibre_3">'Özür dilerim,' diye mırıldandım. 'Senden oldukça hoşlanıyorum, hepsi bu.'</p>

  <p class="calibre_3">Kasvetli bir gök altında gidiyorduk, yılan gibi kıvrılan yoldan yukarı çıktık, tekrar indik.</p>

  <p class="calibre_3">'Eh ben de senden hoşlanıyorum biraz,' dedi Lolita usulca, gecikmeyle. İçini çeker gibi oldu, sonra biraz daha sokuldu yanıma.</p>

  <p class="calibre_3">(Ah Lolitam benim! Hiç varamayacağız gideceğimiz yere!)&nbsp;</p>

  <p class="calibre_3">Tek tük sokak lambalarının aydınlattığı sokaklardan geçip 'Sihirli Avcılar' otelini ararken alacakaranlık, küçük, şirin Briceland'e, kolonyal taklidi evlerine, antikacı dükkanlarına, dışarıdan getirtilmiş geniş gölgeli ağaçlarına yavaş yavaş siniyordu. Durmadan çiseleyen yağmurun boncuk boncuk damlalarıyla yüklü olmakla birlikte hava ılık ve yeşildi. Mücevher pırıltıları saçan bir sinemanın gişesi önünde, genellikle çocuklar ve yaşlılardan oluşan bir grup insan uzun bir kuyruk oluşturmuştu.</p>

  <p class="calibre_3">'Hey, bu filmi görmek istiyorum. Yemekten sonra buna gelelim. N'olur!'</p>

  <p class="calibre_3">'Bakalım,' diye şakıdı Humbert - saat dokuzda kendi gösterisi başladığında bu yuvarlacık bedenli sinsi cinin kollarında baygın yatacağını biliyordu çünkü!</p>

  <p class="calibre_3">'Yavaş,' diye bağırdı Lo, arabanın ön kısmına savruldu. Allahın belası bir kamyon, kıçındaki kırmızı kor taneleri bir yanıp bir sönerek gelmiş, önümüzdeki trafik ışıklarının orada durmuştu.</p>

  <p class="calibre_3">Eğer bir an önce, çabucak, mucize hızıyla otele varamazsak daha köşeyi döner dönmez silecekleri çalışmayan, frenlerine güven olmayan bu Haze marka külüstürün denetimimden çıkacağından korkuyordum. Aksi gibi hangi yayaya yolu sorsam, ya kentin yabancısı çıkıyor ya da kaşlarını çatıp deliye bakar gibi suratıma bakıp, 'Sihirli neler dediniz?' diye soruyordu. Öyle geometrik el hareketleri, uzamsal genellemeler ve sadece yerlilerin bilebileceği ayrıntılarla (... Adliye binasından güneye dönün, devam edin...) yol tarif edenler de vardı ki, bunların iyi niyetli saçmalamalarının çıkmazında kaybolmamak elde değildi. Güzel iç organları yediği tatlıyı çoktan sindirmiş bulunan Lo esaslı bir yemek yemek istiyor, sabırsızlanıyordu. Bana gelince, ben Bay Kader'in tıkır tıkır işleyen planını altüst etmek üzere her an fırsat kollayan bir çeşit ikincil Kader'in (deyim yerindeyse Bay Kader'in el ulağının) varlığını çoktan kabullenmiştim. Ama Briceland caddelerinde tekerlek sürtüp, el yordamıyla adres aranmak herhalde şimdiye kadar geçirmek zorunda kaldığım en umut kırıcı sınav olsa gerekti. Sonraları bu garip adlı konukevini bulmakta çocukça bir inatla direnişimi hatırladıkça deneysizliğime gülmekten kendimi alamadıydım. Oysa yolumuzun üzerindeki sayısız motel, neon ışıklarıyla boş yerleri olduğunu söyleyip durmuyorlar mıydı, hepsi de gezgin satıcılara, hapishane kaçkınlarına, iktidarsızlara, ailelere, aynı zamanda da en ahlak düşkünü, en tutkun çiftlere oda vermeye hazır değiller miydi? Ah, karanlık yaz gecelerinde yol alan sevgili sürücüler, eğer bu otel odalarının örtücü duvarları birden cam kutular gibi say damlası verse, yağ gibi kayıp gittiğiniz otoyollarda neler görürdünüz neler; ne oynaşmalar, ne çapraşık gönül işleri...</p>

  <p class="calibre_3">Bizim hızır sonunda yetişti. Yapraklarından sular damlayan bir ağacın altına çektikleri ışıkları söndürülmüş arabada neredeyse tekvücut haline gelmiş bir adamla kız bize parkın içinde bulunduğumuzu, ama bir sonraki trafik ışıklarının oradan sola dönersek aradığımız yeri bulacağımızı söylediler. Doğrusunu isterseniz trafik ışığı falan görmedik. Park deseniz gizlediği günahlar kadar karanlıktı. Ama yumuşak bir dönüşün tatlı baş dönmesine kaptırıp da yavaşça yokuş aşağı indiklerinde bizim yolcular sisin ardından belli belirsiz seçilen elmas ışıltılarını gördüler, sonra gölün üzerindeki pırıltılar serildi gözlerinin önüne. Ve, evet işte karşınızda, ileride, hortlaksı ağaçların altında, çakıl döşeli araba yolunun ucunda geçit vermez, görkemli bir solgun saray; 'Sihirli Avcılar'...</p>

  <p class="calibre_3">İlk bakışta yalağa eğilmiş domuzlara benzeyen bir sıra park edilmiş araba yolumuzu keser gibi oldu. Fakat sonra, şıkır şıkır yağmur altında parlayan, üstü tenteli şahane bir araba sihirli değnekle dokunulmuşçasına kıpırdandı, geniş omuzlu sürücüsü tarafından geri vitese takılıp sıradan çıkarıldı, biz de duacısı olup boşta kalan yere giriverdik. Ne var ki halefimin arabasını park yerinin yakınındaki garaj benzeri bir yere çektiğini, bulunduğu yerde birden fazla arabaya da yer olduğunu farkedince aceleciliğime pişman oldum. Ama sabırsızlığımdan işi fazla uzatmadım.</p>

  <p class="calibre_3">'Uf! Amma da esaslı yer!' diye görüşünü belirtti ağzı bozuk küçük sevgilim. Arabadan inip de Robert Browning'in deyimiyle şeftali ayrıklarının arasına sıkışmış etekliğini düzelterek şıpır şıpır yağan yağmura dalıverdiğinde gözlerini kıstı, binanın sıvalı dış cephesini süzdü. Araba farlarının ışığında kestane ağacı yapraklarının gölgeleri beyaz sütunlar üzerinde sıçrıyor, oynaşıyorlardı. Arabanın bagajını açtım. Üzerine üniformamsı bir şey giydirilmiş kambur, ak saçlı bir zenci bavullarımızı aldı. Tekerlekli arabasına yerleştirip yavaşça otelin girişine doğru sürdü. Otelin girişi yaşlı hanımlar ve rahiplerle doluydu. Lolita mavi benekli, siyah kulaklı koker cinsi bir köpeği okşamak üzere dizleri üzerine çöktü. Hayvan, çiçek desenleriyle bezeli halının üzerinde, Lo'nun okşayışlarıyla mayışmış, kendinden geçmişti (kim geçmez ki, sevgilim benim!), bense resepsiyonun önünde birikmiş kalabalığın içinden sesimi duyurmak üzere gürültüyle boğazımı temizledim. Resepsiyondaki kel, domuz kılıklı yaşlı herif -bu yaşlı otelde insanlar da yaşlıydı- nazik bir gülümsemeyle suratımı inceledi, sonra hiç acele etmeden önceden çektiğim, ne dediği belli olmayan telgrafı bulup çıkardı bir yerlerden. Karanlık kuşkular geçti kafasından, sonra dönüp saate baktı, sonunda çok özür dilediğini, çift kişilik iki yataklı odayı altı buçuğa kadar kimseye vermediğini ama şu anda odanın tutulmuş olduğunu bildirdi. Dediğine bakılırsa dini bir toplantıyla Briceland'ın geleneksel çiçek yarışması aynı zamana rastgelmişti de...</p>

  <p class="calibre_3">Buz gibi bir sesle, 'adam Humbug değil Hombug da değil Herbert, şey yani Humbert demek istiyorum. Herhangi bir oda işimizi görür, küçük kızım için ilave yatak koyarsınız olur biter. On yaşında daha, pek de yoruldu,' dedim.</p>

  <p class="calibre_3">Pembe suratlı ihtiyar, iyi yürekli bakışlarla Lolita'yı süzdü; bizimki hala yerde diz çökmüş oturuyor, yarı açık ağzıyla yüzü yana dönük olarak köpeğin sahibi olan menekşe rengi tüllerle bürünmüş pimpirik hanımın kreton kılıf geçirilmiş koltuğun derinliklerinden anlattıklarını dinliyordu.</p>

  <p class="calibre_3">Ahlaksız herif aklından neler geçirdiyse, aklından geçirdiği her şey Lo'cuğun kırçiçeği görüntüsüyle karşılaşınca silindi gitti. Bir oda daha bulunabilirdi belki, hatta evet, bir odaları vardı - çift kişilik tek yataklı bir oda. İlave yatağa gelince.-&nbsp;</p>

  <p class="calibre_3">'Mr. Potts, ilave yatağımız kaldı mı hiç?' Kulaklarıyla yüzünün bazı başka deliklerinden kıllar fışkıran Potts da pembe suratlı ve ihtiyardı. Elinden geleni yapacağını söyledi. O daha bunları söylerken ben dolmakalemimi çıkarmış, kapağını açıyordum. Sabırsız Humbert!</p>

  <p class="calibre_3">'Çift kişilik yataklarımız üç kişiliktir aslında,' dedi Potts şirin bir edayla, beni ve yavrumu bir yorganın altına sokuvermişti bile. 'Kalabalık bir geceydi, hatırlarım üç hanımla sizinki gibi bir çocuğu aynı yatağa sığdırmıştık. Hanımlardan biri kadın kılığına girmiş bir erkek gibi gelmişti bana (hah, tam benim kalemim!) Ne diyordum - 49 numarada fazla bir ilave yatak var mı Mr. Swine?'</p>

  <p class="calibre_3">'Sanırım Swoon'lara verdik,' dedi Swine, ilk konuştuğum maskara.</p>

  <p class="calibre_3">'Bir çaresini buluruz,' dedim. 'Belki karım da daha sonra aramıza katılacak, ama öyle bile olsa, bir çaresini buluruz sanıyorum.'</p>

  <p class="calibre_3">Bu iki pembe domuz canciğer dostumdu artık. Cürüm erbabının okunaklı, tane tane elyazısıyla şunları yazdım: Dr. Edgar H. Humbert ve kızı, 342 Lawn Sokağı, Rarosdale. Sahibine şöyle ucundan gösterilen bir oda (342!) anahtarı kaybedeceği eşyayı önceden gösteren sihirbaz gibi çabuk hareket eden Tom Amca'ya devredildi. Günün birinde beni nasıl terkedecekse köpeği de öylece terkeden Lo, ayağa kalktı, Charlotte'un mezarına bir yağmur damlası düştü, güzel, genç zenci kız asansörün kapısını açtı. Kara alın yazılı çocuk önde, gürültüyle, boğazını temizleyen babası ve ahtapot kollu Tom Amca arkada olmak üzere asansöre bindiler. Otel koridorunda yürüme taklidi. Suskunluk ve ölüm taklidi.&nbsp;</p>

  <p class="calibre_3">'Hey, ev numaramız bu!' dedi şen Lo.</p>

  <p class="calibre_3">Çift kişilik yatak, ayna, aynada bir çift kişilik yatak daha, aynalı dolap kapağı, gene aynalı bir banyo, koyu mavi pencere, pencereye yansıyan çift kişilik yatak, dolabın aynasına yansıyan bir yatak daha, iki iskemle, camlı masa, yatağın iki yanında iki sehpa, gene çift kişilik yatak, kesinleme yapmak gerekirse Toskana Gülü rengi diyebileceğim fitilli kadifeden yatak örtüsü, yatağın sağına ve soluna yerleştirilmiş kırmalı, pembe fanuslu birer gece lambası.</p>

  <p class="calibre_3">Tom'un sütlükahverengi avucuna beş dolarlık bir banknot sıkıştırmak geldi içimden, ama sonra bu eli açıklığın yanlış yorumlanabileceğini düşünerek çeyrek dolar sıkıştırmakla yetindim. Haydi, bir çeyrek dolar daha. Çıktı. Tık, kapı kapandı. Sonunda yalnız kalabilmiştik.</p>

  <p class="calibre_3">'Aynı odada mı yatacağız?' dedi o, bunu söylerken yüzünün her bir yanı oynuyordu. Küstüğünden ya da tiksindiğinden değil (neredeyse tiksinecekti ya) sorduğu sorunun içerdiği gücü daha da bir vurgulamak için sadece...</p>

  <p class="calibre_3">'İlave yatak istettim. İstersen orada ben yatarım.'</p>

  <p class="calibre_3">'Çıldırmışsın sen,' dedi Lo.</p>

  <p class="calibre_3">'Neden sevgilim?'</p>

  <p class="calibre_3">'Çünkü sev-gi-lim, sev-gi-li annem öğrenince seni boşayacak, beni de boğazlayacak.'&nbsp;</p>

  <p class="calibre_3">Bunlar hep konuyu vurgulamak için. Konunun kendisini çok ciddiye aldığı yok.</p>

  <p class="calibre_3">'Bak dinle beni,' dedim, yatağın üzerinde oturdum. Birkaç adım ötemde durmuş, dolap kapağındaki aynada memnun mesut kendini seyrediyordu; gördüğünden hem şaşkına dönmüş hem de hoşlanmıştı. Ayna da hem şaşırmış hem hoşlanmış gibiydi; Lolita'dan yayılan gülpembesi gün şıklarıyla dolup taşıyordu.</p>

  <p class="calibre_3">'Buraya bak, Lo. Şunu baştan açık açık konuşalım. Her konuda baban sayılırım senin. Öyle büyük bir sevecenlik besliyorum ki sana karşı... Annenin yokluğunda seni rahat ettirmeye çalışmak görevim. Zengin sayılmayız, bu yüzden de gezilerimizde, zorunlu olarak - demek istiyorum ki, aynı kaderi paylaşacağız. Bir odayı paylaşan iki kişi kaçınılmaz olarak bir çeşit - nasıl söyleyeyim - bir tür ilişki içine-'&nbsp;</p>

  <p class="calibre_3">'Baba - kızın yasak aşkı' derler ona, dedi Lo. Yürüdü, dolaba girdi, çıktı, altın tınılı bir kahkahayla gülerek dolabın yanındaki kapıyı açtı, bir yanlışlık daha olmasın diye o garip, buğulu bakışlarıyla içeriye iyice bir göz attıktan sonra banyoya girdi.</p>

  <p class="calibre_3">Pencereyi açtım, terden sırılsıklam olan gömleğimi yırtarcasına çıkardım, üstümdekileri değiştirdim, palto cebimdeki içinde haplar olan şişeyi yokladım, bavulu aç-&nbsp;</p>

  <p class="calibre_3">Süzülerek çıktı banyodan. Kucaklamak istedim; falso yapmamaya çalışarak - yemeklerden önce bir iki temkinli okşayış-&nbsp;</p>

  <p class="calibre_3">'Bak, kes şu öpüşmeceyi de bir şeyler yiyelim,' dedi.&nbsp;</p>

  <p class="calibre_3">İşte o anda sürprizi patlattım.</p>

  <p class="calibre_3">Ah ne hülyalı bebektir o! Yavaş çekim yürüyüşle bavula doğru sakına sakına, uzaktan kollarmışçasına ilerledi; çıkarmadan, ileride bavul rafının üzerinde duran hazine sandığına dikmişti kısık gözlerini, (Merak ettim, o iri gri gözleri mi bozuktu, yoksa odadaki büyülü sis perdesi ikimizi de mi sarıp sarmalıyordu?) Tabanlarının ortasındaki çukurları oldukça yüksek ayakları üzerinde daha da yükselip, su altında yürüyen ya da düşünde birisinden kaçanlara özgü ağır hareketlerle güzel, oğlansı dizlerini bükerek, önünde uzanan uzayı yararak yaklaştı. Sonra güzel, bakır kırmızısı oldukça da pahalı bir yeleği kolcuklarından tutup kaldırdı, alev rengi kanatlarının uçlarından tutarak iki yana gerdiği inanılmaz güzellikte kuşa ilgiyle bakan bir kuş avcısı gibi usul usul iki elinin arasına aldı, açtı, uzattı. Sonra (ben ayakta durmuş beklerken) ışıltılı, yılankavi bir kemer seçti, yeleğin üzerine geçirdi.</p>

  <p class="calibre_3">Geldi, bekleyen kollarıma atıldı, sevinçliydi, rahatlamıştı. Sokulgan, esrarlı, kirli, kayıtsız alacakaranlık bakışlarıyla okşadı beni - ucuz mu ucuz aşifte taklidiydi bu. Bütün supericikleri bu numaraya yatar, bizler inleye inleye can verirmişiz, kimin umurunda?&nbsp;</p>

  <p class="calibre_3">'Bayan biv şey mi söylemek istiyov?' diye mırıldandım (konuşmamı denetleyecek halde değildim), yüzümü saçlarının araşma daldırdım.</p>

  <p class="calibre_3">'Mutlaka bilmek istiyorsan söyleyeyim,' dedi, 'senin yaptığın gibi yapılmaz.'</p>

  <p class="calibre_3">'Doğvusunu göstev'</p>

  <p class="calibre_3">'Her şeyin sırası var,' dedi küçük oynaşım.</p>

  <p class="calibre_3">iniyovuz, çıkıyovuz, kalbimiz güm güm atıyov, yanıyovuz, kaşınıyovuz, zıvanadan çıkıyovuz. Asansöv zangıvdıyov, du-vuyov, zangıvdıyov, kovidovda insanlav. <i>Hane nisi mors mihi adimet nemo! Juncea puellula, jo pensavo jondissime, nobserva nihil quidquam:*</i> ama hayır, ya elim sürçseydi de - neyse, hazine sandığına döndü gene.</p>

  <p class="calibre_3">Banyoda gündelik işlere uyacak bir hıza inmek üzere geri vitese takmam oldukça zaman aldı. Olduğum yerde, ayakta durup soluğumu tutmuş, parmaklarımla davul çalıyor, Lolita'nın içeriden gelen küçük kız çığlıklarına, 'ahlara 'oh'lara kulak kabartıyordum. Sabunu sırf eşantiyon sabun olduğu için kullanmış.</p>

  <p class="calibre_3">'Haydi canımın içi, sen de benim kadar acıktınsa...'</p>

  <p class="calibre_3">Oradan asansöre. Kızı eski, beyaz çanta-torbasını sallaya sallaya gider, baba önden yürümektedir (dikkatinizi çekerim, baba arkadan gitmez, malum ya yetişkin bir bayan değil daha) Aşağıya inmek üzere (yan yana) beklerken, başına geriye attı, ağzını aça aça esnedi, buklelerini savurdu.&nbsp;</p>

  <p class="calibre_3">'Kampta sizi kaçta kaldırıyorlardı?'</p>

  <p class="calibre_3">Altı-,' bir daha esnedi, 'buçuk' - öyle bir esnedi ki bütün bedeni esnemenin etkisiyle sarsıldı.&nbsp;<span style="text-indent: 2em; font-size: 1em; line-height: 1.2;">'Buçuk,' diye hıkladı, hıçkırık tutmuştu.</span></p>

  <p class="calibre_3">Yemek salonunda bizi yanmış yağ kokusu ve yorgun gülümseyen garsonlar karşıladı.&nbsp;<span style="text-indent: 2em; font-size: 1em; line-height: 1.2;">Duvarları, çeşitli pozlarda soluk renkli hayvanlar, orman perileri ve ağaçlar arasında değişik biçimlerde büyülenmiş duran avcı resimleriyle dolu geniş, gereğinden çok süslü bir yerdi burası. Şurada burada birkaç yaşlı hanım, birkaç rahip ve bir de spor ceketli bir adam sessiz sedasız yemek yiyorlardı. Yemek salonu saat dokuzda kapandığından suratlarından ne düşündükleri belli olmayan yeşiller giyinmiş garson kızlar, bir an önce bizden kurtulmak üzere çevremizde dört dönüyorlardı.</span></p>

  <p class="calibre_3">'Tıpkı, ama tıpkı Quilty'e benzemiyor mu?' dedi Lo alçak sesle. Sivri esmer dirsekleriyle odanın öteki ucunda tek başına yemek yiyen iri kareli ceket giymiş adamı işaret etmiyordu (*) Hiç kimse beni ölümden döndüremeyecek! Derin derin düşünüyor nikahıma alsam şu fidan gibi kızı; diyordum. O ise hiçbir şey görmüyor gibiydi ama işaret etmek için yanıp tutuştuğu belliydi.</p>

  <p class="calibre_3">'Ramsdale'deki şişko dişçiye mi?'</p>

  <p class="calibre_3">Lo ağzına doldurduğu suyu yutmadan bardağını masaya koydu, evirip çevirmeye başladı.&nbsp;</p>

  <p class="calibre_3">'Olur mu canım,' dedi, gülünce ağzından sular fışkırmıştı. 'Drome sigaralarının reklamındaki yazarı söylüyorum.'&nbsp;</p>

  <p class="calibre_3">Tatlı, küçükhanıma koca bir dilim kirazlı pasta, koruyucusuna da vanilyalı dondurma gelmiş, ne var ki küçük hanım dondurmanın çoğunu kendi tabağına aktarmakta gecikmemişti - kaşıklanıp bitirildikten sonra ünlü Mor Hapları çıkardım. Gözümün önünde deniz tutmuş gibi bir o yana bir bu yana sallanan duvar resimlerini, bu garip, canavarca olayın geçtiği anı düşündükçe, davranışımı ancak dengesini yitirmiş bir aklın ürünü düşlerin insanı yutan boşluğuyla açıklayabiliyorum. Ama o anda her şey son derece basit ve kaçınılmaz görünmüştü gözüme. Çevreme bakıp son müşterinin de gittiğinden emin olduktan sonra, şişenin pamuk tıkacını çıkardım, onu gözlerinin içine bakarak şişeyi avucuma devirdim. Ayna önünde, boş avucumu ağzıma götürerek hap yutma numarasını kaç kereler tekrarlamıştım. Tam beklediğim gibi her biri güzellerin güzellik uykusuyla ağzına kadar dolu duran tombul, gözalıcı renkli hapların bulunduğu şişeyi elimden kapıverdi.</p>

  <p class="calibre_3">'Mavi!' diye haykırdı. 'Menekşe mavisi. Neden yapılmış bunlar?'</p>

  <p class="calibre_3">'Yaz gökleri,' diye karşılık verdim. 'Sonra mor erikler, incirler, hakanların kara kanları...'</p>

  <p class="calibre_3">'Doğru söyle lütfen.'</p>

  <p class="calibre_3">'Mor haplar canım, X vitamini. Boğa kadar güçlü, çakı gibi keskin yapar insanı. Bir tane ister misin?&nbsp;</p>

  <p class="calibre_3">Lolita hızlı hızlı başını sallayarak elini uzattı.</p>

  <p class="calibre_3">Uyuşturucunun etkisini hemen göstereceğini ummuştum. Gösterdi de. Tapılası supericiğim avucumun içindeydi artık, çeneleri birbirinden ayrılacakmışçasına, gittikçe, daha gürültüyle esnerken bir yandan da anlatıyordu; uzun mu uzun bir gün geçirmiş, sabah Barbara'yla - hani kızkardeşi iskele sorumlusu olan - kürek çekmeye gitmiş, daha başka şeyler de yapmış.&nbsp;<span style="text-indent: 2em; font-size: 1em; line-height: 1.2;">Hap nasıl da çabuk gösteriyordu etkisini! Aklının bir köşesinde belli belirsiz duran sinemaya gitme düşüncesi, yemek salonundan kedi adımlarıyla çıkarken unutulmuş gitmişti bile. Asansörde, dudaklarında hafif bir gülümseme - söyle sevgilim, dök içimi! - üzerime abandı, koyu renk gözkapakları yarı yarıya örtüktü. Fransız - İngiliz kırması sessiz sedasız beyefendi ve küçük kızının yanı sıra gül meraklısı iki pimpirik hanımı da yukarıya çıkarmakta olan Tom Amca sordu: 'Uykun mu geldi söyle bakayım?' Hanımlar, narin, güneşten kararmış, mahmur gül-yaprağı sevgilimin iki yana sallanışına baktılar, anlayışla gülümsediler.&nbsp;</span><span style="text-indent: 2em; font-size: 1em; line-height: 1.2;">Neredeyse odamıza kadar taşımam gerekecekti. Odada yatağın kenarına ilişti, sağa sola sallanıyordu biraz, sözleri uzatıp, kumru gibi dem çekerek konuşmaya başladı.</span></p>

  <p class="calibre_3">'Anlatırsam - anlatırsam, söz veriyor musun (uyku akıyor gözlerinden, başını dik tutamıyor, uyku akıyor-) şikayet etmeyeceğine, söz veriyor musun?&nbsp;</p>

  <p class="calibre_3">'Sonra anlatırsın Lo. Şimdi yat. Ben odadan çıkayım, sen yat. On dakika izin sana.'</p>

  <p class="calibre_3">'Ah, öyle fena bir kızım ki ben,' diye sürdürdü, saçlarını savurdu, parmaklarıyla usulca kadife kurdelisini çözdü. 'Dur anlatacağım-.'</p>

  <p class="calibre_3">'Yarın Lo... Yatağa gir, gir yatağa - Allahaşkına yat artık!'&nbsp;</p>

  <p class="calibre_3">Anahtarı cebime attığım gibi aşağıya yollandım.</p>

  <p class="calibre_7" id="filepos329151"><span class="calibre1"><span class="bold">28</span></span></p>

  <p class="calibre_6">Jüri üyesi sayın bayanlar! Hiç değilse siz arka çıkın bana! Değerli vaktinizin pek azını almama izin verin! Sonunda o 'büyük an' gelmişti. Lolita'm o uçurum benzeri yatağın üzerinde oturur bırakmıştım. Uykulu uykulu ayağını kaldırıyor, pabuç bağlarını çözmeye çalışıyor, bu arada da donunun önünü ta uyluklarına kadar görünecek biçimde gözler önüne seriyordu. Zaten bacak göstermek konusunda her zaman ya çok dikkatsiz ya da çok ahlaksızdı - ya da her ikisi birden. Evet, demek ki kapıyı üzerinden kilitleyip de yalnız bıraktığımda bu halde olacaktı küçük keşişim (kapının içeriden sürgüsü olup olmadığına bakmıştım önceden). Üzerine oda numarası kazılı, tahta oyma işi anahtarlığın ucunda sallanan anahtar, o andan başlayarak bütün ağırlığıyla harika hazlarla dolu bir hayatın açıl-susam-açıl'ı olmuştu. Benimdi; terli, kıllı yumruğunun bir parçasıydı artık. Birkaç dakika sonra -Gustave amcamın dediği gibi 'işi sağlama almalı'ydı, onun için yirmi dakika ya da yarım saat diyelim- 342 numaranın kapısını açıp içeri girecek ve supericiğimi, güzelimi, gelinimi billur uykunun tutsağı bulacaktım. Jüri üyeleri! Duyduğum mutluluk dile gelse o saygın otel, kulakları sağır eden bir kükremeyle inlerdi. Şu anda hayıflandığım bir şey varsa o da hemen o gece 342 numaranın anahtarını gizlice resepsiyona bırakıp o kasabadan, o ülkeden, o kıtadan, o yarımküreden ve evet, hatta yerküreden çıkıp gitmemiş olmamdır.</p>

  <p class="calibre_3">Açıklamama izin verin. Kendi kendisine yönelttiği suçlamaları duyunca telaşlanmam boşuna değildi. Küçük çıplağı yalnızca gece karanlığında, ancak adamakıllı uyuşturulduktan sonra okşayarak el değmemişliğini koruma konusundaki kararımdan vazgeçmiş değildim. Bu el değmemişlik (modern bilim böyle şeylere aldırmıyor ya, neyse), o Allah'ın belası kampta, kuşkusuz kendi cinsinden biriyle başından geçen çocukça erotik oynaşmalar sonucu hafifçe zedelenmiş de olsa ben 'temkin ve tedbir' diyor, başka bir şey demiyordum. Tabii ben, Jean Jacques Humbert, kendi eski kafalı Avrupalılığımla onu ilk gördüğüm andan beri el değmemiş olduğuna inanmıştım; Antik Çağ'la bu çağın imrendirici cinsel görenekleri son bulduğundan beri 'normal çocuk' denilen bir çocuk tipi var ya, buna inanmak kadar safdillilikti benimkisi de. Akılcı bir çağ olan çağımızda artık Romalılar devrinde olduğu gibi, öğle tatilinde hamama gidildiğinde gelişigüzel koparılıverilecek küçük esirler çiçek gibi dört bir yanımızı sarmıyor. Ne de Romalılar'dan daha da büyük bir debdebe içinde yaşayan saygın Doğuluların yaptığı gibi kuzu kapatmasıyla gül şerbeti şöleni öncesiyle sonrasında minik eğlenceliklerin tadına bakabiliyoruz. Günümüzde yeni kurallarla yasaların yetişkinlerin dünyasıyla çocukların dünyası arasındaki bağı bütünüyle koparttığı bir gerçek. Psikiyatri ve sosyal hizmetlerle uğraşmış bulunmama karşın çocuklar konusunda o kadar az şey biliyordum ki... Lolitamın daha on iki yaşında olduğu da unutulmamalı; zamana ve mekana ayrıcalık tanısam da -hatta okul çağındaki Amerikalı çocukların tersliklerini de hesaba katsam- bu küçük küstahların birbirleriyle ancak ileriki yaşlarda ve değişik ortamlarda oynaştıkları izlenimi edindiğimi söylemeliyim. Bu nedenle )sözü asıl konuya getirmek gerekirse) ahlakçı yanım on iki yaşındaki kızların nasıl davranması gerektiğini belirleyen geleneksel görüşlere sığınarak konudan uzaklaşıyordu. Çocuk ruh sağlığı doktorluğuna özenen yanımsa (o doktorların hepsi de sahte - doktordur ya) yeni Freud' cu akımın saçmalarını geveleyip durarak, Lo'yu hep küçük bir kızın abartılı cinsel uyanmaları içinde hülyalara dalarken gözünün önüne getiriyordu. Son olarak, şehvet düşkünü yanım da (koca, çılgın bir canavardı bu) kurbanımın az buçuk ahlak düşkünlüğü göstermesine ses çıkarmıyordu. Ne var ki bu kudurgan bahtiyarlık beklentisinin ardında bir yerde, kaygılı gölgeler geziniyordu - nasıl da gözardı ettim onları, hala yanarım! İnsanoğulları dikkat! Lolita'nın masum Annabel'den çok daha değişik bir yaratık olduğunu çoktan ortaya koyduğunu anlamalıydım. Gizli gizli tadına varmaya çalıştığım bu ölümlü çocuğun her bir gözeneğinden yayılan supericiklerine özgü o kötülüğün, gizliliği imkansız kılacağını, zevkine varma çabalarımı da yıkımla sonuçlandıracağını bilmeliydim. Özlediğim vuslatın yerini sadece acı ve dehşetin alacağını kestirebilmeliydim; ya çocuk Lolita'nın kendisinden ya da onu peşisıra izleyen o bir deri, bir kemik melekten gelen birtakım işaretler uyarmıştı beni. Ah jüri üyesi sayın baylar! Kanatları soylu beyler! Evet o benimdi, benimdi artık, anahtar sıkılı yumruğumun içinde, yumruğum da cebimdeydi, benimdi o. Uykusuz geceler boyu kurduğum hayallerle düzenler arasından, giderek gereksiz belirsizlikleri ayıklamış, yarı saydam görüntüleri basamak basamak yerleştirerek son bir görüntü tasarlamıştım. Çorabının teki ve bilek zinciri dışında çırılçıplak, bacaklarını ve kollarını iki yana açmış olarak, oracıkta, verdiğim hapın onu esir aldığı yatağın üzerinde yatıyor olacaktı, böyle görünüyordu gözüme.Parmakları hala bir kadife kurdeleyi kavrıyor olacak, bal esmerliğindeki bedeninin üzerinde avuç içi kadar mayosunun izi, bir fotoğrafın arabı gibi duracak, yeni açılmış goncalar gibi göğüslerini gözlerimin önüne serecekti. Gül pembesi lamba aydınlığında edep yerinin yuvarlacık tepesi üzerinde bir ipek yumağı pırıldayacaktı. Sıcak tahtadan anahtarlığıyla soğuk demirden anahtar cebimdeydi.&nbsp;</p>

  <p class="calibre_3">Belden aşağım sevinçler hazlar, belden yukarımsa tasalar, kuruntular içinde otelin bekleme odalarını arşınladım. Şehvetin yüze yansımış biçimi hep tasadır, kuruntudur çünkü, şehvet -kadifemsi kurbanını zindanında çoktan kilit altına almış da olsa- kendisiyle aşık atmaya kalkışan bir iblisin ya da yüce bir Tanrı'nın pişmiş aşına su katmayacağından hiçbir zaman emin olamaz. Sizin anlayacağınız bir içki yuvarlamak istiyordum ama terli tutucular ve antika ıvır zıvırla dolu bu saygın yerde bar namına bir şey yoktu ki.</p>

  <p class="calibre_3">Erkekler tuvaletine yollandım. Orada, karalar içindeki din görevlisi -deyim yerindeyse 'şeker gibi bir adam'- Viyanalı ünlü doktorun önerisine uyarak aletini yoklayıp, yerinde durup durmadığına baktıktan sonra, Dr. Boyd'un konuşmasını beğenip beğenmediğimi sordu, bendeniz (Kral İkinci Sigmund !) 'iyi oğlandır Boyd', deyince de şaşırmış göründü. Bunun üzerine nazik parmak uçlarımı silmekte bulunduğum tuvalet kağıdını gereken deliğe attım, lobiye doğru seyirttim. Dirseklerimi pervasızca resepsiyona dayayarak, Mr. Potts'a karımın telefon edip etmediğini sordum, hem ilave yatak işinden ne haberdi? Karımın telefon etmediğini söyledi (ah, tabii, ölüydü karım), kalmaya karar verirsek ilave yatağın yarın odamıza yerleştirilebileceğini bildirdi. 'Avcılar Salonu' adlı başka bir odadan bahçıvanlık sorunlarını -yoksa Sonsuzluk muydu?- tartışan seslerin yankısı geliyordu. İçinde şirin küçük masalarla üzeri içkilerle dolu 'Böğürtlen Salonu'ysa ışığa boğulmuştu, konukları ağırlamakla görevli bir hanım (buzlu cam gülümsemeli, Charlotte ağzıyla konuşan yorgun gözüküşlü bir kadın) dışında başka kimsecikler yoktu. Beni görünce süzülürcesine yanıma geldi, Mr. Braddock olup olmadığımı sordu, çünkü eğer Mr. Braddock'sam Miss 'Sakal' beni arıyormuş da... 'Bir kadına konacak ad mı bu,' dedim, yürüdüm gittim.</p>

  <p class="calibre_3">Gökkuşağı rengi kanım kalbimde dolanıyordu. Lolita'ya dokuz buçuğa kadar izin... Yeniden lobiye döndüm. Bir değişiklik olmuştu; çiçek desenli ya da kara kumaştan elbiseler içinde bir avuç insan şurada burada öbekler oluşturmuş, ayakta duruyorlardı. O sırada cinler mi periler mi işe karıştı, ne oldu bilmiyorum, tam Lolita yaşında, üzerinde Lolita'nın elbisesinin bembeyaz kumaştan biçilmişi, kara saçlarında beyaz kurdele taşıyan güzel mi güzel bir çocuk ilişti gözüme. Yok, güzel değildi, ama supericiğiydi işte. Bir an için, fildişi beyazlığındaki bacaklarıyla, ak zambakları andıran ensesi, esmerli-pembeli al al yanaklarıyla, ağzıbozuk Lolita'ya duyduğum, omuriliğimi titreterek içime dolan arzunun sedasına bir karşı - ses oluşturdu, içim bir tuhaf oldu. Solgun benizli çocuk, bakışlarımı farketmişti (gelişigüzel, gözlerimin içi gülerek bakmıştım); ne kadar da utangaçtı, yüzü allak bullak oldu, gözlerini devirip elini yanağına bastırdı, eteklerini çekiştirdi, sonra kıpır kıpır, cılız kürek kemiklerini yüzüme çevirerek inek kılıklı anasıyla konuşma numarasına girişti.</p>

  <p class="calibre_3">Gürültülü lobiden çıktım, dışarıda beyaza boyalı basamakların üzerinde durdum. Çıtırtılar, tıkırtılarla dolu kara, süngersi gecenin içinde lamba fanuslarının çevresinde dönüp durarak ışıkla pudralanmış gibi görünen yüzlerce pervaneye baktım. Bütün yapacağım -bütün yapmaya cesaret edeceğim- bu pervaneler kadar minicik, önemsiz olacaktı...</p>

  <p class="calibre_3">Birden, yanı başımda karanlıkta sütunlu verandanın üzerindeki iskemlesinde oturan birini farkettim. İskemlede oturanı göremiyordum ama önce vida gevşetilmesine benzer bir ses, sonra temkinli bir gürültü, sonra gene aynı vidanın eski yerine takılıp usul usul sıkıştırılmasına benzer bir son-ses ele verdi. Çekip gitmek üzereydim ki, adam bana seslendi;&nbsp;</p>

  <p class="calibre_3">'Nereden buldun o kızı söyle bakalım?'</p>

  <p class="calibre_3">'Özür dilerim, anlayamadım?'</p>

  <p class="calibre_3">'Havalar ısınıyor dedim.'</p>

  <p class="calibre_3">'Evet, öyle görünüyor.'</p>

  <p class="calibre_3">'O bebecik kim?'</p>

  <p class="calibre_3">'Kızım.'</p>

  <p class="calibre_3">'Atma - kızın değil.'</p>

  <p class="calibre_3">'Anlayamadım?'</p>

  <p class="calibre_3">'Temmuz ayı da amma sıcak geçti dedim. Anası nerede?'</p>

  <p class="calibre_3">'Öldü.'</p>

  <p class="calibre_3">'Anlıyorum. Özür dilerim. Ha, aklıma gelmişken - ikinizi yarın yemeğe davet etsem. Bu felaket kalabalık çekip gitmiş olur yarına kadar.'</p>

  <p class="calibre_3">'O zamana kadar biz de gitmiş olacağız, iyi geceler.'</p>

  <p class="calibre_3">'Özür dilerim. İyice sarhoşum. İyi geceler. Senin yavrucağın bol bol uyuması gerek. Acemlerin dediği gibi - 'bir güldür uyku!' 'Sigara?'</p>

  <p class="calibre_3">'Şimdi içmem.'</p>

  <p class="calibre_3">Bir kibrit çaktı, ama ya o sarhoştu ya da rüzgar kafayı bulmuştu, öyle ki alev bizimkini değil, bu tür otellerde ömür tüketen müşterilerden birini, beyaz sallanır koltuğuna uzanmış çok yaşlı bir adamı aydınlattı. Hiçbirimiz bir şey söylemedik, karanlık döndü geldi. Sonra eski toprağın öksürdüğünü, ağzından bir miktar mezarlık balgam çıkardığını işittim.</p>

  <p class="calibre_3">Verandadan ayrıldım. Hepsi hepsi yarım saat geçmişti. Keşke bir kadeh bir şey isteseydim. Yorgunluk belirtileri göstermeye başlamıştım. Sızım sızım sızlayan keman telleri varsa ben o tellerden biriyidim işte. Ama acele edermiş görünmek uygun düşmeyecekti. Lobinin bir köşesinde ayakta duran bir küme insanın arasından geçmeye çalışıyordum ki, gözleri kör eden bir ışık çaktı, söndü. Sırıtkan Mr. Braddock, orkidelerle bezeli iki ev hanımı, beyazlı küçük kız ve büyük olasılıkla gelin beyazı elbiseli küçük kızla büyülenmiş gibi duran din görevlisi arasından kendine yol açmaya çalışan Humbert Humbert'in gıcırdayan dişleri ölümsüzleştirilmişti. Tabii kasaba gazetelerinin sayfalarına yazılıp, basılanlara ne kadar ölümsüz denilebilirse... Asansörün yanına cıvıltılı bir kalabalık toplaşmıştı.&nbsp;<span style="text-indent: 2em; font-size: 1em; line-height: 1.2;">Merdivenlere yöneldim, 342 hemen yangın merdiveninin oradaydı. Hala, dönüp - ama anahtar kilide girmişti bir kere, artık odadaydım.</span></p>

  <p class="calibre_7" id="filepos337440"><span class="calibre1"><span class="bold">29</span></span></p>

  <p class="calibre_6">Banyonun ışığı yanıyordu, kapısı aralıktı. Ayrıca jaluzilerin arasından dışarıdaki sokak lambalarının hortlaksı ışığı sızıyor, aşağıdaki manzarayı gözler önüne seriyordu.&nbsp;</p>

  <p class="calibre_3">Lolitam eski geceliklerinden birini giymiş yatağın ortasında sırtı bana dönük olarak yatıyordu.&nbsp;<span style="text-indent: 2em; font-size: 1em; line-height: 1.2;">Belli belirsiz örtülmüş bedeniyle çıplak kol ve bacakları bir 'z' oluşturacak biçimde kıvrılmıştı. Her iki yastığı da dağınık kara saçlarının altına yerleştirmişti. Şakaklarının üzerinden soluk bir ışık şeridi geçiyordu.&nbsp;</span><span style="text-indent: 2em; font-size: 1em; line-height: 1.2;">Filmlerde bazan iki sahne arasındaki değişme gösterilmez de her şeyin hızla olup bittiği sezdirilmeye çalışılır ya, ben de sanki aynı hızla elbiselerimi çıkarmış, pijamalarımı giymiş, dizimi yatağın kenarına dayamıştım ki Lolita başını çevirdi, gölgeler arasından baktı bana.</span></p>

  <p class="calibre_3">İşte bunu hiç hesaba katmamıştı yabancı. Bütün o hapçılık oyunu (laf aramızda, oldukça da sevimsiz bir oyundu) top atsalar uyanmayacak kadar derin bir uykuya dalması içindi, ama Lolita karşımda gözlerini dikmiş bana bakıyor, dili dolaşarak 'Barbara' diye çağırıyordu beni. 'Barbara', üzerinde kendisine oldukça dar gelen Humbert'in pijamalarıyla, uykulu uykulu söylenen küçüğün başucunda kıpırdamadan kalakalmıştı. Dolly çaresiz bir iç çekişiyle döndü, eski pozisyonunda yatmaya devam etti. En azından iki dakika kadar eşiği atlayayım mı atlamayayım mı bilemedim; kırk yıl kadar önce, evde kendi eliyle diktiği paraşütle Eyfel Kulesi'nden atlamaya kalkışan terzi gibi hissediyordum kendimi. Usul usul soluk alışı, uyumakta olan birinin soluk alıp verişiydi. Sonunda yatağın benim tarafıma gelen dar bölümüne uzandım, buz gibi ayak topuklarının güneyine düşen bölgeye toplanmış duran yatak örtülerinden kurtarabildiğim kadarını çektim, örttüm üzerime. O anda Lolita başını kaldırdı ve aval aval suratıma baktı.</p>

  <p class="calibre_3">Sonraları, eksik olmasın, bir eczacıdan, elimdeki mor hapların, o köklü ve soylu uyku hapları familyasına dahil bile olmadığını öğrendim; olsa olsa elindekinin güçlü bir uyku ilacı olduğuna inanan sinir hastalarını uyutabilirmiş - hem cin gibi hem de feleğin çemberinden geçmiş bir supericiğini uzun süre uyutacak bir sakinleştirici olmaktan çok uzakmış. Ramsdale'deki doktor şarlatanın biri miydi yoksa ihtiyar tilkinin teki mi, farketmiyordu artık, hala da farketmiyor. Önemli olan aldatılmış olmamdı.&nbsp;<span style="text-indent: 2em; font-size: 1em; line-height: 1.2;">Lolita yeniden gözlerini açtığında, gecenin ileri saatlerinde yeniden etkisini göstersin ya da göstermesin, elimdeki hapların güvenilir olmaktan çok uzak olduğunu anlamış bulunuyordum. Başını tekrar yavaşça öte yana çevirdi, yarısından fazlasını kaplamakta olduğu yastığa gömdü. Hala kararsızlığın eşiğinde durmuş bekliyor, dağınık saçlarına, supericiği cildinin ışıltılarına, belli belirsiz görünen omzunun yarısıyla kalçasının yarısına bakıyordum. Soluk alıp verişinden uykusunun derinliğini kestirmeye çalışıyordum.&nbsp;</span><span style="text-indent: 2em; font-size: 1em; line-height: 1.2;">Aradan bir süre geçti, kıpırtı yoktu, belki bu çıldırtıcı güzellikte ışıltıya biraz daha sokulabilirdim. Ne var ki ılıklığını daha şöyle dışarıdan yoklamaya başlamıştım ki soluk alıp verişi durdu. Küçük Dolores'in cin gibi uyanık olduğu, alçak bedenimin herhangi bir noktasının bedenine sürünmesi halinde çığlık çığlığa haykıracağı yolunda sevimsiz bir duyguya kapılmıştım. Hayır, hayır sevgili okuyucu; kitabımın aşırı temkinli, hasta duyarlıklı, yufka yürekli kahramanından ne kadar yaka silkiyor olursan ol bu önemli sayfaları atlayamazsın. Bir düşün beni, o günkü halimi düşün; sen beni düşünmezsen varolamam ki ben -kendi günahkarlığının ormanlarında tir tir titreyen içimdeki o ceylanı düşün- hatta istersen gel, biraz da bıyık altından gülelim seninle. Ne çıkar sırıtmaktan? Örneğin (az kaldı 'örneğin mesela' yazacaktım) başımı koyacak yastığım yoktu, tam o sırada bütün bu rahatsızlıklarıma bir de mide yanması (Tanrım, bir de Fransız usulü demezler mi şu kızarmış patateslere!) eklenmez mi?&nbsp;</span></p>

  <p class="calibre_3"><span style="text-indent: 2em; font-size: 1em; line-height: 1.2;">Yine uykuya dalmıştı supericiğim, ama ben hala büyülü beldelere doğru yola çıkmaya cesaret edemiyordum. Uyuyan Küçük Güzel'le Gülünç aşık tablosu. Yarın, anasını kütük gibi uyutan o haplardan avuç avuç içirmezsem eğer! Arabanın ehliyet gözünde miydi, yoksa yol çantamda mı? Tam bir saat sonra sürüne sürüne yeniden mi gelseydim yanına? Supericiklerinin vücut ısılarıyla uğraşan bilim dalı kesinlik ister. Elimi sürdüğüm andan başlayarak bir an içinde deli gibi çırpınmaya başlardı. Oysa milimetrenin onda biri kadar aralıklarla yaklaşsam on saniye vaktim olur ki, bu da... Bekleyelim.</span></p>

  <p class="calibre_3">Amerikan otellerinden daha gürültülü bir yer olamaz. Ayrıca unutmayın ki burası sessiz, sakin, eski moda bir ocak başı, bir dinlenme evi olma iddiasındaydı; 'keyifli yaşam' filan var ya, öyle işte... Asansörün kapısı beynimin yirmi yarda kadar ötesinde gürültüyle kapanınca bu ses sanki sol şakağımda patlıyormuş gibi oluyor, bunu asansörün kendisinin değişik iniş çıkış evrelerindeki çarpma ve gümbürdeme sesleri izliyor, bunlar geceyarısından çok sonraya kadar sürüp gidiyordu. Arada bir sol kulağımın doğusuna (bedenimin günahkar yanını yatak arkadaşımın sisler arasından seçilen kalçalarına değdirmeye cesaret edemeyerek uzanmış, sırtüstü yatıyordum) düşen koridor yersiz haykırışların neşeli yankısıyla çınlıyor, sonra bu haykırışlar iyi geceler dileklerinin hayhuyunda son buluyordu. Bu da sona erince, beyinciğimin tam kuzeyine düşen tuvalet, nöbeti devralıyordu. Dobra dobra, girişken, gırtlağı güçlü mü güçlü bir tuvaletti, defalarca da kullanılıyordu. Gurultusu, hırıltısı ve bunları izleyen sifona su doldurma sesleri arkama düşen duvarı sarsıyordu. Bu da bitince güney yakasındaki birinin abartılı bir illete yakalanacağı tuttu, bir yandan içkisini yuvarlıyor bir yandanda ciğerlerini paralarcasına öksürüyordu. Ardından da, aynı adamın tam bizim banyonun altında düşen yerdeki tuvaleti tam bir Niyagara Şelalesi gibi çağlamaya başlamaz mı?! Sonunda bütün çağlayanlar durulup da, 'sihirli avcılar' deliksiz bir uykuya vardığında bu kez de uykusuzluğumun pencereleri altında uzanıp giden yollarda, uyanıklığımın batısına düşen yerde, iki yanında koca koca ağaçlar dizili o görkemli, saygın, ulu, seçkin caddede ıslak, rüzgarlı gecenin içinden kükremelerle geçip giden dev kamyonların körolası hayaletleri kol gezmeye başlamaz mı?</p>

  <p class="calibre_3">Öte yandan on beş santim ötemde, alev alev tutuşan bedenimin biraz açığında buğulu, sisli Lolita'm yatıp durmaz mı? Kıpırtısız geçen uzun mu uzun bir gece nöbetinden sonra ahtapot kollarım yeniden ona doğru uzandı, bu kez somyanın gıcırtısı onu uyandırmamıştı. Açgözlü koca bedenimle o kadar yakınına sokulmuştum ki, çıplak omuzlarının kokusunu sıcak bir soluk gibi yanağımda hissediyordum. Birden kalktı, derin bir soluk aldı; kayıklar hakkında çabuk çabuk deli gibi bir şeyler mırıldandı, yatak örtüsünü çekiştirip yeniden koyu, karanlık, toy bir kendini unutuşun içine gömüldü. Ay vardı, uykusu kumraldı; uykunun bereketli sularına dalıp çırpınmaya başlamıştı artık, birden kolunu attı, suratımın tam ortasına çarptı. Bir an için yakaladım onu. &nbsp;<span style="text-indent: 2em; font-size: 1em; line-height: 1.2;">Kucaklayışımın gölgesinden sıyrıldı; bunu bilinçle, tiksintiyle, beni sevmediği için değil sadece dinlenmesinin doğallığı içindeki bir çocuğun aldırışsız mırıltılarıyla yapıyordu. Durum gene değişmemişti; Lolita kıvrak sırtını Humbert'e dönmüş, Humbertse başını eline dayamış yatıyor, arzuyla, mide yanmasıyla alev alev tutuşuyordu.</span></p>

  <p class="calibre_3"><span style="text-indent: 2em; font-size: 1em; line-height: 1.2;">Sonunda mide yanması öyle dayanılmaz bir hal aldı ki, kalkıp bir bardak su içmek üzere banyoya gittim.&nbsp;</span><span style="text-indent: 2em; font-size: 1em; line-height: 1.2;">İçine turp doğranmış süt dışında bu gibi durumlarda bildiğim en iyi ilaçtır bu. Odanın soluk şeritlerle çizgilenmiş tuhaf yoğunluğuna geri döndüğümde. Lolita'nın mobilyalar üzerinde değişik biçimlerde donup kalmış gibi duran eski ve yeni elbiseleri boşlukta süzülüyor gibiydiler. Yaramaz kızım doğrulmuş, ayık bir sesle su istediğini bildiriyordu. Katı, soğuk kağıttan bardağı elinin gölgesiyle aldı, kirpiklerini bardağa doğru indirip içindeki suyu mideye gönderdi. Sonra en şehvetli okşamalardan daha çekici çocuksu bir hareketle geldi, ıslak dudaklarını omuzuma sildi. Yeniden yastıklara gömüldü, (neyse ki suyunu içerken kendi yastığımı çekip almıştım) hemende uykuyu daldı.</span></p>

  <p class="calibre_3">Uyku hapından bir porsiyon daha vermeye cesaret edememiştim, kaldı ki birinci porsiyonun onu deliksiz bir uykuya daldıracağı yolunda hala umut besliyordum. Ona yaklaşmaya koyuldum, her türlü hayal kırıklığı kabulümdü artık; kendimi tutsam iyi olurdu ama tutacak halde değildim ki. Saçının kokusu yastığıma sinmişti. Biraz daha yaklaştım, ha kıpırdandı, ha kıpırdanacak kah duruyor kah geri kaçıyordum. O Harikalar Ülkesi'nden yayılan esinti akıl bırakmamıştı ki bende, düşüncelerim eğik harflerle yazılmış gibiydi, o esintinin hayaleti bile onları yansıtan yüzeyde kırışmalara yol açabiliyordu sanki. Zaman zaman bilincim yönünü şaşırıyor, bedenim boşluğa doğru kayıp uykuya dalarmış gibi oluyor, sonra yeniden uyanıyordum; bir ya da iki kere kendimi hüzünlü bir horlamaya kaptırıp gittiğimin farkına vardım. Sevecenlik sisleri özlem tepelerini sarıp sarmalıyordu. Ara sıra, çok geçmeden sihirli avın sihirli avcının avucuna düşeceğini düşünüyor, kalçalarının uzak, harika bir kumsalın yumuşak kumları içinden yavaş yavaş bana doğru ilerlediği yolunda bir kuruntuya kapılıyordum. Sonra birden mahmur gamzeleri uykuda kıpırdanıveriyor, benden her zamankinden daha uzakta olduğunu anlıyordum.</p>

  <p class="calibre_3">Şimdi anılarda kalan o gecenin titreyişleri, elyordamları üzerinde böyle uzun uzadıya durmamın tek nedeni acımasız bir alçak olmadığımı, olamayacağımı, olmuş olamayacağımı kanıtlamaktaki kararlılığımdır. Sürüne sürüne geçtiğim o nazlı, o hülyalı beldeler cürmün fırsat kolladığı yerler değil, şairlerin yadigarı olan topraklardı. Hedefime bir ulaşsam, vuslatım sonsuz bir sevecenlikle dolup taşacak, içimde Lolita'mın uyanıkken hararetini bile farketmeyeceği alevler tutuşacaktı. Bir yandan da iyiden iyiye sersemlese de ondan bir tadımlık baldan fazlasını alabilsem; diyordum. İşte böyle yaklaşık varsayımlarda bulunarak, Lolita'mı gözbebeklerine vuran ay ışıklarına ya da yumuşacık, tüylü çiçekler açan bir çalılığa çeviren bir görüş bozukluğunun pençesinde kıvranarak düşümde bazen uyandığımı, bazen oturup beklediğimi görüyordum.</p>

  <p class="calibre_3">Sabahın ilk saatlerine doğru otel gecesinin kıpırtısı, huzursuzluğu dindi, uykuya daldı. Sonra saat dört sıralarında koridordaki tuvalet gene çağıldadı, bunu tuvalet kapısının gürültüyle kapanması izledi. Saat beşi biraz geçe avludan mı, park yerinden mi geldiği belli olmayan bir tirat bir durup bir başlayarak çevreyi çınlatmaya koyuldu. Tam anlamıyla bir tirat da sayılmazdı, çünkü konuşan her kimse ikide bir durup (böyle olduğunu varsayıyordum) ötekinin söylediklerini dinliyor ama öteki ses bana ulaşmadığından olacak kulağıma çalınan bölümden bir anlam çıkmıyordu. Ne var ki konuşanın vurgularındaki kararlılık şafağın sökmesine katkıda bulundu; oda çoktan leylak rengi-boz bir ışıkla dolmuştu. Birçok çalışkan tuvalet birbiri ardınca işlemeye, asansör takırtılar, tukurtular, ağlamalar, inlemeler içinde çalışıp erkencileri aşağıya ve yukarıya taşımaya başladı. Birkaç dakika boyunca sefil bir mahmurluktan baş alıp da gözlerimi açamadım; Charlotte suyu yeşilimsi bir akvaryumda yüzen denizkızı olarak göründü gözüme. Koridorda Dr. Boyd ağzından bal damlayarak birine iyi sabahlar diledi, ağaçlarda kuşlar cıvıldaşıyordu, Lolita birden esnedi.&nbsp;</p>

  <p class="calibre_3">Jüri üyesi saygıdeğer, soğuk bayanlar!&nbsp;<span style="text-indent: 2em; font-size: 1em; line-height: 1.2;">Dolores Haze'e gönlümden geçenleri ancak aylar, belki de yıllar sonra açabileceğimi düşünüyordum. Ne var ki altıda uyandı, altı on beşte sarmaş dolaştık. Size garip bir şey söyleyeyim mi, beni baştan çıkaran o oldu.</span></p>

  <p class="calibre_3">Sabahın ilk esnemesini duyduğumda, uyuyan yakışıklı prens numarasına başvurdum. Nasıl davranmam gerektiğini bilemiyordum. Beni ayrı bir yatakta değil de yanı başında bulunca çok şaşıracak mıydı? Eşyalarını toplayıp banyoya kaçacak, arkasından kapıyı mı kilitleyecekti? Hemen Ramsdale'e, annesinin yanı başına mı dönmek, yoksa kampa geri mi götürülmek isteyecekti? Ama benim Lo'cuğum kafadar kızdı.&nbsp;<span style="text-indent: 2em; font-size: 1em; line-height: 1.2;">Bakışlarının üzerimde gezindiğini hissediyordum. Sonunda o güzel gülüşüyle kıkırdamaya başladığında, gözlerinin içinin güldüğünü adım gibi biliyordum. Yatakta dönerek benim tarafıma yanaştı, ılık kumral saçları köprücük kemiğini örttü. Pek de başarılı olmayan bir uyanma taklidi yaptım. Ses çıkarmadan yatıyorduk.&nbsp;</span><span style="text-indent: 2em; font-size: 1em; line-height: 1.2;">Saçlarını usul usul okşadım, yavaşça öpüştük. Öperken diliyle ağzını yoklayıp içinde kelebekler gibi uçuştuğunu görünce aklım yerinden çıkacak gibi oldu. Küçük yaşta sevici bir veletten almıştı derslerini. Bu numaraları Charlie falan öğretmiş olamazdı. Ağzımın payıyla birlikte dersimi de alıp almadığımı anlamak istercesine geri çekildi, gözlerini üzerimde gezdirdi. Şakaklarını al basmış, dolgun alt dudağı pırıl pırıl parlıyordu, sonum gelmişti artık. Sonra birdenbire gürültülü bir neşeyle (supericiklerinin en büyük özelliği) ağzını kulağıma dayadı; uzun bir süre aklım kulağıma boşalan ateşli sağanağı tek tek sözcükler halinde kavramaktan aciz kaldı. Bir kahkaha daha atıp, eliyle saçlarını geriye çekti, bir daha denemeye girişti; önerdiği şeyin ne olduğunu anladığımda hiçbir şeyin yasak olmadığı yepyeni, gıcır gıcır, inanılmaz bir düşler dünyasına ayak basmış olmanın garip bilinciyle doldu içim. Charlie'yle oynadığı oyunun ne olduğunu bilmediğimi söyledim. 'Yani hiç mi ?', yüzünün çizgileri tiksinti dolu bir inançsızlık ifadesi aldı. 'Sen hiç-?' diye söze başladı yeniden. Ağzımla biraz okşayıp gıdıklayarak zaman kazandım. 'Çek arabanı, anladın mı?' dedi, burnunu çeke çeke ağlamaya başladı, esmer omuzlarını dudaklarımın dokunuşundan çekti kurtardı. (Gariptir, dudaklarını öpmek ya da düpedüz sevişmek dışında bütün öpme ve okşamalarımı ya 'aptal romantiklik' ya da 'anormallik' olarak nitelendiriyordu - uzun zaman da kendini alamadı bundan).</span></p>

  <p class="calibre_3">'Yani,' diye üsteledi, üstüme çıkıp diz çökmüştü, 'çocukken hiç yapmadığını mı söylemek istiyorsun?'</p>

  <p class="calibre_3">'Hiç,' dedim. Yalan da değil.</p>

  <p class="calibre_3">'Peki,' dedi Lolita, 'şimdi yapmaya başla bakalım.'</p>

  <p class="calibre_3">Lolita'nın 'yapmak' fiiliyle ne demek istediğini uzun uzun anlatarak mürekkep yalamış okuyucularımı sıkmak amacında değilim. Yalnız şu kadarını söyleyeyim ki çağdaş eğitim sisteminin, gençliğin benimsediği davranış biçimlerinin, kamp ateşi zırvaları ve benzerlerinin umarsızca kirlettiği bu güzel, bu bedeni yeni yeni biçimlenmeye başlayan genç kızda çekingenliğin zerresi yoktu. Sevişme meselesini yetişkinlere yabancı bir dünyanın, gençlerin dünyasının hırsızlama zevklerinden biri olarak görüyordu. Yetişkinlerin soyu sürdürmek üzere giriştikleri çabalar vız geliyordu ona. Küçük Lo hayat kaynağımla benimle bağlantısı olmayan bir aletmişçesine harıl harıl, büyük bir ciddiyetle oynuyordu. Afacan bir velet olduğunu göstererek beni etkilemek isterken, bir oğlan çocuğunun hayat kaynağıyla benimki arasındaki farkı gözden kaçırıyordu. Sadece gururum pes etmeme engel oluyordu. Köşeye kısılmış kalmıştım, aptal numarası yaptım, bıraktım kendimde dayanma gücü bulabildiğim sürece istediğini yapsın. Neyse, asıl söylemek istediğim bunlar değil; 'seks' dedikleri şeyle hiç mi hiç ilgili değilim. Bu hayvanca ayrıntıları gözünün önünde canlandırmak iş değil. Aklımı çelen daha esaslı bir çaba var ki o da supericiklerinin tehlikeleri konusunda belirleyici bir şeyler söyleyebilmek.</p>

  <p class="calibre_7" id="filepos355209"><span class="calibre1"><span class="bold">30</span></span></p>

  <p class="calibre_6">Adımlarımı dikkatli atmam gerekiyor. Fısıldayarak konuşmalıyım. Sen içi geçmiş cinayet haberleri yazarı, sen asık suratlı moruk mübaşir, yıllarca o okul kavşağında durduktan sonra şimdi ömür boyu yalnızlığa mahkum olan sen polis eskisi, oğlan çocuklarına yüksek sesle kitap okutan sen zavallı emekli! Sizin gibi heriflerin Lolita'ya deli gibi aşık olması yakışık almaz değil mi - alır mı söyleyin! Ressam olsaydım, 'Sihirli Avcılar'ın müdüriyeti de bir yaz günü aklını kaçırarak bana yemek odasının duvarlarını gönlümün dilediğince resimleme görevini verseydi, resmedeceklerimin birkaç tanesini sayayım:</p>

  <p class="calibre_3">Bir göl çizerdim. Ateş çiçekleriyle bezeli bir çardak olurdu. Doğa görüntüleri - cennet kuşunu kovalayan kaplan, derisi yüzülmüş bir yavru domuzu olduğu gibi yutan bir yılan olurdu. Yüzünde büyük bir acı ifadesi taşıyan ama avuçlarının çukurluğuyla giriştiği okşayışlar yüzündeki acıyı yalanlayan bir sultan, yuvarlak, güzel kalçalı küçük bir esir çocuğa sumermerinden bir sütuna tırmanmakta yardım ediyor olurdu. Müzik otomatlarının yan taraflarında yanıp sönen, aşağı yukarı hareket eden, ışıltılı testisleri andıran parlak lambacıklardan olurdu. Ara yaş kızlar grubunun bütün kamp etkinliklerini çizerdim. Kano yarışı, kamp dansları, göl kenarında güneşte saç tarama sahneleri, sayfiyede bir pazar gününü çizerdim. Gittikçe büyüyen çemberlerle halelenmiş gölde yiten, gözden uzaklaşan ateş kırmızısı bir opal, bir yürek atışı daha, son bir renk darbesi -ciyak kırmızı, sızım sızım sızlayan pembe- bir iç çekişi, acıyla irkilen bir çocuk.</p>

  <p class="calibre_7" id="filepos357103"><span class="calibre1"><span class="bold">31</span></span></p>

  <p class="calibre_6">Bunları şu anda içinde bulunduğum sonsuz acıları yeni baştan yaşamak üzere anlatıyor değilim. O garip, korkunç, delirtici dünyanın, supericiklerine duyulan aşkın dünyasının kaçta kaçı cennettir, kaçta kaçı cehennem, onu belirlemek istiyorum sadece. Güzellikle yırtıcılığın örtüştüğü bir nokta var; bu sınır çizgisini saptamak bütün dileğim, ama bir türlü yapamıyorum. Neden?&nbsp;</p>

  <p class="calibre_3">Kızların on iki yaşında evlenmelerine izin veren. Roma Hukukunun yasa maddelerinden biri, kilise tarafından da benimsenmiş olup bugün Birleşik Devletler'in bazı eyaletlerinde de üstü örtülü biçimde geçerliliğini korumaktadır. Hele on beşinde evlenmek her ülkede yasaldır. Demek ki her iki yarımkürede de, yörenin rahibince kutsanıp iyice kafayı çeken kırklık bir hergele terden sırılsıklam olmuş damatlıklarını çıkardığı gibi kılıcını dibine kadar terütaze eşinin kınına sokuverse bunda aykırı bir yan olmayacaktır. 'St. Louis, Chicago ve Cincinatti'ninki gibi kanı kızıştıran iklimlerde (deniyor hapishane kitaplığındaki eski bir dergide) kız çocukları on iki yaşının sonlarına doğru cinsel gelişmelerini tamamlarlar.' Dolores Haze iklimi 'kanı kızıştıran' Cincinatti'den ancak otuz üç kilometre ötede dünyaya gelmişti. Sadece doğanın takipçisiyim ben. Doğa'nın sadık köpeği... O zaman bu karabasan duygusunu neden bir türlü atamıyorum üzerimden? Onun goncasını mı zedeledim sanki? Jürinin duyarlı üyeleri, sayın hanımlar, ben ilk sevgilisi bile değildim ki.</p>

  <p class="calibre_7" id="filepos358809"><span class="calibre1"><span class="bold">32</span></span></p>

  <p class="calibre_6">Bana nasıl kirletildiğini anlattı. Tatsız, un gibi muzlar, buruşuk şeftaliler, ağzınıza yaraşır kızarmış patatesler yiyorduk; Küçüğüm bana her şeyi anlattı. Belli bir mantık sırası tutturmadan ağzına geldiği gibi söylüyor, bir yandan da matrak ağız hareketleri katıyordu konuşmasına. Sanırım daha önce de sözünü etmiştim, özellikle 'öff!' diye bağırıp suratını buruşturması dikkatimi çekmişti.&nbsp;<span style="text-indent: 2em; font-size: 1em; line-height: 1.2;">Ağzını pelte gibi yana çarpıtıyor, gözlerini komik bir tiksinti numarasıyla deviriyor, buna bir uysallık, sanki karşısındakine toyluğunu, kusurlarını bağışlatmak istermişçesine bir yüz ifadesi de ekleniyordu.</span></p>

  <p class="calibre_3">İnanılmaz hikayesine, geçen yaz gittiği, kendi deyimiyle 'çok seçkin' bir kampta aynı çadırı paylaştığı arkadaşından söz ederek girişti. Bu çadır arkadaşı ('azılı mı azılı bir tip', 'yarı çatlak' ama 'kafadar' bir kız) ona çeşitli konularda yol yordam öğretmişti. Sadık Lo önce kızın adını vermek istemedi.</p>

  <p class="calibre_3">'Grace Angel miydi?' diye sordum.</p>

  <p class="calibre_3">Başını salladı, hayır değildi, kalantor birinin kızıydı. Babası-&nbsp;</p>

  <p class="calibre_3">'Peki Rose Carmine mi?'</p>

  <p class="calibre_3">'Yok canım, olur mu hiç. Babası-.'</p>

  <p class="calibre_3">'Agnes Sheridan olmasın?'</p>

  <p class="calibre_3">Yutkundu, başını hayır anlamında salladı, sonra dikkatle bana baktı.</p>

  <p class="calibre_3">'Buraya bak, bütün bu kızları nereden tanıyorsun sen?'&nbsp;</p>

  <p class="calibre_3">Açıkladım.</p>

  <p class="calibre_3">'Peki,' dedi. 'O okuldaki takımdan bazıları oldukça felakettir ama hiçbiri de bu kız kadar değil, ille de bilmek istiyorsan söyleyeyim, adı Elizabeth Talbot'tı, çok esaslı bir özel okula gidiyor şimdi, babası da bir şirketin yöneticisi.'</p>

  <p class="calibre_3">Tuhaf bir irkilmeyle zavallı Charlotte'un arkadaş toplantılarında, 'bizim kız geçen yaz Talbot'ların kızıyla aynı izci grubundaydı...' türünden süslü sözleri ne kadar sık araya sokuşturduğunu düşündüm.</p>

  <p class="calibre_3">Annesinin bu sevicilik çeşnisinden haberi olup olmadığını öğrenmek istedim.</p>

  <p class="calibre_3">'Deli misin, tabii yok,' diye soluklandı Lo, eli ayağı kesilmişti. Numaradan ürkmüş de sonradan rahatlamış gibi yaptı, gene numaradan titreyen elini göğsüne bastırdı.</p>

  <p class="calibre_3">Ne var ki, beni daha çok karşı cinsle olan ilişkileri ilgilendiriyordu. On bir yaşında, Orta Batı'dan Ramsdale'e taşındıklarında orta ikiye başlamıştı, 'iyice felaket' derken ne demek istiyordu.</p>

  <p class="calibre_3">Şunu demek istiyordu; Miranda'ların ikizleri yıllardır aynı yatağı paylaşıyorlardı, okulun en aptal oğlanı olan Donald, Scott amcasının garajında Hazel Smith'le 'yapmıştı', okulun en zeki oğlanı olan Kenneth Knight ise eline nerede ve ne zaman fırsat geçerse açıp gösterirdi, hem-&nbsp;</p>

  <p class="calibre_3">'Q. Kampına dönelim,' dedim. Der demez de her şeyi aldım ağzından.</p>

  <p class="calibre_3">Lo'dan iki yaş büyük olan kampın en iyi yüzücüsü iriyarı, sarışın Barbara Burke'ün sadece Lo'yla paylaştığı çok; özel bir kanosu vardı. 'Çünkü ondan başka Söğüt Adası'na kadar yüzebilen tek kız bendim.' (bir tür yüzme yarışması herhalde). Temmuz boyunca her sabah -dikkatini çekerim sevgili okuyucu Allah'ın her sabahı- kamp müdiresinin on üç yaşındaki oğlu Charlie Holmes, Barbara ve Lo'ya kanoyu Onyx ya da Enyx Gölü'ne (koruluktaki iki küçük göl) çekmekte yardımcı oluyordu. Charlie, zararsız, ihtiyar, sağır mı sağır bir hademeyle, çiftçilerin adeti olduğu üzere kamptakilere arasıra yumurta satan külüstür Ford arabalı bir çiftçi dışında birkaç kilometrelik bir çevre içindeki tek erkek yaratıktı. Ah sevgili okuyucu, her sabah bu üç çocuk gençliğin, çiyin, kuş cıvıltılarının belirtileriyle dolup taşan bu güzel, bu masum ormandan kestirme bir yol bularak ilerliyorlar ve bir noktada, sereserpe bir çalılığın orada Barbara'yla oğlan Lo'yu gözcü dikerek, başka bir çalılığın arkasında çiftleşiyorlardı!</p>

  <p class="calibre_3">Önceleri 'deneyip neye benzediğini görmeyi' reddetti, ama merak ve arkadaşlık ağır bastı. Çok geçmeden Barbara'yla Lo suskun, somurtkan, kaba fakat yorulmak bilmez Charlie'yle sırayla yapmaya başladılar. Çiğ bir havuç ne kadar çekiciyse Charlie de ancak o kadar çekiciydi işte, ne varki harika bir prezervatif koleksiyonuna sahip bulunmaktaydı. Prezervatiflerini, yakınlarındaki kalabalık bir sanayi kasabasıyla aynı adı taşıyan Doruk Gölü'ne sarkıtıyor, gerektikçe oradan çekip alıyordu. Olayı 'gırgır' bulduğunu, 'cilde iyi geldiğini' söylemesi dışında, Lolita'nın Charlie'nin zekasıyla davranışlarından, sadece küçümsemeyle söz ettiğini duymak içime su serpmişti. O alçak muzurun Lolita'cığımı kızıştırdığı da söylenemezdi. Aslına bakılırsa, 'gırgır' bir yana oğlanın pek bir şey becerebildiğini de sanmıyorum.</p>

  <p class="calibre_3">O sırada saat onu bulmuştu. Şehvet dalgalarının kabarmasıyla birlikte boz renkli, eserekli bir günün elle tutulur iç karartıcılığıyla işbirliği eden külrengi, berbat bir duygu geldi yerleşti, içime, şakaklarım da zonklamaya başladı. Esmer, narin, çıplak Locuğum dar beyaz kalçaları bana, somurtuk suratı dolabın kapağındaki aynaya dönük olarak ayakta duruyordu. Kollarını iki yana sarkıtmış, üzerleri pisi pisi kürküyle kaplı yeni terlikler içindeki ayaklarını iki yana açmış, parmağını alnına düşen bir lülenin içinden geçirerek aynadaki kendi görüntüsüne somurtuyordu. Koridordan işlerinin başındaki zenci kat hizmetçilerinin mırıl mırıl sesleri geliyordu. Sonra biri usulca bizim odanın kapısını açmaya çalıştı. Lo'yu banyoya yolladım, güzelce sabunlanıp duş almasını söyledim. Yatak karmakarışıktı, şurada burada patates cipsi artıkları göze çarpıyordu. Önce denizci mavisi yünlüden bir etek-bluz, sonra da kolsuz bir yelekle, volanlı, kareli kumaştan bir etek giydi, çıkardı. İlk giydiği küçük geldi, ikinci giydiğiyse çok boldu. Acele etmesi için yalvardığımda (durum beni korkutmaya başlamıştı), Lo hırçın bir hareketle benim o güzel armağanlarımı bir köşeye fırlattığı gibi bir gün önce giydiklerini geçirdi üzerine. Sonuçta hazır olduğunda dana derisi taklidi yeni bir el çantası armağan ettim (çantanın içine darphaneden yeni çıkmış pırıl pırıl madeni paralar koymayı da unutmamıştım), aşağı inip kendine bir dergi almasını söyledim.</p>

  <p class="calibre_3">'Ben de bir dakikaya kalmaz inerim,' dedim. 'Senin yerinde olsam güzelim, yabancılarla da konuşmazdım.'</p>

  <p class="calibre_3">Ufak tefek, zavallı armağanlarım dışında pek derlenip toplanacak bir şey yoktu. Gene de tehlikeli, uzun bir süreyi (aşağıda bir şeyler mi karıştırıyordu?) yatağı düzeltmekle geçirdim. Bir hapishane kaçkınının bir çift yaşlı, şişko orospuyla süslediği aşk yuvasından çok, kusursuz bir babayla kızının terkettiği yuva izlenimini uyandırmak istiyordum. Sonra giyindim, gelip bavulları alsın diye ak saçlı asansörcüyü çağırdım.&nbsp;</p>

  <p class="calibre_3">Her şey yolundaydı. Orada, lobide üzeri kalabalık kan kırmızısı bir koltuğa gömülmüş oturuyor, canhıraş bir sinema dergisine dalmış gözüküyordu.&nbsp;<span style="text-indent: 2em; font-size: 1em; line-height: 1.2;">Benim yaşlarımda tüvitler giyinmiş bir herif (otelin mezhebi bir gece içinde sahte İngiliz çiftlik ağalarına dönüvermişti) sönmüş purosuyla yüzyıllık gazetesinin arkasından Lolita'ma gözlerini dikmiş bakıyordu. Lolita'nın üzerinde çok bilmiş, kısa konçlu beyaz çorapları, hafif topuklu mokasenleri, köşeli yakalı parlak renkli basma elbisesi vardı. Yorgun lambadan taşan bir parça ışık, ılık esmer uzuvlarındaki altın rengi ayva tüylerini belirginleştiriyordu. Pervasızca bacak bacak üzerine atmış oturuyordu. Solgun gözlerini satırlara dikmiş okuyor, arada birde kırpıştırıyordu. Bill'in karısı birbirlerini tanımadan çok önce uzaktan aşıkmış ona - aslına bakarsanız Schwob Pastanesinde meyveli dondurmasını kaşıklarken görüp aşık olmuşmuş ünlü genç aktöre. Kalkık burnundan, çilli suratından, ak boynunda düşsel bir vampirin dişlerini geçirdiği yerdeki morumsu noktadan ya da farkında olmadan diliyle kabarık dudaklarının çevresindeki gül pembesi kaşıntı yerlerini yalayan dilinden daha çocuksu bir şey olabilir miydi? Kendi elbisesini kendi diken, ciddi kitaplardan hoşlanan yıldız adayı Jill'in hikayesini okumaktan daha zararsız ne olabilirdi? Tepesindeki ipeksi pırıltısıyla halelenmiş duran ortadan ayrılmış parlak kumral saçlardan daha masum, daha lekesiz... Şu ağzının suyu akan herif-aslında biraz İsviçreli Gustave amcamı da andırmıyor değil, amcam da oldum olası yeni açılmış goncaların hayranıydı- bedenimin her dokusunun o küçük kızın bedeninin dokunuşuyla donandığını bilse hasetinden çatlardı. Kız çocuk kılığına girmiş ölümsüz bir cinin bedeniydi o beden!</span></p>

  <p class="calibre_3">Pembe domuz kılıklı Mr. Swoon karımın telefon etmediğinden kesinlikle emin miydi? Evet, emindi. Eğer telefon ederse lütfen Clare Teyze'ye gittiğimizi söyler miydi? Söylerdi tabii... Hesabı ödeyip Lo'yu iskemlesinden kaldırdım. Arabaya gidinceye kadar okumayı sürdürdü. Kasabanın güneyinde birkaç sokak ilerideki sözüm ona kafeteryaya götürülürken hala okuyordu. A, evet yedi, hem de nasıl yemek. Yemeğini yemek üzere dergiden bile vazgeçti ama her zamanki neşesinin yerini garip bir durgunluk almıştı. Küçük Lo'nun istediğinde iyice aksi olabileceğinden haberim vardı.&nbsp;<span style="text-indent: 2em; font-size: 1em; line-height: 1.2;">Dişimi sıktım, gülümsedim, kendimi olacak tatsızlıklara hazırladım.&nbsp;</span></p>

  <p class="calibre_3"><span style="text-indent: 2em; font-size: 1em; line-height: 1.2;">Yıkanmamıştım, tıraş olmamıştım, daha bağırsaklarımı boşaltmamıştım. Sinirlerim haraptı. İki çift söz etmeye kalkıştığımda küçük metresimin omuzlarını silkip, burun deliklerini iri iri açması hiç de hoşuma gitmiyordu. Peki, Maine'e, annesiyle babasının yanına dönmeden önce Phyllis'in bunlardan haberi oldu mu? diye sordum gülümseyerek. 'Bak,' dedi Lo, dudaklarını büzdü, ağlamaklı olmuştu, 'bu konuyu kapatalım, tamam mı?' Bunun üzerine ilgisini yol haritasına çekmeye çalıştım, gene de ne kadar dudaklarımı şaplattımsa da ilgisini çekmeyi başaramadım. Sabırlı okuyucuma -ah ne olurdu Lolita da senin uysal yaradılışını örnek alsaydı kendine!- bir kere daha hatırlatmakta yarar var, hedefimiz şen Lepingville kasabasının oralarda düşsel bir hastanenin yakınlarıydı. Daha sonra seçtiğimiz birçok hedef gibi bu hedef de gelişigüzel uydurulmuş bir hedefti. Bu numarayı nasıl inanılır kılabileceğimi, ayrıca Lepingville'deki bütün sinemaları bir bir dolaşıp bitirdikten sonra nasıl başka akla yakın numaralar uyduracağımı kara kara düşünür olmuştum. Humbert gittikçe huzursuzlaşıyordu. Çok özel, çok yeni bir duyguydu bu benim için; biraz önce öldürdüğüm birinin küçük hayaletiyle yan yana oturmuşçasına, beni boğan korkunç bir iç sıkıntısı.</span></p>

  <p class="calibre_3">Tam arabaya binerken Lo'nun yüzünden bir acı gölgesi geldi, geçti. Yanıma yerleştiğinde aynı gölge bir kere daha bu kez daha da belirgin olarak geldi geçti. Kuşkusuz ben daha iyi göreyim diye ikinci kez yinelemişti bunu. Budala gibi, bir şey mi var diye sordum. 'Hiçbir şey yok, hayvan herif, diye karşılık verdi. 'Ne herif?!' diye sordum. Sustu. Briceland'den ayrılıyoruz şimdi... Evet, geveze Lo'nun ağzını bıçak açmıyordu. Dehşetin buz gibi örümcekleri sırtımdan aşağıya doğru inmeye başladılar. O bir yetimdi. O, koca elli, koca kollu, kötü kokulu bir yetişkinin daha bu sabah üç yaman sevişmeye alet ettiği yalnız bir çocuk, tam anlamıyla bir öksüzdü. Yaşam boyu gerçekleşmesine çalışılan bir düşün, bir anlamda gerçekleşme çerçevesini çok aştığı, bir karabasana dönüştüğü söylenebilirdi. Dikkatsiz, budalaca ve alçakça davranmıştım.&nbsp;<span style="text-indent: 2em; font-size: 1em; line-height: 1.2;">Gene de açıkça söylüyorum; içimde dönüp duran bu karanlık anaforların ta dibinde bir yerde, arzunun yeniden kımıldandığını hissediyordum. Bu sefil supericiğine duyduğum iştah öylesine canavarcaydı ki... Ya sessiz sedasız park edebileceğim bir yol kenarı bulur bulmaz onunla sevişmek istememe karşı çıkacak olursa diye düşünüyordum; bu iç burkucu düşünce içimdeki suçluluk duygusuna karışıyordu. Başka bir deyişle zavallı Humbert Humbert son derece mutsuzdu. Arabamı Lepingville'e doğru öyle sersem gibi sürerken aklımı zorluyor, parlak kanatları altına sığınıp koltuk arkadaşımla konuşma konusu açabilecek bir nükte aranıyordum. Sonunda sessizliği bozan o oldu:</span></p>

  <p class="calibre_3">'Ah, ezilmiş bir sincap', dedi. 'Yazık!'</p>

  <p class="calibre_3">'Ya, değil mi?' (seni fırsatçı Humbert, umutlandın gene!)&nbsp;</p>

  <p class="calibre_3">'Bir dahaki benzincide duralım,' diye sürdürdü konuşmayı Lo. 'Tuvalete gideceğim.'&nbsp;</p>

  <p class="calibre_3">'İstediğin yerde dururuz,' dedim. Sonra sevimli, sakin yüksek ağaçlı (meşeydi galiba, artık o anda Amerika'nın ağaçlarını tanımaz olmuştum) bir kuytuluk arabamızın asfalt yolda çıkardığı sesi yeşil yeşil yankılamaya başladı, sağda kalan kırmızı topraklı kenarları eğreltiotlu yol biz ormana dalmadan önce başını kaldırıp baktı; acaba şurada durup...</p>

  <p class="calibre_3">'Yürü,' diye bağırdı Lo, tiz bir sesle.</p>

  <p class="calibre_3">'Tamam, tamam. Yavaş ol.' (eğ başını sefil canavar, eğ başını) Lolita'ya bir baktım. Tanrı'ya şükür gülümsüyordu çocuk.</p>

  <p class="calibre_3">'Seni sersem,' dedi bana tatlı tatlı gülümseyerek. 'Seni iğrenç yaratık. Papatyalar gibi lekesiz bir kızdım, bak neler yaptın bana. Polisi çağırıp, tecavüz ettiğini söylemem gerekir aslında. Ah, seni pis, pis moruk.'</p>

  <p class="calibre_3">Sadece şaka mı ediyordu? Saçma sapan sözlerinin ardında uğursuz bir histeri kokusu seziliyordu. Sonra dudaklarını buruşturup sızlanmaya başlayarak ağrılardan yakınmaya koyuldu, oturamadığını, içinde bir şeyleri yırttığımı söyledi. Sırtımdan ter boşanmaya başlamıştı, az kaldı kuyruğunu havaya dikmiş koşarak otoyolu geçen küçük bir hayvanı eziyorduk. Huysuz yoldaşım gene küfürlü bir şeyler söyledi bana. Benzin istasyonunda durduğumuzda tek bir söz söylemeden arabadan atladı, uzun bir süre dönmedi. Burnu kırık yaşlıca bir arkadaş yavaş yavaş özene bezene arabanın ön camını sildi. Her yerde başka türlü yaparlar bunu; kimi güderiyle kimi sabunlu fırçayla siler, bu arkadaş pembe bir sünger kullanıyordu.</p>

  <p class="calibre_3">Sonunda döndü. 'Bak,' dedi beni öylesine inciten o kayıtsız sesiyle, 'bana biraz bozukluk ver. Hastaneye, anneme telefon edeceğim. Numarası kaç?'</p>

  <p class="calibre_3">'Bin arabaya,' dedim, 'o numaraya telefon edemezsin.'</p>

  <p class="calibre_3">'Neden?'</p>

  <p class="calibre_3">'Bin arabaya ve çek kapıyı.'</p>

  <p class="calibre_3">Arabaya bindi, kapıyı çekti. Yaşlı oto tamircisi gözlerini dikmiş ona bakıyordu. Direksiyon kırarak arabayı otoyola çıkardım.</p>

  <p class="calibre_3">'Canım istediğinde neden arayamazmışım annemi?'</p>

  <p class="calibre_3">'Çünkü', dedim, 'annen öldü.'</p>

  <p class="calibre_7" id="filepos375449"><span class="calibre1"><span class="bold">33</span></span></p>

  <p class="calibre_6">Şen Lepingville kasabasında ona dört cilt resimli roman, bir kutu şekerleme, bir kutu bademyağı, iki şişe koka kola, bir manikür çantası, göstergesi ışıklı bir kol saati, taşı sahici topazdan bir yüzük, bir tenis raketi, beyaz yüksek konçlu patenler, bir dürbün, bir el radyosu, çiklet, saydam bir yağmurluk, güneş gözlükleri, baştan çıkartıcı kazaklar, şortlar, çeşit çeşit yazlık elbiseler ve daha bir sürü giyecek satın aldım. Otelde ayrı odalarda kaldık, ama gecenin yarısında ağlaya ağlaya benim odama geldi, tatlı tatlı barıştık. Biliyorsunuz gidecek hiç ama hiç kimsesi yoktu.</p>

  <div class="mbp_pagebreak" id="calibre_pb_4"></div>
</body>
</html>
