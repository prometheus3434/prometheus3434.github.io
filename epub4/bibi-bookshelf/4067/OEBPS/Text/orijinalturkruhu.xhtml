<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/stylesheetyeni.css" rel="stylesheet" type="text/css" />
</head>

<body>
  <h2 style="text-align: center;"><a id="bookmark0"></a><span style="font-weight:bold;">Orijinal Türk Ruhu</span></h2>

  <p>Türkiye'de eleştiride -yalnızca edebiyat eleştirisinde değil, topluma ya da kültüre yönelik eleştiride de- reflekse dönüşmüş bir yaklaşım var. Bir yokluk tespitiyle, onsuz yapılamayan şu ilk cümleyle başlıyor eleştiri: Bizde felsefe yok, bizde roman yok, bizde trajedi yok, bizde eleştiri yok, bizde birey yok. Demek ki daha baştan karşılaştırmalı bir eleştiri bu. Otoritesini karşılaştırmadan alan, yapıta uygulayacağı eleştirel ölçütü yapıtın kendisinden çok,&nbsp;bu karşılaştırmadan türetmiş bir eleştiri. Cümleye başlar başlamaz&nbsp;bir "biz" tanımlıyor bir de "onlar". Kendini ancak onlarda olan,&nbsp;bizde olmayan bir şeyden söz ederek, daima giderilmez eksikliğe&nbsp;işaret ederek, her şeyden önce nesnesinin yetersizliğini göstererek&nbsp;inandırıcı kılabiliyor. Gücünü, daha ilk cümlede kendini hissettiren bu yukarıdan bakışa borçlu: "Bizde yok, olamaz da!"</p>

  <p>Sorunun yalnızca bir söylem hatası olduğunu, yalnızca eleştiri söyleminin kendisinden kaynaklandığını söylemek haksızlık olur. Çünkü refleksi uyaran, tepkinin zamanla reflekse dönüşmesine yol açmış bir nesne var ortada. Üzerinde yeterince duruldu:&nbsp;Gecikerek modernleşmiş bir toplum, kendini üstün gören bir düşünce karşısında yetersizliğini kabul etmiş bir düşünce, yabancı&nbsp;idealler karşısında kendini çocuk kalmış hisseden bir kültür, Batı&nbsp;modellerini taklit ederek gelişmiş bir roman, bütün bunlar var. Yunanlı Gregory Jusdanis'in "gecikmiş modernlik" dediği, İranlı&nbsp;Daryush Shayegan'ın "fikre geç kalmış bilinç" diye tarif ettiği, Jale Parla'nın bir "yetimlik" duygusuyla açıkladığı, Orhan Koçak'ın&nbsp;"kaptırılmış ideal" kavramından hareketle incelediği, genellikle&nbsp;Batılılaşma denen bir model kayması söz konusu burada.<a href="../Text/dipnot.xhtml#dipnot.6.1." id="d.6.1."><sup>1</sup></a>&nbsp;Eleştiriyi daha baştan, nesnesinin yoksunluğundan söz etmeye programlanmış bir karşılaştırma sanatına dönüştüren de bu.</p>

  <p>Aslında eleştirmen olmaya da gerek yok. Yerli yapıtlara yönelik kendi eleştirel tepkilerimiz de zaman zaman benzer bir yerden beslenir. Okuduğumuz birçok kuramsal yapıt bizde bir çeviri duygusu uyandırıyordur. Başka topraklarda başka basınçlar altında&nbsp;kurulmuş kuramlardır çünkü bunlar; yabancı bir ortama taşındıklarında hem bir gecikmişlik duygusu veriyordur bize hem de ister&nbsp;istemez bir yapaylık, bir yüzeysellik, bir yalınkatlık çıkıyordur ortaya. Hayatiyetini kaybetmiş kavramlar blok halinde orada öylece&nbsp;duruyor, yapıta dekoratif bir katkıda bulunmanın ötesine pek geçemiyordur. En azından "yabancı" kuramla "yerli" gerçek arasında bir gerilim olabileceği, bu gerilimin kendisi pek konu edilmemiştir.</p>

  <p>Romanla ilgili sık sık dile getirilen eleştiriler de çok farklı değil: Türk romanında kahramanlar yeterince inandırıcı, kendiliğinden, doğal ya da özgün değildir; roman bu topraklara sonradan gelmiş bir tür olduğu için, malzeme ikinci elden bir malzeme olduğu için, roman kahramanları da taklit arzuların, kopya edilmiş&nbsp;duyarlıkların, kitaptan kapma hülyaların, gecikmiş azapların esiri&nbsp;olmaktan kurtulamazlar. Eleştiri ya da kuram oluşturma çabası&nbsp;sanki nesneden kaynaklanan bir hata yüzünden; giderilemeyecek&nbsp;bir imalat hatası, orada daima sırıtan bir defo yüzünden kendini&nbsp;baştan tasfiye etmiş gibidir. Eleştiri başlamadan bitmiş, eleştirmen&nbsp;daha ilk cümlede nesnesinden esirgenmiş olan doluluğa işaret&nbsp;eden, her şeyin sahicisinin dolu dolu orada, "dışarıda" olduğunu&nbsp;söyleyen, edebiyatta dış borçlanmanın kaydını tutan bir Batılı&nbsp;gözlemciye dönüşmüştür. Nesnesi ilkel, çocuk ve kabadır; bu yüzden eleştiri kendini ona bir türlü teslim edemeyecek, ona daima&nbsp;kibirli bir mesafeden bakacaktır.</p>

  <p>Eleştirideki yokluk tespiti aslında bir değil, iki uç arasında gidip gelir. Birini yukarıda ele aldık: "Bizde özgün bir düşünce, özerk bir roman yok!" diyor bu ses. Bir de ikinci ses var: "Bütün bunlar taklit, bize yabancı, züppece şeyler; oysa bize özgü, daha sahici bir edebiyat, daha yerli bir düşünce var; daha dipte, daha&nbsp;derinde var bu, oraya bakalım!" Birincisi yabancı ideale duyulan&nbsp;koşulsuz hayranlıkla nesnesini daha baştan değersizleştiriyor, onu&nbsp;bir taklitten, bir gölge edebiyattan ibaret bırakıyorsa ("İyisi onlarda var, bizimkisi kopya"), İkincisi karşılaşmadan yenik çıkmış doğal bir kendiliğin yanında yer alıyor; bastırılmış sahici geleneğin,&nbsp;itelenen özgün geçmişin, travmadan her nasılsa el değmeden kurtulmuş özerk bir iç dünyanın bize özgü sahici bir dille konuşacağı anı bekliyor ("Kendimize dönelim, herkese kendi sahici tarafımızı gösterelim"). Bütün eleştirel çabaların bu iki tavırdan ibaret&nbsp;olduğunu söylemiyorum. Kuşkusuz arada birçok başka tavır var;&nbsp;ama eleştirinin içinde şekillendiği çerçeveyi çizen, çoğu zaman da&nbsp;benzer kavramlarla çalışan iki uç tavır bu ikisi. Yabancı model&nbsp;karşısındaki yetersizliğini nesnesinin yüzüne vuran soğuk bir gözlemcilik ile sahici olduğu düşünülen bir yerellikten, milliyetçi bir&nbsp;kızgınlıktan ya da şekilsiz bir üçüncü dünya duyarlığından beslenen fazlasıyla sıcak bir tavır arasında, züppece bir kibirle taşralı&nbsp;bir gurur arasında, nihayet yabancı hayranlığıyla yabancı düşmanlığı arasında sıkışıp kalmış gibidir eleştiri.</p>

  <p>Yine de iyi niyetli bir yorum, bütün bunların ardındaki özgünlük arzusunu fark edecektir. Taklitten uzak, bize özgü, kendiliğinden bir düşünceye, Tanpınar'ın ünlü deyişiyle "bünyemize uygun" bir kültüre, bu toprakların kendi kaynaklarından gelişmiş özerk&nbsp;bir romana, kendi kavramlarını oluşturmuş bağımsız bir eleştiriye,&nbsp;burada yaşıyor olmanın yarattığı basıncı da kaydetmiş bir kurama&nbsp;duyulan arzu. Bu arzuyu henüz bir reflekse dönüşmeden önce, ilk&nbsp;kez değilse de bütün yönleriyle dile getiren Tanpınar’dı. "Bizde&nbsp;Roman" adlı yazısında bu "olmayan" sorununa, bu "büyük noksan"a bir çözüm aramıştı: "Neden bize özgü bir roman yok?" Bunu zaman zaman geniş, gerilimli bir sanat hayatının yokluğuna,&nbsp;zaman zaman şahsi tecrübenin darlığına, bazen sınıf meselesine,&nbsp;bazen gücünü günah çıkartmadan alan bir içe bakışın yokluğuna,&nbsp;bazen göz sanatlarının gelişmemiş olmasına, çoğu zaman da yazarların muhayyilesinin darlığına bağlıyordu. Onunki de karşılaştırmalı bir eleştiriydi. Batı'dan alınan modelle eldeki örnekleri&nbsp;karşılaştırıyor, buradaki özgünlük yoksunluğuna dikkat çekiyordu. Şu ikiliği ilk ifade eden de yine o olmuştu: Türk yazarı kendini gündelik hayatın emrine "cömertçe terk etmesine" rağmen bir&nbsp;türlü hayatiyetsizlikten kurtulamaz; yabancı ufuklara açılıp Batı&nbsp;edebiyatının etkisine girdiğinde ise bu kez bir samimiyet, bir sıcaklık eksikliği, bir sunilik görülür orada. Demek ki "gülünç ve&nbsp;biçare" bir yerellikle "sakat ve yarım" bir model arasında kalmıştır yazar; ya sadece Garp'ta kalıyordur ya da "iptidai bir zevkin&nbsp;adamı" oluyordur. Her iki tavır da edebiyatta derinlikten yoksun&nbsp;bir yığın kukla doğuracaktır.<a href="../Text/dipnot.xhtml#dipnot.6.2." id="d.6.2."><sup>2</sup></a></p>

  <p>Bu çelişki Tanpınar'ı "tamamiyle bize mahsus" bir edebiyatın gereğine inandırmıştı. Hem bir ufku hem de insani sıcaklığı olan,&nbsp;biçarelikten kurtulmuş ama köksüzlükten de uzak bir edebiyatın&nbsp;"yerli hususiyetlerde Avrupa idealleri arasında yapılabilecek özgün bir terkipten doğacağına inanıyordu. Böyle bir sentez oluşturmak için yaptığı her öneri "kendi" sözcüğüyle başlar: "Kendimize&nbsp;dönmemiz", kendi hayatımıza, kendi geçmişimize, kendi zenginliklerimize dönmemiz gerekir. "Kendi bünyemize uygun" bir edebiyat yaratmak için "kendi kendisi olmak" gerekir. Ama çelişki de&nbsp;kendini hemen hissettirmiştir. Milli bir benlikten beslenen milli&nbsp;bir edebiyattan söz ediyordur Tanpınar, ama cümlenin kendisi bile harici modelin basıncıyla, modelin seviyesine yükselme arzusuyla, bir fetih hülyasıyla değilse de kendini modele beğendirme,&nbsp;hayran olunan modelin hayranlığını kazanma isteğiyle söylenmiştir: "Bizi Avrupalıların, kendilerinden aldığımız şeyler için beğenmesi ve bize hayran kalması mümkün değildir. Olsa olsa aferin&nbsp;deyip geçerler, bizde asıl bizim olan şeyleri tanıttığımız zamandır&nbsp;ki, bizi beğenip seveceklerdir; çünkü o zaman güzelliğin, kendi&nbsp;kendisini tahakkuk ettirmenin yolunda kendileriyle müsavi göreceklerdir."<a href="../Text/dipnot.xhtml#dipnot.6.3." id="d.6.3."><sup>3</sup></a></p>

  <p>Orhan Koçak, daha önce de sözünü ettiğim "Kaptırılmış İdeal” adlı yazısında tam da bu ikiliği, bu "çifte açmaz"ı çözümlemeye&nbsp;çalışmıştı. Osmanlı-Türk yazan gündelik alana girdiğinde idealsiz&nbsp;bir yerelliğe mahkûm oluyordur; ideallerin alanına geçtiğindeyse&nbsp;yabancı isteklerin, taklit hülyaların, ödünç alınmış emellerin buyruğuna giriyordun Birinci durumda bir sakillik ve ufuksuzluk,&nbsp;İkincisinde ise zorunlu bir ikincillik, bir özentilik söz konusudur.<a href="../Text/dipnot.xhtml#dipnot.6.4." id="d.6.4."><sup>4</sup></a><sup>&nbsp;</sup>Demek ki ikili bir şekilsizleştirme vardır burada: Bu yerellik o&nbsp;ideali şekilsiz gösterecektir, ama o ideal de bu yerelliği bir kez şekilsizleştirmiştir. Bu yerellik yüzünden o ideal daima eğreti, yarımyamalak ve züppece duracaktır, ama o ideal de bu yerelliği&nbsp;hamlesiz, hantal ve köhne bir taşraya dönüştürmüştür. İdeal daima&nbsp;bir karikatür olarak, alafrangalık olarak görünecektir; ama yerellik de çoktan kendi karikatüründen, alaturkalıktan ibaret kalmıştır.&nbsp;"Çifte açmaz" sözü önemli: Çünkü açmazı Tanpınar'ın kendisi de&nbsp;görmüş, neredeyse bu kavramlarla tarif etmişti, yine de Halit Ziya'ya ve Edebiyat-ı Cedide'ye taklitçilik suçlamasını yöneltenler&nbsp;arasında o da vardı. Demek ki eleştiren zihnin kendisi de nesnesiyle aynı maddeden yapılmış olduğunu, yani benzer basınçların&nbsp;etkisiyle davrandığını unutabiliyordur. Demek ki bu ülkede yaşayan yazarların (bunun da ötesinde bu ülkede yaşayan okur yazar&nbsp;herkesin) yansının züppe, yarısınınsa taşralı görünmesine yol&nbsp;açan bir açmazdır bu. Bizi ya sonradan görmeliğe ya da düpedüz&nbsp;görmemişliğe hapsediyordur.</p>

  <p>Bu açmazın edebiyatta aşılabileceği bir yer var mıdır? Tanpınar'ın "gülünç ve biçare" yerelliğiyle "sakat ve yarım" ideali arasında ya da Koçak'ın tarif ettiği "sakil ve dar" gündelik hayatla "ödünç alınmış" yabancı ideal arasında bize özgü, özgün bir bölge var mıdır? Benzer sorular, eleştiri için de geçerli. Nesnesini&nbsp;baştan yetersiz gören, bu yüzden de kendini ona "cömertçe terk edemeyen" kibirli bir gözlemcilik ile yabancı ideal karşısında zavallılaşmış yerelliğin sözcülüğünü üstlenen gururlu bir taşralılık&nbsp;arasında, gerçekleştirilmesi imkânsız yabancı ideal adına konuşan&nbsp;yukarıdan bir bakış ile Oğuz Atay'ın "kibar aile çocuklarına çamur&nbsp;atan mahalle çocukları" diye tarif ettiği konum arasında bir üçüncü yol var mı? Varsa, kavramları ne olmalı?</p>

  <p>Ben bu sorulan cevaplayabilmek için, önce edebiyatta özgünlük sorununu tartışmak istiyorum. Çünkü sorun, gerçekten de bu kavramda düğümlenmiş gibi. "Bizde roman yok" ya da "bizde&nbsp;eleştiri yok" gibi bir cümleyle söylenmek istenen, aslında bizde&nbsp;özgün bir düşüncenin, özgün bir eleştirinin, özgün bir romanın ya&nbsp;da romanda özgün kahramanların olmadığıdır. Nitekim bu özgünlük arzusu uygulamada kendini açıkça belli eder. Eleştirmenler bir&nbsp;yapıtı beğenmediklerinde, genellikle o yapıtın özgün olmadığını&nbsp;söylerler. Karşımızdaki metin bize bizim hakkımızda bir şey söylememektedir, zaten kahramanları da başka metinlerden ödünç&nbsp;alınmış taklit kahramanlardır. Dahası, bu tavırda ısrar çoğu zaman&nbsp;eleştirmeni taklit kitapların, çalıntı kurguların, gecikmiş kahramanların peşine düşmüş, neyin nerden alındığını bulup çıkaran bir&nbsp;hafiyeye, kendini neyin sahte neyin sahici olduğunu ayırt etmeye&nbsp;adamış bir kalite kontrol memuruna dönüştürür. Özgünlüğün bir&nbsp;problem olarak tanımlanmadan temel bir ölçüte dönüştürülmesinin, uygulamada baş döndürücü bir döngü yarattığını da unutmayalım. Eleştirmen Tanpınar, romancı Halit Ziya'nın kahramanlarında "bize ait çok esaslı bir şeyin yokluğundan gelen bir tad ve&nbsp;sıcaklık eksikliği" bulur. Sonraki eleştirmenler de bu ölçütü bu&nbsp;kez romancı Tanpınar'a karşı işleteceklerdir. <span style="font-style:italic;">Huzur</span>'un kötü çocuğu Suat taklit bir kahraman olduğu için, Dostoyeski'den çeviri olduğu için inandırıcı bulunmamıştır örneğin.<a href="../Text/dipnot.xhtml#dipnot.6.5." id="d.6.5."><sup>5</sup></a>&nbsp;Bu böylece sürüp gider. Ama özgünlük arzusunun ardındaki milliyetçi refleksi görmemek de imkânsızdır. Çok önceden Fuat Köprülü şöyle sormuştur&nbsp;soruyu: "'Milli zaferi’ kazanan, 'milli inkilabı'ı yaratan asil ve orijinal Türk ruhu, binlerce senelik istiklal ve hakimiyet hayatının&nbsp;yoğurduğu o hürriyetine müştak, yabancı harsların esaretinden&nbsp;müteneffir Türk seciyesi edebiyatımıza niçin daha girmedi? Bize&nbsp;Anadolu'nun saf ve temiz Türk halkının hayatını ve esrarını anlatacak ve gayr-ı meş'ûr duygularımızı şuurlu bir hale sokacak milli&nbsp;'şaheser'e ne zaman nail olacağız?"<a href="../Text/dipnot.xhtml#dipnot.6.6." id="d.6.6."><sup>6</sup></a></p>

  <p>Daha fazla ilerlemeden önce, özgünlük kavramına daha yakından bakmakta yarar var. İngiliz edebiyat tarihçisi Ian Watt İngiltere'de romanın doğuşunu incelediği <span style="font-style:italic;">The Rise of the Novel</span> da, İngilizce <span style="font-style:italic;">original</span> sözcüğünün modern anlamını romanın ortaya çıktığı dönemde kazandığını söyler. Ortaçağ'da "başlangıçtan beri var olan"ı anlatan sözcük, sonradan tuhaf bir anlam kaymasıyla değişmiş, "hiçbir yerden türememiş, bağımsız, dolaysız, yepyeni" anlamını kazanmıştır.<a href="../Text/dipnot.xhtml#dipnot.6.7." id="d.6.7."><sup>7</sup></a>&nbsp;Biz de Türkçede "orijinal" sözcüğünü bu iki&nbsp;farklı anlamda birden kullanıyoruz. Birinci anlam, ilginç, şaşırtıcı&nbsp;ya da yepyeni, başka kimsede olmayan, bir yere ya da kişiye özgü olana işaret ediyor. İkinci anlamsa bir kökene, bir asıla gönderiyor bizi; ödünç alınmış, devralınmış, ikincil ya da taklit olana&nbsp;değil, kendi kaynağından kendiliğinden ortaya çıkmış, bir şeyin&nbsp;bünyesinden ya da bağrından kendi kendine şekillenmiş bir şeyi&nbsp;dile getiriyor. Ama neredeyse birbirinin karşıtı olabilecek bu iki&nbsp;anlam giderek şöyle bütünleşmiş bizim için: Orijinal olan şeyin&nbsp;bir başka şeyin kopyası değil, aslı olduğu için; dahası özerk bir&nbsp;düşüncenin, dolaysız bir yaşantının, kendiliğinden bir imgelemin&nbsp;ürünü olduğu için orijinal, yani yepyeni olduğunu varsayıyoruz.&nbsp;Başkasının taklidi değil, başkalarının taklidine açık bir ilk kopya&nbsp;o. Kendisi bir model, bir başlangıç, bir kaynak; onu bağımsız ve&nbsp;sahici kılan da bu.</p>

  <p>Yine de "orijinal" sözcüğünün hep iki karşıt anlamı ifade ettiğini unutmamak lazım. "Orijinal Türk ruhu" dendiğinde belli ki bizim bünyemizden çıkmış, bize özgü değerlerden beslenen bir&nbsp;ruh anlatılmak isteniyor. Diğer yandan piyasanın diliyse tam tersini söyler: Orijinal bir parfümden söz edildiğinde hiç de bize özgü, burada yapılmış bir şeyi değil, tersine Batı’da imal edilmiş olanı, düpedüz "Avrupa'dan ithal" olanı anlarız. Piyasanın dilinde&nbsp;orijinal dışarıdan gelendir daima; taklitse burada yapılan. Benzer&nbsp;bir çiftanlamlılık "özgün" sözcüğünde de var. "Çeviri olmayan,&nbsp;asıl olan" demektir özgün; ama sürekli bir dili diğerine, bir kültürü diğerine, nihayet bir para birimini diğerine çevirerek yaşayan&nbsp;bir kültürde "özgün" sözcüğünde de anlam sürekli kayar. Nasıl Öz&nbsp;Türkçe bir kimlik kaybı korkusunu, dolayısıyla da yabancının tehdidini içinde taşırsa, Öz Türkçeyle aynı "öz"e gönderme yapan&nbsp;"özgün" de Batı'yla ilişkilerdeki büyülenmenin ve tabii ki kızgınlığın izini taşır. Ya daima "dışarıda" olan, Türkçeye çevrilendir özgün; ya da tam tersine o dışa karşı direnen, tümüyle bize özgü&nbsp;olan. Sözcüğün zihnimize 80’lerin "özgün müzik" kavramıyla kazındığını da unutmayalım. Belli ki müziğe bu adı verenler, yığınla seri üretilmiş malın ortasında, taklit duygusundan bezmiş bir&nbsp;kitleye bu kez sahici, bu kez bize özgü, bu kez orijinal bir şey satmayı vaat ediyorlardı. Kapitalist pazarın daimi ilkesi: Taklidi kurala dönüştürür pazar, ama sahicilik tutkusunu, tümüyle bize özgü, biricik ve emsalsiz nesnelere olan arzumuzu kışkırtan da yine&nbsp;o olacaktır.</p>

  <p>Ben bu özgünlük arzusunun bize özgü yanlan üzerinde duracağım bu yazıda. Özgünlükte ısrarın sanıldığı gibi bu açmazı aşmanın yolu değil, açmazın bir parçası olduğunu söyleyeceğim. Taklitten uzak, bize özgü bir Türk romanı yaratma ısrarının daha&nbsp;baştan gecikmişliğin yarattığı basınçlarla birlikte gündeme geldiğinden, özgünlük arzusunun başından beri birilerini züppe, birilerini ise zorunlu olarak taşralı kılan bölünmenin ürünü olduğundan&nbsp;söz edeceğim. Her türlü yapaylığın, yapmacıklığın, düzmeceliğin&nbsp;ötesinde dolaysız bir ilk anlam; bize özgü gerçekleri bize özgü bir&nbsp;üslupla dile getiren "hüviyeti açık seçik belli bir Türk romanı"<a href="../Text/dipnot.xhtml#dipnot.6.8." id="d.6.8."><sup>8</sup></a>,&nbsp;var mı böyle bir şey, olabilir mi, bu soruların cevaplarını arayacağım. Bunu yapabilmek için de Türkiye'de romanın olduğu kadar&nbsp;züppeliğin de ön-tarihine geri döneceğim. Sadece kültürel zeminini değil, konusunu da züppeliğe borçlu bir romana, <span style="font-style:italic;">Araba Sevdası'</span>na yakından bakacağım. Bu romanın sunduğu çerçevede asıl-kopya, sahici-taklit, kendi-öteki gibi ikilikleri aşıp en azından&nbsp;edebiyatta döngüyü kırmanın yollan var mı, onu araştıracağım.</p>

  <h3 class="sigil_not_in_toc" style="text-align: center;"><a id="bookmark1"></a>II.</h3>

  <p>Türk romanında gerçekçiliğin -romantizme mesafe almış gerçekçi bir romaneskin- grotesk bir jestle ya da Tanpınar'ın deyişiyle, baştan aşağıya "şaka"dan oluşmuş bir romanla başladığı söylenir.&nbsp;Recaizade Ekrem'in bir Osmanlı beyzadesinin araba tutkusunu&nbsp;anlattığı <span style="font-style:italic;">Araba Sevdası'dır</span> bu. Roman, Bihruz Bey'in Çamlıca'da&nbsp;gördüğü Periveş Hanım'a olan aşkını anlatır. Ama aslında Bihruz&nbsp;Bey yüzünü bile doğru dürüst görmediği Periveş Hanım'a değil,&nbsp;onu içinde gördüğü süslü landoya, landonun konakladığı Çamlıca'ya, Çamlıca'daki havuzbaşının Bihruz Bey'e hatırlattığı Lamartine'in "Le Lac" (Göl) şiirine, o sırada havuzbaşında çalan Belle&nbsp;Helene operetine, nihayet Fransız romantik şairlerinin imgelerine&nbsp;âşık olmuştur. Bihruz Bey'in sevgilisini kaybettikten sonraki ısdırabı da daha az taklit değildir. Acının merkezinde yine Lamartine'in, âşık olduğu kızın ölümü üzerine yazdığı <span style="font-style:italic;">Graziella</span>'sı durmaktadır; tabii ki yabancı model coğrafya değiştirdiğinde epey&nbsp;yamulmuş, şekilsizleşmiş, gülünçleşmiştir. Bihruz Bey'in aşkını&nbsp;anlatma çabası kadar, sevgilisini yitirdikten sonra acısını dile getirme çabası da karmakarışık bir çeviri faaliyetine neden olur.&nbsp;<span style="font-style:italic;">Araba Sevdası</span> yanlış anlaşılan sözcükler, olmayan mezarlar, kaza&nbsp;yapan arabalar, nihayet yazarının elinde sürekli arıza yapan bir romanla karşı karşıya bırakacaktır bizi.</p>

  <p>Tanpınar'ın <span style="font-style:italic;">Araba Sevdası</span> üzerine yorumlarında, bu aşırılığın onu huzursuz ettiği hissedilir. Bir yandan romanı takdir eder Tanpınar <span style="font-style:italic;">(Araba Sevdası</span> roman bünyesine uyan ilk Türk eseridir, bizde romaneski hazırlayan yapıttır), bir yandan da romandaki "taarruz halindeki realizm"den, bu saldırgan gerçekçilikten pek hoşlanmadığı açıktır. Tanpınar'a göre Recaizade Ekrem muhayyilesi&nbsp;dar bir yazardır; alaya ve gerçekçiliğe bu kadar sığınmasının nedeni de budur. Recaizade "komiği" yakalamıştır yakalamasına&nbsp;ama fazlaca abartmıştır. Bu komiklik üzerinde "o kadar şiddetle&nbsp;ısrar eder, dokunulup geçilmesi lazım gelen tellere o kadar şiddetle ve üsüste vurur ki saz kırılır." Tanpınar'ın yorumlan bir açmaza&nbsp;işaret eder: <span style="font-style:italic;">Araba Sevdası</span> bir züppelik eleştirisidir, yani yapmacıklık, köksüzlük va aşırılık üzerinedir, abartılı jestlerden ibaret kalmış bir adam üzerinedir, ama tuhaf bir biçimde romanın&nbsp;kendisi de eleştirdiği şey kadar abartılı ve aşırıdır. Tıpkı Bihruz&nbsp;Bey gibi <span style="font-style:italic;">Araba Sevdasının</span> kendisinde de onu karikatürden ibaret&nbsp;bırakan, yapmacık bir şeyler vardır. Bu romanda insanlar "adeta&nbsp;bir gölge gibi ve sadece dışardan" yaşarlar. Ekrem'in romanını bir&nbsp;"köksüz gölgeler kitabı" olarak niteleyecektir Tanpınar.<a href="../Text/dipnot.xhtml#dip.6.9." id="d.6.9."><sup>9</sup></a></p>

  <p>Tümüyle haksız da sayılmaz. Edebiyat tarihindeki önemi buyana, <span style="font-style:italic;">Araba Sevdası</span> gerçekten de bir gölge romandır; şakayla başlayıp şakayla biten grotesk bir yanlışlıklar komedisi. Ama romanın en çok da kahramanı rahatsız etmiş gibidir Tanpınar'ı. Nitekim bunu açıkça söyler: <span style="font-style:italic;">Araba Sevdasının</span> kahramanı "pek az&nbsp;mevcut" bir kahramandır; "insanı insan yapan değerler bu romanda yoktur". İçten gelen duygulan, kendiliğinden bir yaşantıyı, insana özgü değerleri dile getirmemiştir Recaizade Ekrem romanında. Gerçekten de Bihruz Bey kendine ait bir iç dünyası olmayan,&nbsp;tümüyle taklit bir hülyanın, yabancı bir eşyanın peşine düşmüş,&nbsp;ödünç alınmış jest ve mimiklerden ibaret bir züppedir; içi olmayan bir kabuk adam.</p>

  <p>Roman Bihruz Bey'in araba gezintilerine olan düşkünlüğü kadar, Periveş Hanım'a duyduğu aşkın da aslında bir "araba sevdasından ibaret olduğunu anlatır. Bu yüzden de doğal duygulardan, kendiliğinden tutkulardan, özerk bir iç dünyadan değil, düpedüz&nbsp;devralınmış bir modelden söz eder. Tanpınar'ı huzursuz eden de&nbsp;bu olmalıdır. Romanın kahramanının bir insan değil, bir araba olduğunu söyleyecektir Tanpınar.</p>

  <p>"iç insan"a önem veren, daima geniş hayattan yana olmuş, devamlılık ilkesinde ısrar eden Tanpınar'ın, kendini baştan aşağıya şakaya dönüştürmüş bu romanı sevmesi beklenemez. Çünkü ne&nbsp;Bihruz Bey'de ne de onun dışında bir yerde bize özgü bir "iç” yoktur bu romanda. Ama <span style="font-style:italic;">Araba Sevdası'nın</span> konusu da budur zaten.&nbsp;Nasıl romandaki bütün kahramanlar Çamlıca yollarında dolu dizgin giden arabanın gölgesinde kalmışsa, Bihruz Bey'in aşkını ifade etme çabaları da Fransızca metinlerin gölgesinde kalmıştır.&nbsp;Rousseau'nun <span style="font-style:italic;">Nouvelle Heloise'i</span> ya da Lamartine'in <span style="font-style:italic;">Graziella'</span>sı&nbsp;olmadan, <span style="font-style:italic;">Manon Lescaut, Paul et Virginie</span> ya da <span style="font-style:italic;">La Dame aux camélias</span> olmadan, Bihruz Bey bırakın âşık olmayı bir damla gözyaşı bile dökemez. Düpedüz içsiz bir kahramandır Bihruz; iç denen&nbsp;yer çoktan bir dıştan (Batılı metinlerden, romantik klişelerden,&nbsp;ödünç alınmış jest ve mimiklerden) ibaret kalmıştır. Olmayan sevgilinin olmayan mezarını arayan bu yok-adamla ilgili bu şaka-roman, bir metinler arasında kaybolma, bir diller arasında çeviri hikâyesine dönüştüğü ölçüde özerk bir iç dünyadan, kendi kaynaklarından şekillenmiş bir şahsi tecrübeden de yoksun kalacaktır.&nbsp;Kendimize dönmemiz gerektiğini savunan, kendimize ait bir şahsi tecrübeyi önemseyen, daima bize özgü bir "imkân"ın, bünyemize uygun bir "hülya"nın önemini vurgulamış, hep daha sahici, daha samimi bir kendi arayışı içindeki Tanpınar için Bihruz Bey bir&nbsp;beyhudelik anıtı olmalıdır. Şahsi tecrübenin her zaman o kadar&nbsp;doğal olmayabileceğini, dahası bu beyhudeliğin kendisinin bir&nbsp;şahsi tecrübe olabileceğini hatırlatan bir gölge adam. Şu sonuca&nbsp;varır Tanpınar: Modayı ve köksüzlüğü anlatan bu roman bir dönem eleştirisi, bir kuşak hikâyesi ya da bir çağ psikolojisi olduğu&nbsp;için önemlidir.</p>

  <p>Peki, gerçekten öyle midir? Geçici bir hevesin, bir dönemle sınırlandırılabilecek bir alafrangalığın, sadece Abdülaziz dönemini hırpalayan bir ihtirasın romanı olduğu için mi önemlidir <span style="font-style:italic;">Araba&nbsp;Sevdası</span>? Bir dönem eleştirisinden, çoktan geride bıraktığımız bir&nbsp;kuşak hikâyesinden, aşılmış bir moda eleştirisinden mi ibarettir?&nbsp;Bir "iç" varsa, nerede arayacağız onu?</p>

  <h3 class="sigil_not_in_toc" style="text-align: center;"><a id="bookmark2"></a>III.</h3>

  <p>Züppelik daima bir aşırılık olarak tanımlanır. Züppe aslında taklit eden değil, taklidi aşırıya vardırandır; ödünç alan değil, ödünç&nbsp;alırken ölçüyü kaçırandır; başkasının arzusunu arzulayan değil,&nbsp;bu arzuyu abartandır. Bu yüzden de züppelik eleştirisi daima bir&nbsp;aşırılığın eleştirisidir. Orada bizden daha züppe, daha aşırıya kaçmış, abarttığı için bir karikatürden ibaret kalmış biri daima vardır.&nbsp;Bizim kendimizi sahici hissedebilmemizin yegâne teminatıdır&nbsp;züppenin varlığı.</p>

  <p>Bihruz Bey geleneksel Osmanlı değerlerine yabancılaşmışlığı, Batı kültürüne olan koşulsuz hayranlığı, modernleşmenin getirdiği tüketim düzenine kapılmışlığı, kaba bulduğu halk kültürüne tahammül bile edemeyişi, yarımyamalak Fransızcası ve Türkçeyi&nbsp;küçümseyişiyle tipik bir Batılılaşmış züppedir. Daha önce Ahmet&nbsp;Mithat'ın <span style="font-style:italic;">Felatun Beyle Rakım Efendi’sinde</span> ortaya çıkan bu tip,&nbsp;Berna Moran'ın da belirttiği gibi <span style="font-style:italic;">Araba Sevdası'nda</span> bir "iç dünya"ya kavuşur. Recaizade Ekrem hem Bihruz'un iç konuşmalarını&nbsp;aktarıp hem de iç çözümlemelere yer vererek onun iç dünyasını&nbsp;okuruna tanıtır.<a href="../Text/dipnot.xhtml#dip.6.10." id="d.6.10."><sup>10</sup></a>&nbsp;Daha sonra Hüseyin Rahmi'nin <span style="font-style:italic;">Şıpsevdi'</span>si,&nbsp;Ömer Seyfettin'in <span style="font-style:italic;">Efruz Bey</span>'i gibi birçok romanda tekrar tekrar&nbsp;karşımıza çıkacaktır bu tip. Nitekim Şerif Mardin de "Tanzimat'&nbsp;tan Sonra Aşın Batılılaşma" adlı yazısında Tanzimat'ta birçok yazan etkisine almış bir "Bihruz sendromu" olduğundan söz eder.<a href="../Text/dipnot.xhtml#dip.6.11." id="d.6.11."><sup>11</sup></a><sup>&nbsp;</sup>Mardin'e göre Tanzimat edebiyatındaki züppe bolluğu, bu dönem&nbsp;edebiyatının tipik özelliklerinden biri olan züppe aleyhtarlığı, Batı uygarlığının Osmanlı imparatorluğu'nda yarattığı şoka verilmiş&nbsp;bir tepkidir. Sokaktaki adamın yönetici seçkinlere, müslüman mahallenin gösteriş düşkünü Çamlıca'ya, geleneksel cemaatin günah&nbsp;ve işret dolu Beyoğlu’na tepkisini dile getirir. Pazara dayalı ekonomiyi ve bireysel tüketimi geleneksel yapıya tehdit olarak algılayan&nbsp;cemaatçi alt sınıfların yeni değerlere duyduğu hoşnutsuzluğu ifade eder. Halk adamı Karagöz’ün çapraşık bir dille konuşan şarlatan Hacivat'a karşı alaycı tepkisinin bu kez yeni seçkinlere yöneltilmiş biçimidir Bihruz aleyhtarlığı. Bu yüzden Bihruz sendromu,&nbsp;Batı uygarlığının maddi yönlerine tutkunluk kadar, bu tutkuyu kötü ve günahkâr olarak damgalayan modem aleyhtarı cemaatçi tutuculuğu da yansıtır. Cemaat normlarına uymayanlara uygulanan&nbsp;sosyal denetimin bir yönüdür alaycılık; modernleşme hareketinin&nbsp;dizginlerini eline almış, şalvarlı ve peçeli halka sırtını dönmüş,&nbsp;aşırı Batılılaşmış kişileri lekelemeye ve dışlamaya dayanır.</p>

  <p>Züppeye; başkasının arzusunu taklit eden bu köksüz ve özenti yaratığa, aşırılığı ve fazlalığı temsil eden bu ucubeye, bu gösterişçi müsrife yönelik alayın yalnızca edebiyatta değil, politik söylemde de önemli bir yeri olduğunu hatırlamakta yarar var. "Tatlı&nbsp;su frenki"nden "salon sosyalistine, hatta günümüz mizahının baş&nbsp;kahramanı olan efemine "entel" tipine kadar birçok kavram ve tip&nbsp;benzer bir tepkiyi yansıtır. Savaşçı erkeksi değerlerin olduğu kadar sokağın, mahallenin olduğu kadar cemaatin de tam karşı ucudur züppe. Nitekim Şerif Mardin Bihruz aleyhtarı tutumun Türkiye'de 1960'lara kadar sosyalizm aleyhtarlığı biçiminde göründüğünden söz eder. Batı aleyhtarı şovenizmde de Türk milliyetçiliğinde de izleri olan bir tepkidir bu.<a href="../Text/dipnot.xhtml#dip.6.12" id="d.6.12."><sup>12</sup></a></p>

  <p>Yine de <span style="font-style:italic;">Araba Sevdasıyla</span> ilgili cevapsız kalan bir sora vardır. Mardin bu soruyu sorar: Nasıl olur da Recaizade Ekrem gibi edebi inceliğiyle tanınmış bir yazar Bihruz Bey'le büyük bir zevkle&nbsp;alay edebilir? Daha önce Ahmet Mithat da züppeyle alay etmiştir,&nbsp;ama çoğunluğu aydınlatmayı ve onun ısdıraplarını dile getirmeyi&nbsp;amaçlayan, "halis Türklerden, mübarek Müslümanlar"dan yana&nbsp;olan, sanat için sanat yapmanın bir lüks olduğunu düşünen, romanlarında genellikle hesaplılık, kanaatkârlık, çalışkanlık gibi temaları işlemiş esnaf kökenli Ahmet Mithat'ın züppe aleyhtarlığında kendiliğinden, içten denilebilecek bir yan vardır. Bu, anlaşılabilir. Anlaşılmaz olan, Recaizade Ekrem'in tutumudur. Nasıl olur&nbsp;da alafranga rahatlıklara yakınlığıyla tanınmış, "sanat için sanat"a&nbsp;yakın <span style="text-decoration:underline;">E</span>krem züppe aleyhtarı olmuştur?</p>

  <p>Edebiyatın kendisi için de ilginç olan bu soruyu, Mardin daha çok sosyolojinin sınırlan içinde kalarak açıklamayı dener. Mardin’e göre Recaizade Ekrem'in züppe aleyhtarlığının nedeni, Yeni&nbsp;Osmanlılar'a duyduğu yakınlıktır. Tanzimat'ın nimetlerinden istedikleri ölçüde yararlanamamış, modernleşme sürecinde toplumsal&nbsp;seferberliğin hızından tatmin olmayan, halk kitlelerini kendi siyasi hedefleri etrafında toplamak için halkçı bir eleştirinin gereğine&nbsp;inanmış seçkinlerdir bunlar. Alt sınıfların yeni değerlere karşı&nbsp;duyduğu hoşnutsuzluğu kendi amaçlan için kullanırlar, üst bürokrasiye karşı verdikleri mücadelede züppe aleyhtarlığına yaslanırlar, Tanzimatçıları yeni soylular yaratmakla ve sokaktaki insanı&nbsp;unutmakla suçlarlar. Böylece halk kitlelerini kendi sınırlı modernleşme projeleri etrafında, belli bir tutuculuk içinde seferber etmeyi hedeflerler. Bu yüzden Yeni Osmanlılar'ın Bihruz aleyhtarlığında Ahmet Mithat'ınkinden farklı olarak kendiliğinden değil, araçsal bir yan vardır. Bihruz aleyhtarlığı, kendileri de modernleşme&nbsp;yanlısı olan bu aydınların halk kitlelerine seslenirken kullandıkları bir araçtan ibarettir. Dolayısıyla da bu aleyhtarlık, geleneksel&nbsp;kültürde üst ve alt sınıf kültürlerinin ortak yanını oluşturur; cemaatin olduğu kadar cemaatçi Osmanlı devlet adamlarının da Batı'nın tüketim düzenini yadırgamasının ürünüdür.</p>

  <p>Bütün bunlar züppe tipinin Tanzimat edebiyatında niye bu kadar sık görüldüğünü açıklar, Recaizade Ekrem'in neden Bihruz aleyhtarı bir hiciv yazmaya kalkıştığını da açıklar. Hatta Tanpınar'ın Recaizade Ekrem'i aşın ve abartılı bulmasının nedenleri bile burada aranabilir. Sınırlı bir modernleşmeden yana olanlar daima kendilerinden aşırı, kendilerinden züppe birini bulacaklardır.&nbsp;Ama yine de edebiyat sosyolojisinin açıklamadığı, <span style="font-style:italic;">Araba Sevda</span>sı'nda görmezden gelinen bir yan kalmıştır: <span style="font-style:italic;">Araba Sevdası</span>'ın Tanzimat romanı içinde farklı kılan, onu bir "Bihruz sendromu" belgesi olmaktan çıkaran, cemaatçi değerlere yaslanarak züppeliği&nbsp;hicvetmesinde değil, bir hiciv olmayı bir türlü becerememiş -daha doğrusu belki de bunu becermek istememiş- olmasındadır. Hicivde daima bir doğru vardır; yazar karşısındakiyle alay ederek,&nbsp;nesnesinin acz içinde, sakil ve gülünç olduğunu göstererek bu&nbsp;doğrunun görünmesini sağlar. Alay ettiği şeyle kendisi arasındaysa mutlak, aşılmaz bir duvar vardır. Bu yüzden yazarın sesi kendi&nbsp;doğrularından emin, kararlı, net bir sestir. <span style="font-style:italic;">Araba Sevdası</span> ise bu&nbsp;sesten, budala Bihruz'u yargılayacak sağlam bir anlatıcıdan yoksundur. Kararsız bir sestir oradaki; üçüncü tekil şahıs anlatımla birinci çoğul şahıs arasında gidip gelen, daha önemlisi dünyayı zaman zaman Bihruz Bey'in alafranga sözcükleriyle tarif eden, kendini alay ettiği kahramanından tam olarak ayırt etmemiş bir ses.&nbsp;İşte bu ses, <span style="font-style:italic;">Araba Sevdası</span>'ın genellikle söylendiği gibi bir hicve&nbsp;değil, yazarın sesini yitirdiği, bu sesi tam olarak kuramadığı arızalı bir romana dönüştürür. Recaizade Ekrem'in okuruyla paylaştığı bir doğru olduğunu (milli geleneklerimizden sıyrılmış zibidilere, o alafranga illetine karşı olduğunu) varsaysak bile, doğruyu&nbsp;resmetmenin imkânları çoktan yitirilmiştir. Romancı bir türlü gerçeğin bekçisi olamamaktadır, çünkü onu gerçeğin bekçisi kılacak&nbsp;dilin kendisi işlememektedir. Bihruz'un alafranga dili, ilk kuşak&nbsp;Tanzimat yazarlarının kullandığı "yüksek" dil, Fransız romantiklerinden ödünç alınmış yapay dil, Ekrem'in gerçekçi olmaya çalışan sesi, hepsi yan yana durur bu romanda. Ama zaten konusu da&nbsp;budur <span style="font-style:italic;">Araba Sevdasının.</span> Bihruz'un hayatı sürekli bir dili diğerine çevirerek geçer. Rousseau'yu çevirir, ama "lisan-ı Türkinin kifayetsizliği" buna izin vermez. Bu kez "Türklerin Beranje'si" Vasıf m Divan'ından bir şansonet çevirmek ister, bu da onun için&nbsp;Çince kadar yabancıdır; Redhouse'un hazırladığı Lûgat-i Osmaniye olmadan bir dizesini bile anlayamaz. Bütün bunlar <span style="font-style:italic;">Araba Sevdası'ın</span> hicvin değil, Jale Parla'nın ayrıntılı bir üslup okumasıyla&nbsp;gösterdiği gibi "anlam çıkmazlarını, iletişim açmazlarını ve giderek kendi metnini yadsıyan stratejileri" barındıran, "dönemin yazınsal krizinin de bir simgesi" olan bir metne dönüştürür.<a href="../Text/dipnot.xhtml#dip.6.13." id="d.6.13."><sup>13</sup></a>&nbsp;Recaizade'nin romanı yalnızca geleneksel cemaatçi değerlere yaslanan&nbsp;bir züppe aleyhtarlığını değil, yenilikçi ilkeleri daima cemaatçi&nbsp;değerlere tercüme ederek ilerleyebilen Tanzimat yazarının kaçınılmaz yazınsal krizini, yeni değerlerin cemaatçi değerlerle karşılaşması sonucunda ortaya çıkan kaçınılmaz arızayı da simgeler.&nbsp;<span style="font-style:italic;">Araba Sevdasında</span> züppelik yerilecek bir aşırılıktan çok, Tanzimat&nbsp;romanı denen tuhaf yaratığın temel karakterini açığa vuran bir imkânsızlığa işaret eder. Züppenin çocuksu arzusu, bu imkânsızlığı&nbsp;açıkça görmemizi sağlayacaktır: Araba kiralık, aşk devralınmış,&nbsp;duygular kitabi, nihayet roman taklittir.</p>

  <p>Tanpınar'ın romanda esas kahramanın bir araba olmasından pek de hoşlanmadığını söylemiştim yukarıda. Ama <span style="font-style:italic;">Araba Sevdasının</span> esas esprisi de burada. Arabayla roman Tanzimat yazan için&nbsp;aynı yabancı idealin, dışarıdan alınmış aynı tüketim düzeninin,&nbsp;aynı modem hayatın simgesidir. Recaizade Ekrem'in roman yazma sevdasının Bihruz'un araba sevdasından hiçbir farkı yoktur aslında. <span style="font-style:italic;">Araba Sevdası'nda</span> bu sezginin bütün işaretleri vardır. Tıpkı&nbsp;Batı'dan ödünç alınmış roman gibi, araba da borçla alınmıştır. Nasıl Bihruz Bey arabasını beğendiği için Periveş Hanım'ın âşık olmuşsa, Recaizade Ekrem de bir Batı icadı olduğu için romana sevdalanmıştır. Roman artık sakil bir söz yığınına dönüşmüş olan&nbsp;Türk edebiyatından uzaklaştırıp çok sevdiği Lamartine'e, Musset'ye yaklaştıracaktır Recaizade'yi. Henri Lefebvre'in nesnelerin&nbsp;en kralı ya da "kral-nesne" olarak adlandırdığı araba,<a href="../Text/dipnot.xhtml#dip.6.14." id="d.6.14."><sup>14</sup></a>&nbsp;<span style="text-indent: 1em;">tüketimin&nbsp;göstergesi olduğu kadar göstergelerin tüketimine de imkân sağlayan kral-nesne, bu yüzden hem arzu hem de haset kaynağı olan bu&nbsp;yabancı oyuncak, tıpkı roman gibi yer değiştirmenin, kişinin kendinden başkası olmasının, başkasının yerine geçebilmesinin, yani&nbsp;bir bakıma arzunun merkeziyle taşrası arasındaki mesafeyi kapatmasının yegâne simgesi olmalıdır. Tıpkı roman gibi bir ikinci hayat vaadidir araba: Süleymaniye'yle Çamlıca (Çamlıca'yla Paris)&nbsp;arasındaki yolu kısaltacak, Bihruz'un eski mahallesinden uzaklaşmasını, kendinden başkası olmasını, kendini başkası olarak görmesini, belki daha da önemlisi kendini başkası olarak göstermesini sağlayacaktır. Göstergelerin tüketimi bu yüzden önemlidir züppe için.</span> <span style="text-indent: 1em; font-style: italic;">Araba Sevdası</span> <span style="text-indent: 1em;">tam da bunu anlatır zaten: "Bihruz Bey her&nbsp;nereye gitse, her nerede bulunsa maksadı görünmekle beraber&nbsp;görmek değil, yalnız görünmek idi."</span></p>

  <p>Araba, bu yüzden esas oğlanıdır romanın. Diğer yandan, tam da bu yüzden bir arızalar kitabıdır <span style="font-style:italic;">Araba Sevdası.</span> Nasıl aşk mektubu yanlış anlaşılmış sözcüklerle doluysa, nasıl araba borçla alınmışsa, kaza yapacaksa, dingili çarpılıp boyası sıyrılacaksa, roman&nbsp;da Recaizade Ekrem'in elinde sürekli arıza yapacaktır. O zaman o&nbsp;araba, bir türlü tam efendisi olunamayan bir başka modem tekniğin, arabayla aynı zamanda yine aynı yerden ödünç alınmış, bu&nbsp;yüzden de Tanzimat yazarının elinde mutlaka arıza yapacak olan&nbsp;bir başka modem oyuncağın, romanın kendisinin simgesine dönüşür. O araba burada kaza yapıyordur; o roman da burada arıza yapacaktır. Bunu biraz da olsa hissetmiş olmalıdır Recaizade Ekrem.</p>

  <p>Türk romanında arabayı merkezine yerleştirmiş tek yapıt <span style="font-style:italic;">Araba Sevdası</span> değil. Başka romanlar, bu romanların başkahramanı olan başka arabalar da var. Adalet Ağaoğlu'nun <span style="font-style:italic;">Fikrimin İnce Gülündeki</span> bal renkli Mercedes var örneğin. Sonra Latife Tekin'in&nbsp;<span style="font-style:italic;">Buzdan Kılıçlarındaki</span> kırmızı Volvo var. Bu romanlarda da kahramanın dünyayla ilişkisi bir arabayla kurdukları (ya da kuramadıkları) ilişki aracılığıyla anlatılmıştır; bu romanlarda da sürekli&nbsp;arıza yapar arabalar. <span style="font-style:italic;">Fikrimin İnce Gülü'nde</span> öksüz yetim büyümüş Bayram Almanya'da çalışıp sonunda satın almayı başardığı&nbsp;arabasıyla; saflığı ve el değmemişliğiyle bir kızı andıran Mercedes'iyle tozu dumana kata kata köyüne gireceği, sonunda dört tekerlekli motorun efendisi olup itilip kakılmışlıktan kurtulacağı&nbsp;ânın hayalini kurar. <span style="font-style:italic;">Buzdan Kılıçların</span> öksüz Halilhan'ı için de&nbsp;"hayatının dolambaçlı yollarını hüzünlü farlarıyla" ışıtan, ölümüne tutulduğu kırmızı Volvo, parlak gelecek hayallerini, "çemberi&nbsp;yarma planları"nı gerçek kılacak, şehirde paranın yerini bulmasını sağlayacak yegâne nesnedir. Tıpkı roman gibi, Halilhan'ın&nbsp;"imajinasyon gücüyle" hayatına bir yön verebilme umudu, "kendine göstermelik bir hayat kurmasını sağlayan dekor"dur Volvo.&nbsp;Ama bu romanlarda da kahramanlar hayallerini süsleyen yabancı&nbsp;nesnenin bir türlü efendisi olamazlar. Bayram'ın Mercedes'i roman boyunca çizilir, şarampole yuvarlanır, yıldızı düşer, kaportası göçer, katrana ve zifte bulanır. Volvo Halilhan'ın ruhunun kumandasını ele geçirir, ama Halilhan Volvonun kumandasını bir&nbsp;türlü ele geçiremez. Volvo da kaza yapar, ama zaten "başkalarının&nbsp;hayatından ödünç alınmış"tır o. <span style="font-style:italic;">Araba Sevdası'nın</span> açık sarıya boyanmış landosuysa zaten borçla alınmıştı; roman bitmeden gerçek&nbsp;sahibine geri döner. Trafik canavarının, düdüklü kazalarının, şofben felaketlerinin, çeviri romanların ülkesinde, nesnelerin en kralı olan araba sanki bir Türklük yazgısına olduğu kadar, bir romancı tavrına da işaret ediyor gibidir. Romancı sanki kendi sonradan&nbsp;görmeliğiyle, romanla aynı sıralarda görülmüş bir başka yabancı&nbsp;alet aracılığıyla hesaplaşıyor gibidir.</p>

  <p><span style="font-style:italic;">Araba Sevdası'nın</span> anlatım özelliklerinin, romanı bir hiciv ya da ibret hikâyesi olmanın ötesine taşıdığından söz etmiştim yukarıda. Bu özellikler yüzünden <span style="font-style:italic;">Araba Sevdası,</span> Tanzimat yazarının&nbsp;roman yazma sevdasının da tıpkı Bihruz Bey'in araba sevdası gibi yapmacık olduğunu sezdiren, kökendeki bu kaçınılmaz züppeliğe işaret eden bir metne dönüşür. Batı taklidi edebiyatla dalga&nbsp;geçerken gününün yazınsal bunalımını da aktaran bir Tanzimat&nbsp;parodisine, Bihruz'un züppeliğiyle alay ederken kendi kaçınılmaz&nbsp;züppeliğini de ele veren bir kara parodiye dönüşür. İlerde yeniden&nbsp;döneceğiz buna.</p>

  <h3 class="sigil_not_in_toc" style="text-align: center;"><a id="bookmark3"></a>IV.</h3>

  <p>Şerif Mardin'in sorduğu soruyu, edebiyatın imkânlarıyla düşünüp cevaplamak üzere bir kez daha sormak istiyorum: Nasıl olur da&nbsp;Recaizade Ekrem gibi edebi inceliğiyle tanınmış bir yazar Bihruz&nbsp;Bey'le büyük bir zevkle alay edebilir?</p>

  <p>Recaizade Ekrem'in Yeni Osmanlılar'a yakınlığına rağmen, önceki kuşak Tanzimat yazarlarına oranla politikadan daha uzak&nbsp;biri olduğunu biliyoruz. O dönemde bir lüks olarak (demek ki&nbsp;züppece) görülen "sanat için sanat” ilkesini ilk savunanlardan biri olduğunu, yine önceki Tanzimat yazarlarına oranla Arap ve&nbsp;Acem edebiyatlarıyla pek ilgilenmediğini, daha çok Fransız edebiyatının yörüngesinde olduğunu, döneminin edebi tartışmalarında Muallim Naci karşısında yenilikçileri temsil ettiğini de biliyoruz. Ahmet Mithat'ın "dekadan" olarak suçlayacağı, sonraki yıllarda hayattan kopukluk, yapaylık ve köksüzlükle, bir kaçış edebiyatı olmakla suçlanan Servet-i Fünun edebiyatının başlatıcısı olduğunu da biliyoruz. Bence bütün bunlar, Recaizade Ekrem'in kendinde bir "bihruzluk" hissetmesi için yeterli nedendir. O da Bihruz Bey gibi alafranga rahatlıkların adamıdır, o da duyguların&nbsp;özerkliğini yücelten Fransız romantiklerine düşkündür. Romantizmin kurucularından Chateaubriand'ın <span style="font-style:italic;">Atala</span>'sını Türkçeye çevirip&nbsp;oyunlaştırmış, Alfred de Musset'den ve Lamartine'den etkilenmiş,&nbsp;Lamartine'in <span style="font-style:italic;">Graziella</span>'sını okuyup dokunaklı aşk hikâyesi <span style="font-style:italic;">Muhsin Bey</span>'i yazmış, büyük olasılıkla yine Lamartine'in <span style="font-style:italic;">Meditarions'</span>unu pek beğendiği için şiir kitabına <span style="font-style:italic;">Tefekkür</span> adını koymuştur. O da tıpkı Bihruz Bey gibi, Tanpınar'ın deyişiyle, "devri sıtma&nbsp;gibi saran fîkirler"in etkisindedir. <span style="font-style:italic;">Araba Sevdası'</span>ndan önce, Tanpınar'ın "bir tür kartpostal duyarlılığı" taşıdığını söyleyeceği dokunaklı şiirler kaleme almış, Fransız romantiklerinin etkisinde&nbsp;"mahzun ve dokunaklı şeyleri" sevmiş, "hisli ve acıklı şeylerden"&nbsp;söz etmiş, "hayatın arızalan üstüne ağlamaklı bir ses" tutturmuştur. Ölen oğlu için yazdığı <span style="font-style:italic;">Nejad-Ekrem</span> bile bir romantik klişeler&nbsp;abidesidir.<a href="../Text/dipnot.xhtml#dip.6.15." id="d.6.15."><sup>15</sup></a>&nbsp;Acaba Lamartine'in, Doğu yolculuğu sırasında ölen kızı için yazdığı "La Mort de Julie"yi okumuş mudur Ekrem?</p>

  <p>Tanpınar'ın Recaizade Ekrem'in şairliğiyle ilgili söyledikleri bize yol gösterebilir. Tanpınar'a göre "etrafındaki bütün tesirlere&nbsp;açık adam"dır o; bu yüzden de şiirlerinde insanı ve ısdırabı boş&nbsp;yere arar. Altüst olmuş bir dilde yazar, dil zevkini bulamaz, aruza&nbsp;bir türlü hakim olamaz. Kısacası, "mahrekini değiştirdiği için kaybolan insan"dır Ekrem. Bir zevk buhranının kurbanıdır, Fransız&nbsp;kitaplarından öğrendiği ölçüsüz bir hassasiyetle, gecikmiş bir romantizmle içi boş dizeler yazmış, teatral jestlerle, kontrolsüz bir&nbsp;zevkle, boş bir hissiyatla, çocukça muhtevaya sahip kıvamsız&nbsp;manzumeler kaleme almıştır. O halde kendisi bir kabuk adamdır&nbsp;Ekrem'in; en azından Tanpınar tarafından (kuşkusuz birçok çağdaşı tarafından da) öyle algılanmış olmalıdır. Sanki Bihruz Bey'i&nbsp;tarif eder Tanpınar, yabancı tesirler yüzünden kendine bir iç geliştirememiş, başkasının arzusunun peşine takılıp kofluktan ibaret&nbsp;kalmış çocuk adam. "Bihruz Bey aslında Ekrem'dir," demeye getirir Tanpınar, ama belki de yazarla yapıtını karıştırmamak gerektiğini düşündüğünden, bunu böyle söylemez. Bunu böyle söyleyen Tanpınar değil, ustası Yahya Kemal'dir. Recaizade'nin yazdıklarından değil, alafranga davranışlarından, züppece tavırlarından&nbsp;yola çıkarak söyleyecektir bunu Yahya Kemal; "Ekrem Bey, <span style="font-style:italic;">Araba</span> Sevdası'ndaki Bihruz Bey'dir vesselam."<a href="../Text/dipnot.xhtml#dip.6.16." id="d.6.16."><sup>16</sup></a></p>

  <p>Şimdi, soru şu: <span style="font-style:italic;">Araba Sevdasının</span> yazan kendi bihruzluğunu, kendi hacivatlığını hiç mi hissetmemiştir? Bihruz'un köksüzlüğünü rahatça kendi dışına yerleştirebilmiş midir? Kendine şaka yollu "Le Ekrem" diyen adam,<a href="../Text/dipnot.xhtml#dip.6.17." id="d.6.17."><sup>17</sup></a>&nbsp;bu şakadaki gerçek payını hiç mi&nbsp;görmemiştir? Kendi içine bakıp iç âlem dediği yerin romantik klişelerden, apartılmış teşbihlerden, parlak ibarelerden ibaret kaldığını hiç mi fark etmemiştir? O iç âlemde birbirine asla çevrilemeyecek kopuk kopuk cümleler olduğunu görmemiş olabilir mi?&nbsp;Kendi roman yazma sevdasının da sonuçta bir yer değiştirme sevdası olduğunu fark etmemiş olabilir mi? Ya da biz <span style="font-style:italic;">Araba Sevdası</span>'nı, okulda bize öğretildiği gibi bir zibidilik yergisi olarak okurken, bizi okul sıralarına taşıyan değişimin kökeninde her zaman&nbsp;çoktan bir zibidilik olduğunu sezmemiş olabilir miyiz? Züppelikle ilgili resmi görüşü benimserken, o resmiyetin kendi özerkliğini&nbsp;ancak züppeliği (aynı şekilde taşralılığı da) başkalarına malederek, daima kendi dışına atarak kurmuş olduğunu hissetmemiş olabilir miyiz?</p>

  <p>Yaygın kanı şu: Tanzimat romancıları gözlerini kendi içlerine çeviremedikleri için, romanlarını Batı romancılarından aşırılmış&nbsp;kişilerle, ruhumuza çok yabancı bir yığın kuklayla doldurmuşlardır.<a href="../Text/dipnot.xhtml#dip.6.18." id="d.6.18."><sup>18</sup></a></p>

  <p>Şimdi bu yorumu bir adım öteye götürmekte yarar var. Ya kendi içlerine baktıklarında gördükleri buysa? Ya oraya baktıklarında bir başkası -evet, şekilsizleşmiş, çarpılmış, yamulmuş belki, ama bir başkası- oradan onlara bakıyorsa? Ya iç denen alan,&nbsp;daima bir dışsal travmadan, bir dıştan oluşuyorsa? Hep orada olmuş doğal bir hazine değil, bir arızaysa iç dünya? Ortalığı sıtma&nbsp;gibi saran fikirler, istenmemiş konuklarsa iç? Tecrübe kaybının&nbsp;kendisiyse tecrübe?<a href="../Text/dipnot.xhtml#dip.6.19." id="d.6.19."><sup>19</sup></a></p>

  <p>Recaizade Ekrem'in bu sorulan sorup sormadığını bilmiyoruz. Ama şunu bilebiliriz: Fransız klasiklerinin, onlara da model oluşturmuş klasik yapıtlarla birlikte bir an önce Türkçeye çevrilmeye&nbsp;çalışıldığı, Fransa'dan Eski Yunan'a, Eski Yunan'dan Eski Hint'e&nbsp;uzanan karmakarışık bir coğrafyadan sayısız klasik yapıtı aktarma&nbsp;telaşına düşmüş bir yerde kolay kolay bir "bünye"den söz edilemez. "Kendi" denen alan çoktan gürültülü bir söylem alanına, bir&nbsp;kitaplar geçidine, bir modeller savaşma dönüşmüştür. Recaizade&nbsp;Ekrem'e gelince, madem bir gerçekçilik arzusu vardır, o halde bir&nbsp;züppe aleyhtarlığına, mutlak bir hicve çekilemeyecek kadar meselenin içinde olduğunu az da olsa hissetmiş olmalıdır. Bütün bunları, kahramanla yaratıcısının aynı kişi olduğunu anlatmak için&nbsp;söylemiyorum. Ama yazarın, yapıtında hiç bulunmadığını söylemek de yanlış olur. Belli ki yaratıcısı da kahramanıyla aynı rüzgârlara kapılmış, aynı şeyleri arzulamış, sonunda benzer engellere takılmıştır. <span style="font-style:italic;">Araba Sevdası</span> züppeliği yerdiği için değil, ya da&nbsp;yalnızca ondan değil, yazarın kendi kaçınılmaz züppeliği üzerine,&nbsp;bunun da ötesinde modem Türk yazarının kökenindeki kaçınılmaz züppelik üzerine düşünmemize imkân tanıdığı için de önemlidir. Şerif Mardin'in Bihruz sendromuyla ilgili yazısında değerlendirmediği imkân da budur. <span style="font-style:italic;">Araba Sevdası'nı</span> bir hicivden ibaret&nbsp;gören yorum, romanın yalnızca yazarını değil, bütün bunlar üzerine fikir yürüten eleştirmenini de (onu hicivden ibaret gören eleştirmenin kendisini de) züppeliğin bulaşmadığı özerk bir alana yerleştirmiş olur. Bir bakıma kendi kaçınılmaz züppeliğini konunun&nbsp;dışına taşır. Bunu yapabilmek için de romanı olduğundan daha az&nbsp;bir şey olarak görecek, bir ibret hikâyesine geriletecektir.</p>

  <p>Aslında Tanpınar bunu görmüştü. <span style="font-style:italic;">Araba Sevdası</span>'nın kahramanının "pek az mevcut" biri olduğunu, ama onun karşısında sağlam bir manevi hakikati temsil edecek yazarın sesinin de "pek az mevcut" olduğunu fark etmişti. Onu tedirgin eden buydu. İçselliğin dilinin bir kültürün diliyle çakıştığı aydınlık anlardan beslenen bir&nbsp;dilden yanaydı Tanpınar. Kültüre doğru açıldıkça kendi ruhumuza, o ruhta derinlere indikçe yeniden kültüre ulaşabileceğimiz geniş, zengin, manalı bir dilden yanaydı. Batı idealleriyle yerli değerler arasında kurulacak milli terkibi ısrarla bir bünye, bir milli&nbsp;gövde, ahenk içinde çalışan bir beden, bir canlı organizma olarak&nbsp;tarif ediyordu. Recaizade Ekrem'se düpedüz bir garabetten söz&nbsp;ediyordu: Yerli hususiyetler yabancı hülyaları, yabancı hülyalar&nbsp;yerli hususiyetleri geri dönüşü olmayan bir biçimde şekilsizleştirmişti. Bihruz'un iç dünyası düpedüz imal edilmiş (kendi alafranga&nbsp;Türkçesiyle söylersek "fabrike edilmiş") bir dünyaydı. Üstelik romanın yalnızca kahramanı değil, kendisi de "uzlaşmasına imkân&nbsp;olmayan iki epistemolojik sistemin" bir araya gelmesinden oluşmuş bir ucubeydi.<a href="../Text/dipnot.xhtml#dip.6.20." id="d.6.20."><sup>20</sup></a>&nbsp;Tanpınar bir "imkân" adamıydı; rüyaya kaçarak kurulmuş da olsa bir bütünlükten yanaydı, geçmişteki yekpare dünyayı özlüyordu, bunu sanatta yeniden üretecek bir ahenk estetiğinde ısrar ediyordu. Recaizade ise komik olanı imkânsızlıklar&nbsp;üzerine kurmuştu; geçmişin bir sözlükten (bir İngilizin hazırladığı Lûgat-ı Osmaniye'den) ibaret kalmış olabileceğini, bütünlüğün&nbsp;yama olabileceğini, oluşacak terkibin ister istemez şekilsiz ve yamuk olacağını, eldeki "sazın" ister istemez "kırık" oduğunu sezdiriyordu. Tanpınar "iç insan"a önem veriyordu; Recaizade ise bu iç&nbsp;insanın yabancı etkilerden, harici basınçlardan yapılmış olabileceğini düşündürüyordu. "Kendine dön!” diyordu Tanpınar; Recaizade ise kendine dönmek için geç kalınmış olabileceğini hissettirmişti. Bu çağrıyı Tanpınar'ın kendisinde belki o kadar değil, ama&nbsp;daha sonra her işittiğimizde şu açmazı da fark etmişizdir: Kendine dönülemez, çünkü kendi denen şey daima başka başka biçimlerde, başka büyüteçler altında başkalaşmış olarak, daima bir savunma refleksi olarak, çoğu zaman bir iktidar talebiyle bütünleşmiş olarak çıkar ortaya. Milliyetçi bir hınç olarak ("kendimize dönelim, onlara sahici tarafımızı, bu arada dünyanın kaç bucak olduğunu da gösterelim"), yabancıya yaranma çabası olarak ("kendimize dönelim, onlara kendi sahici tarafımızı gösterelim, Nobel'i&nbsp;ancak böyle alabiliriz"), en iyi ihtimalle bir dekorasyon çabası&nbsp;olarak ("eserlerimize bize özgü, tarihimize özgü, Doğu'ya özgü&nbsp;bir şeyler katalım") çıkar. Özellikle bu sonuncusu, günümüz edebiyatını yakından ilgilendiriyor. Çünkü "kendi" denen şey problemli bir alan olarak tanımlanmadığı sürece Osmanlı motiflerinden, bir mazi efektinden ya da bir Doğu atmosferinden ibaret kalır; tıpkı Beyoğlu'nda, vitrinde gözleme yapan köylü kadınlar gibi&nbsp;göstermelik bir şeye dönüşür. Kendine dönmek için her zaman&nbsp;çoktan geç kalınmıştır; "Kendine dön!" çağrısının kendisi bu gecikmişliğin ifadesidir.</p>

  <h3 class="sigil_not_in_toc" style="text-align: center;">V.</h3>

  <p>Yazının başında sorduğum soruların bazılarını hâlâ cevaplamış değilim. Bu yüzden züppelik meselesine bir kez daha, bu kez Batı'daki kapıdan girmek istiyorum. Ama bunun için yine Bihruz&nbsp;Bey'e döneceğim. Bihruz Bey ile Don Kişot arasındaki benzerliğe&nbsp;dikkat çekmişti Berna Moran; her iki kahraman da kendi yarattıkları hayal dünyasında yaşıyorlardı.<a href="../Text/dipnot.xhtml#dip.6.21." id="d.6.21."><sup>21</sup></a>&nbsp;<span style="font-style:italic;">Türk Romanı'nın</span> yazan Robert Finn ise Bihruz Bey'in Emma Bovary'yi andırdığını söyler;&nbsp;ikisi de "yaşamın sanata öykünmesi"nin örnekleridir.<a href="../Text/dipnot.xhtml#dip.6.22." id="d.6.22."><sup>22</sup></a>&nbsp;Üzerinde&nbsp;fazla durulmamış, değinilip geçilmiş yakınlıklardır bunlar, ama&nbsp;özgünlük sorununa başka açılardan yaklaşmamızı sağlayacak&nbsp;önemli ipuçlarını da içlerinde taşırlar.<a href="../Text/dipnot.xhtml#dip.6.23" id="d.6.23."><sup>23</sup></a></p>

  <p>Daha çok Bihruz'la Emma arasındaki yakınlıktan yola çıkacağım ben. Osmanlı züppesiyle taşralı Fransız kadını birbirine yaklaştıran, ikisinin de doğallıktan, özgünlükten, kendiliğindenlikten yoksun, kitaptan kapma tutkulardan ibaret kalmış, taklit kahramanlar olmalarıdır. Nasıl Emma okuduğu şehvet dolu kitapların,&nbsp;o kitaplarda okuduğu karanlık ormanların, ıssız köşklerin, mehtaplı gecelerin etkisiyle aşka kışkırtılmışsa, Bihruz Bey de Fransızca hocası Mösyö Piyer'in tavsiye ettiği "şevkengiz" romanlarla&nbsp;aşka kışkırtılmıştır. Nasıl Emma "ellerine daha on beşinde ucuz&nbsp;kitapların tozu" sürülmüş olduğu için, oradaki romantik kahramanlara öykünüp gözünü Paris'e dikerse, Bihruz Bey de romantik&nbsp;Fransız yazarlarını okuduğu için, Fransız romantik şairlerinin âşık&nbsp;imgesine öykünüp Parisliliğe öykünür. Dahası, taşralı küçük burjuvayla züppe beyzadenin hülyalarını aynı kitap süsler. Bernardin&nbsp;de Saint-Pierre'in iki saf kalbin el değmemiş bir doğada yaşadığı&nbsp;masum aşk hikâyesi <span style="font-style:italic;">Paul et Virginie'yi</span> Emma genç yaşta manastırda okumuştur; aynı kitabı Bihruz Bey de Periveş Hanım'a âşık&nbsp;olmadan birkaç ay önce okur. <span style="font-style:italic;">Paul et Virginie'nin</span> okuru üzerindeki etkisinde ise bir ironi gizlidir. El değmemiştik, saflık ve doğallık üzerinedir kitap, ama her iki durumda da taklit kahramanlara&nbsp;rehber olacaktır.</p>

  <p>Öksüz Emma'yla yetim Bihruz'un benzerlikleri bununla da kalmaz. Her ikisi de gösterişçi bir tüketime sürüklenmişlerdir. Piyasa romanlarından ve gazetelerden Paris'in son modalarını öğrenen,edebiyatı ihtiraslarını coşturduğu için seven Emma, romanlardan kapma benliğini bir hayal olmaktan çıkarabilmek için, Paris'ten gelen son mallan satın almak zorundadır. Onu yıkıma sürükleyen budur. Madame Bovary'nin "ilk tüketici trajedisi" olarak anılmasının nedeni de budur.<a href="../Text/dipnot.xhtml#dip.6.24." id="d.6.24." style="font-size: 1.2em; text-indent: 1.2em;"><sup>24</sup></a><span style="font-size: 1.2em; text-indent: 1.2em;">&nbsp;Okurun aklında bu romandan, Emma'nın âşıklarına karşı ne hissettiğinden çok, aşkın göstergesi&nbsp;olan nesneler kalır. Fıskiyeli havuzlar, gümüş şamdanlar, ipekli&nbsp;perdeler vardır orada, incecik bardaklardan dökülen şampanya&nbsp;köpükleri, pembe satenden tüylü terlikler, altın köstekler, parlak&nbsp;gümüş tabakalar vardır. Benzer biçimde</span> <span style="font-size: 1.2em; text-indent: 1.2em; font-style: italic;">Araba Sevdası</span><span style="font-size: 1.2em; text-indent: 1.2em;">'ndan da&nbsp;aklımızda Bihruz Bey'in duygularından çok, şık pardesüsünün iç&nbsp;tarafındaki "Terzi Mir" markası, parlak potinlerindeki "Heral" etiketi, beyaz yeleğinin cebinde taşıdığı mineli saati ve gümüş saplı&nbsp;bastonu kalır. Dahası</span> <span style="font-size: 1.2em; text-indent: 1.2em; font-style: italic;">Araba Sevdasının</span> <span style="font-size: 1.2em; text-indent: 1.2em;">merkezindeki tema,</span> <span style="font-size: 1.2em; text-indent: 1.2em; font-style: italic;">Madame Bovary</span><span style="font-size: 1.2em; text-indent: 1.2em;">'de de bir yan tema olarak tekrarlanır. Yer değiştirmenin, bir başkasının yerine geçmenin, bir başkası olmanın simgesi araba, Emma'nın hülyalarında da önemli bir yer tutar. Emma'nın en gizli arzularından biri, İngiliz atı koşulmuş mavi bir&nbsp;arabaya sahip olmaktır. Nasıl Bihruz'u Bihruz yapan bir landonun&nbsp;içinde Süleymaniye'den Çamlıca'ya doğru yer değiştirmesiyse,&nbsp;Emma'yı Emma yapan da bir posta arabasının içinde Yonville'den&nbsp;Paris'e doğru yer değiştirmesidir. Tıpkı ihtirası kamçılayan kitaplar gibi araba da taşrayı arzunun merkezine yaklaştıracaktır.</span></p>

  <p>Bihruz Bey'le Emma Bovary arasındaki yakınlığın bir "dış borçlanma"dan kaynaklanmadığını biliyoruz. Recaizade Ekrem'in&nbsp;yetiştiği dönemde ortalığı salgın gibi saran fikirler arasında Flaubert'inki yoktur, Flaubert adı, Tanzimat'ın fikir tartışmalarına daha geç bir tarihte girecektir.<a href="../Text/dipnot.xhtml#dip.6.25." id="d.6.25."><sup>25</sup></a>&nbsp;O halde Flaubert ve Recaizade Ekrem ayrı ama belki de benzer nedenlerle, iç dünyadan yoksun kalmış bir kahramanı yapıtlarının merkezine yerleştirmişlerdir. Belli&nbsp;ki Fransız eleştirmen Rene Girard'ın "edebiyatın dölleme işlevi"&nbsp;dediği, "edebi telkin" olarak adlandırdığı şey her ikisi için de&nbsp;önemli olmuştur.<a href="../Text/dipnot.xhtml#dip.6.26." id="d.6.26."><sup>26</sup></a>&nbsp;Emma büyük ölçüde bu dışsal telkin yüzünden&nbsp;Rudolphe'u beyaz atlı prens sanar; Bihruz da yine bu nedenle sokak yosmasını kibar bir hanım sanacaktır.</p>

  <p>Jules de Gaultier, Emma'dan hareketle geliştirdiği ünlü "Bovarizm" denemelerini, aşağı yukarı Recaizade Ekrem'in <span style="font-style:italic;">Araba Sevdasını</span> yazdığı yıllarda kaleme almıştı. Bovarizmi bir doğallık eksikliği olarak, kahramanların "kendi içlerinden gelen bir telkinin yokluğu”yla, kişinin "dış çevreninin telkinine boyun eğme"siyle&nbsp;açıklıyordu. Flaubert'in kişilerinin özelliği "kendilerine ait bir özgünlüklerinin" olmamasıydı; bu kişiler kendi başlarına bir hiç oldukları için, kendi yetersizliklerinden kaçmak, kendilerini olduklarından farklı kavramak için, kendilerinin yerine koydukları bir&nbsp;imgeyle özdeşleşiyorlar, kendilerini öteki olarak algılıyorlardı.<a href="../Text/dipnot.xhtml#dip.6.27." id="d.6.27."><sup>27</sup></a><sup>&nbsp;</sup>Demek ki özgünlük, genellikle söylendiği gibi roman kahramanlarının temel karakter özelliği olmayabiliyor. Tersine, özellikle de&nbsp;on dokuzuncu yüzyıl romanı söz konusu olduğunda, problemli bir&nbsp;alandayız demektir. Kendiliğinden, özerk, dolaysız bir doğanın yitirildiği; dışsal telkinlerden, yabancı kültürel kodlardan, kamusal&nbsp;bir söylemden örülmüş bir ikinci doğanın bağrında başlıyor roman. Roman kahramanının özgünlüğü de tuhaf bir biçimde tam da&nbsp;özgünlüğün yitirildiği yerde başlıyor. <span style="font-style:italic;">Araba Sevdası'na</span> geri dönersek, bir tür Bovarizm olarak da görülebilir Bihruzluk. Nitekim&nbsp;Gaultier de züppeliği bir "muzaffer Bovarizm" olarak tanımlar.&nbsp;Madame Bovary evdeki hesap çarşıya uymadığı için sonunda yenilir, intihar eder, Bihruz'sa "pardon" deyip olay yerinden tüyecek-tir. Gaultier'nin "muzaffer Bovarizm"iyle "çocuksu Bovarizm"i&nbsp;arasında bir yerde, kendi taklitliğiyle yüzleşmeden, sonunda Emma gibi trajik bir, sona da sürüklenmeden, ona buna "pardon" deyip yoluna devam eden bir çocuk adam, bir kof adamdır Bihruz.</p>

  <p>Rene Girard, Gaultier'nin "Bovarizm" kavramından da yararlandığı <span style="font-style:italic;">Romantik Yalan ve Romansal Hakikat</span> adlı kitabını, taklit arzunun özgün arzudan daha silik olduğunu söyleyen romantik teze karşı yazmıştı. Kitapta, züppelik önemli bir yer tutar. Girard'a&nbsp;göre, sadece başkalarının arzuladığı nesneleri arzulayan, modanın&nbsp;kölesi olmuş züppe bir karikatürdür ve tüm karikatürler gibi çizgileri abartır; ama bunu yaparken, arzunun taklitçi doğasını da bütün çıplaklığıyla gün ışığına çıkarır. Çünkü ne çocuğun arzusu ne&nbsp;de âşığın arzusu züppeninkinden daha kendiliğinden, daha dolaysız, daha özgün değildir; üçünün arzusu da gücünü önüne çıkan&nbsp;engelden alır. Öyleyse Proust'un züppesiyle Flaubert'in dış telkine&nbsp;boyun eğmiş kahramanları, Stendhal'in kibirli karakterleriyle&nbsp;Dostoyevski'nin yeraltı adamı arasında, romantizmin bizi inandırmak istediği kadar büyük bir mesafe yoktur. Bütün büyük romanlar kendi ile öteki arasındaki mutlak ayrımları, özerk ben yanılsamasını yıktıkları ölçüde, züppenin arzusunun aslında bize hiç de&nbsp;yabancı olmadığını gösterirler. Yeraltı adamı mutlak tekilliği, tek&nbsp;olmanın gururunu ve acısını yaşamak için yeraltına iner; ama sonunda herkese uygulanabilecek bir ilkeye varacaktır. Kendini başkalarından tümüyle uzaklaştırdığını, tümüyle tekil olduğunu sandığı an, aslında başkalarına en yakın olduğu andır.</p>

  <p>Girard'ın kuramının kuvvetli yanlarından biri, eleştiri dilinin romanın hakikatine yabancı kaldığı, o hakikatin berisine düştüğü,&nbsp;bu yüzden romanı da bir bakıma kendine benzettiği yere işaret etmesindedir. Bir başka deyişle, "romansal yapıtı romantik yapıta&nbsp;gerileten" okuma tarzını karşısına almıştır <span style="font-style:italic;">Romantik Yalan ve Romansal Hakikat.</span> Girard burada, arzunun romantik eleştirmenlerin&nbsp;(ya da bir tür yeni romantizm olarak nitelediği varoluşçu eleştirmenlerin) dediği gibi, kendi kaynaklarından özgürce devşirilmiş,&nbsp;doğal ve kendiliğinden, özerk ve özgün değil, büyük romanların&nbsp;gün ışığına çıkardığı gibi daima dolaylı, daima devralınmış olduğunu, bir modelin dolayımını, yani bir başkasının arzusunu, daima bir başkası olma arzusunu içerdiğini söyler. Girard'a göre arzu özneyle nesneyi birleştiren düz bir çizgiden değil, bir modelin&nbsp;varlığını gerektiren bir üçgenden oluşur. Bu yüzden de kökeninde&nbsp;gerçek ya da hayali bir başka arzu vardır daima. Stendhal, Flaubert, Proust, Dostoyevski gibi on dokuzuncu yüzyıl romancılarının önemi, eleştirmenlerin öve öve bitiremediği "içsel" bahçenin&nbsp;hiç de sanıldığı kadar "ıssız" bir bahçe olmadığını anlatmaları, bireysel arzu ile kolektif yapı arasındaki dinamik ilişkiye, kendi ile&nbsp;öteki arasındaki düşmanca diyaloga işaret etmeleriydi. Bir başka&nbsp;deyişle, bu romancıların önemi, özgün kahramanlar yaratmış olmalarında değil, arzunun taklitçi doğasını yansıtan, hiçbir zaman&nbsp;özgün olamayacak kahramanlar yaratmış olmalarındaydı. Bu yüzden Batılı eleştirmenlerin taklitlerin taklidi Don Kişot’un özgünlüğünü yüceltmelerinde ya da Dostoyevski'nin yeraltı adamını kendiliğindenliğin timsali olarak övmelerinde bir ironi vardır. Bu tür&nbsp;eleştiriler romanın kendisindeki özgünlükten çok, eleştirmenin&nbsp;özgünlük beklentisini yansıtır. Modem insanın kendini ötekinden&nbsp;ayırma isteğini, arzusunda başkasının oynadığı rolü unutma eğilimini, yani bir özerklik yalanını ifade eder. Oysa roman kendi ile&nbsp;öteki arasında mekanik bir karşıtlık kurmaktan vazgeçtiği, iç hayatın zaten çoktan toplumsal hayat olduğunu gördüğü, "içindeki&nbsp;romantiği geride bıraktığı" ölçüde derinleşecektir. Gururumuzu&nbsp;okşayan, kendimizi özerk hissetmemizi sağlayan yorumlar yapar&nbsp;eleştirmen. Romanın hakikatiyse Girard'ın "romantik gurur" dediği bu gururun, arzuyu kendiliğinden ve tekil görme ısrarının dağıldığı yerde başlar. Romana bu yüzden yabancı kalmıştır eleştirmen. Romanı olmadığı, olamayacağı, çoktan aştığı şeye, romantik yapıta gerilettiği için yabancı kalmıştır.</p>

  <p>Züppelik burada bir kez daha, bu kez bir okuma stratejisiyle ilgili olarak karşımıza çıkar. Züppeliğe duyulan yıkıcı öfkede, Bihruzluğu bir aşırılık olarak alay konusuna indirgeyip bünyenin dışına atma telaşında, alay sahibinin kendi özerkliğini inşa etme çabası vardır. Girard'ın "romantik gurur" dediği de bundan başka bir şey değildir aslında. Kendimizde daima özerk, kendiliğinden, doğal çocuğu; başkalarında ise taklitçi, yapay ve teatral züppeyi görme eğilimidir romantik gurur. Kişi kendi özerkliğini inşa etmek,&nbsp;dolayımın kendi arzusunun kuruluşundaki payını saklamak için,&nbsp;başkalarında dolayımcının varlığını seve seve açığa çıkaracak,&nbsp;züppeliği başkalarına özgü tatsız bir kusur olarak alay konusu&nbsp;edecektir: "Ekrem Bey, Bihruz Bey'dir vesselam." Oysa kendimizi biraz daha yakından incelediğimizde, şunu fark edebilmemiz&nbsp;gerekir: Züppe kendi züppeliğimiz ölçüsünde bizde kızgınlık&nbsp;uyandırıyordur. Kendi başkası olma arzumuz yüzünden, bu arzunun yarım kalmışlığı yüzünden bizi sinirlendiriyordur. Orada gördüğümüz karikatür, kendi arzularımızın tatsız bir karikatürü olduğu için bizde öfke uyandırıyordur.</p>

  <p>Bu tür bütün evrensel kuramlarda olduğu gibi Girard'ın roman kuramında da temel sorun, açıklanmak istenen yapıtları, çatısı&nbsp;çoktan çatılmış bir üst anlatının yerel görünümleri olarak ele almasıdır. Nitekim hızla Flaubert'den Dostoyevski'ye, Cervantes'ten&nbsp;Proust'a geçebilir bu kuram; yerel ya da ulusal kırılmaları çok da&nbsp;hesaba katmaz, katamaz.<a href="../Text/dipnot.xhtml#dip.6.28." id="d.6.28."><sup>28</sup></a>&nbsp;Ama Girard'ın kuramının gücü de, başlangıçta bir zaaf gibi duran bu özelliğinden kaynaklanır. Çünkü&nbsp;arzunun taklitçi doğasıyla ilgili bu kuram evrenselliğini, büyük&nbsp;ölçüde nesnesinin çoktan evrenselleşmiş olmasından almıştır. Girard'ın bu kuramı, Cervantes'i saymazsak on dokuzuncu yüzyıl romanlarından hareketle geliştirmiş olması tesadüf değildir. Bütün&nbsp;bu romanlar yalnızca sermaye ve malların, yalnızca fikir ve ideolojilerin değil, arzu ve özlemlerin de ırk, ülke, kıta farkı tanımadan yayıldığı, bakir alanlara sirayet ettiği, arzunun yasalarının evrenselleştiği bir taşra-merkez gelgitinin içinde şekillenmişlerdir.&nbsp;Yine bu dönem, herkesin dikkatinin "dünyanın atölyesi" Londra'dan paranın her şeyi satın alabileceği "arzunun merkezi" Paris'e&nbsp;kaydığı, "ihtiyaç" kavramındansa "arzu" kavramının öne çıktığı,&nbsp;nihayet özel hayat denen bölgenin daralmakta olduğu bir dönemdir.<a href="../Text/dipnot.xhtml#dip.6.29." id="d.6.29."><sup>29</sup></a>&nbsp;Nitekim bu tür bir vurgu Girard'ın kendisinde de var: Kaba&nbsp;kuvvet, şiddet ve keyfiliğin değil, eşitlik ilkesine göre kurulmuş,&nbsp;insanlar arasındaki farklılıkların silindiği, herkesin birbirini taklit&nbsp;ettiği modern uzlaşma çağının arzusudur taklitçi arzu.</p>

  <p>Bütün bunlara, romanı yaratan koşullar kadar, romanın kendisinin de doğumuna katkıda bulunduğu yeni okur tipini eklemek gerekir. Başkalarının arzusunu kendi arzusu olarak benimsemiş,&nbsp;kendini başkalarının yerine koymaya hazır, benzer bir arzu evreninde yaşadığı ölçüde de evrensel sayılabilecek bir okurdur bu.&nbsp;<span style="font-style:italic;">Graziella</span> Flaubert'in de Recaizade'nin de başucu kitabıdır artık;&nbsp;<span style="font-style:italic;">Paul et Virginie</span> de hem Bihruz'un hem Emma'nın başucu kitabı&nbsp;olacaktır.</p>

  <p>Ama bu evrenselliğin ardındaki eşitsizliği görmemek olmaz. Arzuya yolculuk, romanların anlattığı, bu arada kendi kişisel hikâyelerimizin de bize söylediği gibi (vahşi kırın, soylu vahşinin,&nbsp;büyülü Doğu'nun, doğal yerlinin ya da masum çocuğun özlem&nbsp;nesnesi olduğu romantik tersine çevirmelerde bile) sönük taşradan&nbsp;ışıltılı merkeze doğrudur. Sermayenin peşinden gider arzu: yeni&nbsp;malların, parıltılı nesnelerin, göz kamaştıran eşyaların peşinde&nbsp;taşradan sermayenin anayurduna doğru hareket eder. Zaten taşrayı taşra kılan, onu "dışarısı" yapan da bu anayurda olan uzaklığıdır. Bu yüzden kendine yeterli, kendini dinleyen, kendine dönebilecek özgün ve özerk bir taşra aslında hiçbir zaman hiçbir yerde&nbsp;yoktur. Ne bizde ne onlarda. Taşra bugünlerde sayısız reklam filminin bize anlattığı gibi pastoral bir uzak ülke, kendine yeterli bir&nbsp;kır değil, taşralaştırılmış olandır daima. Tanımı gereği kendiliğinden olamayacak bir sürüklenişe, bir kapılmaya, bir ayartılmışlığa verilen addır. Romanın dışsal telkinin esiri olmuş kahramanları, bu ayartıcı ışığa doğru çekildikleri için taklit kahramanlardır. Emma sabahlara kadar "içinde kanlı sahnelerle azgın şehvet betimleri bulunan kitaplar" okuduğu için, yutarcasına okuduğu kitapların&nbsp;kahramanları tarihin karanlık semasında birer "kuyruklu yıldız gibi" parıldadığı için, kitaplar aracılığıyla da olsa ışığa sürtünmüş&nbsp;olmak hayatında giderilmez bir yarık açtığı için özgünlüğünü yitirmiştir. Zaten birçok roman bize bu ışığın, kahramanın hayatını&nbsp;nasıl da geri dönülemez bir taşraya dönüştürdüğünü anlatır. Işık&nbsp;orada belirdiği an kişinin hayatı sakil bir taşraya dönüşmüştür&nbsp;çoktan. Hülya uyandırmayan fikirleri ve dümdüz konuşmasıyla&nbsp;kocası, Emma'nın gözünde yavan ve bayağıdır artık. Yalnızca doğallık değil, doğanın kendisi bile payını alır bundan. İsviçre'nin&nbsp;karlı dağlarıyla ilgili manzaralar ruhunu yükseltip sınırsız bir&nbsp;uzaklık duygusu verirken, Emma'nın kendi bahçesi ruhu körelten&nbsp;bayağı bir yere dönüşüvermiştir. Ulusal-kültürel fark en çok da&nbsp;burada devreye girer. Bihruz Bey için bayağılaşan yalnızca eski&nbsp;mahallesi ya da yalnızca doğa değil, en çok da dilin kendisidir.&nbsp;Türkçe bir anda, yüce duygulan anlatamayacak kadar yetersiz bir&nbsp;dil haline gelivermiştir. Bihruz'un aşkını ifade etme çabası daima&nbsp;"lisan-ı Türkinin kifayetsizliği"ne takılıp kalacaktır.</p>

  <p>Züppeyle taşralının kaderlerinin birleştiği yer de burası. Kendini başkasının gözünde yetersiz, gelişmemiş, çocuk görmek demektir taşra. Züppenin gizlediği, başkasının yerine geçerek gözden uzak tuttuğu da bu yetersizlikten başka bir şey değildir. Böyle baktığımızda züppeyle taşralı birbirinin karşıtı değil, her an birbirine dönüşebilecek iki tip, aynı tipin tersi ve yüzü olarak belirir. Romanlar bize biraz da bunu gösterir. Girard'ın söylediği gibi köy&nbsp;soylularının gözünde züppeden başka bir şey değildir Don Kişot.&nbsp;Yonville halkı da Emma’yı bir züppe olarak algılamış olmalıdır.&nbsp;Bihruz'un züppeliğini kazıdığımızda ise bu kez dünyanın taşrasına sürüklenmiş, kendini Batı karşısında yetersiz ve bayağı hisseden yetim Osmanlı'yı görürüz orada. Türklük denen kapılma ve&nbsp;kendine dönme çağrısının kendini özerk, orijinal bir ruh olarak&nbsp;kurarken, hep bu iki aşırı tiple uğraşması, bu aşırılıkları bünyenin&nbsp;dışına atma telaşına kapılması da tesadüf değil. Kendi bünyemizi&nbsp;tanımlayan iki tatsız karikatürdür bu ikisi ve sanıldığının aksine,&nbsp;biri diğerine dönüşüverir aniden.</p>

  <h3 class="sigil_not_in_toc" style="text-align: center;"><a id="bookmark2"></a>VI.</h3>

  <p>Roman türünün dünyaya okuduğu kitapların içinden bakan, aklını şövalye hikâyeleriyle bozmuş meczup asilzadenin hikâyesiyle başlamış olması, dahası <span style="font-style:italic;">Don Quijote'nin</span> yalnızca Batı edebiyatında değil, Rus ve Türk edebiyatlarında da yankı uyandırmış olması tesadüf değil.<a href="../Text/dipnot.xhtml#dip.6.30" id="d.6.30."><sup>30</sup></a>&nbsp;<span style="font-style:italic;">Don Quijote'</span>den bu yana roman tarihi, kitapların sunduğu yabancı ideallerin, ödünç alınmış arzuların dünyasında yaşayan, bu yüzden de gerçekle ilgili değerlendirmelerinde yanılan sayısız kahramanın hikâyesiyle dolu. Roman kahramanlarının sahici bir sesi arzuladıkları ölçüde sıradanlığa, genellikle de&nbsp;sıradan bir ölüme mahkûm olmaları da tesadüf değil. <span style="font-style:italic;">Suç ve Cezada.</span> Raskolnikov tüm Avrupa'yı büyüleyen Napoleon'a özenip&nbsp;kendini sıradan yığınlardan ayırmak için kan döker, ama sonunda&nbsp;cinayeti sıradan bir adli vakadan, kendisi de "yabancı bir roman&nbsp;kahramanının soluk bir kopyası"ndan ibaret kalır. <span style="font-style:italic;">Yeraltından&nbsp;Notlar'</span>da hayattan tiksindiği için onu kitaptan öğrenmeyi tercih&nbsp;eden yeraltı adamı genelgeçer yasalara, sağduyuya ve sıradanlığa&nbsp;lanet yağdırır, ama sonunda lanetinin ne kadar yapmacık, devralınmış ve kitaptan kapma olduğunu fark edecektir. <span style="font-style:italic;">Ecinniler'de,&nbsp;</span>Kirilov "hiçliği arzulama cesaretiyle Tanrı'ya meydan okumak&nbsp;için ölümü seçer, ama intihan İsa'nın ölümünün sıradan bir taklidinden ibarettir.<a href="../Text/dipnot.xhtml#dip.6.31." id="d.6.31."><sup>31</sup></a>&nbsp;<span style="font-style:italic;">Huzurda</span> Suat çevresindeki aydınların ortalama&nbsp;fikirlerine, dengeli zevklerine ve ölçülü merhametine meydan&nbsp;okuyup herkesten intikam almak üzere canına kıyar; ama Beethoven eşliğindeki intiharı bir taklitten, kendisi de Dostoyevski'den&nbsp;apartılmış bir edebi klişe olmaktan kurtulamaz. <span style="font-style:italic;">Tutunamayanlar'</span>da kasaba kökenli "kitap kurdu" Selim kitaplarla hayatı karıştırdığı için büyüyememiş, aynı anda hem Dostoyevski hem Gorki&nbsp;hem Oscar Wilde olma arzusu yüzünden genç yaşta tükenip gitmiştir.<a href="../Text/dipnot.xhtml#dip.6.32." id="d.6.32."><sup>32</sup></a>&nbsp;Bütün bunlara <span style="font-style:italic;">Berci Kristin Çöp Masallarının</span> Lado'sunu da ekleyeceğim. <span style="font-style:italic;">Madame Bovary'</span>de olduğu gibi gümüş şamdanlar, altın köstekler, fıskiyeli havuzlar değil, <span style="font-style:italic;">Araba Sevdası'nda&nbsp;</span>olduğu gibi gümüş saplı bastonlar, mineli saatler, kehribar tespihler de değil; renk renk meyve tozlan, likör takımları ve blucinlerle yeni bir hayata geçen Çiçektepe'de Lado da kafayı kitaba takmıştır. Çöp bayırlarında kurulan kahvelerin bu ilk kahramanı, karnından gizli "hayatının romanı"nı yazmaktadır.</p>

  <p>"Bir kitap okuyup hayatı değişen" roman kahramanlarının yazgısı, aslında romanın kendi yazgısını da dile getirir. Bir özgünlük iddiasıyla ortaya çıkmıştı roman; önceki türlerden farklı olarak&nbsp;konularını geçmiş tarihten, mitolojiden, masal, efsane ya da eski&nbsp;edebiyattan çok, kişisel deneyimden alacaktı. Edebi değerini belirleyen, eski modellere bağlı kalıp kalmaması ya da üzerinde uzlaşılmış biçimsel kurallara uyup uymaması değil, kişisel deneyime sadık kalmasıydı. İngilizce adını, bu yüzden "yenilik" sözcüğünden (<span style="font-style:italic;">novel)</span> almıştı roman; İngilizce <span style="font-style:italic;">original</span> sözcüğü de modem anlamını ("hiçbir yerden türememiş, bağımsız, dolaysız, yepyeni") yine bu yüzden romanın ortaya çıktığı dönemde kazanmıştı. Roman, deneyime sadık kaldığı sürece kendinden önceki bütün&nbsp;türlerden istediği gibi yararlanacak, hiçbir kural benimsemeden&nbsp;istediği biçime girebilecekti.<a href="../Text/dipnot.xhtml#dip.6.33." id="d.6.33."><sup>33</sup></a>&nbsp;Çelişki de burada başlar: Özgün olabilmek için tikel, yerel, yepyeni bir şey olan deneyime sadık kalmak zorundadır roman; ama bir salgın hastalık gibi yayılan fikirlerin, sirayet eden arzuların, bulaşıcı tutkuların olduğu bir dünyada daima gecikmişlikle, bir türlü sahici olamıyor olmakla, hep&nbsp;bir özgünlük problemiyle karşı karşıyadır deneyim. Öyleyse deneyime sadık kalmak, kendini bir türlü doğal ve sahici hissedeme-yen kahramanın (ya da kendini bir türlü özgün hissedemeyen yazarın) bu deneyiminin kendisidir aynı zamanda. Bu yüzden de roman tarihi bir özgünlük iddiası kadar özgünlüğün yitirilmesinin,&nbsp;bir yerellik patlaması kadar yerelliğin istila edilmesinin, bir öznellik patlaması kadar öznelliğin tehlikeye girmesinin de tarihidir.&nbsp;Benzer biçimde bir "iç" patlaması kadar, içten gelenin çoktan klişeye dönüşmüş olduğunun fark edilmesiyle de başlar modern roman. Aslında romanda öznelliğin ortaya çıkmasının yegâne koşulu da budur. Çünkü öznellik denen şey, öznenin dışsal bir duvara&nbsp;çarpmasından, kendi tehlikeye girmiş öznelliğini görmesinden,&nbsp;kendi fethedilmiş yerelliğini fark etmesinden, bir bakıma kendi sıradanlığının, kendi hiçliğinin yüzüne bakabilmesinden geçer. Modem roman ancak o zaman başlar.</p>

  <p>Bütün bunlar Flaubert'in nesnel ciddiyetiyle Recaizade'nin grotesk mizahı, birincinin mesafeli ironik tutumuyla İkincinin kara parodisi, birincinin üslupçuluğuyla İkincinin arızalı üslubu, nihayet ilkinde bir itiraf olarak yaşanan şeyin ("Emma Bovary benim!") İkincisinde neden bir ithamla, bu kez başkaları tarafından&nbsp;yazara yöneltilmiş bir suçlamayla ("Ekrem Bihruz'dur vesselam!") gündeme gelmiş olduğunu elbette açıklamıyor. Bu yazıda&nbsp;bu farklara girmedim. Benzer biçimde Girard'ın kuramı da bir&nbsp;farklar kuramından çok, farklı yerlerde ortaya çıkmış farklı romanları besleyen benzer psikolojik toprağın yol açtığı şaşırtıcı&nbsp;benzerliklerin kuramıdır.<a href="../Text/dipnot.xhtml#dip.6.34." id="d.6.34."><sup>34</sup></a>&nbsp;Ama romanı, yansıttığı yerel basınçlara rağmen bir "milli kimlik" belgesi olmaktan öteye taşıyan da büyük ölçüde bu şaşırtıcı benzerliklerdir. Osmanlı beyzadesinin&nbsp;Fransız taşra burjuvasıyla, Fransız taşra burjuvasının Mançalı asilzadeyle, Mançalı asilzadenin Rus yeraltı adamıyla, nihayet Rus&nbsp;yeraltı adamının Türk tutunamayanıyla paylaştığı modem zemini&nbsp;görmemizi sağlar bu. Kahramanı Emma gibi gençliğinde aşk romanları çılgınlığına kapılan, <span style="font-style:italic;">Madame Bovary den</span> önce yazdığı içli anlatılan arkadaşlarına gösterince "bütün bunları ateşe at ve bir&nbsp;daha sözünü etme" uyarısıyla karşılaşan romantik mizaçlı Flaubert'in, aşkla maliye hesaplarının, arzuyla borç senetlerinin birbirine karıştığı, zinanın da tıpkı evlilik kadar kamusal bir alana dönüştüğü<a href="../Text/dipnot.xhtml#dip.6.35." id="d.6.35."><sup>35</sup></a>&nbsp;"içsiz" Emma hikâyesi ile bir dizi hisli ve ağlamaklı şiir&nbsp;yazan Recaizade Ekrem'in sonunda romantik olmaktan çok romaneske kaçan bir zevkle kaleme aldığı, aşkın bir söylemden ibaret&nbsp;kaldığı "içsiz" Bihruz hikâyesi belki de yalnızca bu bakımdan birbirine benzer. Ama önemsiz değildir bu benzerlik; burada bunu&nbsp;vurgulamaya çalıştım.<a href="../Text/dipnot.xhtml#dip.6.36." id="d.6.36."><sup>36</sup></a></p>

  <p>Son bir kez <span style="font-style:italic;">Araba Sevdası</span>'na döneceğim. Önce şunu kesinleştirelim: İroni pırıltıları taşımasına rağmen ironik bir roman değil <span style="font-style:italic;">Araba Sevdası.</span> İroni olabilmesi için romanın değil, romandaki bilincin arıza yapması, romanın bu arızalı bilincin, özlemlerle gerçekler arasında bölünmüş bir benliğin, uzlaşmaz taraflara ayrılmış&nbsp;bir bilincin romanı olması gerekirdi. Bihruz'un bilincinde etrafındaki bütün seslerin, yalnızca Lamartine'in ya da Dumas'nın değil,&nbsp;coşkulu bir ilerlemeden yana olan yurtsever Namık Kemal'in sesinin, eski edebiyata bağlı Muallim Naci'nin sesinin ya da romantizme karşı bayrak açan Beşir Fuad’ın kendi kendini yiyip bitiren&nbsp;iradesinin de orada yankılanması gerekirdi örneğin. Bir türlü özgün olamıyor olmanın Bihruz’u gerçekten hırpalaması gerekirdi.</p>

  <p>Tanpınar burada haklıdır: <span style="font-style:italic;">Araba Sevdası</span> kahramanı gibi kendisi de jesten ibaret bir romandır. Bihruz Bey soylu bir kadın diye yücelttiği Periveş Hanım'ın bir sokak yosması, aşk dediği şeyin&nbsp;bir kışkırtma, ısdırap dediği şeyin klişeleşmiş bir alıntı, nihayet&nbsp;tüm iç dünyasının bir dıştan ibaret olduğunu anladığı an, oradan&nbsp;geçen bir arabaya binip olay yerinden hızla uzaklaşacaktır. Bu&nbsp;yüzden roman da -aslında tam başlayacakken- orada biter. Ama&nbsp;bütün zaaflarına rağmen yine de önemlidir <span style="font-style:italic;">Araba Sevdası.</span> Recaizade Ekrem grotesk bir jestle de olsa bundan sonra Türk romanında geri dönülemeyecek sınırı da çizmiştir. Türk yazarı için&nbsp;züppeliğin yalnızca bir hiciv konusu olamayacağını, yazarın kendini temize çekmesine yarayan bir aşırılık değil, "orijinal Türk ruhu"nun kurucu öğelerinden biri olduğunu, yazarın kendisinin de&nbsp;her zaman çoktan o alanda gezindiğini anlatabilmiştir. Özgünlüğün kendisini mesele edinmeden özgünlük üzerine pek bir şey&nbsp;söylenemeyeceğini, yalnız fikirlerin değil, iç dünya denen alanın&nbsp;da her zaman çoktan tehlikede olduğunu, roman yazma sevdasının da her zaman çoktan bir araba sevdası olduğunu hissettirebilmiştir. Türkiye'de modem romanın bir zaafından söz edilecekse&nbsp;eğer, bence kendine dönmemiş olmasında değil, kendine yeterince dönmemiş olmasındadır. Kendiliğinden olamadığı, kendi kıymetlerimize, şu özgün Türk ruhuna dönüp özerk bir ses yaratamadığı için değil, kökenindeki kaçınılmaz özgünlük yoksunluğuyla,&nbsp;kendi kaçınılmaz taklitliği, kaçınılmaz gecikmişliğiyle, kendine döndüğünde orada bulacağı sayısız davetsiz misafirle, bunun da ötesinde kendine dönmek için zaten her yerde her zaman çoktan geç kalındığı gerçeğiyle yeterince yüzleşmemiş olmasındadır esas&nbsp;zaaf.</p>

  <p>Oğuz Atay'ın <span style="font-style:italic;">Tehlikeli Oyunlar</span>'ını hatırlayalım. <span style="font-style:italic;">Tehlikeli Oyunlar,</span> "Aklın Kurallarına Karşı Öfkenin Savaşı", "Batı Aklına&nbsp;Karşı Doğu Duygusu", "İnsanlardan Hesap Soruyorum" gibi melodramların yazarı, "duygulu ve romantik insan" Hikmet'in aynı&nbsp;anda hem Batı'nın derinliğini sezmiş "soğuk İngiliz Bilge"yle,&nbsp;hem "Garbın ilk nazarda inkârı gayrı kabil fikriyatına karşı bizim&nbsp;hakiki kıymetlerimiz"i savunan Mütercim Arifle, "kibar aile çocuklarına çamur atan mahalle çocukları"yla, "yurttan sesler"le dolup taşan, birbiriyle uyuşamayacak bir sürü farklı Hikmet'ten oluşmuş arızalı bilincinin hikâyesidir. Hüsamettin Albayım'la bitmek&nbsp;bilmez diyaloglarından birinde, Albayım'a şunları söyler Hikmet:&nbsp;"Dün gece rüyamda bu Hikmetler kalabalığını ilk defa açıkça gördüm. Sonra, bir ansiklopedi yazmayı düşündüm." Albay, "Ansiklopedi mi?" dedi, "Ne ansiklopedisi?" "Bayağı ansiklopedi işte,&nbsp;Hikmet Ansiklopedisi." "Nasıl Hikmet?" "Bildiğimiz Hikmet canım." Durdu, "Öyle ya," dedi, "Birçok Hikmet vardı değil mi?&nbsp;Hangisini yazacaklar?" "Kim yazacak?" dedi albay. "Önce ben yazacaktım, sonra da başkaları. Birbirimizden habersiz çalışacaktık.&nbsp;Geri kalmış bir ülke insanının iç dünyası olamaz diye vazgeçtiler."&nbsp;Hüsamettin Bey sabırsızlanmaya başlamıştı: "Kimler?” "İngilizler," dedi Hikmet zayıf bir sesle.</p>

  <p>"Geri kalmış ülke insanının iç dünyası olamaz." Oğuz Atay'ın ironisinin kuvveti bence bu cümlenin hem doğru hem de elbette&nbsp;yanlış olmasından kaynaklanır. Atay'ın Türk edebiyatındaki tekilliği de acıyı, kızgınlığı, yetersizlik duygusunu, oyuna getirilmiş&nbsp;olmayı, sahneye soytarı rolünde, uşak rolünde çıkarılmış olmayı,&nbsp;var olduğundan tabii ki emin olduğumuz bu devasa malzemeyi,&nbsp;ister istemez dokunaklı, acıklı ve gülünç olan bu ruhsal malzemeyi hem Doğululuğa seslenen bir mağdur romantizmiyle hem de&nbsp;doğrudan taklit sorunuyla, gecikmişlikle, yapaylıkla boğuşarak&nbsp;yazmış olmasından gelir. Karikatür gerçek hayatta değilse de kağıt üstünde içerilmiş ve aşılmıştır. İç dünya ancak kendi boşluğunu, kendi bağımlılığını, kendi kökensel arızasını görebildiği an iç&nbsp;dünya olur. Bir orijinallikten söz edilebilecekse eğer, kökendeki&nbsp;yamukluğa; romanı da okuru da eleştirmeni de çoktan biçimlendirmiş olan kaçınılmaz arızaya bakabilmekten geçiyor yolu. Oğuz&nbsp;Atay özgünse eğer, bu yüzden özgün.</p>

  <h3 class="sigil_not_in_toc" style="text-align: center;"><a id="bookmark4"></a>VII.</h3>

  <p>Türkiye'de eleştirinin özgün edebiyat idealini -ilk başlarda endişeyle, telaşla, öfkeyle, yetersizlik duygusuyla dile getirilmiş bu ideali- zamanla bir reflekse dönüştürdüğünden söz etmiştim yazının başında. Sorunu yaratan değilse de, aşılmasını engelleyen nedenlerden biri bu. Çünkü ideal reflekse dönüştüğü, kendi kendine&nbsp;harekete geçtiği, kendini problemli bir alan olarak tanımlamaktan&nbsp;vazgeçtiği an, özgünlük arayışının gecikmişliğin çözümü değil,&nbsp;gecikmişliğe verilmiş bir tepki olduğunu gizler. Yazının başında&nbsp;sözünü ettiğim, farklı politik vurgularla da olsa özgünlük ısrarında birleşen yaklaşımların benzer bir unutuşla iş görmelerinin nedeni de bu. Birincisi ("bizde özgün roman yok, olamaz da!") özgünlüğü, yalnızca kendi sakil gerçeğimize uygulanan bir ölçüte&nbsp;dönüştürüp modelin kendisini bir özgünlük abidesi olarak alır; özgünlük daima başka yerdedir. İkincisi ise ("kendimize dönelim,&nbsp;herkese sahici tarafımızı gösterelim!") özgün ve özerk bir "biz"&nbsp;tanımlarken, "biz bize benzeriz"de ısrar ederken, aslında bu&nbsp;"biz"in tam da safdışı edilmek istenen başkaları tarafından çoktan&nbsp;şekillenmiş olduğunu, "Kendine dön!" çağrısının başkasının yarattığı basınçla yapılmış olduğunu; milli bir edebiyat, özgün bir&nbsp;roman, özerk bir estetik kültür yaratma çabasının daima bir gecikmişlik stratejisi olarak kalmaya mahkûm olduğunu görmezden gelir. İki durumda da eleştiri, nesnesini ya bir taşra ya da bir züppelik olarak kendi dışına taşır. Diğer yandan otoritesini tam da bu&nbsp;bölünmeden; birilerine "züppe", başkalarına "taşralı" deme yetkisinden alır. Birincisinde kendini nesnesinden bütünüyle ayırıp daima dışarıda olduğu varsayılan bir özgünlüğün bekçiliğine çekilmiştir. İkincisindeyse birilerine taklit derken, bunu büyük bir&nbsp;cümleye çevirirken, bu tepkiyi ortaya çıkaran açmaz üzerine, kendi sahicilik iddiası üzerine, kendi mağduriyet söylemi üzerine, yani kendi taklitliği üzerine hiç düşünmemiş gibidir.</p>

  <p>Oysa eleştiri de tıpkı roman gibi, iki kültür arasındaki çeviri problemlerinin ortasında, bir travmayla birlikte doğmuştu. "Neden onlarda var da bizde yok?" sorusunu cevaplamaya çalışıyordu. Tıpkı roman gibi o da Avrupa kültürüne karşı beslenen hayranlık ve horgörünün, gıpta ve korkunun içine doğmuştu. Bu yüzden romanı en iyi anlayacak olan aslında odur. Ama bir adım önden yürüyüp romana hep bu özgünlük ölçütünü dayatması, sanki&nbsp;kendisi başka bir malzemeden yapılmış gibi romanın önüne sürekli bir dış borçlar faturası sürmesi sadece kendini değil, romanı&nbsp;da geriletiyor. Bu yüzden eleştirinin safdil bir özgünlük çağrısındansa, daha baştan bir arızaya doğan Türk romanı kadar kendini&nbsp;de gecikmiş kılan koşullan anlamlandıracak, bu kültürel gecikmişliği edebiyatın her zaman çoktan gecikmişliğiyle birleştirebilen kavramlarla çalışmasında, yokluğun ya da yetimliğin dilini sürekli yeniden üretmektense, başkası olma arzusunun romanda olduğu kadar kendinde de yol açtığı kaymaları kaydetmesinde yarar&nbsp;var. Çünkü eleştiri de tıpkı roman gibi kendi koşulsuz hayranlık&nbsp;ve kızgınlıklarıyla; kendini özerk başkalarını züppe, kendini doğal başkalarını taklit ya da tam tersine kendini modem başkalarını taşralı gören yanıyla didişerek ilerleyebilir. Eleştiride züppece&nbsp;bir kibrin olduğu kadar taşralı bir gururun da dağıldığı bir an olmalıdır. Eleştirinin bu açmazın dışına çıkabilmesi gerekir; dışına&nbsp;çıkabilmek ise çoktan içinde olduğunu bilmekten geçiyor. Adı, bu&nbsp;yüzden eleştiri.</p>

  <p>Orijinal Türk Ruhu'na gelince. Söylemeye bile gerek yok: Orijinalin içinde bol bol taklit, ruhun içindeyse bol bol madde var. Madde, üstelik yabancı madde.</p>

  <h3 class="sigil_not_in_toc" style="text-align: center;">*</h3>

  <p><span style="font-style:italic;">Bir bahar günü Türk arkadaşlarıyla birlikte arabayla kestirmeden denize varmak isterken kendini karlı tepelerde bulan, benzinin de&nbsp;bittiğini öğrenince nezaketi bırakıp " başka türlü çalışan" bir&nbsp;" Türk kafası" olabileceğini düşünen arkadaşım Victoria Holbrook'a hediye etmek istiyorum bu yazıyı. Türk kafasının, ya da orijinal Türk ruhunun bir an önce yer değiştirme arzusuyla, ama bir&nbsp;türlü hedefe ulaşamamakla da yakından ilişkisi var. Bu yüzden en&nbsp;çok arabalarda gezinir bu ruh, bir de romanlarda.</span></p>
</body>
</html>
