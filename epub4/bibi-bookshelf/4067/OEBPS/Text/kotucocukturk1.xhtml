<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/stylesheetyeni.css" rel="stylesheet" type="text/css" />
</head>

<body>
  <h2 style="text-align: center;"><a id="bookmark0"></a><span style="font-weight:bold;">Kötü Çocuk Türk</span></h2>

  <h3 class="sigil_not_in_toc" style="text-align: center;"><a id="bookmark1"></a><span style="font-weight:bold;">I.</span></h3>

  <p>Türk edebiyatının sayıları çok da fazla olmayan kötü kahramanlarından biri, Ahmet Hamdi Tanpınar'ın <span style="font-style:italic;">Huzur'unda</span>&nbsp;karşımıza çıkar. Romanın başkahramanı değilse de önemli kişilerinden biri olan&nbsp;Suad'tır bu. Her şeye yabancı ve düşman olması, kötü kötü sırıtması, tanrıtanımazlığı ve pervasızlığıyla olduğu kadar, hayatla barışma imkânlarını kökünden yok etmiş sefil ve marazi tabiatıyla&nbsp;da romanı bir huzursuzluk romanına dönüştüren kişidir Suad.&nbsp;Ruhdansa maddeyi, varlıktansa yokluğu, ölçülülüktense tekinsiz&nbsp;zevkleri savunup herkesin huzurunu kaçıran, aşkın her şeyi aydınlatan ışığını karartan, kültüre ve saadete inananlara ölümün iğrenç&nbsp;bir çürüme olduğunu hatırlatan karanlık bir ruh. Bu dünyadaki zalim oyundan kurtuluşun yine zalim bir eylemden, insanın içindeki iyilik hâzinesini keşfetmesinin yolunun cinayetten geçtiğine&nbsp;inanan biri. Hastalığın yol açtığı haksızlığa uğramışlık duygusuyla iyiliğin, neşenin ve sağlığın düşmanı kesilmiş, sanatoryumdaki&nbsp;hasta yatağından herkesi zehirlemeye çalışmaktadır. Ama bu kötülükte bir inkâr da yok değildir. Romanda İhsan'ın temsil ettiği&nbsp;bilinç ve iradenin olduğu kadar Mümtaz'ın temsil ettiği aşk ve estetik zevkin de karşısında yer alacak, ülkü ve hülya adamlarının&nbsp;karşısına tüm kabalığı, hoyratlığı ve isyankârlığıyla çıkacaktır Suad. Toplumsal etiketten duyduğu sıkıntıyla, çevresindeki aydınların ortalama fikirleri, dengeli zevkleri, ölçülü merhameti, küçük&nbsp;ümitleri ve sığ ısdıraplarına yönelik alayıyla, okuduğumuz aşk romanına kötücül şüphelerin, sefil acıların, kültürün örtmekte yetersiz kaldığı yıkıcı duyguların, hıncın, hiddetin ve kinin gölgesini&nbsp;düşürecektir. Onu bir "kirli el" olarak tarif etmeyi seçmiştir Tanpınar: Herkesin hayatına "temiz çamaşırlarla dolu bir dolaba karanlıkta giren kirli, yapışkan, parmaklarından pislik akan bir el gibi" girecek, her şeyi "iğrenç bir pelte"ye dönüştürecek, herkesi bu&nbsp;"siyah, bulaşık, âdeta kül rengi çamur"un içine çekecektir. Açıkça&nbsp;boka benzetilmiştir Suad: "Sefil ve bulaşık şahsiyetinin iğrenç hamuru'yla önüne çıkan her şeyi pisletecek, bu "cıvık yığını" herkese bulaştıracaktır. Bazen de Mümtaz'ın burnuna "en adi cinsinden&nbsp;bir tuvalet suyu kokusu" getirir; onda iğrenme, tiksinti ve mide&nbsp;bulantısı uyandırır. Bütün bu yönleriyle, Türk edebiyatının az sayıdaki şeytani, ama bir o kadar da sefil kahramanından biri olmayı hak eder Suad.</p>

  <p>Suad'ın <span style="font-style:italic;">Huzur</span>'un gelişiminde asli bir rolü olduğu açıktır. Mümtaz'ın "öldürücü şeylerin müzlim cazibesi"ne kapılmasına&nbsp;yol açacak, varlığıyla olduğu kadar intiharıyla, ölü yüzündeki o&nbsp;korkunç tebessümle de Nuran'ı aşktan iğrendirmeyi başaracaktır.&nbsp;Mümtaz'ın dikkatini yüksek kültürün yeraltına, hayatlarını hiçbir&nbsp;zaman öğrenemeyeceği, fikirleri hiç sorulmamış, biraz da bu yüzden bu fikir romanında yer alamayacak insanlara çekmeyi başaran&nbsp;da yine odur. Suad'ın etkisine kapıldıktan sonradır ki Mümtaz, Boğaz'ın güzelliğini, camileri ve yalıları bir an bırakıp göz ucuyla da&nbsp;olsa estetik kültürün berisinde kalmış şeyleri fark eder. Lağım sularının açıkta aktığı sokakları, tenekeden ve kerpiçten evlerde yaşayan insanları, kahveci çıraklarını ve hamalları, "her kültürün ve&nbsp;terbiyenin üstünden atlamaya hazır bir insanlığı" fark eder. Dahası Tanpınar'ın rüya estetiğine kâbusu sokan, romanın ikinci bölümündeki sanat-doğa-aşk üçgenini parçalayan, romana felsefi derinliğini kazandıran bütün temsili sözcüklerin ("rüya"nın, "ruh saltanatı"nın, "imkân"ın) inkârına yönelen, Tanpınar'ın o çok sevdiği&nbsp;"terbiye"yi ihlal eden de yine odur. Belli ki Tanpınar, Suad aracılığıyla kendi estetik tavrının karşıtını da içermeye çalışmış, kötülüğü yalnızca bir dışsal düşman olarak değil, cazibesi olan bir içsel&nbsp;güç olarak da anlatmayı denemiştir.</p>

  <p>Sorun da burada: Romandaki bütün asli rolüne rağmen, inandırıcı bir karakter değildir Suad. Hatta birçok bakımdan bize bir taklit kahraman olarak görünür. Fazlasıyla kitabi, fazlasıyla temsili, fazlasıyla simgeseldir. Sanki sırf kötülüğü temsil etsin diye&nbsp;oraya konmuştur. Gerçi hayata bir zevk meselesi olarak bakan&nbsp;Mümtaz'ın estetizmine mesafe almamızı sağlar, romanı bir fikirler ve hülyalar geçidi olmaktan kurtarır kurtarmasına ama, kendisini bir türlü müsveddelikten, yabancı bir "mefhum" olmaktan&nbsp;kurtaramaz. O olsa olsa, Mümtaz'ın ölüm, gurbet ve yalnızlıkla&nbsp;dolu kederli yanının, annesinin ve babasının ölümünü izleyen yıllarda içine çekildiği boşluğun, içindeki bu "ölüm mayası"nın dış&nbsp;dünyadaki temsilcisi, Mümtazın mutsuz bilincinin dışarıdaki timsalidir. Sanki romana sırf Mümtaz'ın iç dünyasına yığdığı kültürel&nbsp;malzemeyi anlamsız kılmak, oradaki kalın kültürel katmanı parçalayıp ardındaki dipsiz boşluğa işaret etmek, kısacası kendi sefilliğinden çok, "esas oğlan"ın kederini sahici kılmak üzere konmuştur. Bunun dışında bir yabancı, bir ecnebidir Suad. Beethoven'in&nbsp;keman konçertosu eşliğindeki intihan da bize açıkça bunu gösterir. Nitekim eleştirmenler de ısrarla buraya takılmışlardır: Suad&nbsp;yapay, eğreti, taklit, hatta çeviri bir karakterdir; Dostoyevski'nin&nbsp;romanlarından çıkıp gelmiş gibidir. Özellikle de intihan, <span style="font-style:italic;">Ecinniler'</span> in kahramanı Stavrogin'in intiharına fazlasıyla benzer; bir "çeviri intihar"dır Suad'ınki.<a href="../Text/dipnot.xhtml#dipnot.5.1" id="d.5.1."><sup>1</sup></a></p>

  <p>Eleştirilerde bir doğruluk yok değildir. Tanpınar'ın bir yazısında Beyoğlu için söyledikleri, kendi kahramanı için de geçerlidir. Nasıl Beyoğlu'nda bulduğumuz her şeyin "daha hakikisi" dışarıdaysa, Suad'ta bulduğumuz her şeyin de "daha hakikisi" dışarıdadır. Gerçekten de Avrupa edebiyatı ve felsefesinden derlenmiş bir&nbsp;karakter olarak, bir Rus-Fransız-Alman kırması olarak, bütün kitabiliğiyle karşımızda durmaktadır Suad. Arkasında biraz Nietzsche, biraz Baudelaire, bol miktarda da Dostoyevski vardır. Söylediği her şey, daha önce başka yerlerden okuduğumuz cümlelerin&nbsp;tekrarı gibidir. Evet Dostoyevski'den, Alman felsefesinden, Fransız kötülükçü şiirinden, ama aynı zamanda faşist İtalyan fütüristlerinden de: "Bâkir türküler" ister Suad, "yeni doğan insanın teganni edilmesini" ister, "eskinin hiçbir artığını" kabul etmek istemez, savaşın bir temizlik olduğuna, insanlığın ölü kalıplardan ancak savaşla kurtulacağına inanır; Ronsard'ı da Fuzuli'yi de silkip&nbsp;atmaktan yanadır. Türk meyhanelerinin, Ferahfezâ ayininin, Rumeli türkülerinin ortasına kaza sonucu düşmüş gibi duran bu&nbsp;adam gerçekten de fazlasıyla ecnebidir. Kandil çöreklerinin, ramazan manilerinin, Kandilli yazmalarının, Bursa dokumalarının,&nbsp;kısacası "bu toprakta kendi hayatımızla yarattığımız şekiller"in&nbsp;karşısında, yabancı fikirlerden derlenmiş bir alafranga kötülük&nbsp;olarak, züppe bir alçak, fazlasıyla şık bir kötü çocuk olarak kalır.</p>

  <p>İlginç olan, benzer bir suçlamayı yalnızca eleştirmenlerin değil, Tanpınar'ın kendisinin de İhsan'ın ağzından kahramanına yöneltmiş olmasıdır: "Hazin tarafı şu ki," der İhsan, "bu cins azapları bütün dünya bir asır evvel yaşadı, bitirdi. Hegel, Nietzsche, Marx geldiler, geçtiler. Dostoyevski Suad'dan seksen sene evvel&nbsp;bu azabı çekti. Bizim için yeni nedir bilir misiniz? Ne Eluard'ın şiiri, ne de Comte Stravoguine'in azabıdır. Bizim için yeni, en ufak&nbsp;Türk köyünde, Anadolu'nun en ücra köşesinde bu akşam olan cinayet, arazi kavgası veya boşanma hadisesidir."<a href="../Text/dipnot.xhtml#dipnot.5.2." id="d.5.2."><sup>2</sup></a>&nbsp;Halk havalarının&nbsp;"kendine has, elle tutulur" ıstırabı karşısında Suad'ın ısdırabı soyut, afaki ve ödünç alınmıştır. Halit Ziya'yı "bizden" olmadığı için&nbsp;eleştiren, onda bir doğallık eksikliği ve özentilik bulan, yapıtlarının "bize ait çok esaslı bir şeyin yokluğundan gelen bir tad ve sıcaklık eksikliği"ne sahip olduğunu ileri süren Tanpınar, bu kez aynı eleştiriyi kendi kahramanına yöneltmiş gibidir.<a href="../Text/dipnot.xhtml#dipnot.5.3." id="d.5.3."><sup>3</sup></a>&nbsp;Kötü çocuk Suad, yaratıcısının gözünde bile gecikmiş bir kahramandır; kendiliğindenlik ve doğallıktan yoksun olduğu için, yabancı modellerin&nbsp;silik bir kopyası olmaktan kurtulamayacaktır. Üstelik burada, kastedilmemiş bir ironi de vardır. İnsanın dipsiz bir boşluğun üstüne&nbsp;yığdığı onca kültürel katmanın yıkılıp atılması gerektiğini savunan, fikirlerle yaşayan insanların huzurunu kaçırmak üzere oraya&nbsp;konmuş, hiçbir fikirle tam olarak barışamayacak bir sefilin sonunda bir fikirden ibaret kalması, etrafına "kelimelerle yaşıyorsunuz!"&nbsp;diye çatan Suad'ın sonunda başka kitaplardan çevrilmiş bir kelimeye dönüşmesi, Mümtaz'a "Sen hikâyecisin... bense sadece yaşıyorum" diyen adamın sonunda kitaptan kapma şu "malûm hikâyeden ibaret kalması gerçekten ironiktir. Onu bu fikir romanı&nbsp;içinde bir fikri temsil eden herkesten daha eğreti kılan da budur.&nbsp;Peki, neden? Neden başka kitaplardan hatırladığımız bir kötülük&nbsp;cümlesi olmaktan, bize başka karakterleri hatırlatan bir kötülük&nbsp;müsveddesi olmaktan öteye geçmez Suad? Neden yalnızca eleştirmenlerin değil, kendi yaratıcısının bile gözünde başkasının kötü&nbsp;çocuğu olarak, ecnebi bir kötü bilincin sahte taklidi olarak kalır?</p>

  <p>Her şeyden önce bir dil engelinden söz edilmelidir: Yanlış bir dilin içine düşmüştür Suad. Tanpınar'ın çevresindeki her şeyi ruhsal saltanata yönelik bir imkân olarak değerlendiren, her anlam kırıntısını geniş bir mananın içine çekmeye çalışan, en dağınık unsurları bile bir terkip haline getirip aynı cümlenin ahenginde buluşturan bu fazlasıyla imkânlı, bol sıfatlı, bol benzetmeli dili, bu&nbsp;ısrarla yüce ve güzel olana ayarlanmış üslubu, Suad'ın kötü bilincini anlatmaya pek de uygun değildir. Kadın güzelliğini de Boğaz'ı da güzel Türkçeyi de aynı geniş tecrübenin, aynı geniş manzumenin, aynı ruh nizamının içinde birleştiren bu ahenk estetiğinin kendisi Suad için sorun yaratıyordun</p>

  <p>Şunu anlatmaya çalışıyorum: <span style="font-style:italic;">Huzur</span>'da nasıl bütün kentsel ve kırsal biçimler (Boğaz köyleriyle eski masallar, Trabzon oyun havalarıyla Bektaşi nefesleri, Rumeli türküleriyle sırmalı kumaşlar),&nbsp;Batı'ya ve Doğu'ya özgü kültürel biçimler (Wagner operasıyla Dede Efendi, Baudelaire şiiriyle Ferahfezâ ayini) aynı romanda bir&nbsp;yarılmaya yol açmadan yan yana durabilirse, bütün eski ve yeni,&nbsp;yerli ve yabancı sözcükler de ("enterseptör" gibi bir sözcükle hemen ardından gelen "dimağ" örneğin, ya da "realite" ile "çehre",&nbsp;"complex" ile "tasavvur, "rotation" ile "uzlet") aynı cümlede bir&nbsp;gerginliğe, bir çözülmeye yol açmadan yan yana durabilir. Tanpınar aynı cümlede Trabzon’un gül ilahisinden Fra Flippo Lippi'nin&nbsp;"Güller içinde Çocuk İsa" tablosuna geçebilir örneğin. Bu ikisini&nbsp;aynı geniş tecrübenin parçalan olarak, tek bir yücelik ekseninde&nbsp;birleştirebilir. Roman rüya ile hüsran, huzur ile huzursuzluk, ruhsal saltanat ile ruhsal boşluk arasında gidip gelir, ama sıra başkalarının hayatına bir "kirli el" gibi giren bu alçalmışlığa, hiçlikten&nbsp;beslenen bu zalim ve alaycı inkâra, ahengini çoktan yitirmiş bu&nbsp;düşkünlüğe geldiğinde, bu dilin sınırlama da gelinmiş demektir.&nbsp;Terkip inkârı, organiklik çürümeyi, bütünsellik çözülmeyi, yücelik alçalmışlığı içeremeyecektir. Bu durumda, bütünlüğü bozulmuş bu şekilsiz içeriği, bu "iğrenç pelte"yi anlatmak için yabancı&nbsp;kitaplardan alınmış kötülük cümlelerine başvurur Tanpınar. O zaman da bizim kötü çocuk, Ferahfezâ ayinin ortasında birden Stavrogin gibi konuşacak, sonunda Emirgan'daki bir evde, yandaki camiden gelen ezan sesini bastırırcasına çalman keman konçertosu&nbsp;eşliğinde intihar edecektir. Kendi imkânlı dilinin nasıl bir imkânsızlığa dönüştüğünü, romanın sonuna doğru Tanpınar'ın kendisi&nbsp;de hissetmiş olmalıdır. <span style="font-style:italic;">Huzur</span>'un sonunda Mümtaz gene Botticelli'nin meleklerinden, Passion'dan ve İsa'dan söz ettiğinde, Suad'ın&nbsp;hayali tam da kendini kuşatan bu benzetmeli dilden yakınır: "Bırak bu manasız benzetmeleri... Bir şeyi öbürüne benzetmeden konuşamaz mısın? Bu fena huylar yüzünden işleri ne kadar karıştırdığınızı hâlâ anlamadınız mı?"<a href="../Text/dipnot.xhtml#dipnot.5.4." id="d.5.4."><sup>4</sup></a></p>

  <p>Ama belki de sorun bir estetik tercihten, bu tercihin yol açtığı bir dilsel yetersizlikten çok, Tanpınar'ın "bu memleketin hayatı"&nbsp;dediği şeydedir. Dilsel bir engelin -Batı dillerindeki "daemon”&nbsp;sözcüğünü Türkçeleştirirken karşımıza çıkan zorluğun- yapısal&nbsp;bir nedenden kaynaklandığını söyleyen Şerif Mardin haklıdır o zaman. Mardin'e göre "daemon"u Türkçeye çevirirken karşılaştığımız zorluk, insandaki bu karanlık yönün bu topraklarda, geleneksel kültürde olduğu kadar çağdaş kültürde de "örtülü kalmış bir insan davranışı ekseni" oluşturduğunu gösterir. İnsanın hem yaratıcı&nbsp;hem kahredici gücünün ortak kaynağı olan "daemon'un kabul edilmediği, maskelendiği ve yalnız 'kötü' ile bir tutulduğu uygarlıklarda edebiyat ve sanat yüzeysel kalmaya mahkûmdur." Türkiye'de&nbsp;trajedinin yokluğunu, çağdaş Türk edebiyatının fakirliğini, Türk&nbsp;görsel sanatlarında "fantastik" olanın yalnızca bir şekil taklidinden&nbsp;ibaret olmasını, hatta Türk psikiyatrisinin yaygın yüzeyselliğini de&nbsp;buna bağlayacaktır Mardin. Daemon'u hep dışsal bir güç olarak,&nbsp;bir dış düşman olarak, yalnızca dış şekliyle tanımaya yatkın bir&nbsp;uygarlık, bu saklı gücün iç serüvenlerini anlatırken yüzeyselleşmeye, yapaylığa, yalınkatlığa, dahası taklide mahkûmdur. Türk&nbsp;edebiyatı "dıştan gelen tehlike"yi anlatmakta ustadır, ama aynı öykünün içerden anlatılmasında "bir aşılmazlık, bir sun'ilik, en azından belirli bir 'kalıp' üslubu" devreye girecektir.<a href="../Text/dipnot.xhtml#dipnot.5.5." id="d.5.5."><sup>5</sup></a></p>

  <p>Taklit sorunu bu kez daha geniş bir kültürel bağlamda yeniden karşımıza çıkmıştır. Bu durumda Türk kültüründe sahici bir demonik aydın, Türk edebiyatında taklit olmayan bir demonik kahraman aramak boşunadır. Öyleyse birçok başka Türk yazan gibi&nbsp;Tanpınar'ın da "kültür dağarcığında kendi içindeki daemon'u anlamasına yarayacak açıklıklar yoktur." Belki de Suad bu yüzden bu&nbsp;kadar kitabidir. Son yıllarda Türkiye'de yayımlanan onca şeytan&nbsp;kitabının "Batı'da Şeytan" bölümleri kanlı canlı bir şeytanı anlatırken, "İslam'da Şeytan"la ilgili olanları bu yüzden tahrik gücü&nbsp;az, kitabi, bir o kadar da sıkıcı bir şeytana yer verir.<a href="../Text/dipnot.xhtml#dipnot.5.6." id="d.5.6."><sup>6</sup></a>&nbsp;Ciddiyetlerini kanla kanıtlamalarına rağmen, Türk satanistleri belki de bu&nbsp;yüzden bizim gözümüzde daima uzak ülkelerde geliştirilmiş bir&nbsp;projenin taklitçileri olarak kalır. Ya da Gündüz Vassaf'ın karanlığa, cehenneme ve geceye adanmış kitabı <span style="font-style:italic;">Cehenneme Övgü</span> yine&nbsp;bu yüzden bize Batı dillerinden çeviriymiş gibi gelir. Baudelaire'in <span style="font-style:italic;">Kötülük Çiçekleri</span>'nden dizeleri ya da Genet'nin <span style="font-style:italic;">Hırsızın&nbsp;Günlüğü'nden</span> bir pasajı, örneğin Beyoğlu'nda bir barda duyduğumuzda da benzer bir duyguya kapılacağızdır. Başkasının kötü çocuğudur o; Avrupalı ebeveynlerine yönelik isyanı başka bir coğrafyaya taşındığında ister istemez şık bir jeste, ödünç alınmış bir&nbsp;mimiğe dönüşür. Tanpınar belki de bunu hissetmiş, başkalarından&nbsp;önce davranıp İhsan'a erkenden harcatmıştır kahramanını: Ödünç&nbsp;alınmış arzulan, gecikmiş azapları ve devralınmış negatif idealleriyle Suad "bu memleketin hayatı"na yabancı, "kendi bünyemiz"e&nbsp;aykırı bir kötü çocuktur, öyle de kalacaktır.</p>

  <p>Doğu-Batı, yerli-ithal, sahici-taklit, asıl-kopya gibi ikiliklere kilitlenen bu tartışmayı burada başka bir düzleme taşımayı deneyeceğim ben. Bunun için de Suad'ın taklitliğinin yalnızca Suad'ın&nbsp;değil, modem edebiyatın bütün kötü çocuklarının temel açmazı olduğunu söyleyeceğim. Eleştirmenlerin Suad'ı "çeviri" bir karakter olarak değerlendirdiklerinden söz etmiştik daha önce; özellikle de Dostoyevski'den çeviri olduğunu söylüyorlardı. Ama bu ilk izlenimle yetinmeyip bir adım daha attığımızda, daha türsel bir&nbsp;şey keşfederiz: Dostoyevski'nin alçalmayı göze almış neredeyse&nbsp;bütün kahramanlarının açmazı budur. <span style="font-style: italic;">Suç ve Ceza</span>'da canilikle&nbsp;soylu bir ruhu birleştiren, ancak sıradan olmayan insanların yasanın dışına çıkma haklan olduğunu savunan, bu yüzden de kendini namuslu ve uysal yığınlardan ayırmak için cinayet işleyen, herkes gibi bir "bit" değil de bir Napoleon olmak için kan döken Raskolnikov'a arkadaşı Razumukin'in söylediği budur: Raskolnikov&nbsp;herkesten farklı olmak ister, ama onda "bağımsız yaşamdan eser&nbsp;yoktur", o olsa olsa "yabancı bir roman kahramanının soluk bir&nbsp;kopyası"dır. Evet, aynen böyle söyler Raskolnikov'a Razumukin.&nbsp;Polis müfettişi Porfiri'nin söyledikleri de buna benzer: "Bir kuram&nbsp;uydurmuşsunuz, hiçbir özgün yanı olmadığı anlaşılınca da utanıyorsunuz."</p>

  <p><span style="font-style:italic;">Suç ve Ceza</span> Raskolnikov'un Napoleon olmak uğruna işlediği cinayetin, sıradanlığı aşmak uğruna yaptığı bu kanlı hareketin, sonunda sıradan bir adli vakaya dönüşmesinin de hikâyesidir. Suad&nbsp;belki Raskolnikov'un silik kopyasıdır, ama Raskolnikov da sanki&nbsp;yabancı bir romandan çıkmış gibidir; yasayı ihlal edip kan döktüğü an bile taklit olmaktan, yapmacıklıktan, yapaylıktan kurtulamaz. Ya da <span style="font-style:italic;">Ecinniler'in</span> Stavrogin’inden çeviridir Suad; ama sağduyuya meydan okumasıyla çekicileşen, iğrenç duyguların etkisi&nbsp;altındaki, tuhaf yaradılışlı, kibirli ve küstah Stavrogin de Shakespeare'in <span style="font-style:italic;">IV. Henry</span> adlı tarihsel oyunundaki, serseriler kralı sefih&nbsp;Sir John Falstaff la düşüp kalkan Prens Hal'i fazlasıyla andırır; en&nbsp;azından romanın başlarında. Nitekim Dostoyevski kahramanını&nbsp;okura tanıtırken açıkça Prens Harry diye söz eder ondan. Stavrogin acısının doruğunda, piskopos Tihon'a içini dökerken bir an&nbsp;azabının düzmece olabileceğini düşünür: "Kendim için anlattıklarım gerçekten de yalandır belki." Stavrogin'i en çok öfkelendiren,&nbsp;yaptığı kötülükler yüzünden nefret edilmekten çok, başkalarınca&nbsp;alay edilmek, itiraflarını okuyanların gözünde gülünç duruma&nbsp;düşmek, bir bakıma bir türlü sahici olamamaktır. Üstelik Suad'a&nbsp;musallat olan şu "bünyemize yabancılık" meselesi onun için de&nbsp;geçerlidir. Şatov bunu söyler Stravrogin'e; "İyi ile kötü anlayışınızı yitirdiniz, çünkü ulusunuzu tanımıyorsunuz artık." Stavrogin'in&nbsp;azabının devralınmış bir yanı olduğunu açıkça hissettirmiştir Dostoyevski: Stravrogin öğrenimini Avrupa'da tamamlamıştır, "İtiraflar"ındaki imla yanlışlarından Rus dilbilgisini iyi bilmediği anlaşılmaktadır. Evet, inançsızlığıyla belki her yere, ama en çok da&nbsp;Rusya'ya yabancıdır Stavrogin. Diliyle, yurduyla, Tanrılarıyla bağını bu yüzden yitirmiştir.</p>

  <p>Dostoyevski'nin alçak kahramanlarının, kendi alçalmışlığı üzerine en çok kafa yoranı <span style="font-style:italic;">Yeraltından Notlar</span>'da karşımıza çıkar.&nbsp;Kendi yeraltında kinini içine akıta akıta yaşayan, yaşamdan tiksinen ve onu kitaptan öğrenmeyi tercih eden Yeraltı Adamı'nı alçaltan, erken yaşta örselenmişliğin getirdiği bir gurur ve onu sarhoş&nbsp;eden bir hınç kadar, insan varoluşunun hayattan azami çıkar elde&nbsp;etme üzerine kurulu hesaplanabilir bir çaba olduğu yolundaki yararcı görüşe, insanın sonunda aklın buyruğunda soylu ruhlu birisi&nbsp;olacağı yolundaki ilerlemeci anlayışa duyduğu tepkidir. Aslında&nbsp;bu tepki, kendi varoluşunun istatistiksel bilgilerle, ekonomi formülleriyle, bilimsel yasalarla açıklanabilecek sıradan bir olguya&nbsp;dönüşmüş olmasına duyduğu tepkidir. Sağduyunun, formüllerin&nbsp;ve yasaların açıklayamadığı, bir "piyano tuşu" ya da bir "cıvata"&nbsp;değil de bir insan olmasını sağlayan, onu sıradan değil de özgün&nbsp;kılan şeydir lanet yağdırmak. Kendi başıboş isteklerine, akılalmaz&nbsp;düşlerine, bayağı ve alçak arzularına bu yüzden yapışacaktır: "Ya&nbsp;kahraman olacaktım ya da çamurlarda; bu ikisinin ortası yoktu benim için." Açmaz yine buradadır: Yeraltı Adamı, "Avrupa ölçülerinin hiçbiri biz Ruslara uygulanamaz," der ama, "topraktan ve&nbsp;halkın özünden" sıyrılıp Avrupa kültüründen bir şeyler kapmış biri olarak, lanet yağdırırken bile kitabiliğe, yapmacıklığa, ikincilliğe mahkûm olduğunun farkındadır. Onu daha da alçalmaya iten&nbsp;de budur. Romanın son sahnesinde Liza bunu söyler ona: "Siz tıpkı kitap gibi konuşuyorsunuz..." Sonunda kendisi de itiraf edecektir: "Acımasızlığım öylesine yapmacık, zorlama, yalnızca kafamın ürünü ve kitaptan kapmaydı ki, kendi davranışıma kendim bile bir dakika olsun dayanamadım."</p>

  <p>Ortak bir edebi yazgı var gibidir: Sıradanlığa lanet yağdıran, sağduyuya meydan okuyan, genelgeçer yasaları ihlal eden alçak,&nbsp;kitaptan kapma fikir, arzu ve özlemleriyle sonunda kendi gecikmişliğine, kendi devralınmışlığına, kendi sıradanlığına hapsoluyordur.</p>

  <h3 class="sigil_not_in_toc" style="text-align: center;"><a id="bookmark2"></a>II.</h3>

  <p>Kötülük fikrini çoğu zaman kültürün büsbütün dışından gelen, kültürü toptan yıkmaya azmetmiş, yabanıl, yıkıcı, ehlileştirilemez&nbsp;bir canavar figürüyle birlikte düşünürüz. Ruha karşı bedenin haklarının, bastırılmış cinselliğin, istenmeyen hazzın, yıkıcı öfkenin,&nbsp;toplum tarafından lanetlenmişliğin, aynı zamanda can sıkıntısının&nbsp;da timsalidir canavar. Oysa hiçbir zaman o kadar görkemli, o kadar emsalsiz, öyle doğal ya da kültür dışı değildir. Bir tarihi vardır; bu yüzden de daima gecikmiştir. Ben burada bu gecikmişliğe,&nbsp;edebiyat eleştirmeni Michael Andre Bernstein'ın tür kuramının da&nbsp;yardımıyla, "kötü çocuk" tipinin kendi geçmişi açısından bakmayı deneyeceğim.</p>

  <p>Bernstein <span style="font-style:italic;">Bitter Carnival</span> (Acı Karnaval) adlı kitabında, Bakhtin'in karnaval kavramının aslında bir yas tonu içerdiğinden söz eder; çünkü edebiyatta karnavalvari olan, çoktan geride kalmış bir&nbsp;geleneğin anısından ibarettir. Karnavalda sahne ışıklan yoktur;&nbsp;seyirci ile oyuncu, seyreden ile seyredilen ayrımı yoktur. Ama&nbsp;edebi temsilden söz ettiğimiz anda, sahne ışıklan çoktan devreye&nbsp;girmiştir. Bernstein'a göre bu gecikmişlik yalnızca Rönesans sonrası burjuva kültürüne özgü değil, Saturnalia şenliklerinden kaynaklanmış bütün bir edebi türün özelliğidir. "Aşağılık kahraman"ın doğuşunu da buna bağlar Bernstein.<a href="../Text/dipnot.xhtml#dipnot.5.7." id="d.5.7."><sup>7</sup></a>&nbsp;Bu alçalmış tip, bu&nbsp;şenliklerde olduğu varsayılan olumlu ve kurtarıcı gücün karşı kutbu, şenlikle ilgili iyimser varsayımların antitezi olarak ortaya çıkar. Şenlikte olduğu varsayılan pozitif enerji onda yıkıcı, negatif&nbsp;bir enerjiye dönüşmüştür. Latin komedilerindeki, efendisinin zaaflarıyla dalga geçen tembel ve obur uşak tipiyle Rönesans tiyatrosundaki bilge soytarı tipinin bir karışımıdır alçak kahraman.&nbsp;Ama tümüyle gerçekleşmiş bir figür olarak ilk kez, Dostoyevski'nin romanlarından da önce, Diderot'nun <span style="font-style:italic;">Rameau'nun Yeğeni</span> adlı diyaloglarında ortaya çıkar.<a href="../Text/dipnot.xhtml#dipnot.5.8." id="d.5.8."><sup>8</sup></a>&nbsp;Fransa'nın yaşayan en büyük bestecisinin kendisi de müzisyen olan, iyi eğitim almış ama amcasının gölgesinde kalmaktan kurtulamamış kaçık ve kifayetsiz yeğenidir Jean-François Rameau. Aydınlanma filozoflarının temel değerlerini (vatan sevgisi, dostluk, toplumsal görev, erdem) "boş&nbsp;laf' olarak alaya alan, vicdanın sesinin boş midenin feryatları yanında daima zayıf kaldığını söyleyen, "yan açık duran ağza" bir&nbsp;iki lokma atmayı her şeyden çok önemseyen, erdemi savunan filozofun karşısında esas sorunun akşam rahat rahat helaya gidebilmek ("Ey şahane dışkı!") olduğunda direten bayağı ruhlu bir parazit. Bulutların üstüne yükselmektense yerde alçak bir yaşam&nbsp;sürmeyi tercih eden edepsiz bir maskara. Kişiliğinde, midesi guruldayan köleyle hüzünlü soytarıyı, alçaklıkla bir tür yüksekliği,&nbsp;rezillikle kibri, kepazelikle eşine az rastlanır bir doğruculuğu birleştirir. Bütün bu yönleriyle de görkemli bir şeytani kahramandan çok, sefilin tekidir Rameau. Bir yandan toplumun erdem ve çıkarlarıyla dalga geçer, öbür yandan da alay ettiği toplumun en rezil değerlerini benimser.</p>

  <p>Bernstein'a göre, tıpkı kendinden sonra gelecek olan Yeraltı Adamı gibi Rameau'nun esas ısdırabı da bir edebi-felsefi geleneğin içine hapsolmuş olmaktır.<a href="../Text/dipnot.xhtml#dipnot.5.9." id="d.5.9."><sup>9</sup></a>&nbsp;Gerçekten de Rameau'nun belki&nbsp;yoksulluktan bile çok korktuğu şey, başkalarına özgün görünmemek ("beni alçalışımda bile ne kadar özgün olduğumu söyleyecek&nbsp;kadar tanımanızı isterdim"), bir başka deyişle türünün sıradan bir&nbsp;örneği olmaktır. ("Büyük bir serseri, sonunda büyük bir serseridir,&nbsp;ama asla sıradan bir adam değil.") Madem müzikte özgün olamamıştır, o zaman parazitlikte ya da cinayette özgün olmalıdır. Ama&nbsp;sorun da yine buradadır: Ne yaparsa yapsın zincire bir halka daha&nbsp;eklemekten, daha önce söylenmiş sözlerin pastişine dönüşmekten&nbsp;kurtaramayacaktır kendini. Bernstein'a göre Rameau'nun ya da&nbsp;Yeraltı Adamı'nın kendini aşağılamasının temel nedeni, özgün olmaya en çok ihtiyaç duyduğu anda sahicilikten ne kadar yoksun&nbsp;olduğunu fark etmiş olmasıdır. Alçak kahraman işte burada romantik canavardan, kişinin kendini bir anda herkesten ayırmasını&nbsp;sağlayan emsalsiz, yüce ve soylu kötülük fikrinden uzaklaşır:&nbsp;Aşağılık kahraman gecikmişliğinin, kurgusallığının, daima bir&nbsp;taklit öğesi içerdiğinin farkındadır. Bu gecikmişlikle başedebilmek için soytarı giysilerinden soyunup gerçekten sövmeye, başkalarını kötülüğüne inandırabilmek için gerçek bir canavarmış gibi davranmaya, alçaklığı bir kamusal gösteriye dönüştürmeye&nbsp;başlar, ama ne yaparsa yapsın yalnızca bir toplumsal parazit değil,&nbsp;aynı zamanda kendinden önce yazılmış metinlerin sırtından geçinen bir kültürel parazit de olmaktan kurtulamaz. Öfkeyle sövüp&nbsp;sayarken bile fazlasıyla gecikmiş, fazlasıyla ikincil, fazlasıyla teatraldir. Böylece Batı edebiyatında soytarı zamanla alçak kahramana dönüşürken, kişi sahici bir sesi arzuladığı ve gecikmişliği&nbsp;yara olarak gördüğü sürece alçalmışlığa hınç eklenir; kendini aşağılama ve kendinden nefret eklenir. Yeraltı Adamı'nı hınça sürükleyen başarısız olması değil, alçalmışlığı bir kişisel özgünlüğe dönüştürme girişiminde başarısız olmasıdır. En kişisel başkaldırısının bile devralınmış olduğunu; Puşkin'e ya da Lermontov'a, daha&nbsp;kötüsü Rousseau'ya ya da Byron'a borçlanmadan konuşamadığını,&nbsp;acı çektiği sırada bile bir edebi klişe olduğunu fark etmesidir.<a href="../Text/dipnot.xhtml#dipnot.5.10." id="d.5.10."><sup>10</sup></a></p>

  <p>Şöyle özetlenebilir: Edebiyatta kötü çocukluk çoğu zaman ortalama olana, ölçülülüğe ve sağduyuya verilmiş bir tepkidir. Rameau "büyük bir serseri", "eşsiz bir alçak" olmak ister. Dostoyevski'nin kahramanları bir "bit" olmaktan, bir "böcek" olmaktan, bir "vida" ya da "piyano tuşu" olmaktan kurtulmak ister. Suad uysal zevklerin, ortalama duyarlılıkların, sığ azapların ötesine geçmeye çalışır. Ama hepsi de eşsiz, özgün, sıradışı bir kötülüğe ulaşmaya çalıştıkları anda müsveddeliğe mahkûmdurlar. Hepsinde&nbsp;kötülük, uygarlık tarafından ehlileştirilememiş bir dürtünün (midenin feryatlarının, erken yaşta örselenmişliğin verdiği hıncın, yıkıcı bir öfkenin) dile getirilmesiymiş gibi görünür. Gerçekten de&nbsp;canavarcadır ses, ama çok geçmeden mimik ve jestlere, alıntı ve&nbsp;klişelere boğulacaktır. Kötülüğün edebi temsili söz konusu olduğu sürece her zaman çoktan gecikilmiştir. Kötü çocuk hiçbir zaman yeterince doğal, yeterince dürtüsel ya da yeterince özgün; çevresindekileri benzersiz bir kötülükle kavuran eşsiz kötü adam olamayacaktır.<a href="../Text/dipnot.xhtml#dipnot.5.11." id="d.5.11."><sup>11</sup></a></p>

  <p>Bernstein'ın Diderot'nun ve Dostoyevski'nin kahramanlarına dayanarak kurduğu hikâye alçak kahramanın nasıl bir edebi-felsefi geleneğin içine hapsolduğunu gösterir göstermesine, ama hikâyede en azından Suad'ı açıklarken bizi huzursuz edecek eksik bir&nbsp;halka kalmıştır. Diderot'dan Dostoyevski'ye, <span style="font-style:italic;">Rameau'nun Yeğeninden Yeraltından Notlar</span>'a<span style="font-style:italic;">,</span> Paris'teki kafeden St. Petersburg'un&nbsp;yeraltına geçişteki bu acelecilik, Fransız parazitiyle Rus alçağı&nbsp;arasında görülen bu süreklilik şu önemli farkı görünmez kılar:&nbsp;Dostoyevski’nin alçakları yalnızca türsel bir gecikmişliğin değil,&nbsp;aynı zamanda ulusal-kültürel bir gecikmişliğin de tutsağıdırlar.</p>

  <p>Bir çifte gecikmişlik vardır orada; her ne kadar biri diğerine indirgenemezse de, birincisi daima İkincisinin renklerini alacaktır. Gerçi Bernstein da Rameau'daki açlık sancılarının ("midenin gurultusu") yerini Dostoyevski'de bir tür toplumsal marjinalliğin aldığını, Dostoyevski'nin soytarılıkla incinmişlik arasında gidip gelen kahramanlarında on dokuzuncu yüzyıl Çarlık Rusyası'nın işsiz&nbsp;kalmış ve acılaşmış entelektüellerine özgü bir hıncın izleri olduğunu söyler. Ama tür kuramının sınırları içinde kaldığından türsel&nbsp;gecikmişliğin nasıl bir kültürel gecikmişlikle iç içe geçtiği, ikincilliğe mahkûmiyetin nasıl yalnızca temsili değil, ulusal bir boyut&nbsp;da alabileceği, "dünyaya karşı hınç" denen şeyin nasıl varoluşsal&nbsp;bir hınç kadar Avrupa'ya karşı bir hınç da olduğu üzerine pek bir&nbsp;şey bulamayız orada.<a href="../Text/dipnot.xhtml#dipnot.5.12." id="d.5.12."><sup>12</sup></a></p>

  <h3 class="sigil_not_in_toc" style="text-align: center;"><a id="bookmark3"></a><span style="font-weight:bold;">III.</span></h3>

  <p>Orhan Koçak, Edebiyat-ı Cedide üzerinde oluşmuş önyargı tabakasının nedenlerini araştırdığı "Kaptırılmış İdeal: Mai ve Siyah Üzerine Psikanalitik Bir Deneme" adlı yazısında, "'Batılılaşma'&nbsp;adı verilen ama aslında <span style="font-style:italic;">geçikmişliğin kabullenilmesi</span> anlamına gelen o büyük model kayması"nın, her türlü çabayı daha en başından bir kapılmaya dönüştüren bu kaymanın, Osmanlı-Türk yazarını bir çifte açmazla karşı karşıya bıraktığından söz eder: Türk&nbsp;edebiyatı gündeliğe ve yerli olana el attığında bayağılaşmaya&nbsp;mahkûm olur, ideallerin alanına geçtiğinde ise yabancı istek ve&nbsp;hayranlıkların buyruğuna girer. Bir yanda yerli ama yavan, yetersiz ve sakil bir içerik vardır, öbür yanda ise yücelik ideallerinin&nbsp;oluşumuna imkân veren ama devralınmış ya da taklit edilmiş bir&nbsp;içerik, bir özgünlük ve doğallık eksikliği, ikincillik konumundan&nbsp;kaynaklanan bir yüzeysellik ve özentililik. "Bir yanda öbür yarımın bayağı ve şekilsiz görünmesine yol açan bir yabancı ideal; öte&nbsp;yanda, idealin hep ulaşılmaz ve sahte görünmesini garantileyen&nbsp;bir yerli gerçek." Bu çifte açmaz, estetizmle suçlanan Halit Ziya&nbsp;gibi yazarlarla onları suçlayan "yerlici" ya da "gelenekçi"leri aynı&nbsp;zeminde buluşturur; yabancı model karşısında her ikisi de aynı&nbsp;gecikmişlik konumundan konuşuyordur.<a href="../Text/dipnot.xhtml#dipnot.5.13." id="d.5.13."><sup>13</sup></a></p>

  <p>Benzer bir açmazı Yunanistan örneğinden yola çıkarak Gregory Jusdanis de dile getirmiştir: "Gecikmiş modem" toplumlarda milli edebiyat, kaçınılmaz olarak gecikmiş bir proje olarak ortaya&nbsp;çıkar. Modem Yunan edebiyatı Avrupa kültürüne yönelik hem bir&nbsp;hayranlık hem bir horgörü, hem bir gıpta hem bir korkunun içine&nbsp;doğmuştur; her iki tepki de aynı gecikmişliğin ürünüdür. Yunanistan'da "kendine özgü" bir edebiyat yaratma çabası kadar, "yıpratıcı karşıtlıklar arasında bir uyumun sağlandığı ve geçmiş kavgaların unutulduğu hayali bir alan" rolü oynayan bir özerk estetik kültür yaratma çabası da paradoksal biçimde gecikmiş bir modem&nbsp;stratejidir.<a href="../Text/dipnot.xhtml#dipnot.5.14" id="d.5.14."><sup>14</sup></a>&nbsp;O halde Rameau'dan Raskolnikov'a, oradan Suad'a&nbsp;geçtiğimizde bir çifte gecikmişlikten söz etmemiz gerekecektir.&nbsp;Edebi temsilin zorunlu olarak içerdiği, yazarın en sahici duygularını dile getirirken bile kendinden önceki metinlerin tekrarı olduğunu hissetmesine yol açan bir türsel gecikmişlik vardır bir yanda, diğer yanda ise kahramanı zorunlu olarak yabancı arzu ve ideallerin buyruğuna sokan, en sahici azabını bile kitabi, yabancı ve&nbsp;yapmacık kılan bir ulusal gecikmişlik. Suad örneğinde bu ikisi ayrılmaz bir biçimde iç içe geçmiştir.</p>

  <p>Ben bu yazıda modern Türk edebiyatının kötü kahramanının zorunlu olarak bu çifte gecikmişliğe doğduğunu söylemiş oldum.&nbsp;Ama hemen şu sorulabilir: Türk edebiyatının iyi ya da kötü, bütün kahramanları aynı açmazın içine doğduğuna göre, kötü çocuğun farkı ne? Birincisi, kötü çocukluk bu çifte açmazın, dolayısıyla da bu gecikmişliğin alevlendirdiği bütün bir kendiliğindenlik-dolayım, sahicilik-düzmecelik, özgünlük-taklit ikiliklerinin belki&nbsp;de en iyi göründüğü yerdir. Çünkü doğadan fışkıran, kendiliğinden, eşi benzeri görülmemiş bir kötülük hayal eder kötü çocuk;&nbsp;ama sonunda en doğal eyleminin bile ne kadar kültürel, en kendiliğinden davranışının bile ne kadar devralınmış, en özgün duygularının bile ne kadar gecikmiş olduğunu fark edecektir. İkinci nedene gelince; model kaymasına yol açan travmanın, özgün-taklit&nbsp;ikiliğini doğuran gecikmişliğin kendisine verilmiş bir cevaptır kötü çocukluk. Suad iki model arasında salınmak ya da bunları bir&nbsp;biçimde birleştirmek yerine, içine doğduğu bu bağlamın toptan&nbsp;ihlaline yönelir: "Evet, bir adımda eski, yeni ne varsa hepsini silkip, fırlatmak. Ne Ronsard ne Fuzulî..." Daha da ileri gider: Bu&nbsp;gecikmişliğe maruz kalan öznenin kendisini yok eder, canına kıyar. Ama açmaz bu kez tam da buradadır: Suad'ın en sahici eylemi olan ölümüne bile taklidin gölgesi düşmüştür. Nasıl azabı gecikmişse, Beethoven eşliğindeki intihan da çeviri olmaktan kurtulamayacaktır.</p>

  <p>Tanpınar'ın bütün bu ikincilliğin farkında olmadığı söylenemez; yer yer açıkça hissettirmiştir bunu. Mümtaz'la Suad'ın ilişkisini anlatırken, "aralarında artık bir frenk şairinin dediği gibi, 'öldürücü şeylerin muzlim cazibesi' konuşuyordu" der, örneğin. Suad'ı anlatırken Nietzsche, Marx, Dostoyevski adlarını kendisi sayar. Kahramanının "akan nehre sonradan eklendiğinin, ondaki doğallık eksikliğinin o da farkındadır. Modem romanın alçak kahramanlarını alçaltan bütün koşullan romanına koymuştur Tanpınar. Tek farkla: İhsan'ın, onu gecikmiş bir azabı yaşıyor olmakla&nbsp;suçlayan sesi, romanın hiçbir anında Suad'ın bilincinde yankılanmaz. Bilincin ve iradenin alanından gelen, okurun da kolayca benimseyeceği bu ses, romanda yalnızca bir dış ses olarak kalmıştır.&nbsp;Oysa Suad'ın sorunu, romanın yalnızca kötü çocuğunun değil,&nbsp;esas oğlanlarının da sorunudur. İhsan "hususi hüviyet" olmak gerektiğinden söz ederken Péguy’den, yeni Türk insanının nasıl davranması gerektiğinden söz ederken Shakespeare'den, "bize özgü"&nbsp;bir kültürün gerekliliğini anlatırken Goethe'den alıntı yapmadan&nbsp;edemez. Evet, Ferahfeza ayininin ortasında bir Rus ya da bir Fransız gibi oturuyordur Suad, ama <span style="font-style:italic;">Huzur</span>'un ulusal ya da estetik bir&nbsp;ülküyü benimsemiş bütün kahramanları da, bize özgü bir ulusal&nbsp;kimlik yaratmaya (İhsan) ya da özerk bir estetik kültüre (Mümtaz)&nbsp;ulaşmaya çalıştıkları ölçüde bu zorunlu gecikmişlik zeminini paylaşırlar. Daha önemlisi Tanpınar'ın kendisi de roman yazdığı, bütün bu yıpratıcı karşıtlıktan bir yücelik hayalinde birleştirdiği, bütün geçmiş kavgaların unutulduğu özerk bir estetik yaratmaya çalıştığı ölçüde, kendi kötü çocuğuyla aynı zeminde yer alır. Belki&nbsp;de bu yüzden Suad'm gecikmişliğini adeta temsil edip bir an önce&nbsp;safdışı bırakmak istemiştir Tanpınar. Çünkü bu gecikmişlik, Tanpınar'ın ulusal kimlik fikriyle olduğu kadar özerklik iddiasıyla,&nbsp;"kendimize has" bir terkip oluşturma fikri kadar <span style="font-style:italic;">Huzur'u</span> mümkün&nbsp;kılan bütün bir "imkânlar" dünyasıyla da çelişecektir. Suad'ı eğreti bulan eleştirmenlerin görmezden geldiği şey de budur: Suad yabancı idealleri benimsediği için değil, Dostoyevski'den gelme bir&nbsp;karakter olduğu için değil, "çeviri" bir intiharla canına kıydığı için&nbsp;de değil, kendi kaçınılmaz gecikmişliğinin yeterince farkında olmadığı, bu zorunlu devralınmışlıkla yüzleşmediği için, yani Tanpınar bunu bir roman malzemesine dönüştürmediği için eğreti bir&nbsp;karakterdir. Bu yüzden bir iç sesi yoktur. Sanki bünyemizi fazlasıyla yansıttığı için, yazarı onu "bünyemize aykırı" bir fikir olarak&nbsp;erkenden safdışı etmiştir.</p>

  <p>Şerif Mardin şurada haklıydı: Başka yapısal koşulların ürünü olan bir tür, başka bir düşünce iklimine doğmuş bir tip, coğrafya&nbsp;değiştirdiğinde, en azından başlangıçta zorunlu olarak yüzeyselliğe, yalınkatlığa ya da taklide mahkûm olur. Ama bu doğru fazla&nbsp;tekrarlandığında bir başka doğruyu da ele verir: Taklit ya da&nbsp;yüzeysellik eleştirisinin kendisi de kaçınılmaz olarak aynı açmazın&nbsp;izini taşıyordun Türk edebiyatına tam da sözünü ettiğimiz yabancı ideal açısından bakılmış, karşımızda duran malzeme bir kez daha o ideal açısından yetersiz, yapay ya da yüzeysel bulunmuştur:&nbsp;Türk aydını ne kadar derin bilgilerle donatılmış olursa olsun 'daemon' konusundaki görüşlerinde "mahalle adabından" ileri gidemeyecek, Türk edebiyatı da benzer nedenlerle melodramdan kurtulamayacaktır.<a href="../Text/dipnot.xhtml#dipnot.5.15." id="d.5.15."><sup>15</sup></a></p>

  <p>Oysa pekâlâ bir gecikmişlik bilincinden, bu açmaza doğmuş olmanın kışkırttığı bir yaratıcılıktan, kültürel gecikmişliği edebiyatın kendi gecikmişliğiyle birleştirmenin yaratıcı bir yolu olduğundan da söz edilebilirdi. "Kahredici gerginliğin" yaratıcı bir&nbsp;gerginliğe dönüştüğü, gecikmişlik azabının edebiyatın oyun dünyasında yansızlaştırıldığı bir ara bölge. Bernstein, Batı edebiyatındaki alçak kahraman tipinin saflığını kaybettiği, gecikmişliğini&nbsp;fark ettiği ölçüde yaratıcı bir ses kazandığına dikkat çekmişti. Alçağı ikili varoluşa iten bir açmazdan söz ediyordu: O artık inandırıcı olabilmek için, gerçekten kendinin olan bir rolü taklit etmek,&nbsp;onu şarlatan konumuna iten durumun gerçekten şarlatanı olmak&nbsp;zorundadır. Saturnalia diyaloglarının gerçek birer diyaloğa dönüşmesinin nedenini de burada arıyordu Bernstein. Çünkü Prometheus'vari bir başkaldırının ihtişamından yoksun olan, romantik canavarın imkânsızlığını temsil eden alçak kahraman, şeytani olan ile&nbsp;kölece olanın kesiştiği imkânsız alanda yer alıyordu. Bu yüzden&nbsp;de bilinci, uzlaşmaz arzu ve yasaklara yankılandığı bir yerdi.&nbsp;Orada hem canavara hem başarılı vatandaşın hem de çaresizce aç&nbsp;parazitin sesleri birbirine karışıyordu. Kendini hep yeniden üreten&nbsp;hınç kesin bir eylemle giderilemediğinden, alçak kahraman bir&nbsp;yandan kendiyle bitmek bilmez konuşmasının yol açtığı sonsuz&nbsp;bir laf ebeliğine, bir yandan da bundan duyulan koyu bir yorgunluğa sürükleniyordu. Tuhaf bir biçimde klişelerin dağılıp daha yaratıcı bir sesin duyulmaya başladığı yer de burasıydı.<a href="../Text/dipnot.xhtml#dipnot.5.16." id="d.5.16."><sup>16</sup></a></p>

  <p>Son bir kez Tanpınar'a dönersek: Evet, <span style="font-style:italic;">Huzur</span>'da inandırıcı bir kötü çocuk yaratmayı başaramamıştı Tanpınar. Ama, kendinden&nbsp;sonra gelen yazarların adım adım uzaklaşacakları yüksek zemini,&nbsp;onlara alçalma imkânını veren yücelik düzlemini, nihayet laf ebeliğinin de bayağılığın da habasetin de içine sızabileceği güzel dili&nbsp;yaratan da en çok o olmuştu. Nitekim Türk romanında, yukarıda&nbsp;tarif ettiğimize benzer bir alçalmışlık 70’lerde sesini duyurmakta&nbsp;gecikmedi. "Adilik de artmalı, insan gittikçe bayağılaşmalı" diyen&nbsp;Turgut Özben'in sesi geliyor hemen aklıma. "Çocukluğundaki kötü huylarına dönen", insanlara kötü oyunlar oynayan, "burnumun&nbsp;dibindeki kötülüğünüzü yok etmek için, uzak kötülükler düşüneceğim" diyen, Oğuz Atay'ın kendi deyişiyle de bir "aşağılık adam"&nbsp;olan Hikmet Benol'unki. Turgut ile Olric, Hikmet ile Hüsamettin&nbsp;Albayım arasındaki bitmek bilmez diyalog; Oğuz Atay'ın gevezelikle yorgunluk ("yoruldum albayım, yoruldum, yoruldum, yoruldum") arasında gidip gelen sesi. Nerede ulusal gecikmişlik biter,&nbsp;nerede edebi gecikmişlik başlar; bu çok da önemli değildir artık.&nbsp;Ama geç kalındığı ortadadır; bazı sözler zamanında söylenmemiştir, bazı kelimeler fazlasıyla gecikmiştir, bazı kahramanlarınsa&nbsp;çoktan modası geçmiştir: "Çünkü ben geçmiş, modası geçmiş biriyim," der Turgut, "burada kendimi temsilen bulunuyorum."&nbsp;Atay'ın bütün kahramanları gibi o da ancak, kendini rezil ederek&nbsp;başkalarını rezil edebilecektir.</p>

  <p>Oğuz Atay'ın kahramanlarını da alçaltan, en derin acılarını ifade ederken bile melodrama, bayağılığa, klişeye mahkûm olduklarını bilmeleriydi. Sahne ışıklan devreye girdiği anda her zaman çoktan gecikilmiş olduğunu (Turgut: "Herkes birikmiş bizi seyrediyor. Dağılın! Kukla oynatmıyoruz burada. Acı çekiyoruz."), her&nbsp;edebi tavır gibi edebi kötülüğün de her zaman bir dolayım içerdiğini (Hikmet: "Fakat bunlar yazı, Sevgili Bilge, kötülüğüm, kelimelerin arasında kayboluyor"), nihayet bütün isyânkarlıklarına&nbsp;rağmen kendilerinin de bu düzenin parçası olduklarını sezmiş olmalarıydı (Hikmet: "Eski düzene isyan ediyorum ve eski düzenin&nbsp;değişmesine karşıyım. Ha-ha."). Atay'daki "şövalye romanları&nbsp;okuya okuya kendini şövalye sanan Donkişotluk yazgısı"nın hemen yanına Vüsat. O. Bener'in "sahtegilik" duygusunu, Bay Muannit Sahtegi'nin "bir kurtuluşsuzluk gevezeliği" dediği şeyi, <span style="font-style:italic;">Buzul Çağının Virüsündeki</span> "yanlış adam"lığı da ("Ah ben ne yanlış&nbsp;adamım, atılacak safrayım") yazmalıyız bence. Hikmet'in Ha-Ha'ları gibi Bay Sahtegi'nin Ühü, Ühü, Ühü’leri de giderilemez bir&nbsp;sahtelik duygusuyla birlikte soytarı-uşak-rezil adam tipinin devralınmış hafızasını da ulaştırır bize. Yoksa Atay neden durmadan şövalye romanlarından, yeraltında yaşayanlardan, ecinni tayfasından, yaralı Donkişotlardan, karanlıklar prenslerinden söz etsin?&nbsp;Vüsat O. Bener neden "ben, Richard Strauss müziğinde, El Greco&nbsp;yüzlü şövalye Donkişot'tum" gibi bir cümle kursun? Bence Tanpınar'ın sefil Suad'ıyla bu "yanlış adam"lar arasındaki fark, İkincilerin yalnızca gecikmişliği kabul etmeleri değil; kendi yazgılarıyla&nbsp;birlikte, içine doğdukları edebiyatın, yalnızca gecikmiş bir edebiyatın değil, zaten her zaman çoktan gecikmiş olan edebiyatın yazgısını da edebi malzemeye dönüştürmüş olmalarıydı. Onları bu&nbsp;"muannit sahtegiliğin", bu iflah olmaz yapaylığın içinde inandırıcı kılan da buydu.</p>

  <p>Açmazın ancak bir ironik olgunlukla aşılabileceğini söylemek istemiyorum. Sadece, yollardan biri buydu. Başka yollardan gidenler de oldu. Türk romanının bence en alçalmış kahramanlarından biri, <span style="font-style:italic;">Anayurt Otelinin</span> herkesin alay konusu olan, şeytani bir&nbsp;kudrete hiçbir zaman sahip olamamış; mahallede, genelevde, orduda aşağılanan, ufak tefek, çelimsiz, "kız kılıklı" kahramanı Zebercet’di. Bana öyle gelmişti ki Tanpınar'ın öğrencisi Yusuf Atılgan, Suad gibi Beethoven konçertosu eşliğinde değil, bu kez 10&nbsp;Kasım töreni sırasında öten koma ve fabrika düdüğü sesleri arasında canına kıyan kahramanıyla, onun tek bir cümleye sığdırılmış ani cinayetiyle ("birden abanıp iki eliyle boynunu sıktı”), <span style="font-style:italic;">Huzur</span>'daki bütün o "manasız benzetmeleri'den arındırılmış kısacık&nbsp;bir cümlede anlatılan intiharıyla ("ipi boynuna geçirdi; düzeltti"),&nbsp;sanki Suad'ın fazlasıyla manidar "çeviri" intiharına bir yanıt vermeyi denemişti.</p>

  <p>Türk romanını incelerken hep "olmayan"lardan değil, biraz da "olanlardan söz edelim: Oğuz Atay'daki önüne geçilemez irtifa&nbsp;kaybını, Vüsat O. Bener'deki bayağı, habis ve sahte malzemeyi,&nbsp;Bilge Karasu'daki yabanıl ve yırtıcı içeriği, Leyla Erbil'deki sertlik ve karanlığı, Yusuf Atılgan'ın basit cümlelerinde birden beliren&nbsp;kiri de (yalnızca meniyi değil kulak ve ayak kirini de) kaydedelim. Bütün bunları görünmez kılan, Türk edebiyatında karanlığa&nbsp;pek de yer olamayacağı yargısına yol açan, edebiyata ısrarla bir&nbsp;şeytani ideal, emsalsiz bir romantik canavar, muhteşem bir kötü&nbsp;çocuk imgesi açısından bakmamız olamaz mı?</p>

  <h4 class="sigil_not_in_toc" style="text-align: center;"><span style="font-weight:bold;">Kötü Çocuk Türk</span></h4>

  <h3 class="sigil_not_in_toc" style="text-align: center;"><span style="font-weight:bold;">II</span></h3>

  <p>Üç dört yıl önce bir çocuk parkında oğlan çocuklarının şu tuhaf sloganı attığını duymuştum: "Yaşasın kötülük!" Gerçi o sıradaki&nbsp;davranışlarıyla çok da bağlantısız değildi söyledikleri. On üç on&nbsp;dört yaşlarındaydılar ve kendilerinden çok daha küçük çocuklar&nbsp;için yapılmış parkta terör estiriyor, oyuncakları kırıyor, acayip de&nbsp;eğleniyorlardı. Ama durumda bir tuhaflık da yok değildi. O sırada kendilerini kötücül arzularına kaptırmış da olsalar, "Yaşasın&nbsp;kötülük!" gibi bir slogan çocukların dilinde fazlasıyla simgesel,&nbsp;fazlasıyla ecnebi, fazlasıyla çeviri kaçıyordu. Sonradan anladım:&nbsp;Slogan, özel radyolardan birinde bir sunucu tarafından kullanılmıştı. Öylesine bir cümleydi işte; fazla bir yükü olmayan, yakaya&nbsp;takılabilecek binbir rozetten kötülükçü olanı. "İyi çocuk" olmaları için sıkıcı öğütlere maruz kalan; anababalarının, büyüklerinin,&nbsp;öğretmenlerinin dayattığı yavan iyilikten sıkılan çocuklar belli ki&nbsp;anında hoşlanmışlardı bu cümleden.</p>

  <p>Sonradan kötülüğe, tekinsizliğe ve habasete olan ilginin her zaman o kadar çocuksu olmadığını, insanda her zaman bir çeviri&nbsp;duygusu da bırakmadığını, dahası kötülüğe doğru bu çekilişin bugün bu ülkede semptomatik bir anlamı olduğunu düşündüm.&nbsp;Özellikle de karikatürde epey zamandır ne kadar çok tipin kötülük fikrinden hareketle yaratılmış olduğunu fark ettim. Karikatürün bazılarını sevdiğim, bazılarını ise hiç sevmediğim kötü çocuklarını; "Zalim Şevki"yi, "Canavar Koyun Orhan"ı, "Kötü Kız"ı,&nbsp;"Hain Evlat Ökkeş"i, "Beter Hamdi"yi, "Kötü Kedi Şerafettin"i&nbsp;düşündüm. Bunların tek bir çizgi oluşturduğunu, hatta her birinde&nbsp;tek bir mesajın olduğunu söylemek doğru olmaz. Çok farklı sesler var orada. Bazılan yüceliğe dayalı bir estetiğin ihmal ettiği&nbsp;çirkin, sakil, kirli içeriğin sevimli de olabileceğini, bu ülkede yerli&nbsp;bir çizginin ancak bu sakilliğe sahip çıkılarak oluşturulabileceğini gösterdi bize. Kibar bir dünya, ortalama zevkler ve düzgün çizgiler karşısında toplumsal arızaya, kültürel ucubeye, kırık dökük&nbsp;çizgilere sahip çıkmak isteyen tarafımıza seslendi. Bazıları (çoğu&nbsp;mizahçının yerlilik denen şeyi her zaman çoktan komik olan içeriklerden oluşmuş bir depo olarak gördüğü, bunun da ötesinde&nbsp;şehre uyum gösterememiş taşralıyı daha da komik, daha da sakil&nbsp;kılacak kalıpları yaratmaktan öteye geçemediği bir dönemde) bu&nbsp;itilip kakılmış yerli malzemenin ancak bir "aşağılık adam" tipi&nbsp;aracılığıyla, mizahi hazzın da vereceği güçle yeni bir cazibe kazanabileceğini gösterdi. Bazıları toplumun vurduğu "kötü" damgasını sahiplenirken "iyi" olanın aynı zamanda bir ideolojik kurgu olduğunu görmemizi, iyiliğe ve kötülüğe yüklenen yerleşik simgesel anlamlan tersyüz etmemizi sağladı. Bazıları kötülüğün dilini&nbsp;bir zafer edasıyla kullanıp toplumun korunaklı, kayıtsız yüzeyinde bir gedik açmayı denedi. Bazıları dışlanmışlığın kötücül enerjisinden güç alıp bu dışlanmışlıktan yalnızca bir azap değil, bir&nbsp;kahkaha da çıkabileceğini gösterdi. Bazıları "iyi aile çocukları"na&nbsp;tepki. Bazıları ise düpedüz hıncı sevimlileştiriyor. Bazen iktidara&nbsp;duyulan bir hınç bu. Ama çoğu zaman imkânlar dünyasına, iyi&nbsp;eğitim görmüşlere, son zamanlardaysa bütün bu imkânların timsaliymiş gibi gösterilen şehirli kadına duyulan hınç. Yabancı imkânlara karşı yerli gerçeğin sözcülüğüne soyunmuş, çizgilerdeki bütün kırıklığa rağmen birden doğallaşan koyu, giderilmez bir hınç.</p>

  <p>Şunu da unutmamak lazım: <span style="font-style:italic;">Kara Melekten Yılan Hikâyesi'</span>ne, <span style="font-style:italic;">Deli Yürekten Aynalı Tahir'e</span> kadar hemen hemen bütün televizyon dizilerinde artık zengin bir kötüler repertuarı var. Şeytani, hain, yılansı tipler; ahlaki bir düşüş sonucu kötülüğe yuvarlanmış&nbsp;karanlık ruhlar; "kötülerin de yaşamaya hakkı vardır" diye bağıran, delici kahkahalar atan, bir ruhsal derinliği olsun istenmiş hainler; çok eskiden yaşanmış bir acı yüzünden kötülükte karar kılmış hınç dolu adamlar; bir çıkar uğruna ya da zevk aldıkları için&nbsp;ya da sırf pisliğine kötülük yapanlar; dişi örümcekler, Doğulu&nbsp;mağrur kötüler, marazi caniler. Artık kabak tadı veren iyicil aile&nbsp;ve mahalle dizilerinden sonra bütün bu filmler, toplumun ilgisinin&nbsp;en azından şimdilik karanlık ve kötü olana kaydığını gösteriyor.&nbsp;Kötülerin karşısında, mahalleyi temizlemeye ant içmiş bıçkın bir&nbsp;delikanlı var kuşkusuz, ama o da en az diğerleri kadar suça, hınca, şiddete kilitlenmiş. Türkiye uzun süre kahramanlarını çileli&nbsp;ama iyi yürekli, acılı ama haysiyetli, mağdur ama masum tiplerden seçtikten, uzun yıllar kendini boynubüküklük ve bağrıyanıklıkla tanımladıktan sonra, çoğu zaman baştan aşağıya tercüme kokan Amerikan dizilerinin kalıplarıyla da olsa, yerli kabadayı ve&nbsp;külhanbeyi deposundan aktardığı malzemelerle, "acıların çocuğu-"nun içinde uyuklayan öfke ve güç talebini de ayaklandırıp sonunda kendi kötü çocuğunu yaratmaya soyunmuş görünüyor.</p>

  <p>Bu yazının birinci bölümünde, modem edebiyatın bütün kötü çocuklarının bir açmazla karşı karşıya olduğundan söz etmiştim.&nbsp;Genelgeçer yasaları, bayağı değerleri, vasat bir ahlakı ihlal eden,&nbsp;nihayet tüm uygarlığı temelinden sarsan, kendini sıradan yığınlardan net bir biçimde ayıracak emsalsiz bir kötülük imgesiyle yola&nbsp;çıkıyordu kötü çocuk. Ama sonunda bir alıntıya, bir edebi jeste,&nbsp;bir alçaklık klişesine dönüşen de yine o oluyordu. Ortalama fikirler, ölçülü bir merhamet ve sahte erdemler karşısında, çıkar ilişkilerini gizleyen yavan bir iyilik karşısında, huzur ve güven arayışından ibaret kalmış sığ bir gündelik hayat karşısında tekinsiz&nbsp;duygulardan, marazi ve habis içeriklerden, skandal yaratacak aşağılık dürtülerden medet umuyor, ama sonunda kendinden önce yaratılmış kötü kahramanların müsveddesinden ibaret kalıyordu. Tekil ve sahici bir sesin peşindeydi, ama sonunda kendi gecikmişliğine, kendi devralınmışlığına, kendi kitaptan kapmalığına hapsoluyordu. Ama edebiyatın kötü çocuğunu inandırıcı kılan yegâne&nbsp;şeyin de bu açmazı fark etmesi olduğunu söylemeye çalışmıştım&nbsp;orada. Bir edebi-felsefi geleneğe, yani yıkmaya azmettiği kültüre&nbsp;hapsolmuş olduğunu fark ettiği ölçüde eğretilikten kurtuluyordu&nbsp;alçak kahraman. Türk edebiyatının "aşağılık adam"ı da kendi gecikmişliğini, türsel olduğu kadar ulusal-kültürel özellikler de taşıyan bu gecikmişliği fark ettiği ölçüde sahici bir sese kavuşabiliyordu.</p>

  <p>Şimdi bu tartışmaya bir şeyi daha eklemek gerekiyor. Bugün romanın, şiirin, karikatürün kötü çocuklarının önünde; dışlanmışlığın&nbsp;lanetlenmişliğin ya da can sıkıntısının timsali olacak kötü&nbsp;kahramanın önünde, yalnızca onu bir klişe olmaya zorlayan bir&nbsp;edebi-felsefi gelenek değil, yalnızca lanetlenmişliğin kutsandığı&nbsp;bir kötülük altkültürü de değil, insanlardaki karanlık yanı bastırmaktansa kışkırtan, kötülüğü olduğu kadar tekinsiz olanı, dehşeti&nbsp;ve iğrençliği de yağmalayan, bütün bu habis içeriği kamusal bir&nbsp;gösteriye, şık bir cümleye ya da sıradan bir kötülük efektine dönüştüren koskoca bir endüstri de var. Belki bundan da önemlisi,&nbsp;bugünün dünyasında iktidardakiler, ne kadar yalan içerirse içersin&nbsp;her şeye rağmen bir iyilik düzleminde tanımlanmış inandırıcı bir&nbsp;ideolojiye gerek duymadan, düpedüz kötülükle, korsanlıkla, haydutlukla iş görebiliyor.<a href="../Text/dipnot.xhtml#dipnot.5.17." id="d.5.17."><sup>17</sup></a>&nbsp;Bugünün kötü çocuğu yüce bir İyi'nin içine değil, kötülüğün daha önce hiç olmadığı kadar kurumsallaştığı, sıradanlaştığı, bayağılaştığı bir dünyaya doğdu. Başından bu&nbsp;yana kudretsiz bir figürle; idealdeki boşluğu sopayla doldurmaya&nbsp;yatkın, kifayetsiz ama zorba bir babayla yaşamak zorunda kalan&nbsp;Türkiyeli kötü çocuğu özellikle ilgilendiriyor bu. Kötülüğün işkencecilik, uyuşturucu kaçakçılığı, kiralık katillik biçiminde meslekleştiği, dehşetin ve iğrençliğin böyle sıradanlaştığı bir dünyada&nbsp;şu bizim kötü çocuk sıradışı bir kötülüğün dilini zafer edasıyla nasıl kullanacak? Dışlanmışlığın kötücül enerjisinin ele geçirilemez&nbsp;olduğuna nasıl inanacak?</p>

  <p>Bence bugünün kötü çocuğunun esas meselesi bu. Bu kez buraya hapsolmuşluktan nasıl kurtulacak? Dünyanın kayıtsız yüzeyini delip geçecek sıradışı bir kötülük imgesi ile kötülüğün çoktan sistemin ürettiği kolektif cinnetin parçası haline gelmiş olduğu&nbsp;gerçeği arasındaki; dizginlenemez bir yabanıl canavar imgesiyle&nbsp;bu yabanıllığın da her an sisteme dahil edilebilir bir bela odağına&nbsp;dönüşebileceği gerçeği arasındaki çelişkiyi nasıl aşacak? Bugünün&nbsp;Raskolnikov'ları yalnızca yabancı bir romanın silik kopyaları olacakları için değil, bir üçüncü sayfa haberinin, daha da kötüsü bir&nbsp;birinci sayfa haberinin, evet, önce emsalsiz ama giderek solup giden kopyalan olacakları için de fazlasıyla gecikmişler bence. Bakalım bugün bu açmazı roman, şiir ya da karikatür nasıl aşacak?</p>
</body>
</html>
