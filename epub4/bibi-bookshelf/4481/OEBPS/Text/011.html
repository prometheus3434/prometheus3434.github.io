<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title>VI</title>
</head>

<body>
  <h2 class="h20">VI</h2>

  <p class="p7">&nbsp;</p>

  <p class="p8">Ali’yi hatırlamamak mümkün müydü! Çok iyi hatırlıyordum, tabii! Önce örgütten, sonra cezaevinden, sonra da Günay’ın bir arkadaşının, Yıldız’ın kardeşi olarak. Yaşamımda önemli bir yeri vardı, çünkü bir efsaneydi Ali. Ve ben bu efsanenin öldüğünü gördüm. Şimdi düşündüğümde Keşanlı Ali Destanı’nı oynamış olduğumuzu görüyorum, ama o dönemde yaşadığınız her şey ‘yaşamsaldı’. Bağışlayın, bulmaca gibi anlatıyorum!</p>

  <p class="p8">Ali’nin sadece kendisinin (kendi bedeninin, kendi gereksinimlerinin, kendi duygularının, kendi fikirlerinin, kendi doğrularının, kendisine ait olduğunu düşündüğü her şey ve herkesin!) gerçek, kendisinin parçası ya da gereksinimlerinin hedefi olmayan herkes ve her şeyi “gerçekdışı”ymış gibi gönülden algılayamadığını, fiilen renksiz ve ağırlıksız bulduğumuzu ne zaman anladım tam bilmiyorum. Pek çok gözlemin bir araya gelmesinden olmalı. Örneğin, bir keresinde idamları, ama sadece idamları protesto etmek amacıyla bütün gruplara bir çağrı yapıldı. Birçok grup geldi. Amaç da belliydi: idamları protesto etmek. O arada Ali de geldi ama öyle şartlarla geldi ki, sanki bir parti kuruyorduk ve devrim programını hazırlayacaktık. Mesela, Ali’nin şartları arasında iktidarın nasıl ele geçirileceği gibi hususlar vardı. Ona göre, idamlara devrim programından ayrı bir şekilde karşı çıkmak, reformizm olurdu. Neticeten, idamları bir yana bırakıp, devrimciler reform için mücadele ederler mi, etmezler mi diye teorik tartışmaya girişildi ve esas mesele gündemden kalktı. Bir an, bunu toplantıyı sabote etmek için mi yaptığını düşündüğümü hatırlıyorum.&nbsp; Ama hayır, kişiliği icabı yapıyordu. Tüm narsistler gibi, olayları algılarken çifte standart kullanıyordu. Kendisi ve kendisine dönük şeylerin, bu durumda kendi grubu tabii, dışında kalanları algılayamadığından, nesnellik geliştiremiyor, yargılamada ciddi hatalara düşüyordu. Daha da kötüsü, ortada sahici bir çalışma ya da başarı olmadığı halde, mükemmel, üstün ve olağanüstü yetenekleri olduğuna inanıyordu. Ben-seviciliği (kelimeyi ‘narsizm’ karşılığı olarak kullanıyorum) gereği, kendisine biçtiği değer ve kimliğine ilişkin saptamaları bu inancın üzerine yapılandığından, narsizmi tehdit edildiğinde hayati bir düzlemde tehdit edilmiş gibi oluyordu. Yine de bir toplantıda, Acilciler bildiri metninde mutlaka&nbsp; ‘Anadolu’ kelimesinin yer almasını istiyorlardı. Tabii, bu defa da ‘Anadolu’nun neresi olduğunun saptanması gereği ortaya çıktı. Yedi saat konuşuldu. Bir yere varılamadı ama Ali’nin, Acilcilerin bu ısrarının nedenini bilmediği (Anadolu Komünist Partisi kurmak istiyorlardı) ortaya çıktı. Bir ben-sevicinin hafife alınmak, eleştirilmek, hatasının yüzüne vurulması, oyunda yenilmek gibi olaylara tepkisi yoğun bir öfkedir! Asla affetmez ve intikam için uygun bir fırsat kollar. Nitekim öyle oldu! Ali, cehaletini ortaya çıkaran arkadaşı hiç affetmedi. Öte yandan, bedensel bir saldırıya uğradığı zaman aynı şiddette tepki göstermiyor olması, onun cesaretine ilişkin -pek de abartılmış olmayan- öykülerin yayılmasına neden oluyordu.</p>

  <p class="p8">Politikacılar arasında yüksek dozda narsizme sık rastlandığını biliyordum. Ali’yi bir süre de o bağlamda gözlemledim. Siyasal başarı ve alkışın akli dengesini muhafaza etmesi için şart olduğunu gördüm. Büyük ve hatasız olduğu inancı, bir devrimci, bir insan olarak kaydettiği aşamalara değil, özde ben-sevici büyüklenmeye dayanıyordu. Narsistik şişirilme olmadan yaşayamayacağını gördüm. Rodoplu’nun deyişiyle, “çünkü insani çekirdeği, yani inanç, vicdan, sevgi ve güven duyguları gelişmemişti.” Ünlü olmak zorundaydı Ali! Başarısızlık durumunda tam bir ruhsal çöküntüye giriyordu. Oysa, onaylanma, beğenilme, ‘alkış’ onu depresyon ve delirmekten koruyan tedavi gibiydi. Zamanla, devrimci mücadele verirken aslında yaptığının kendi akıl sağlığını koruma mücadelesi olduğunu anladım.</p>

  <p class="p8">Ben-seviciler, kendi değerlerini de kendileri biçiyorlardı tabii. Bu bağlamda, nasıl ki kendisine sinema yıldızlığını yakıştıran narsisti bir anneanne olarak, emekliye ayrılan savaş kahramanını bir dede olarak, başarısız bir politikacıyı bir insan olarak da değerli olduğuna ikna etmek mümkün değildir, Ali’yi de kendi devrimci grubunun genel sekreteri olmanın dışında bir değer olduğuna inandırmak mümkün değildi! Bu nedenle, kendisine biçtiği değeri pekiştirmek ya da korumak için amansız bir savaş verdi. Bu savaşta, kendisinin içinde yer almadığı dünyalara, mesela diğer gruplara, mesela, TİKKO’culara karşı alçaltıcı, aşağılayıcı, despotik, tehditkâr, hatta yok edici sadist saldırıya başvurabilirdi, yaptı da. Zamanla, Ali’nin kendi konumunu muhafaza amacıyla diğer insanlar üzerinde kesin ve sonsuz, açıkçası, ‘tanrısal’ denetim sağlamak ihtiyacında olduğunu gördüm. Sadist bir tarafı olduğu kuşkusuzdu. Ben-seviciliği icabı, nesnel olmak gereğini duymadığı için övgüde ve yergide öznel ölçüler kullanırdı. Böyle yaptığı için de iletişim yok olur, Ali’nin sözcükleri bir sihirbaz kurnazlığı ile kullandığı, muhatabının lafını ağzına tıktığı, türlü kurnazlıklarla elini kolunu bağladığı bir ortam oluşurdu. Böyle bir ortamda yapıcı diyalog elbette mümkün değildi. Dayanışma yok olunca da, gelişme duruyor, düşünce güdükleşiyor, sekterlerin sayısı artıyordu.</p>

  <p class="p8">Günay’ın Ali’yi neden andığını merak ediyordum.</p>

  <p class="p8">“Ölü-seviciliğinin ders kitabı örneğiydi,” dedi. “Kendi doğruları, yaşayan her şeyden, kardeşi dahil, önemliydi. Ceset görmeden huzura kavuşamayacak bir ruh! Cesetlerle sevişen bir ruh! Korkunç bir şeydi, değil mi?”</p>

  <p class="p8">Günay’ın bir arkadaşının kardeşiydi demiştim. Ölenler gibi, bunlar da ailecek devrimciydiler, eli silah tutacak yaştaki erkeklerin hepsi en az bir kez cezaevi görmüştü. Bu defa da en küçükleri, Haydar, içerdeydi, açlık grevindeydi. Yıldız, Haydar’ın kimsenin sözünü dinlemediğini ama Ali ağabeysi yapma derse yapmayacağını, ne ki, Ali’nin de ikna edilmesinin gerektiğini, bunu da yapsa yapsa Günay’ın yapabileceğini, Ali’nin onu kırmayacağını ağlaya ağlaya anlatmıştı.</p>

  <p class="p8">Günay, haber gönderince geldi, Ali. Tahliye edileli bir yıl kadar vardı, hapishane anıları belleğinde taptazeydi. O gün, ilk kez anlattı. En çok hapishane müdüründen nefret ettiğini söyledi, ama bizim tahmin ettiğimiz nedenlerden değil de, “adamın insanca yaklaşımları” olduğu için nefret etmişti. Rodoplu, doğru mu duyuyorum diye bana baktı. Doğru duyuyordu.</p>

  <p class="p8">“Kendimi bir tek hücreye artırabildiğim zaman rahat hissediyordum,” diye anlattı, “O zaman da yemek getirmek için rahatsız ediyorlardı. Kapıyı açan, yemek getiren erlerden nefret ettim. Aydınlıkta, baharda yeşeren boktan bir fidan vardı, ondan nefret ettim. Bayramda, görüşmeye izin verilmesinden nefret ettim. Görüşe çıkmadan önce tıraş olan, temizlenen arkadaşlardan nefret ettim. Unutturmaya çalışıyorlardı. Ama, ben direndim! Kendimi asla iyi hissetmedim! Çünkü ben, BEN, unutmak istemiyordum, istemiyorum!</p>

  <p class="p8">Unutursam, Allah belamı versin! Geçmişimin her gününü, her dakikasını hatırlayacağım. Öfkemi ancak böyle ayakta tutabilirim, bunu hissediyorum! Hiçbir hakareti, hiçbir hoşgörüyü, hiçbir ihaneti unutmak istemiyorum (kullandığı kelimelerin tam tamına bunlar olduğundan emin değilim). Bana yapılan her kötülüğü, ağzıma sıçan, ağzıma sıçması istenen hiçbir sözcüğü unutmak istemiyorum. Herkesin yüzünü, her deneyimi, her düşmanımı hatırlamak istiyorum. Soluk aldığım her saniyeyi bana yapılanların anılarıyla doldurmak istiyorum! Hayır! Asla unutmayacağım! Bir şey hariç! O da bana yapılan siktirici iyilikler! Hah! Bu pislikten yeşerecek olası görkemi hiçbir zaman kabul etmeyeceğim! Ben, ulusumuz, ‘mutlu’ olsun, İbrahim Tatlıses konserler versin, millet alkışlasın diye savaşmadım! Bilimsel kaderinin yolunu çizmesi için savaştım.”</p>

  <p class="p8">Günay, Ali’nin sadece düşmanlarından değil, hayatın bizzat kendisinden nefret ettiğini söylemişti. Aydınlıktaki fidandan, diğer mahkûmlardan, kendisine iyi davrananlardan, herkesten, her şeyden nefret ediyordu.</p>

  <p class="p8">“Belki, bir başka yoldan da mutlu olur ulus? Bakarsın, SHP başarılı olur, senin amaçladığın düzen değişikliğini demokratik yoldan sağlar? Ya da bir sosyalist parti kurulur?”</p>

  <p class="p8">“Olamaz!” diyerek kesip atmıştı Ali. Bunun ‘sağlayamaz’ olamazı değil, ‘bu kadar alçakça bir şey yapıp, beni hiçe sayamaz!’ olamazı olduğunu ikimiz de fark etmiştik.</p>

  <p class="p8">“Bir an için, bir mucize olduğunu ‘bilimsel kader’in bu yolu izlediğini düşün!” diye ısrar etti, Günay.</p>

  <p class="p8">“Düşünmek istemiyorum! Düşünmeyeceğim!” dedi Ali, öfkeden kaskatı.</p>

  <p class="p8">“Bir denesen? Zihin jimnastiği gibi. Ne kaybedersin?”</p>

  <p class="p8">“Beni ilgilendirmez!”</p>

  <p class="p8">Günay’ı deli edecekti.</p>

  <p class="p8">“Nasıl ilgilendirmez! Bu yolda bütün aile perişan oldunuz! Oysa, SHP bir vakıa, bir olgu! Yüzde otuza yakın oy aldı! Sizin arkanızda kaç kişi var?”</p>

  <p class="p8">“Ne oy alırsa alsın! Türkiye’nin bilimsel kaderi yolunda ilerlemesini önleyemeyecektir!”</p>

  <p class="p8">Haydar, açlık grevinin otuz dördüncü günündeydi. Ali, Haydar’ın “onurlu direnişini” desteklediğini söyledi. “12 Eylül öncesinden ayakta bir biz kaldık zaten,” diye övündü, “Cezaevlerindeki en iyi açlık grevini de TKP-ML değil, biz yaptık.”</p>

  <p class="p8">Söylenecek söz yoktu.</p>

  <p class="p8">“Devrimcinin ölümü umutların ölümüdür, Ali,” dedi, Günay, acıyla,</p>

  <p class="p8">“Devrimci ruhun pınarı, yaşam sevgisidir. Yaşama, serpilmeye, yücelmeye hizmet aşkıdır, özgürlük tutkusudur.</p>

  <p class="p8">Devrimcinin ölümü umutların ölümüdür, Ali.</p>

  <p class="p8">Haydar’ın ölmesine izin verme! Devrimcinin ölümü ancak mutlak kaçınılmazlığı varsa affedilebilir. Serkeşlikle, devrimcilik arasındaki fark... Mussolini’nin kara gömlekli tosuncuklarıyla devrimciler arasındaki fark... “</p>

  <p class="p8">Ali’yi kırmamak için gösterdiği özen dokunaklıydı. Daha başka şeyler de söyleyecekti ama, “İnsanlık onuru işkenceyi yenecek!” diye kesti attı herif, dövüşken gözleri deli deli parlıyordu. Yine de, son bir kez denedi Günay. Tıkanıp kalan gırtlağından güçlükle çıkan hırıltılı sesi çığlıktı sanki,</p>

  <p class="p8">“Kardeşin ÖLECEK!”</p>

  <p class="p8">Ama, Ali bitirmedi,</p>

  <p class="p8">“Ölüm insanoğlunun en teorik eylemidir. Bunu istenç ile seçerek, tekmeleyerek yapmak bir yüksek gelişme çizgisi oluyor,” deyiverdi.</p>

  <p class="p8">Günay’ın dikkatinin Ali’nin yüzünde odaklaştığını görüyordum. Birden onun da yüzü değişti, anlamıştı,</p>

  <p class="p8">“Viva la Muerte! Değil mi?!” diye tısladı adeta, “Allah senin belanı versin!”</p>

  <p class="p8">“Allah belanı versin,” diye tekrarladı, içi boşalıyormuşçasına hırıltılı bir sesle,</p>

  <p class="p8">“Şimdi, defol buradan. Hemen şimdi, şimdi, defol git, bir daha da gelme!” Kapıyı gösterdi.</p>

  <p class="p8">Ali’nin tebessümü sapık bir sırıtmaya dönüştü. Kapıdan çıkarken haniyse gülüyordu!</p>

  <p class="p8">“Tabii, ya!” dedi Günay, “Ben de Ali’ye ‘siktirici iyilikler’ edenlerdenim! Elbette nefret edecek! Nefretini azaltacak her şeyden de nefret edecek, ortadan kaldırmaya çalışacak! Hasta bu adam!” Titriyordu.</p>

  <p class="p8">“Hem de çok, çok, çok tehlikeli bir hasta!”</p>

  <p class="p8">Ali, kardeşini açlık grevinde azat etmedi. Rodoplu’ya geldiğinden bir hafta kadar sonra da Haydar öldü.</p>

  <p class="p8">Bu hikâye böyle. Ama, ben Ali ile Avrupa-Amerikan uygarlığı arasında nasıl bir bağlantı kurduğunu merak ediyordum.</p>

  <p class="p8">“Değil mi?” dedi, Günay, düşünceli düşünceli. Sonra, kendi kendine konuşur gibi, bir dizi tanım sıralamaya başladı. “Nekrofilya, us’un yücelmesi, yapayın, soyutun, mekanik olanın çekiciliği, yaşama, insana duyulan ilginin ‘şey’lerle ikame edilir olması, insanın eşyalaştırılması... Ölü-sevici dikkatini, canlıdan cansıza, giderek eşyalara, dogmalara, kaydıran. Ritüellerde ve ‘mutlak doğru’larda yoğunlaştıran... Şimdinin ya da olacağın değil, olmuş’un gerçekliğinde yaşayan... Hayatına hükmeden kurumlar, yasalar, gelenekler, sahip oldukları, ‘bir zaman varolmuş’ artık olmayan şeylerden oluşan...”</p>

  <p class="p8">“Statükocu?”</p>

  <p class="p8">“Ne kelime! Sekter. Ölü-sevicinin felsefi ya da siyasi düşüncesinde kutsal olan, yaşanmış olandır. Güncel gerçekliğin hiçbir değeri yoktur. Değişim, ‘revizyonizm’, ‘doğa’ yasalarını ihlal eden bir suç olarak görülür... Herhangi bir sorunu, bir tartışmayı çözme yolu, kaba kuvvet ve saldırıdır. Kuvvet kullanımının gerekli olup olmadığı düşünülmez bile... İnsanoğlunu hiçliğe dönüştürecek gücü, her şeyde ilk ve son çözüm olarak gören.</p>

  <p class="p8">Şöyle söyleyeyim, nekrofilin, dünyaya ve kendisine bakışı ussaldır. Bilim çağının insanlığa hediyesi! Ne gibi? Mesela, Nürnberg mahkemelerinde, Himmel, Göring, her kimse, onlardan birisine, ‘Bu kadar Yahudi’yi nasıl öldürebildiniz?’ diye soru sorulur. Adam, şöyle bir duralar, işte, gaz odaları şu kadar metreküptü, şu kadar insan doldurunca gaza şu kadar yer kalıyordu, diye başlayıp, ceset başına optimal verimliliği nasıl sağladıklarını anlatır. Ussal bakıştan kastettiğim bu. Şimdi, tabii, o ‘Ölüm insanoğlunun en teorik eylemidir. Bunu istenç ile seçerek, tekmeleyerek yapmak bir yüksek gelişme çizgisi oluyor,’ lafı, bir ideoloji, yani bir ‘şey’ bir canlıdan, bir ritüel, gencecik bir insanın hayatından daha değerlidir demek. Birey, kendisini ‘toplum’ denilen bir soyutlama adına feda etmelidir demek. Neden? Ya rahmetli Haydar’ın durumundaki gibi, ‘faşizm’le ya da Nihal Atsız’ın önerdiği gibi anti-faşizmle savaşmak için. Nihal Atsız da, ‘<span class="t15">Hayat savaştır. Ölümden korkanlar yaşamasın. Ölümden ancak hayvan ve hayvanlaşmış insan kaçar. Ölümlerin en güzeli ise yurt ve şeref uğruna ölümdür</span>,’ diyordu. Hangi yurt, hangi şeref, diye sorarsan, bunu o belirleyecekti tabii. Tıpkı, Haydar’ın ölümüne ‘fraksiyon’un karar verdiği gibi. ‘<span class="t15">Ölümden ancak hayvan ve hayvanlaşmış insan kaçar</span>’ iddiasına bak! Us yüceltmenin bir başka örneği. Us’un yüceltilmesi soyutlama aşkını da beraberinde getiriyor.</p>

  <p class="p8">Korkunç, ama Ali’nin Haydar’ı sevebilmesi için delikanlının ölmesi gerekiyordu. Sevebileceği Haydar, ancak Haydar’ın anısı olabilirdi. Anısı, yani Haydar’ın tümüyle Ali’ye ait, istediği gibi şekillendireceği, asla değişmeyecek soyutlaması! Ölü-seviciler değişiklikten nefret ederler. İçlerinin rahat edebilmesi için, hayatı bizzat ve mutlak surette kontrol altında tuttuklarına inanmalıdırlar. Bu aynı zamanda, insanlar, ölü-sevicinin onayından geçmemiş, kendi icatları olmayan bir yoldan mutlu olamazlar demektir. Neden? Öyle bir mutluluk olamaz çünkü! Mutluyuz diye iddia edenler, sapıktırlar, ‘doğa’ yasalarına karşı geliyorlar demektir. Cezalandırılmaları vaciptir.”</p>

  <p class="p8">Pencereyi bıraktı, bana döndü,</p>

  <p class="p8">“Şimdi, tabii, bunlar uç örnekler. Ölü-seviciliği daha hafifte seyredebiliyor. Mesela Fenerbahçe maçında binlerce taraftarın ‘Ölmeye geldik,’ diye bağırması nekrofilik bir haykırıştır. Çok düşündürücü. İnsanı eşyalaştırmanın örneği daha çok. Mesela dostunun bıçakladığı zavallı Feri Cansel’in fotoğrafını çekerken, eteğini sıyırmayı ihmal etmeyen foto muhabiri. Mesela, mezra basıp, çoluk çocuk öldüren PKK militanları. Mesela, Ağustos Genelgesi denilen ve özde, mahkûmlarla merhametsizce zıtlaşmaktan başka bir anlamı olmayan nesnenin Haydar’ın ölümüne neden olmasına izin verilmesi. Mesela, Türk basınında, manşetlere hâkim olan felâket tellallığı. Bu tür tellallık, Ali’nin, ‘SHP başarılı olamaz!’ haykırışından farklı değil. ‘Bu hükümet doğru iş yapıp, âlimi mutlak, basını yanıltamaz!’ demektir.”</p>

  <p class="p8">“Bunun kendini beğenmişlikle, narsizmle bir ilgisi yok mu?” “Var, tabii. Narsizm sadizm, nekrofilya, öyle gider.”</p>

  <p class="p8">“<span class="t15">İtalik</span>leme sırası bana geldi!” dedim.</p>

  <p class="p8">Narsizme ilişkin bilgilerimi hatırlıyordum. Bana zaman tanımak ister gibi sustu Günay. Dışarıya, karanlığa bakmaya başladı yine. Sisi gözleriyle deliyordu sanki. Ben epeyce bir süre belleğime gömüldüm, kendime Günay’ın sesiyle geldim.</p>

  <p class="p8">“Sadizm, illa da kadın döven, çocuk döven, eli kırbaçlı sadizm değil, tabii,” diyordu, “Tinsel gaddarlık denilen şey, bir insanı küçük düşürmek, incitmek arzusu, fiziksel sadizmden çok daha yaygındır. Bir bakıma çok daha pistir. Namert bir iştir, çünkü sadistin kendisini gizlemesine yarar. Çünkü sonuçta, kaba kuvvet değil de, nihayet bir kelime, bir soru, efendim, akıl karıştıran bir tabir, bir gülüş kullanılmıştır. Sadist, her zaman kıvırtabilir. Ne ki, psişik acı, en az fiziki acı kadar, hatta ondan daha çok zedeler. Etkileri daha uzun sürelidir.”</p>

  <p class="p8">Şeytan yoklamış gibi ürperdi,</p>

  <p class="p8">“Gaddarlık bağlamında korkunç bir toplumdur bizimki!”</p>

  <p class="p8">“Korkunç!”</p>

  <p class="p8">“Türk mürekkep yalamaya görsün, hemen sadistleşir!”</p>

  <p class="p8">Düşünceleri oturmasına izin vermiyormuş gibi kalktı yerinden. Maydanoz bahçesine yürüdü, arkasını döndü. Kıpırdamadan öylece durdu bir süre,</p>

  <p class="p8">“Evet, arkadaşım,” dedi, neden sonra,</p>

  <p class="p8">“Ne yazık ki, çareleri hovardaca savuran bir toplum bizimkisi. Ben-seviciliğin, gaddarlığın, ölü-seviciliğinin arasında, bir kurt gibi kemiriyor şizofreni.”</p>

  <p class="p8">İthamın ağırlığı altında ezilmiş gibiydim, ne diyeceğimi bilemedim.</p>

  <p class="p8">“Ulusumuza hakaret ettiğimi düşünüyorsun, değil mi?”</p>

  <p class="p8">Evet, öyle düşünüyordum!</p>

  <p class="p8">“Bir de, neden ‘mürekkep yalamış Türk,’ diye tasrih ettiğini sormak istiyorum!”</p>

  <p class="p8">“O bir umudun dile getirilmesiydi!” dedi Günay, zehir gibi bir sesle,</p>

  <p class="p8">“Her şeye rağmen halkımı sevme gayreti! Can simidi! Daha da söyleyeyim mi? Kızını dövmeyen dizini döver hikâyesi! Kendi sınıfımı sevemiyorum, bari ‘halkım’ı seveyim gayreti.” Yazı masasına doğru hızlı birkaç adım attı, durdu, “Öyle de değil!” dedi, “Öyle de değil! Balık baştan kokar meselesi!”</p>

  <p class="p8">“Günay’cım! Bana bilmece çözdürmesen?”</p>

  <p class="p8">Masaya erişti,&nbsp; yanından bir yerlerden tıka basa dolu bir dosya çıkardı, önüme koydu,</p>

  <p class="p8">“Bak,” dedi, az önceki hırçınlığına hâkim olmuştu,</p>

  <p class="p8">“Bak, ne haldeyiz.”</p>

  <p class="p8">Dosyanın kapağını açmak istemediğimi hatırlıyorum. İstememiştim, çünkü içgüdüsel bir biçimde ne demek istediğini hissediyordum. Hayatım boyunca tanıdığım ‘üstat’ sadistler geçiyorlardı gözlerimin önünden. Garip olan, onları sadece şubede ya da cezaevinde değil de, günlük yaşamda tanımış olmamdı! Sıradan insanlardı bunlar; anneler, babalar, gelinler, kayınvalideler, öğretmenler, memureler, hastabakıcılar... Aşağılama ustaları, insanı rencide edecek, yerin dibine geçirecek doğru kelimeyi ya da doğru hareketi şıp diye kestirme ustaları, taşı gediğine koyma ustaları, inceden alay ustaları, inceden hakaret ustaları...</p>

  <p class="p8">“O yazarın melamin tabak meselesini hatırlıyor musun?” diye sordum.</p>

  <p class="p8">“İşkence faslından melamin tabak?”</p>

  <p class="p8">“Evet. Hücre arkadaşlarını aşağılıyordu, ona tepki duydun, değil mi?”</p>

  <p class="p8">“Evet,” dedi, Günay, “Evet, gaddarlıktı.”</p>

  <p class="p8">Yerine döndü, çöker gibi oturdu,</p>

  <p class="p8">“Kendisinin farkında bile olmadığına kalıbımı basarım,” diye esefle salladı başını.</p>

  <p class="p8">“Bu daha mı iyi, daha mı kötü?”</p>

  <p class="p8">“Daha kötü. Zulme alıştığımızı, sadizmi bir yaşam biçimi haline getirdiğimizi anlatıyor. Tabii, daha kötü.”</p>

  <p class="p8">Dosyayı açmamı beklediğini biliyor, ama yine de elimi süremiyordum bir türlü. Nedenini de biliyorum. Melamin tabak meselesinde tinsel sadizm görecek kadar incelikli yaklaşımın, paranoya derecesine varan bir duyarlılığın ürünü olabileceği ihtimalini göz ardı edemiyordum. Ve açıkçası, böyle bir olasılık canımı yakıyordu. Kaldı ki, başka şeyler de vardı. Örneğin, Günay, faşizan eğilimlerimizi TRT’nin ‘Püf Noktası’ gibi olmadık dizilerinde bile görebiliyordu. Örneğin, turistlerin dolaştığı yerlerde atletleriyle içki içenleri ayıplayan bir program vardı ki, bunun, halkın aşağılanması olduğunu söylüyordu. “Bir düşün! BBC İngilizlere bermuda şortlarınızla sokakta bira içmeyin, Arap turistlere ayıp oluyor diyor!” Yine bir başka programda, bir kadının akşam gezmesine giderken ne giymemesi gerektiği anlatılıyordu ki, deli ediyordu Günay’ı! “Alay mahfilinde 29 Ekim balosuna giden subay hanımlarının giysilerinin Paşa’nın karısının denetiminden geçmesi gibi bir şey bu! Ne kadar aşağılık!”</p>

  <p class="p8">Yine de açacaktım dosyayı, ama yeterince hızlı davranamamış olmalıyım,</p>

  <p class="p8">“Burası bizim ülkemiz,” dedi Günay, kahır dolu bir sesle, dosyayı işaret etti, “Bu insanlar da bizim insanlarımız. Müsebbibleri, neden olanlar...”</p>

  <p class="p8">“O kadar da değil!” diye sözünü kestim, “O kadar Osmanlıca biliriz, da!”</p>

  <p class="p8">Uzandı, kolumu sıktı hafifçe. Özür diliyordu.</p>

  <p class="p8">“İzleyecek felâket hepimizi kapsayacaktır. Neye hizmet ettiklerini bilmediklerine bahse girebilirim. Öyle çocuksuyuz ki, cehenneme giden yolun, iyi niyet taşları ile örüldüğünü bilemiyoruz. En yüce ve en zayıf yanımız bu bizim. Allah kahretsin!”</p>

  <p class="p8">Gözleri doluverdi, birden. Fark ettiğimi görünce de kendisini alaya aldı,</p>

  <p class="p8">“Sulugöz! Ben de!”</p>

  <p class="p8">Sulugöz! Şiran’ın lafıydı bu. Birden, o herifle birleşip, Günay’ın karşısında yer alıyormuşum gibi bir duyguya kapıldım. Bunda paranoya kelimesini aklıma getirmiş olmamın dahli vardı, tabii!</p>

  <p class="p8">Dosyaya uzandım, açtım, içinde yayın organlarından kesilmiş kupürler vardı. Önde duranı aldım. Semra Özal’ın Gırgır dergisinde çıkan bir karikatürü, daha doğrusu, bir çizgi roman karesiydi. İğrençti. Çizer, kat kat yağlarında boğulan, bir kerhane maması yapmıştı Semra Hanım’ı. Ara ara kazma dişlerini gösteriyordu. Gerçekten iğrençti.</p>

  <p class="p8">“Gencecik bir delikanlı bu çizer. Suat Gönülay.”</p>

  <p class="p8">“Yok, canım!”</p>

  <p class="p8">“Olsun olsun yirmi üç olsun,” dedi, Günay, “Şimdi sen yine ‘zurnanın son deliği’ diyeceksin ama önemli olan Semra Hanım’ın gencecik bir adamın bunca nefretini kazanmak için, ne yapmış, nesnel olarak ne yapmış olabileceği. Nihayet seçimle gelmiş bir başbakanın Suat’ın hazzetmediği eşi, değil mi? O kadar genç ki, bir ‘kuyruk acısı’ndan, yani ‘ağır tahrik’ten söz etmek de çok zor! Başka bir şey işliyor.”</p>

  <p class="p8">“Anlamaya çalışıyorum.”</p>

  <p class="p8">“Diyelim, bu genç adam ülke yönetimine karşı çok duyarlı, Türkiye’nin gidişatından ürküyor ya da faşizmi Semra Hanım’da sembolleştirmiş. Ama bu kat kat yağlarının teşhirindeki belden aşağı saldırıyı açıklamıyor. Bir de faşist illa da kilolu olmaz ya!”</p>

  <p class="p8">“Hitler’in Ari ırkının temsilcileri aslan gibiydiler, canım!”</p>

  <p class="p8">Ankara AST’ta, Brecht oynadığımız yılları hatırladım. ‘Faşistler’i oynarken, ille de ağzından tükürükler saçan, iğrenç portreler çizmemiz istenirdi.</p>

  <p class="p8">“Ben de onu diyorum,” dedi, Rodoplu, “Üç torun sahibi bir anneannenin göğüsleri dizine değse ne olur, değmese ne olur? Açık edilmesi hangi toplumsal sorunu çözer?” Eleştiri ile kör kıyıcılık arasındaki yaşamsal farka işaret ediyordu,</p>

  <p class="p8">“Bir başbakan eşi olduğunu bir an için unut, herhangi bir kilolu anneanneyi küçük düşürmek hangi toplumsal derde devadır?”</p>

  <p class="p8">“Sadistik duyguların tatminine, olsa gerek,” diyebildim. (Benzer kötülükte bir şeye birkaç yıl sonra tekrar rastlayacaksın. Çavuşesku ve eşinin öldürüldüğü günlerdeydi. Bu defa, otuzunu çoktan aşmış bir adam, Ercan Akyol, Özalları kurşuna dizilmek üzere direğe bağlanmış çizmişti. O günkü Milliyet’in birinci sayfasında, sürmanşette, Çavuşesku’nun toprak bulaşığı kanları içindeki fotoğrafı vardı. Ve bana hocam Tütengil’in, toprağa düşmüş bembeyaz saçlı başını hatırlatmıştı. Birinci sayfadaki fotoğrafın Çavuşesku değil, Özal olması halinde Akyol’un nerede olacağını merak etmiştim. Alkışlayacak mıydı?)</p>

  <p class="p8">“<span class="t15">Kind,&nbsp; compassionate,&nbsp; loving...</span>” diye mırıldanıyordu Günay.</p>

  <p class="p8">“Anlamadım?”</p>

  <p class="p8"><span class="t15">“Müşfik, hayırhah, nazik, muhip, kerim, refik, rıfki...</span> Biri bilmediğimiz, ötekisi unuttuğumuz bir dilin insani değerleri,” dedi Günay Rodoplu,</p>

  <p class="p8">“Müşfik; başkasının kederiyle ilgilenen, yardıma, sevgiye muhtaç olana merhamet ve sevgiyle koşan, insanları safi katıksız, ivazsız hesapsız sevgiyle besleyen demek. Hayırhah, insanoğlunun maddi ve manevi iyiliğini isteyen. Muhip, dost olan, Kerim, cömert, müsamahakâr hoşgörülü olan. Refik, yardımcı, yoldaş. Rıfki...” Sesi alçaldı, alçaldı, söndü. Odayı sağır edici bir sessizlik kapladı. O hisse kapıldım yine.</p>

  <p class="p8">Elimden kayıyordu, yabancılaşıyordu Günay, yine.</p>

  <p class="p8">“O yaşta bir genç adamın ruhunun böylesine zedelenmiş olması ne korkunç değil mi? Allah vergisi bir çizim yeteneği, korkunç bir silah oluyor ve vuruyor!”</p>

  <p class="p8">“Haklısın,” dedim, “Hiçbir toplumsal sorunu çözmeye yönelik değil bu! Ama, ben yine aynı şeye takılıyorum. Suat’a gelinceye kadar o kadar çok yanlış var ki! Suat gerçekten de zurnanın son deliği. Ona takıldığın zaman bozuluyorum. Oğuz Aral’a ne demeli? Senaryo onunmuş baksana!”</p>

  <p class="p8">“Delikanlıya ne diyorsak, onu, maalesef,” dedi Günay, “Tek bir kuşağın işi değil bu! Ama, senden ayrıldığım nokta yine aynı nokta. Bu oluşumu, yabancılaşmayı, organik Aydınsallığı ya da dilersen statüko bekçiliğini, bir kuşak bırakırken öteki devralıyor! Suat çok genç, ama bebek değil!”</p>

  <p class="p8">“Ne demiş şair? ‘Fatih’in İstanbul’u fethettiği yaştasın!’ demiş,” gerginliği azaltmaya çalışıyordum!</p>

  <p class="p8">“Öyle! Statükonun, otoriter ahlâkın bekçiliğine talipse, zurnanın kaçıncı deliği olduğu önemli değil! Sonra, sen biliyorsun ki, ben ‘Hz. Muhammed o yıl doğmasaydı, onun yerini başkası alırdı’ da yokum. Bunu ilkel bir bahane olarak görüyorum.”</p>

  <p class="p8">“Haklı olabilirsin,” dedim, bu delikanlının kendi dışında kalan dünya da Ali’ninki gibi “renksiz, kokusuz ve ağırlıksız”sa, insana yabancıysa, kime -bu durumda Semra Hanım’ın ailesine, sevenlerine, seçmenlerine- ve ne acı verdiğini umursamayacağını, düşünüyordum. Belki de, onların insan olmadığı yolunda bir hüküm geliştirmişti.</p>

  <p class="p8">Günay daha hâlâ karikatürdeydi,</p>

  <p class="p8">“Biliyor musun,” diye içini çekti, “Oğuz Aral’ı sevdiğimi düşünürdüm. Ne yazık!” Hıbır’la sonuçlanan rezaleti düşünüyordu. Gözleri bulutlandı yine,</p>

  <p class="p8">“Yapma!” dedim. Sözü değiştirdi,</p>

  <p class="p8">“Bak, bu da Suat’ın dedesi yaşındaki Cüneyt Arcayürek!” Cumhuriyet gazetesinden kesilmiş bir makaleyi gösteriyordu,</p>

  <p class="p8">“Semra Hanım’ın sarkık göğüslerini sevici Papatyalar dikeltiyorlar!”</p>

  <p class="p8">“Vay, vay, vay, vay!” demişim!</p>

  <p class="p8">“Otoriter ahlâkın, daha doğrusu basının gücünün böylesine alçakça kullanıldığı bir toplum olmadığını biliyorum,” dedi Günay, “Müslüman toplumlarda yapamazsın, zan şüphe altında hüküm vermek günahtır. Batı toplumlarında hiç yapamazsın, yasalar izin vermez. Türkiye’de yaparsın. Sosyal sadizmin cezası büsbütün yoktur. Ulusal hasletlerimizdendir, çünkü. ‘Büyük Yalan’ın parçası. Bir sosyal soruna, ahlaki çöküşe karşı tavır almıyormuş gibi yapıp, ülkenin yönetiliş biçimine karşı çıkıyormuş gibi yapıp, otuz bir çekmek! Yani, statükoyu korumak. Lanet olası! Kirlenirsin ve yine içinde bir boşluk kalır!”</p>

  <p class="p8">“Mastürbasyona karşı mısın?” Aptalca bir şakaydı,</p>

  <p class="p8">“Merkezi ‘ille de ben’ olan, paylaşılmayan her şeye karşıyım,” dedi Günay, ciddiyetle.</p>

  <p class="p8">Üçüncü kupür, İlhan Selçuk’un “Lobi ile Bobi” başlıklı köşe yazısıydı. Ve ben yine aynı duyguya, hoşnutsuzluk duygusuna kapıldım!</p>

  <p class="p8"><span class="t16">“Lobi, ses çağrışmayla bobiyi anımsatıyor. Bobi neyi anımsatıyor? Kuduzu... Lobi, Amerikan siyasal yaşamında Beyaz Saray, Kongre, hükümet; daha kısa deyişle, devlet yönetimi kesiminde belirli amaçlar doğrultusunda etkinlik gösteren baskı grubuna verilen addır. Bunların en ünlüleri de İsrail ve Yunan lobileridir... Bizim sivri akıllılar, Türkiye’nin çıkarlarını korumak için Washington’da bir lobi kurmaya çalışıyorlar. Oysa en büyük lobi Türkiye’de kurulmuş, bunun adı da Amerikan lobisi. Ankara’daki Amerikan lobisi, Amerika’daki İsrail ya da Yunan lobisinden kırk kat daha güçlü... Çünkü bu lobiyi, Amerikalı lobicilerle birlikte Türk bobileri oluşturuyorlar. Türkiye’nin Washington’a karşı ulusal çıkarlarını koruyabilmek için Amerika’da Türk lobisi kuracak yerde, Türkiye’deki Amerikan lobisini dağıtmak gerekiyor. Biz bu yolda başarıya ulaşamazsak, Amerikalı istediği şeyi Türkiye’den kolaycacık ve şıppadanak alacaktır.”</span></p>

  <p class="p8">“Lobi bobi kuduz köpekler mi, yani? Amerika’da bir Türk lobisi kurmaya çalışanlar?”</p>

  <p class="p8">“Affedersin,” dedi Günay, Mustafa Amcamın Washington’da görevli olduğunu biliyordu,</p>

  <p class="p8">“Ben-sevicilerin nesnellik yetileri yoktur da!”</p>

  <p class="p8">Selçuk’un yazısına bahane bulmaya çalışıyordu. Canım yanmasın diye! Gülmeye başladım,</p>

  <p class="p8">“Cumhuriyet yazı işleri müdürü aptallığı teşvikten hapse girse yeri!”</p>

  <p class="p8">Nesnel koşullarla karşı karşıya kaldıklarında, o güne dek saldırdıkları icraatı zorunlu olarak benimsediklerini, komik olduklarını, daha da kötüsü, halkı asla yerine getiremeyecekleri beklentilerin içine soktukları için, düş kırıklığına uğrattıklarını, yılgınlığa sevk ettiklerini söylüyordu.</p>

  <p class="p8">“Bir İlhan Selçuk’un özlediği iktidar konumunu elde etmesi halinde -biliyorsun bu uğurda askerlerle birleşip darbe yapmayı bile denedi!- Milli Devrim Partisi gerçekleşseydi, Amerika’da kurulacak bir Türk lobisinden vazgeçmesi mümkün müydü?”</p>

  <p class="p8">Değildi, tabii. Bu amansız, bu insanlara kuduz köpekliği dahi yakıştırabilen nefretin nedenini düşünüyordum.</p>

  <p class="p8">“Narsizm böyledir, ya,” dedi Günay, “işler onun düşündüğü gibi gitmiyorsa vay halimize! Nesnellik aramayacaksın.”</p>

  <p class="p8">Kupürleri art arda çevirmeye koyuldum.</p>

  <p class="p8">“...rasyonel dağılım sürecinde marjinal fanteziler türetme çabalarına karşıt, folklorik motiflere, bezemeye varan bir antik fütürizm anlatımını gerçekleştirmek...”</p>

  <p class="p8">‘Ben de, territorial armi konsepti dedi diye Özal’a takmış.</p>

  <p class="p8">“Bu da çok yaygındır,” dedi Günay, “Ve biliyor musun, sosyal sadizmin belirtilerinden birisidir? İngilizce parçalamak, Fransızca parçalamak... Muhatabı aşağılamak... Ama başbakan konusunda haklıydın. O bir başbakan!”</p>

  <p class="p8">Necati Doğru’nun sütununun adının, ‘Uysada, Uymasa da’, yanında bir ünlem vardı. İnsan nasıl da her gün gördüğünü görmez oluyor!</p>

  <p class="p8">“Her halükârda koyacak adam, iyi mi? Şiddete bak!”</p>

  <p class="p8">“O inanılmaz bir adam, zaten,” dedi Günay, “Mesela, bak, ekonomi sayfasını yönetiyorsa, ekonomist değil. Bu bir tarafa. Türkiye’de sermaye piyasası yerleştirilmeye çalışılıyor, değil mi? Bu adam da insanları bu konuda uyaracak. Sağlam gerekçelere dayanmayan, ama halisane bir uyarı gibi görünüyor, değil mi? Bak, ama!” Uzandı, bir kupür buldu,</p>

  <p class="p8">‘“Borsanın Sonu Beladır!’”</p>

  <p class="p8">“Allah Allah?!”</p>

  <p class="p8">“Solculuk değil, sağcılık değil, hiçbir şey değil bu! Dahası da var! Bak, borsada oynayanlar kimlermiş? <span class="t15">Ayyaş rantiyeler, cebi delik aktörler</span>... Daha ağzını açarken küfürle başlıyor adam! Ve hiçbir gerekçesi yok. Flaşta olmanın dışında, tabii. Ve 2000’e çeyrek var ve dünya ekonomi üzerine duruyor ve bu adam Türkiye’nin en ciddi gazetelerinden birinin ekonomi sayfasını yönetiyor! Bir ‘Times’ta, bir ‘Wall Street Journal’da adamı kapıcı yapmazlar!.. Yooo, Türkiye bile buna layık değil.”</p>

  <p class="p8">İrili ufaklı puntolardan gerçekten de karalama, alay, kin fışkırıyordu. Nefret ve karamsarlık! Mehmet Kemal, “Hayvan Kime Denir?” Refik Erduran, “İnekten Düşmek”, “Sen Cama Tırman”, “YÖK Demenin Arapçası”.</p>

  <p class="p8">“Hadi, bırakalım artık,” dedi, Günay, “Yüzlerce var. Okumakla bitecek gibi değil.”</p>

  <p class="p8">“Bir dakika!”</p>

  <p class="p8">Gözüm, “Çüş be, Çüş!” başlıklı bir yazıya takılmıştı. Rahmetli Örsan Öymen’in yazısıydı, Yaşar Kemal’in, o dönemde ASALA’ya açık destek veren Mitterrand’ın elinden edebiyat ödülü almasını eleştirenlere sövüyordu. Ülserimin kıpraştığını hatırlıyorum.</p>

  <p class="p8">“Belki de hep böyleydi...” diye mırıldandım.</p>

  <p class="p8">“Hayır,” dedi Günay, kesin bir sesle, “Bu bize, Batı’nın hediyesi! Ölü-seviciliği bize onlardan bulaştı!”</p>

  <p class="p8">Bu kadarı da fazlaydı!</p>

  <p class="p8">“Hep söylerlerdi de,&nbsp; inanmazdım!” deyiverdim, <span class="t15">“’Biz çok daha eski, çok daha asil bir medeniyetin çocuklarıyız!’ değil mi? ‘İpek gibi keserdik kıtaları, kılıcımızdan kan damlardı!’”</span> Sesim, niyetlendiğimden çok daha alaycıydı. Saatlerdir konuştuğumuz sayrılığın tuzağına düştüğümün geç farkına vardım!</p>

  <p class="p8">Günay hiçbir şey söylemeden kalktı. Dosyayı topladı, yerine kaldırdı.</p>

  <p class="p8">Maydanoz bahçesine yürüdü.</p>

  <p class="p8">Sis dağılmaya başlamıştı, sabahı ettiğimizi Boğaz’ın öteki yakasından uğultu halinde gelen ezanlardan anladım. Az sonra da şafak söktü.</p>

  <p class="p8">“Dışarı çıkalım,” dedi Günay. Öyle yaptık.</p>

  <p class="p8">Şehir yeni yeni uyanıyor, belediye şoförleri bomboş yolların keyfini çıkarıyorlardı. Ürperen, tüyleri dikenlenen ciltlerimizin serinliğinden hoşnut, kıyıya, eski iskelenin oraya yürüdük.</p>

  <p class="p8">Ağlarını onaran balıkçıların, Günay’ı uzun uzun süzdüklerini hatırlıyorum. Sınıflandıramamışlar, vazgeçmişler, işlerine dönmüşlerdi. Çaycının gözleri çakmak çakmak çırağı, naylona sardığı teybini çalıştırdı,</p>

  <p class="p16"><span class="t15">Karlı kayın ormanında, gidiyorum geceleyin,</span></p>

  <p class="p8"><span class="t15">Efkârlıyım efkârlıyım, elini ver, nerde elin?</span></p>

  <p class="p8">Bıyıkları nikotin sarısı yaşlı çaycı, bizden yana kaygılı bir bakış fırlattı. Günay fark etti, yatıştırıcı bir tebessümle karşılık verdi.</p>

  <p class="p8">Bütün bir geceyi, karlı da değil, kanlı bir kayın ormanında geçirdiğini, yaşlı yurttaşının elini istediğini anlıyordum. Az sonra, o da mırıldanmaya başladı,</p>

  <p class="p8">“...<span class="t15">elini ver, nerde elin</span>?”</p>

  <p class="p8">İstediği elin beninki olmadığını biliyordum.</p>

  <p class="p8">Ayrılma vakti gelmişti.</p>

  <p class="p8">“Ben gidiyorum,” dedim.</p>

  <p class="p8">“Tabii,” dedi.</p>

  <p class="p8">“Yorulmuşum.”</p>

  <p class="p8">“Herhalde!”</p>

  <p class="p8">“Sandığın anlamda, değil. Sen yormadın.”</p>

  <p class="p8">“İyi.” Aslında, “yalan söyleme!” diyordu.</p>

  <p class="p8">Güldüm. Günay da güldü,</p>

  <p class="p8">“Bu dünyada ama bu dünyadan değil, sufî!”</p>

  <p class="p8">“Bir gün seni bir güzel dövecem, Günay Rodoplu!”</p>

  <p class="p8">“Niye?” Gözlerini kocaman kocaman açmış, su gibi gülüyordu,</p>

  <p class="p8">“Aşk dinine mensupsun sen. Her dinde yerin var. Kur’an, İncil, Tevrat, tüm kitaplar senin!”</p>

  <p class="p8">Son yıllarda tasavvufa duyduğum ilginin beni kendi ruhumun derdine düşürdüğü için ülkenin yaşamsal sorunlarını Allah’a emanet ettiğimi ima ediyordu! Haksız da değildi! Epeyce bir süredir, günceli dedikoduya indirgemeyi öğrenmeye çalışıyordum.</p>

  <p class="p8">Tanrı’nın yarattıklarını “miyoplar da görebilsinler diye, merceğini indirip, şekilleri net, renkleri renk kıldığı”, garip, jilet gibi bir sabah, kararsız karayelin şehrin elini yüzünü sildiği, “tam Süreyya’lık” bir sabahtı.</p>

  <p class="p8">“Seni terk ediyorum,” dedim.</p>

  <p class="p8">Şöyle bir baktı, <span class="t15">“Pencerelerinden Metropol kokusunun değil, toprak ve ot kokusunun girdiği her şeyi insan için olan bir oda,”</span> dedi, “Gitsen iyi edersin!” diye de ekledi. Yüzünde az önce gördüğüm iyimserlik kaybolmuştu. Yerinde bambaşka bir şey, haklı olduklarını bilen eylem adamlarının alçakgönüllü kararlılıkları vardı.</p>

  <p class="p8">Günay Rodoplu, “toprak ve ot” kokularından bahsetmeye başlayınca yüreğinin hepimize kapalı bir bölmesinde inzivaya çekilmeye hazırlandığını bilirdim. Oraya tek bir kişiyi kabul ediyordu, o da şimdi yazacağım dizelerin yazarıydı. Günay elini çantasındaki kitaba attı, ben hızla uzaklaştım.</p>

  <p class="p18"><span class="t16">“Pencerelerinden metropol kokusunun değil,</span></p>

  <p class="p18"><span class="t16">toprak ve ot kokusunun girdiği</span></p>

  <p class="p18"><span class="t16">her şeyi insan için olan insana göre bir oda”</span></p>

  <p class="p18"><span class="t16">Birtakım takımların değil</span></p>

  <p class="p18"><span class="t16">insanın kiralayacağı bir oda</span></p>

  <p class="p18"><span class="t16">Eşyaların değil insanın olacağı</span></p>

  <p class="p18"><span class="t16">eşyaların değil insanın yaşayacağı bir oda</span></p>

  <p class="p18"><span class="t18">Durur beklerim orada</span></p>

  <p class="p18"><span class="t16">Dağ başında, kalabalıklarda, haksızlıklarda</span></p>

  <p class="p18"><span class="t16">Koparılıp soldurulan bir çiçekte, elektrikli araçlarda</span></p>

  <p class="p18"><span class="t16">Ciddi parasızlıklarda, maddi-manevi işkencelerde</span></p>

  <p class="p18"><span class="t16">Telefonla kız tavlayan gencin neşesinde, parfümünde</span></p>

  <p class="p18"><span class="t18">Durur beklerim orada</span></p>

  <p class="p18"><span class="t16">Bunalım geçiren “çok iyi bir insan, serbest”</span></p>

  <p class="p18"><span class="t16">hanımların gecelerinde</span></p>

  <p class="p18"><span class="t16">içip içip yatmaların arefesinde, ertesinde</span></p>

  <p class="p18"><span class="t16">Balkonsuz ve manzarasız sosyal konutlarda</span></p>

  <p class="p18"><span class="t16">Çocukları ve insanları sevdiklerini sanan</span></p>

  <p class="p18"><span class="t16">sanatçı kardeşlerimin sanatlarında</span></p>

  <p class="p18"><span class="t16">Güreşçi develere benzeyen meşhur adamların</span></p>

  <p class="p18"><span class="t16">aksesuarlarında</span></p>

  <p class="p18"><span class="t18">Durur beklerim orada</span></p>

  <p class="p18"><span class="t16">Kar yağışını seyrederken kıyıya vuran</span></p>

  <p class="p18"><span class="t16">küçük, köpüksüz bir dalgada</span></p>

  <p class="p18"><span class="t18">Durur beklerim</span></p>

  <p class="p18"><span class="t16">Nesli tükenmiş zanaatlarda ve zanaatkârlarda</span></p>

  <p class="p18"><span class="t16">Apartmanlar arasına sıkıştırılmış çocuk ve araba</span></p>

  <p class="p18"><span class="t16">parklarında</span></p>

  <p class="p18"><span class="t16">Her sınıf vatandaşın iç ve dış piyasaya karşı giriştiği</span></p>

  <p class="p18"><span class="t16">büyük, milli ama normal taarruzda</span></p>

  <p class="p18"><span class="t16">Benden sonrakinin benden önce dolmuşa binme</span></p>

  <p class="p18"><span class="t16">çağdaşlığında</span></p>

  <p class="p18"><span class="t18">Durur beklerim</span></p>

  <p class="p18"><span class="t16">Doğum günü, sünnet, evlenme, kayıp ve ölüm</span></p>

  <p class="p18"><span class="t16">ilanlarında</span></p>

  <p class="p18"><span class="t16">İçki-müzik ortamlarında doğan ve çok kısa</span></p>

  <p class="p18"><span class="t16">süren maceralarda</span></p>

  <p class="p18"><span class="t16">Taşıma sularda, havacıvalarla sürüp giden evliliklerin</span></p>

  <p class="p18"><span class="t16">karmaşasında</span></p>

  <p class="p18"><span class="t16">Paralarda, bankalarda, kasalarda, altında, hesaplarda-</span></p>

  <p class="p18"><span class="t16">kitaplarda</span></p>

  <p class="p18"><span class="t18">Durur beklerim</span></p>

  <p class="p18"><span class="t16">Oralarını buralarını, kesif zevk uzuvlarını yoran</span></p>

  <p class="p18"><span class="t16">mevzun ve atletik vücutlarını yoran</span></p>

  <p class="p18"><span class="t16">ama kafalarını yormayan, eskaza yorarlarsa</span></p>

  <p class="p18"><span class="t16">sıkılanların</span></p>

  <p class="p18"><span class="t16">kibarlıklarında kişilik makyajlarında ve bütün</span></p>

  <p class="p18"><span class="t16">makyajlarında</span></p>

  <p class="p18"><span class="t18">Durur beklerim</span></p>

  <p class="p18"><span class="t16">Yetinenlerin dangalaklığında</span></p>

  <p class="p18"><span class="t16">Yağmurun altında, bahar dalında</span></p>

  <p class="p18"><span class="t18">Dururum</span></p>

  <p class="p18"><span class="t16">Huzuru, sükûnu yurtdışında bulan vatandaşlarla</span></p>

  <p class="p18"><span class="t16">ünlü-ünsüz sanatçılarımızın ortak ve haklı kaygılarında</span></p>

  <p class="p18"><span class="t16">Bazı bilimsellerin karışık kafalarında</span></p>

  <p class="p18"><span class="t16">sakallarında, Batı ‘ya hayranlıklarında</span></p>

  <p class="p18"><span class="t16">“Olay, genelde, yani, şey, gibi, oldu, tamam mı vb.”</span></p>

  <p class="p18"><span class="t16">sözcüklerle</span></p>

  <p class="p18"><span class="t16">her şeyi anlatabilenlerin konuşmalarında</span></p>

  <p class="p18"><span class="t16">Yeme-içme, mal-mülk, üst-baş konularındaki modalarla</span></p>

  <p class="p18"><span class="t16">donatılmış</span></p>

  <p class="p18"><span class="t16">mamur ve müreffeh ama biraz yabancılaşmaların</span></p>

  <p class="p18"><span class="t16">ömründe</span></p>

  <p class="p18"><span class="t18">Dururum</span></p>

  <p class="p18"><span class="t16">Bilumum avantalarda, fırsatlarda, tezgâhlarda</span></p>

  <p class="p18"><span class="t16">Kiminle neden evlendiğini “çok iyi”</span></p>

  <p class="p18"><span class="t16">bilen kiminle neden evleneceğini “çok iyi” hesap etmiş</span></p>

  <p class="p18"><span class="t16">olanların ebedi saadet tablolarında</span></p>

  <p class="p18"><span class="t16">On sekiz yaşını doldurmuşların, özgürlüklerin,</span></p>

  <p class="p18"><span class="t16">başıbozukların bütün aşılarını yaptırmış, haplarını</span></p>

  <p class="p18"><span class="t16">almışların rüştlerinde</span></p>

  <p class="p18"><span class="t16">Erkeklerin “yemek “, kadınların “görüşme”</span></p>

  <p class="p18"><span class="t16">tekliflerinde</span></p>

  <p class="p18"><span class="t18">Dururum</span></p>

  <p class="p18"><span class="t16">“Çok iyi” hazırlamış sofralarda</span></p>

  <p class="p18"><span class="t16">“Nefisler”de, “harika”larda, “çok zevkli”lerde</span></p>

  <p class="p18"><span class="t16">“Artık korkusuzca gidebiliriz her yere”</span></p>

  <p class="p18"><span class="t16">“Ne iyi oldu, iyi eğlendik, çok keyifliyim bu gece”</span></p>

  <p class="p18"><span class="t16">diyenlerin</span></p>

  <p class="p18"><span class="t16">ve “mutluluk durumu” olanların boşa giden sesinde</span></p>

  <p class="p18"><span class="t18">Dururum</span></p>

  <p class="p18"><span class="t16">Günümüz insanının haz ve lezzet altı,</span></p>

  <p class="p18"><span class="t16">yani hurdahaş oluşunda</span></p>

  <p class="p18"><span class="t18">Dururum</span></p>

  <p class="p18"><span class="t16">Kumların üstünde ve güneşin altında değil</span></p>

  <p class="p18"><span class="t16">ağaç ya da çardak altında</span></p>

  <p class="p18"><span class="t16">öküz gibi, saatlerce, tahta bir masada</span></p>

  <p class="p18"><span class="t16">rakı içip keyif çattığımı sanan sağlıklıların</span></p>

  <p class="p18"><span class="t16">gittikçe azalan beyin kıvrımlarında</span></p>

  <p class="p18"><span class="t18">Dururum işte önemli değil.</span></p>

  <p class="p18"><span class="t16">Yeter yukarıdaki oda.</span></p>

  <p class="p19"><span class="t16">&nbsp;</span></p>

  <p class="p8">Çok sürmedi. İmanına kadar dolu trenler, vapurlar, minibüsler yolları doldurdular. Gün bulandı,</p>

  <p class="p8">“Herkes o yana giderken, ben eve döndüm.”</p>

  <p class="p8">Maydanoz bahçesi Rodoplu’yu görünce sitem etti. Nicedir sulanmıyordu.</p>

  <p class="p8">“Affedersiniz!” dedi, küçücük çıkmada, yerden olmayacak bir yükseklikte, karayelle boğuşan saksılara, “Bu günlerde öylesine kendime düştüm ki, sizi görmez oldum!”</p>

  <p class="p8">Taşlaşmış toprağa kilitlenmiş, tozdan nefes alamayan, bitkilerin sahiplerinin kişiliklerine ilişkin ne çok ipucu verdiklerini düşündü; bencillik, hoyratlık, özensizlik, sevgisizlik, kayıtsızlık...</p>

  <p class="p8">Patlamaya hazırlanan koncaya, filizini tutan hanımeline, karayemişin yapraklarına baktı; ıtırın saçını okşadı.</p>

  <p class="p8">İyiydi hoştu bu karayel, ama maydanoz bahçesine hiç de iyi davranmıyordu!</p>

  <p class="p8">“Buncağızlara dikkat et, bre!”</p>

  <p class="p8">Çocuk gibi seviniverdi birden: Karayel bahar kokuyordu! Pencereyi ardına kadar açtı. Çok uzaklarda bir yerlerde (nedense, o yer illa da Banaz Yaylası olmalıydı!) karlar erimeye başlamışlardı. Damlalar damlalarla buluşuyor, (tıp, tıp, tıp; tıp, tıp, tıp. Tıp! Moldau!) karda kılcal izler açarak ilerliyor, az ötedeki lacivert, ama delikanlı; çaya koşturuyorlardı. Bir nakarat tutturdu,</p>

  <p class="p8">“Kar satan adam dağdan indi. Eşeğinin semerinde çiğdemler vardı. Karcı nereye, ben oraya. Karcı nereye, ben oraya! Karcı nereye, ben oraya!”</p>

  <p class="p8">Söyledikçe neşelendi, neşelendikçe söyledi,</p>

  <p class="p8">“Selam, ey canımın canı efendim, kış uzaklaştı bahar geliyor,” aslı, “gece uzaklaştı, şafak söküyor”du, bir Hint (Tiruvaşagam!) duasıydı ama ne gam! Coştukça coştu Rodoplu!</p>

  <p class="p8">“Kış uzaklaştı, bahar geliyor,” diye sürdürdü,</p>

  <p class="p8">“Ve kutsal çehrenden güneş doğuyor,</p>

  <p class="p8">Çiçekler açıyor gözlerinde...</p>

  <p class="p8">Fırtınalı umman,</p>

  <p class="p8">Kalk artık yatağından!</p>

  <p class="p8">Tomurcuklar patladı, karayel zayıfladı.</p>

  <p class="p8">Doğu’da ışık!</p>

  <p class="p8">Kalk, kalk ama artık!”</p>

  <p class="p8">Saksıların topraklarını değiştirmeye niyetlendi. Yere serecek bir şeyler aradı. Bembeyaz, ütülü bir çarşafta karar kıldı.</p>

  <p class="p8">“İlkbahar ayini!”</p>

  <p class="p8">Çarşafın üzerine “tertemiz!” toprak döktü. Topaklarını ovaladı, parmaklarını kevgir etti, aralarından geçirdi. İncitmekten korkar gibi, her bir hücreden ayrı ayrı sorumluymuşçasına, özenle temizledi kökleri. Yeni evlerine taşıdı. Uğur getirsin, güle güle otursunlar diye de yağmur niyetine su serpiştirdi. Bahar evin ortasında çınladı, toprak koktu, ot koktu. Telefon çaldı,</p>

  <p class="p8">“Buyurun, efendim!” neş’e neş’eydi sesi, az daha “Hoş geldiniz!” diye ekleyecekti.</p>

  <p class="p8">“Aa-lo!” dedi, tanımadık erkek sesi.</p>

  <p class="p8">“Buyurun?”</p>

  <p class="p8">“Günay Rodoplu ile görüşmek isterdim.”</p>

  <p class="p8">“Benim, buyurun.”</p>

  <p class="p8">“Ben, Şafak Özden,” dedi. Çok güzel bir sesti, (mey?)</p>

  <p class="p8">Tanındı mı, diye az bekledi. İşaret almayınca açıkladı,</p>

  <p class="p8">“İmza gününüzde tanışmıştık.”</p>

  <p class="p8">Masa ile aynı hizadaki gözler!</p>

  <p class="p8">“A, evet, tabii! Nasılsınız Şafak Bey?”</p>

  <p class="p8">Cumartesi günkü imza günü için arıyordu. Gazeteye ilân verecekti. Öğleden sonra ikide gelip evden alacaklardı, olur muydu?</p>

  <p class="p8">Özden konuşurken bir nakarat da ona tutturdu, Günay,</p>

  <p class="p18"><span class="t16">“Tan yeri ağarıyor bak,</span></p>

  <p class="p18"><span class="t16">Işıkların en güzeli,</span></p>

  <p class="p18"><span class="t16">En gönül açanı: Şafak!</span></p>

  <p class="p18"><span class="t16">Güneş ufku terk edince,</span></p>

  <p class="p18"><span class="t16">Tahtına kurulur Gece,</span></p>

  <p class="p18"><span class="t16">Sonra saltanat Şafak’ın,</span></p>

  <p class="p18"><span class="t16">Sen geçen şafakların sonuncusu,</span></p>

  <p class="p18"><span class="t16">Sen ilki gelecek şafakların,</span></p>

  <p class="p18"><span class="t16">Sonu geldi karanlıkların,</span></p>

  <p class="p13"><span class="t16">Uyanın dostlarım, uyanın!”</span></p>

  <p class="p8">“Olur değil mi?” diye soruyordu, Şafak Özden.</p>

  <p class="p8">Olurdu, olur! Öyle keyifliydi ki, bugün her şey olur, koca bir dünya küçücük bir odaya sığar, hicranlı bir aşk hikâyesi bile yazardı! Notlarını çıkardı.</p>

  <p class="p16">&nbsp;</p>

  <p class="p9"><span class="t16">Kadıncık Mehmet’e:</span></p>

  <p class="p9"><span class="t16">Baba’nın idamla yargılandığını ne zaman mı öğrendim? Bilmem ki! Belki nerede olduğunu sorduğum zaman, belki de Örenlerin her hafta sonu zikredilmeyen bir yere gittiklerini fark ettiğim zaman. Hayır, kan davası değil, iftiraydı. Siyasal rekabet, AP-CHP çatışması, daha doğrusu iki aşiretin iktidar kavgası. Hasımları Baba’nın yazıhanesini taradılar. Sonra da, onu komplo kurmakla suçladılar. Onlarca şahit vardı. Dava yıllarca sürdü. Baba, çok hastaydı. Yıllarca saklanmak zorunda kaldı. Nerede saklandığını, birçok yakın akrabalar biliyorlardı, bir de bana söylediler.</span></p>

  <p class="p2">&nbsp;</p>

  <p class="p1"><span class="t16">(29)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Nasıl bir iltifattı! Güvenin başıma taç oldu, canım. Hastaneye gidecekti, hemşerilerinizin ihanet etmesinden korkuyordunuz. Ben mi talip oldum, sen mi istedin? Nasılda gururluydum o yakışıklı çehresinin gölgesinde! Nasıl da gururluydum hastane koridorlarında! Bana emanet edilmiş bir ağa! Koca bir aşiretin ağası, senin baban! Canımla korurdum.</span></p>

  <p class="p2"><span class="t2">&nbsp;</span></p>

  <p class="p1"><span class="t16">(30)</span></p>

  <p class="p9"><span class="t16">Kadıncık Baba’ya:</span></p>

  <p class="p2"><span class="t16">Seni soyduğumu hatırlıyor musun?</span></p>

  <p class="p9"><span class="t16">‘Kızım, şunu alıver!’ Fanilanı uzattığını hatırlıyor musun? Boynundan, bileklerinden ötesi süt beyazdı. Kemiklerin sayılıyordu. Kaburgalarında zulmün izlerini tek tek saydığımı, utancımdan yüzüne bakamadığımı. Sana, ‘Baba’ demeye o gün başladığımı hatırlıyor musun?</span></p>

  <p class="p0"><span class="t16">&nbsp;</span></p>

  <p class="p1"><span class="t16">(31)</span></p>

  <p class="p9"><span class="t16">Hekim:</span></p>

  <p class="p9"><span class="t16">“Hanımefendi, siz nesi oluyorsunuz bunların?”</span></p>

  <p class="p9"><span class="t16">Hemşire:</span></p>

  <p class="p9"><span class="t16">“Siz! Nesi oluyorsunuz?”</span></p>

  <p class="p9"><span class="t16">Bakıcı:</span></p>

  <p class="p9"><span class="t16">“Bak buraya! Sen nesisin bunların?”</span></p>

  <p class="p9"><span class="t16">Aşiret:</span></p>

  <p class="p9"><span class="t16">“Ki ye?”</span></p>

  <p class="p2"><span class="t2">&nbsp;</span></p>

  <p class="p1"><span class="t16">&nbsp;</span></p>

  <p class="p1"><span class="t16">(32)</span></p>

  <p class="p9"><span class="t16">Kadıncık Kadıncığa:</span></p>

  <p class="p9"><span class="t16">Hani, ‘idam’ kelimesi dehşetengiz, idamlık acımasız, hain, şedidi? Baba değilse amcalar, Abidin, Şehabettin katil değil miydiler? Şiran’ın onların oğlu olmaması neyi değiştirir. Hani, affetmeyeceğin tek şey, adam öldürmekti? Şiran, ‘Kariyeristsin, sen!’ derken, haksız mıydı?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(33)</span></p>

  <p class="p9"><span class="t16">Aşiret:</span></p>

  <p class="p9"><span class="t16">Ki ye?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(34)</span></p>

  <p class="p9"><span class="t16">Kadıncık Portre’ye:</span></p>

  <p class="p2"><span class="t16">‘Ortağımın babası,’ dedim Şiran’ımın ortağıdır, ‘yankıladı’, Baba. Benimkiler, seninkiler rahat bir nefes aldılar. Yalanımdan utandım! Sana duyduğum sonsuz sevgiyi gizlemekten utandım! Anlatma yolunun onları da sevmekten geçtiğini sandım! Aşağılık sıfatlardan korunma yolunun, birilerinin Kadıncık kızı, Kadıncık ablası olmaktan geçtiğini sandım. O sıfatlara layık olmak ancak onları gerçekten, yürekten sevmekle mümkündü. Aksi aldatmacaydı. Aldatamayacak kadar onurluydum. İçimdeki sevgi kıvılcımlarını körüklemeye giriştim. Pek de zor olmadı.</span></p>

  <p class="p9"><span class="t2">&nbsp;</span></p>

  <p class="p1"><span class="t16">(35)</span></p>

  <p class="p2"><span class="t16">Kadıncık Baba’ya:&nbsp;</span></p>

  <p class="p9"><span class="t16">Suat’ın karısına, ‘Bizim çocuklarımızı bize ver, nereye istersen git,’ dediğin zaman anlamalıydım! ‘Senin’ çocukların, dölünün dölünden olmalarındı! Üst üste yığıp, bedenlerinden kendine barikat kursan, kim ne diyebilirdi ki? Analarının adı Vicdan değil de, Kadıncık’mış ne fark ederdi?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(36)</span></p>

  <p class="p9"><span class="t16">Kadıncık Baba’ya:</span></p>

  <p class="p2"><span class="t16">Ah, Baba! Ne ettim, ettim de ayrıcalık vehmettim. Mürettebatın en adi korsanlardan da oluşsa, elbette aile gemisini yeğleyecektin!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(37)</span></p>

  <p class="p9"><span class="t16">Kadıncık Örenler’e:</span></p>

  <p class="p9"><span class="t16">Yıllar önce evinize geldiğimde, beni sevdiğiniz için kabullendiniz sandım. Arkamdan konuşmadınız, dedikodu etmediniz,&nbsp; aşağılamadınız, engin hoşgörünüzden, soyluluğunuzdan sandımdı. Alçakça bir sükûtmuş! Meğer, babanızı veliahtı kimi getirse kabullenirmişsiniz. Bilmedim. Ağabeyiniz istediği sürece varmışım. Bilemedim. Varken ilginç, yokken özlemeyecek ve asla gerekli olmayan, Çin yemeği gibiymişim. Bilemedim. Beni ben olduğum için hiç sevmemişsiniz. Bilemedim.</span></p>

  <p class="p9"><span class="t16">Çiçek’e:</span></p>

  <p class="p9"><span class="t16">Sorunlu küçük yüzünü özlüyorum. Hâlâ o kadar zayıf mısın? Burun ameliyatı oldun, lens taktın mı?</span></p>

  <p class="p9"><span class="t16">Feride’ye:</span></p>

  <p class="p9"><span class="t16">Şen kahkahan hâlâ kulaklarımda! Deodorant kullanmayı öğrendin mi? Suphi İngilizcene yardım ediyor mu?</span></p>

  <p class="p9"><span class="t16">Ferit’e:</span></p>

  <p class="p2"><span class="t16">Eve kabak tatlısı girmiyor. Bakamaz oldum. Yengen pişirmeyi öğrendi mi? Sana da pişiriyor mu?</span></p>

  <p class="p9"><span class="t16">Rana’ya:</span></p>

  <p class="p9"><span class="t16">Muallimin camı kırılmadı mı hâlâ? Huysuzluğun geçti mi? Büyüdün mü biraz?</span></p>

  <p class="p9"><span class="t16">Dördüne:</span></p>

  <p class="p2"><span class="t16">Sizler geçiyorsunuz</span></p>

  <p class="p2"><span class="t16">Bir sessiz ikindide</span></p>

  <p class="p2"><span class="t16">Sizler geçiyorsunuz</span></p>

  <p class="p2"><span class="t16">Derelerden değil</span></p>

  <p class="p2"><span class="t16">Değil yollardan</span></p>

  <p class="p2"><span class="t16">Yüreğimin</span></p>

  <p class="p2"><span class="t16">Gelip geçip çiğnediğiniz</span></p>

  <p class="p9"><span class="t16">Yüreğimin ortasından</span></p>

  <p class="p9"><span class="t2">(Not: Serzenişlerde Berfe’ye müracaat!)</span></p>

  <p class="p2"><span class="t2">&nbsp;</span></p>

  <p class="p1"><span class="t16">(38)</span></p>

  <p class="p2"><span class="t16">Bülent:</span></p>

  <p class="p9"><span class="t16">Ağlama be abla!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(39)</span></p>

  <p class="p9"><span class="t16">Nâzım:</span></p>

  <p class="p2"><span class="t16">Ağlama be abla</span></p>

  <p class="p2"><span class="t16">&nbsp;&nbsp;&nbsp;&nbsp;&nbsp;&nbsp;&nbsp;ağlama!</span></p>

  <p class="p2"><span class="t16">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Kara bahtın aynasına el bağlama!</span></p>

  <p class="p2"><span class="t16">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;El bağlama</span></p>

  <p class="p9"><span class="t16">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ağlama!</span></p>

  <p class="p9"><span class="t16">Kadıncık Baba’ya:</span></p>

  <p class="p9"><span class="t16">Kahveye inmek için benden izin isterdin Baba! Ne yapacağımı şaşırırdım!</span></p>

  <p class="p9"><span class="t16">Kadıncık Baba’ya:</span></p>

  <p class="p9"><span class="t16">Bana sunulan ‘Ağa’ olaydın, ‘Kim bu karı? Ne işi var evimde?’ demeliydin Baba. Ne yapacağımı şaşırmazdım!</span></p>

  <p class="p9"><span class="t16">Kadıncık Baba’ya:</span></p>

  <p class="p9"><span class="t16">Bana sunulan ‘Ağa’ olaydın Baba. Kadıncık kızını arayıp, sormalıydın.</span></p>

  <p class="p9"><span class="t16">Kadıncık Baba’ya:</span></p>

  <p class="p2"><span class="t16">Kardeşini oğlunla beraber gömdüm, yüzlerce fincan mırra pişirdim, Baba! Birinin hatırı bir yıl olsa, hiç hesap ettin mi, kaç yıllık selam birikir?</span></p>

  <p class="p1"><span class="t16">(39)</span></p>

  <p class="p9"><span class="t16">Kadıncık Hala’ya:</span></p>

  <p class="p2"><span class="t16">Kızını on iki yaşında kocaya verdin.</span></p>

  <p class="p2"><span class="t16">Dellendi. Ne Köknel bıraktım, ne Aktin</span></p>

  <p class="p2"><span class="t16">Hiç hesap ettin mi, Hanımağa?</span></p>

  <p class="p2"><span class="t16">Kaç yıllık selam birikir?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(40)</span></p>

  <p class="p9"><span class="t16">Baba:</span></p>

  <p class="p2"><span class="t16">Kadıncık kızım, hasımlarımız SHP’ye geçti. Ben belediye başkanlığına adaylığımı ANAP’tan koyacağım. Oğlanlara söylemedim. Sen bir ağızlarını arayıver, bakalım ne diyorlar?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(41)</span></p>

  <p class="p2"><span class="t16">Baba’ya (söylenmedi):</span></p>

  <p class="p9"><span class="t16">Şiran’a şu kadar saygınız olsaydı, bunu ağzınıza bile almazdınız!</span></p>

  <p class="p2"><span class="t16">&nbsp;</span></p>

  <p class="p1"><span class="t16">(42)</span></p>

  <p class="p9"><span class="t16">Kadıncık Portre’ye:&nbsp;&nbsp;&nbsp;</span></p>

  <p class="p9"><span class="t16">Yerden göğe diktiğim küplerin en altındakini aldı, Şiran’ım. ‘isyan etmek en kolayı,’ demiştin bana, ‘ama gelişmeyi durdurur. Dönüştürmek gerekir.’ ‘Dönüştürmek’ yani yılların Baba’sına babalık etmek. Dönüştürmek uğruna yıllarını veren sen, isyan eden Baba oldu! Türkiye devrimcilerinin kaderi olmasın? Aman olmasın!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(43)</span></p>

  <p class="p9"><span class="t16">Şiran’a:</span></p>

  <p class="p9"><span class="t16">Baba belki de, sizin yokluğunuzu kapatmak için böyle yapıyor. Bırakın hayatını yaşasın!</span></p>

  <p class="p9"><span class="t2">&nbsp;</span></p>

  <p class="p1"><span class="t16">(44)</span></p>

  <p class="p9"><span class="t16">Şiran:</span></p>

  <p class="p9"><span class="t16">Sen bu işe karışma!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(45)</span></p>

  <p class="p9"><span class="t16">Baba Şiran’a:</span></p>

  <p class="p9"><span class="t16">Hasımlarım var. Yanıma gelin, koruyun.</span></p>

  <p class="p2"><span class="t2">&nbsp;</span></p>

  <p class="p1"><span class="t16">(46)</span></p>

  <p class="p9"><span class="t16">Şiran:</span></p>

  <p class="p9"><span class="t16">Hiçbirimiz gelemeyiz!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(47)</span></p>

  <p class="p9"><span class="t16">Kadıncık Şiran’a:</span></p>

  <p class="p9"><span class="t16">Demokrasiye ne oldu?</span></p>

  <p class="p2"><span class="t16">&nbsp;</span></p>

  <p class="p1"><span class="t16">(48)</span></p>

  <p class="p9"><span class="t16">Şiran:</span></p>

  <p class="p9"><span class="t16">Pekâlâ, Suphi gitsin.</span></p>

  <p class="p2"><span class="t2">&nbsp;</span></p>

  <p class="p1"><span class="t16">(49)</span></p>

  <p class="p9"><span class="t16">Kadıncık Baba’ya:</span></p>

  <p class="p2"><span class="t16">Ne zaman bunca önem kazandın, hayatımda? Hiç farkına vardın mı? Bu yıl yine mercimek mi ektin? Hava raporlarına bakılırsa kurumuş olmalılar.</span></p>

  <p class="p2"><span class="t16">Nasılsın?</span></p>

  <p class="p2"><span class="t16">Nasılsın, Baba?</span></p>

  <p class="p9"><span class="t16">Baba?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(50)</span></p>

  <p class="p9"><span class="t16">Kadıncık Anne’ye:</span></p>

  <p class="p9"><span class="t16">Yağmurun balkonda asılı halının üstüne boşandığı geceyi hatırlıyor musun? Yirmi kişi var mıydık evde? Bir sen, bir ben süzüldük balkona. Aynı kaygılarla hareket eden iki kadının gece buluşması gibi dostluk var mıdır? Ne ağırdı değil mi? Yerinden kıpırdatamadıktı! Sarıldığımızı hatırlıyor musun? Dil bilmez Türk’e sarıldığını. Kuran dilinden başka ortak dilimiz yoktu. Nasıl da sohbet ettik, hatırlıyor musun?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(51)</span></p>

  <p class="p9"><span class="t16">Kadıncık Anne’ye:</span></p>

  <p class="p2"><span class="t16">Çocukları İstanbul’da bırakıp, memlekete döndüğünüz geceyi hatırlıyor musun?</span></p>

  <p class="p9"><span class="t16">‘Sana emanet, sana emanet, tekrar tekrar ‘Sana emanet!’ Merak etme! Merak etme! Tekrar tekrar ‘Merak etme!’ ‘Ben bakarım! Olur, reçel de yaparım!’</span></p>

  <p class="p2"><span class="t2">&nbsp;</span></p>

  <p class="p1"><span class="t16">(52)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Nasıl da ciddiye aldım, Şiran’ım! İki oğlan torununun ebeliğini yaptım. İptal edilen bir ‘cicianne’liği, hâlâ anlamış değilim.</span></p>

  <p class="p2"><span class="t2">&nbsp;</span></p>

  <p class="p1"><span class="t16">(53)</span></p>

  <p class="p9"><span class="t16">Kadıncık Anne’ye:</span></p>

  <p class="p9"><span class="t16">Bu yaz da geldin mi? Yün yatakları bahçeye serdin mi? Kaburga getirdin mi? Ya badem? Seni özlüyorum, bacım. Benden sual ediyor musun? Anne??</span></p>

  <p class="p0"><span class="t16">&nbsp;</span></p>

  <p class="p1"><span class="t16">(53)</span></p>

  <p class="p9"><span class="t16">Kadıncık Anne’ye:</span></p>

  <p class="p9"><span class="t16">Sen onlara aldırma, kıyafetin çok güzel!</span></p>

  <p class="p2"><span class="t2">&nbsp;</span></p>

  <p class="p0"><span class="t16">(54)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Niye kızıyorsun? Güzelin tescil edilmesi için Vakko’da satılması mı lâzım?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(55)</span></p>

  <p class="p9"><span class="t16">Bülent:</span></p>

  <p class="p9"><span class="t16">Kadına bak, yahu! Pes!</span></p>

  <p class="p9"><span class="t16">Nilgün:</span></p>

  <p class="p9"><span class="t16">E, manyak işte! Ulan kızım, senin aşkın ikinize de yeter. O aptal da, bir daha bok bulur! Rüyasında mı görmüş böyle Kenan Evren gibi bir resim? Birisi benimkini yapsa, bin yıl sırtımda taşırım be!</span></p>

  <p class="p9"><span class="t16">Bülent:</span></p>

  <p class="p9"><span class="t16">Ne lan, yapmadık mı?</span></p>

  <p class="p9"><span class="t16">Nilgün:</span></p>

  <p class="p9"><span class="t16">Hadi be! Modelin gelmedi diye beni kullandın.</span></p>

  <p class="p9"><span class="t16">Bülent:</span></p>

  <p class="p9"><span class="t16">Beni bu kadının Şiran’ı sevdiği gibi sevseydin, ben de yapardım.</span></p>

  <p class="p9"><span class="t16">Nilgün:</span></p>

  <p class="p9"><span class="t16">Sen beni çok sevdin de sanki! Geçen defa çekip gittiğinde ne dedin? Geri gelmiş beyefendi, çünkü üşenmiş! ‘Şimdi senden ayrıl, ev tut, bir başka karının peşine düş, senden daha iyi mi olacak? Onun da garantisi yok! En iyisi, boş vermek dedim, geldim,’ dedin. Böyle demedin mi namussuz?&nbsp; (sırıtan Bülent)</span></p>

  <p class="p9"><span class="t16">Kadıncık Dost’a:&nbsp;&nbsp;</span></p>

  <p class="p9"><span class="t16">Portreden Şiran’a ne? Hangi bizon ilkel bir resmini çizdi diye teslim olur? Meğerki öyle kendini beğenmiş olsun ki, sırf portresi yapıldı diye ulufe dağıtsın!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(56)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Yuvama müzahir olasın, soframdan eksik olmayasın diye, sana rağmen getirdim seni! Çünkü doğru olan bu. Hal buyken, bir de fatura mı çıkaraydım?</span></p>

  <p class="p2"><span class="t2">&nbsp;</span></p>

  <p class="p1"><span class="t16">(56)</span></p>

  <p class="p9"><span class="t16">Kadıncık Kadıncığa:&nbsp;</span></p>

  <p class="p2"><span class="t16">İki huyun var, Kadıncık. İki huyun var ki, benim cesaretimi kırıyor, umutsuzluğa düşürüyor, hayatımı altüst ediyor!</span></p>

  <p class="p2"><span class="t16">Birincisi, vefa: Tarihimi unutamıyorsun.</span></p>

  <p class="p2"><span class="t16">İkincisi, adalet: Tülin için talep ettiğin adaleti, benim için de talep ediyorsun. Vefan beni acıtıyor; ikrar-ı hak talebin, Şiran’ı. Üstelik, Şiran tende can, Şiran, Kadıncık’ın ta kendisi!</span></p>

  <p class="p9"><span class="t2">&nbsp;</span></p>

  <p class="p1"><span class="t16">(57)</span></p>

  <p class="p9"><span class="t16">Nilgün:</span></p>

  <p class="p9"><span class="t16">Ulan, ağbi, ne yapalım? Gidip getirelim mi?</span></p>

  <p class="p9"><span class="t16">Kadıncık:</span></p>

  <p class="p9"><span class="t16">Hangi birini?</span></p>

  <p class="p9"><span class="t16">Bülent:</span></p>

  <p class="p9"><span class="t16">Yani, şimdi bundan ne anlamamız lâzım? Ha, Mehmet? Sen bilirsin.</span></p>

  <p class="p9"><span class="t16">Mehmet:</span></p>

  <p class="p9"><span class="t16">Siktir lan!</span></p>

  <p class="p9"><span class="t16">Nilgün:</span></p>

  <p class="p9"><span class="t16">Ben ararım ağbi! (telefona gidişini seyreden Kadıncık)</span></p>

  <p class="p0"><span class="t16">&nbsp;</span></p>

  <p class="p9"><span class="t16">Şiran’ın telesesi:</span></p>

  <p class="p2"><span class="t16">Efendim. eFENdim alo, Alo, ALO!</span></p>

  <p class="p2"><span class="t16">Efendim. eFENdim. alo, Alo, ALO!</span></p>

  <p class="p0"><span class="t16">&nbsp;(58)</span></p>

  <p class="p1"><span class="t16">&nbsp;</span></p>

  <p class="p1"><span class="t16">(59)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Sesini dinliyorum, yine dinliyorum, yine dinliyorum, diye kınıyorlar beni. Kınanma, ayıplanma, eleştirilme şiarım oldu. Ne gam?! Senden bahsediliyor ya! Adın bir ümit, telâffuz edildiğini duymak mutluluk!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(60)</span></p>

  <p class="p9"><span class="t16">Koro:</span></p>

  <p class="p2"><span class="t16">– Anam sen de! Herif buradayken böyle davranmıyordun ki!</span></p>

  <p class="p2"><span class="t16">– Biz senin Şiran’ı bu kadar sevdiğini bilmiyorduk bile!</span></p>

  <p class="p2"><span class="t16">– İlişkinizin ne olduğunu bile doğru dürüst bilmiyorduk!</span></p>

  <p class="p2"><span class="t16">– O da zaten hiç konuşmazdı!</span></p>

  <p class="p2"><span class="t16">– Senden fırsat mı kalır? Okulda da böyle ukalaydı bu!</span></p>

  <p class="p2"><span class="t16">– Yalan değil! Ezdin durdun adamı!</span></p>

  <p class="p2"><span class="t16">– Canım tabii, ‘onu ister misin Şiran, bunu ister misin Şiran?’ Etrafında dolanıp duruyordun ama sen ezmişsindir, abla!</span></p>

  <p class="p2"><span class="t16">– Olacağı buydu! Çok bile dayandı. Sana şu kadarını söyleyeyim, ikiniz için de böylesi hayırlı!</span></p>

  <p class="p2"><span class="t16">(Zaten ..iktir etti adam! Daha ne bekliyor anlamıyorum ki!)</span></p>

  <p class="p2"><span class="t16">– Abartıyor.</span></p>

  <p class="p2"><span class="t16">– Mazoşist.</span></p>

  <p class="p9"><span class="t16">– Adamın geldiği yer belli. Bunun da yıldızı düşüktür, nerede var bir maganda onu bulur. Kullandı kullandı, bıraktı herif!</span></p>

  <p class="p2"><span class="t2">&nbsp;</span></p>

  <p class="p1"><span class="t16">(61)</span></p>

  <p class="p9"><span class="t16">Kadıncık Portre ‘ye:</span></p>

  <p class="p9"><span class="t16">Şiran’ım, Şiran’ım!! Gözümün nuru! Bak, bana neler diyorlar! Hadlerini bildir şunların! Sahip çık bize! Sahip çık ne olursun, yaşanmışın, doğrunun başı için sahip çık!</span></p>

  <p class="p1"><span class="t2">(62)</span></p>

  <p class="p9"><span class="t16">Kadıncık Koro’ya:</span></p>

  <p class="p9"><span class="t16">Maganda, ha? Şiran’ı tanımıyorsunuz bile! Hanginiz onunla yüreğinizle konuştunuz? İki çift sahte lakırdı dışında, yürekten konuştunuz? İki çift sahte lakırdı! O da, ‘diploma’sını alıp, ‘hitabetinize layık’ olduğunu ispatladıktan sonra! Bunca önemsediğiniz ben dostunuz, nedendir, iş sevdama gelince tüm saygınlığımı yitiriyor, deli muamelesi görüyor, aşağılanıyorum? Bana ilişkin başka herhangi bir konuda haddinize mi düşmüştü böyle konuşmak? Dosta yaraşan, dostunun dost bildiğini dost etmek değil midir? Niye beni yalnız bıraktınız? Ki ye, Şiran? Qui est? Neden sorulması gereken soruların hiçbirini sormuyorsunuz?</span></p>

  <p class="p2"><span class="t16">&nbsp;</span></p>

  <p class="p1"><span class="t16">(63)</span></p>

  <p class="p9"><span class="t16">Koro:</span></p>

  <p class="p9"><span class="t16">.&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp; .&nbsp;&nbsp;&nbsp; .</span></p>

  <p class="p2"><span class="t2">&nbsp;</span></p>

  <p class="p1"><span class="t16">(64)</span></p>

  <p class="p9"><span class="t16">Kadıncık Portreye:</span></p>

  <p class="p9"><span class="t16">Omzunu uzat Şiran’ım. Seninle bana değil! Herhangi bir kadıncığa hayat adına ağlayalım!</span></p>

  <p class="p2"><span class="t2">&nbsp;&nbsp;</span></p>

  <p class="p1"><span class="t16">(65)</span></p>

  <p class="p9"><span class="t16">Kadıncık Kadıncığa:</span></p>

  <p class="p2"><span class="t16">&nbsp;</span> <span class="t19">Y2-Y1</span> <span class="t16">&nbsp;&nbsp;&nbsp;&nbsp; -&nbsp;&nbsp;&nbsp;</span> <span class="t19">Y2-Y1</span> <span class="t16">&nbsp;&nbsp;&nbsp;&nbsp;&nbsp;&nbsp; 2 mi?</span></p>

  <p class="p9"><span class="t16">2(Y2-X1)&nbsp;&nbsp;&nbsp;&nbsp;&nbsp;&nbsp;&nbsp; Y2-Y1</span></p>

  <p class="p9"><span class="t16">bunları konuşturan? Neden inanmıyorlar, ne bunu çözebildiğim ne de onsuz yapabildiğim yalan!</span></p>

  <p class="p12"><span class="t2">&nbsp;</span></p>

  <p class="p1"><span class="t16">(66)</span></p>

  <p class="p9"><span class="t16">Şafak:</span></p>

  <p class="p9"><span class="t16">Aptallar da ondan! Oysa ben seni düzerken aslında limitleri, polimetreyi, metropolün makro formunu, lineer aşamalı organik dokuyu, hata marjlarını düzüyorum!</span></p>

  <p class="p9"><span class="t2">(Not: Bu haksızlık! Bunu çok daha sonra söyledi!)</span></p>

  <p class="p9"><span class="t16">Bülent:</span></p>

  <p class="p9"><span class="t16">Oh hooo! Yahu, yine ağlıyor bu! Seninle de hiç konuşulmuyor be abla! Ben de seni güçlü kadın zannederdim! Topla ama artık kendini!</span></p>

  <p class="p7"><span class="t2">&nbsp;</span></p>

  <p class="p1"><span class="t16">(67)</span></p>

  <p class="p12"><span class="t16">Kadıncık Kadıncığa:</span></p>

  <p class="p12"><span class="t16">Topla kendini!</span></p>

  <p class="p12"><span class="t16">Yani?</span></p>

  <p class="p12"><span class="t16">Acıdan usan artık!</span></p>

  <p class="p1"><span class="t2">&nbsp;</span></p>

  <p class="p1"><span class="t16">(68)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Acıdan usanmak mı? Kaburgalarında ateşten bir yürek yerine idare lambası yanan ben değilim! Kendileri! Söyle canım, usanmaya hazır birinden ne beklenir? Kararsız sevdalara güvenilir mi? Ödünç verilmiş gibi geri istenen sevdalara ne denir?</span></p>

  <p class="p2"><span class="t16">&nbsp;</span></p>

  <p class="p1"><span class="t16">(69)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Sevgi seni yaraladı, oh olsun! diyorlar bana. Şimdi, desem ki, vallahi hayır! O beni yaralamadı! Kanım onun varlığını hissetti, kendi kendine fırladı damarından. Ne yaparlar bana dersin?</span></p>

  <p class="p2"><span class="t16">&nbsp;</span></p>

  <p class="p1"><span class="t16">(70)</span></p>

  <p class="p9"><span class="t16">Mehmet:</span></p>

  <p class="p9"><span class="t16">Kadıncık doğru söylüyor.</span></p>

  <p class="p2"><span class="t16">&nbsp;</span></p>

  <p class="p1"><span class="t16">(71)</span></p>

  <p class="p9"><span class="t16">Bülent:</span></p>

  <p class="p2"><span class="t16">Hak âşığı! Bu asırda, pes doğrusu!</span></p>

  <p class="p2"><span class="t16">(bükülen dudaklar, sallanan baş)</span></p>

  <p class="p9"><span class="t16">&nbsp;</span></p>

  <p class="p1"><span class="t16">(72)</span></p>

  <p class="p9"><span class="t16">Edward Said:</span></p>

  <p class="p9"><span class="t16">Bu saptamanın mantıksal uzantısı, Amerikalılar ayda yürüdükleri için, Shakespeare’in modasının geçtiğidir!</span></p>

  <p class="p2"><span class="t16">&nbsp;</span></p>

  <p class="p1"><span class="t16">(73)</span></p>

  <p class="p9"><span class="t16">Hz. Muhammed (sav):</span></p>

  <p class="p9"><span class="t16">Bir kimse âşık olsa, aşkını namusunu lekelemeden korusa ve ölse, o şehittir.</span></p>

  <p class="p2"><span class="t16">&nbsp;</span></p>

  <p class="p1"><span class="t16">(74)</span></p>

  <p class="p9"><span class="t16">Kadıncık:</span></p>

  <p class="p9"><span class="t16">Dağları delen Ferhat’ı ben hiç komik bulmadım ki!</span></p>

  <p class="p2"><span class="t16">&nbsp;</span></p>

  <p class="p1"><span class="t16">(75)</span></p>

  <p class="p9"><span class="t16">Nilgün:</span></p>

  <p class="p9"><span class="t16">Anam, sen bize benzemezsin ki! Sen güçlü karısın. Kendini kurtarırsın.</span></p>

  <p class="p9"><span class="t16">Bülent:</span></p>

  <p class="p9"><span class="t16">Kurtaracak, tabii. Bir tanedir, Kadıncık! Bir tane!</span></p>

  <p class="p2"><span class="t16">&nbsp;</span></p>

  <p class="p1"><span class="t16">(76)</span></p>

  <p class="p9"><span class="t16">Tülin:</span></p>

  <p class="p9"><span class="t16">Kurtaracaksın, tabii.</span></p>

  <p class="p2"><span class="t16">&nbsp;</span></p>

  <p class="p1"><span class="t16">(77)</span></p>

  <p class="p9"><span class="t16">Kadıncık Kadıncığa:</span></p>

  <p class="p9"><span class="t16">Sen kendini kurtarırsen, xere ya!</span></p>

  <p class="p9"><span class="t16">Binali:</span></p>

  <p class="p9"><span class="t16">Sen kendini kurtarırsen, xere ya!</span></p>

  <p class="p2"><span class="t16">&nbsp;</span></p>

  <p class="p1"><span class="t16">(78)</span></p>

  <p class="p7"><span class="t16">Binali!!! Binali!</span></p>

  <p class="p7"><span class="t16">Yıllar öncesinden bir anı, Binali.</span></p>

  <p class="p7"><span class="t16">Taksim Intercontinental’in girişinde aynı cümle.</span></p>

  <p class="p7"><span class="t16">“Patron” dediği, her ay yapmadığı işler için para aldığı Şiran’ı Kadıncık’tan kurtarmaya çalışan, Binali.</span></p>

  <p class="p7"><span class="t16">Sömürü düzeninin en galiz örneği pazarlamacılığın nimetlerinden kendisine her nasılsa düşeni her nasılsa tüketen Binali.</span></p>

  <p class="p7"><span class="t16">Güle beslendiği azotu hak etmek için ne yaptığı sorulur mu?</span></p>

  <p class="p7"><span class="t16">Gül’dür, azot gerekmektedir, o kadar. Azot yoksa zaten gül de yoktur. O da o kadar.</span></p>

  <p class="p7"><span class="t16">Dünya bir hayrattır. Çok doğru!</span></p>

  <p class="p7"><span class="t16">Şiran kusa kusa kazanırmış, pazarlama elemanlarını sokağa her aldığında beline kadar soğuk terler döker, midesi tutarmış olgusunu usunun gündemine dahi almayan, Binali. Acımasız bir iklimin, daha da acımasız domdom kurşunlarının çocuğuydu.</span></p>

  <p class="p7"><span class="t16">Dehası onu olmadık bir ilçenin, dokuz dersin altısı öğretmensiz geçen bir lisesinin diplomasıyla, dul anası ve tek kardeşini taş tarlanın merhametine terk ettirip, İTÜ elektronik laboratuvarına ışınladığında, talihine şükredecek hali yoktu.</span></p>

  <p class="p7"><span class="t16">Testiyi her şeye rağmen kırmamış, suya gidebilmiş olmayı da, olmamayı da rastlantısal olgular olarak değerlendirdiğinden, birinin ötekine üstünlüğü yoktu. Ne varlığa sevinen, ne yokluğa yerinen bir derviş ve Tanrıtanımaz bir devrimciydi, Binali.</span></p>

  <p class="p7"><span class="t16">Gününde yatırmadığı vergilerden, postaya vermediği kolilerden bunalan Şiran, “İşime yaradığı için değil, onu sevdiğim için para veriyorum, “derdi, “Gücüm yettiği sürece veririm.” Kadıncık henüz Binali’nin ne verildiğinde minnet ne de verilmediğin de hiddet duyacağını bilmiyordu. Keyfilik, Ağaoğlu tavrı incitti, bir ay sonrasının akarının belirsizliğinin suçlusunu aradı.</span></p>

  <p class="p7"><span class="t16">“Burs gibi mi?” diye sorduran, ödemelerin hiç değilse belirli bir zaman dilimi süreceği umuduydu.</span></p>

  <p class="p7"><span class="t16">“Bilmem” dedi, Şiran. Harran toprağının rengindeydi Binali’nin yüzü. Hollywood’un en bağnaz Musevi yönetmeninin Filistinli teröristlere bile yakıştırmayacağı kanlı gözlerini dikti,</span></p>

  <p class="p7"><span class="t16">“Şimdi, sen bize bakirsen, kırodur’ demirsen he mi?” diye sormadı, ilân etti.</span></p>

  <p class="p7"><span class="t16">“İnatla fırçalanmayan dişleri, kazınmayan sakalı, değiştirilmeyen lehçeyi, bir yöreye, bir sınıfa atfetmemesi elbette ki mümkün değildi Kadıncığın, ama ‘Kıro?’</span></p>

  <p class="p7"><span class="t16">“Ben Şiran’ı tanıyıncaya kadar bu kelimeyi hiç duymamıştım,” dedi,</span></p>

  <p class="p7"><span class="t16">“Hiç kimseden duymadım, hiç kullanmadım. Anlamını da olsa olsa biliyorum.”</span></p>

  <p class="p7"><span class="t16">“Etme, bacım!” diyerek kaykıldığı sandalyeden çevresine bir göz attı,</span></p>

  <p class="p7"><span class="t16">‘duydunuz mu, ne diyor?’ mesajını iletti, kih kih güldü,</span></p>

  <p class="p7"><span class="t16">“Sen İstanbulliysen, değel mi? İstanbulliysen, kıro’yu heç duymamiş sen?”</span></p>

  <p class="p7"><span class="t16">Kadıncığa, “yalancı” diyordu.</span></p>

  <p class="p7"><span class="t16">“Duymadım,” dedi, Kadıncık, “Hiç duymadım. Duyduğumdan sen nasıl emin olabiliyorsun, onu anlamıyorum.”</span></p>

  <p class="p7"><span class="t16">“Anlamazsın bacım. Anlamazsın!”</span></p>

  <p class="p7"><span class="t16">Binali’nin ‘bilimsel’ şablonunun mutlakıyetinin henüz farkında değildi.</span></p>

  <p class="p7"><span class="t16">Oysa, çoktan sınıflandırılmış, ait olduğu dosyaya konulmuş, etiketlendirilip kaldırılmıştı.</span></p>

  <p class="p7"><span class="t16">“Anlamazsın,” dedi, Binali.</span></p>

  <p class="p7"><span class="t16">“Anlamazsın, çünkü sen devrimci değilsen!”</span></p>

  <p class="p7"><span class="t16">“Yani?”</span></p>

  <p class="p8">Bu “yani?”nin cevabının, Binali’nin Kadıncık’ın kimliğine ilişkin ‘bilgi’sinin, “burjuvasan, ırkçısan” tanımlamasına dönüştüğünü içi burkularak hatırladı Rodoplu. Gogi geldi, karşısına oturdu sanki!</p>

  <p class="p8"><span class="t15">“Gönlümüzün izinde biz kafamıza kurduğumuz şekle inanacağız,” diyordu, “Felsefenin icabıdır. Onlara ‘Forus’ dersek, ‘Forus’ olmaya mecburdurlar. Zaten de Forusturlar!”</span></p>

  <p class="p8">Yerinden kalktı, maydanoz bahçesinin ılık güneşin altında keyifle gerinen yaratıklarına dert yandı,</p>

  <p class="p8">“Her yer Gogi dolu, pür nur, pozitivizm!</p>

  <p class="p8">Akılcılık yoksa, kehanet mi, ya Rab!”</p>

  <p class="p16"><span class="t2">&nbsp;</span></p>

  <p class="p7"><span class="t16">Kadıncık Portre’ye:</span></p>

  <p class="p9"><span class="t16">Kendimi savunmaya, yani ezilmeye, galiba Binali ile başladım Şiran’ım. Yıllar yılı savunmada olduğumu, bir tür onay beklediğimi yeni yeni fark ediyorum. Bu onay, varlığımın, “sizden biri!” olduğumun onaylanmasıydı. Öyle haklıydınız, öyle ilericiydiniz, sizi öyle seviyordum ki! Binali, beni var gücüyle aşağılıyordu. Yine de, ‘Hadi, ordan!’ deyip, arkamı dönemedim. İtham mesnetsiz, itham aptalcaydı, yine de arka plânını anlamaya, yanlışı düzeltmeye çalıştım. Görevdi ya! Anlatmaya çalıştım, beceremedim. Heyhat! “İkna” benim en tapon silahımdı! (ne yazık, hâlâ da öyle!)</span></p>

  <p class="p9"><span class="t16">Binali’ye:</span></p>

  <p class="p9"><span class="t16">“Devrimci değilsin”den kastın, bu devamını istiyor, o yönde mücadele veriyor olmam ise, yanılıyorsun. Muhayyel bir gelecek için mutlak bir şimdiyi feda etmekten yana olmadığımı kastediyorsan, haklısın. Orman kanununu, sömürüyü, zulmü, ‘testiyi kıran da bir, suya giden de’ gerekçesiyle zımnen de olsa savunduğumu düşünüyorsan, yanılıyorsun. Hayata kastolunmadıkça, dünyada hiçbir adam öldürmeye değmeyeceğine inandığımı düşünüyorsan haklısın. Bir babanın yaşamak hakkının çocuğununkinden daha az olmadığını düşündüğümü hissediyorsan yine haklısın.</span></p>

  <p class="p12"><span class="t2">&nbsp;</span></p>

  <p class="p1"><span class="t16">(71)</span></p>

  <p class="p7"><span class="t16">Binali:</span></p>

  <p class="p7"><span class="t16">Billah, kıvırtiyrsen.,</span></p>

  <p class="p0"><span class="t2">&nbsp;</span></p>

  <p class="p1"><span class="t16">(72)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">Sonraki ilişkimiz hoşgörü üzerine kuruldu, Şiran’ım. Gizlilik ve hoşgörü. Ortalıkta dolaşmasına işi olduğu sürece tahammül edilen bir hizmetçi gibiydim! ‘Aile’ sorunları gündeme geldiğinde, dışarı çıkması, ‘arkamdan kapıyı kapat’ uyarısıyla istenen bir hizmetçinin dışlanmasını yaşadım. ‘İşim’in ne olduğu, neden Kürtlerle beraber olduğum, ‘sen’in bileceğin bir iş olduğu sürece irdelenmedi. Varlığım, sen var olmamı istediğin sürece teslim edildi. Hatırımı sordularsa, Ağa’nın kâhyasına selam vermek, Ağa’nın hatırını saymak anlamına geldiği için sordular. Günün ‘parka’ gibi, ‘kırmızı karanfilli poster’ gibi görsel, ‘Nurhak sana güneş doğmaz’ gibi müzikal parolalarına cevap vermiyordum. Böyleyken, bana yakıştırılan ‘sınıfı’mdan beklenen kibirli haklıcalığım da yoktu. Belki de bu yüzden, bana en yakışan sıfat, ‘kariyarist’ti! Köylü ‘efendimizdir’di ya! Efendilerine yaranmaya çalışan uşakların ezikliğini öğrenince canım yandı. Buz gibi bir dünyaydı orası. Tıpkı şimdi oturduğum masanın dünyası gibi. Şiran’ım, gel sarıl bana, ne olur! Üşüyorum.</span></p>

  <p class="p9"><span class="t16">Portre:</span></p>

  <p class="p9"><span class="t16">Olur</span></p>

  <p class="p9"><span class="t16">Kadıncık:</span></p>

  <p class="p9"><span class="t16">Sahi mi? Söz mü? (ışıl ışıl gözler!)</span></p>

  <p class="p2"><span class="t16">&nbsp;</span></p>

  <p class="p1"><span class="t16">(73)</span></p>

  <p class="p9"><span class="t16">Şiran:</span></p>

  <p class="p9"><span class="t16">Kariyaristsin sen. Herkese yaranmaya çalışıyorsun.</span></p>

  <p class="p9"><span class="t16">İslamcı:</span></p>

  <p class="p9"><span class="t16">Yüzde yüz bizden değilsen, bizi sevme. İhtiyacımız yok. Küfründe samimi olmalısın.</span></p>

  <p class="p2"><span class="t16">&nbsp;</span></p>

  <p class="p1"><span class="t16">(74)</span></p>

  <p class="p9"><span class="t16">Kadıncık Portre’ye:</span></p>

  <p class="p9"><span class="t16">İnsanoğlunun mutlak düşman ihtiyacı mutlak dost ihtiyacı kadar mutlak olabilir mi? Ne dersin, canım?</span></p>

  <p class="p2"><span class="t16">&nbsp;</span></p>

  <p class="p1"><span class="t16">(75)</span></p>

  <p class="p9"><span class="t16">Kadıncık Kadıncığa:</span></p>

  <p class="p9"><span class="t16">Selime Teyze’ye mi benziyorum? Cenazeden düğüne herkesin işine koşan, davetiyesi hep unutulan Selime Teyze misin?</span></p>

  <p class="p2"><span class="t16">&nbsp;</span></p>

  <p class="p1"><span class="t16">(76)</span></p>

  <p class="p9"><span class="t16">Kadıncık Şiran’a:</span></p>

  <p class="p9"><span class="t16">Sevgi tohumları dururken, sevgisizlik tohumlarını sulamak nesi? Peki, sana yaranabildim mi, bari? Beni seviyor musun?</span></p>

  <p class="p2"><span class="t16">&nbsp;</span></p>

  <p class="p1"><span class="t16">(77)</span></p>

  <p class="p2"><span class="t16">Şiran:</span></p>

  <p class="p2"><span class="t16">Tabii.</span></p>

  <p class="p2"><span class="t16">Sanırım</span></p>

  <p class="p2"><span class="t16">Herhalde</span></p>

  <p class="p2"><span class="t16">Bilmem.</span></p>

  <p class="p9"><span class="t16">Seni yanımda KADIN olarak istemiyorum!</span></p>

  <p class="p9"><span class="t16">Dr. Oya:</span></p>

  <p class="p9"><span class="t16">Dedim kızım sana! Erkek olaydın, keser atardık! Sen sağ ben selamet! Kadını erkek yapamam!</span></p>

  <p class="p9"><span class="t16">Kadıncık:</span></p>

  <p class="p9"><span class="t16">Ama beni kadın olarak istemiyor!</span></p>

  <p class="p9"><span class="t16">Dr. Oya:</span></p>

  <p class="p9"><span class="t16">Fesuphanallah!</span></p>

  <p class="p7">&nbsp;</p>

  <p class="p7">&nbsp;</p>

  <p class="p7">&nbsp;</p>

  <p class="p7">&nbsp;</p>

  <p class="p7">&nbsp;</p>

  <p class="p1"><span class="t17">&nbsp;</span></p>
</body>
</html>
