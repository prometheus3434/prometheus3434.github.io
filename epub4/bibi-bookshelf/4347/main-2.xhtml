<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>Üçüncü gün anlattım Güllücük'e her şeyi; ne bir yerini saklayıp değiştirdim ne de bir yerine fazlalıklar ekledim; olanı biteni, olduğunca. Kadı Bey'in bütün bunları bilmesi gerektiğini, beni Orhan Bey'e götürürse görüp bildiklerimi böyle, tıpkı böyle anlatacağımı, yemin ederek yer tanık göstererek anlatacağımı söyledim. «Sanmam hemşire.» dedi Güllücük ben sözlerimi bitirdiğimde; «Kadı Bey babam bunları biliyordur, bilmez değildir.»</p>
<p>«Nasıl bilir?» diye sordum; «Bilse, biliyorsa neden susar? Kadı Bey gibi bir insanın suçsuz yere kötülenmesi, üstelik kötüleyenlerin ciğeri beş para etmez eşkıya takımından beter oluşları hak mıdır? Bacım sen bu dünyanın alçaklığını bilemezsin. Sana insanlar kötüdür, hayvanlardan daha kötüdür denilse inanmazsın. Nasıl deyim sen bu dünyanın dışında büyümüşe benzersin. Ondan inanmazsın ama sözüm doğru, anlattıklarım doğru. Kadı Bey bu kadarını bilemez.» Güllücük şaşkın şaşkın yüzüme baktı; gün ışığında süzme bal içinden bakıyordu sanırsın: «Sen bu dünyanın dışında büyümüşe benzersin dedin bana.» dedi; «Beni büyüten Kadı Bey babamdır. Kendi okuttu; şuncacıktım, anası babası ölmüş bir tekfurlu kızdım. Tanrı rahmet etsin hanım anamı hayal meyal hatırlarım. Kadı Bey babam, Tanrı'dan sonra hanım anama sarılmıştı dört elle, o ölünce benden başka kimsesi kalmadı. Onun için ne bildiyse öğretti, iyilik öğretti hep, bizden olanı da olmayanı da sevmeyi öğretti. Kadı Bey babamda hor görme yoktur; insanları Yaradan nasıl yarattıysa öyle kabul edeceksin der; bağışlamanın yollarını arayacaksın der. Biri gelse de şu gördüğün evde ne var ne yok soyup götürse üzülür belki, sadece üzülür neden insanlar bunu yaparlar diye ama hırsızdan şekvacı olmaz. Gelgelelim komşunun evi soyulsa yahut bir başkasının canına, malına dokunsalar onun şekvacısı olur, suçlunun ardına düşer, cezasını vermeden gönlü rahat etmez. Bana bunları da öğretti yani insanın kendi için yaşamaması gerektiğini. Şimdi sen gidip Pir Cabbarın Alisini anlatmak istiyorsun. İlk sorusu senden ne olacak biliyor musun? Beye, Beyliğe karşı mı ayaklanır bu Pir Cabbarın Alisi? Şekvacı olan var mı? Şekvasını tanık göstererek doğrulayan var mı olacak.» Doğdu doğalı belki de bu kadar uzun konuşmayan Güllücük yorulmuşçasına bakıyordu bana: «Ben varım.» dedim; «Ben şekvacı olurum şekvacıhk gerekiyorsa bana yaptıkları yetmez mi?» dedim.</p>
<p>Güllücük doğru bulmadı. «Kadı Bey babam kabul etmez.» dedi; «Sen bu eve girdin bir kere; bu evin ekmeğini yedin suyunu içtin, senin şekvacıhğını yerinde görmez. Başka bir kadıya git şekvacı ol der.» Yine de ısrar ettim.</p>
<p>Üçüncü, dördüncü gün ısrar ettim hep.</p>
<p>Eve alışıyordum. Ev de bana alışıyordu, Güllücük de bana alışıyordu. Gelenimiz gidenimiz olmazdı pek; bir iki komşu, çok yaşlı beli iki büklüm saçı apak bir Aşık Ana'dan başkasıyla oturup konuşmazdık. Aşık Ana Güllücük'ün en eski en çok sevdiği biriydi hatta tek sevdiğiydi Kadı Bey babasından sonra. Ben ona o da bana alıştı; beni de sevdi sanıyorum. Aşık Ana'ya da anlattım Güllücük'e anlattıklarımı, Aşık Ana'ya da ısrar ettim. Yüz yılın yahut daha da eskisinin yorgunlaştırdığı dişsiz bir sesi yardı Aşık Ana'nın; cılga yolların çiğnenmişliğinde konuşurdu: «Dursun Fakih'i bilmediğin belli.» dedi bana; «Bilsen bu işi dert edinmezsin kendine hay kızım. Sen bunları bırak da şu Güllücük'ü evermenin bir yolunu bul hazır gelmişken. Aha şunun şurasında benim kaç günlük ömrüm kaldı ki; ben de ölürsem iyice yalnız kalacaktı. Neyse Tanrı seni gönderdi.»</p>
<p>Birden çıktı ağzımdan laf: «Hangi Tanrı Aşık Ana.» dedim öfkelice; «Pir Cabbarın Alisi gönderdi beni, Pir Cabbarın Alisi! Ali'nin melun niyeti olmasaydı ben burayı ne bilirdim, Dursun Fakih'i ne bilirdim I»</p>
<p>Aşık Ana :«Eyi, madem Pir Cabbarın Alisi dediğin herifin mel'unluğu gönderdi seni buraya, neden o mel'unluk neyise yapmadın? Neden Dursun Fakih'ten yana oldun da Kadı Bey'in gözlerini açmak istersin kendi deyiminle?»</p>
<p>Anlatamazdım ki sebebini. Anlatsam da onların anlayacağı dili bulup söyleyemezdim. «Allah'tan.» demişim sadece.</p>
<p>Aşık Ana gözlerini aça aça: «Gördün mü?» dedi; «Seni buraya gönderip de doğru yolu bulduran Allah Dursun Fakih'in çevresine öyle bir çember çevirir ki her bir kötülük ona değmeden düşer, kırılır. Bunu böyle bil kızım, Dursun Fakih böyle bilir bunu. Onun için sıkı sarıl o eve; Güllücük'e sıkı sarıl, öz bacın bil. İlk fırsatta da anlı şanlı bir yiğit bul ever kızı.» «Kadı Bey ne der bu işe Ana?»</p>
<p>Yüz yılın birikmiş bütün ağırlığı güldü sanki: «Kadı Bey ne dermiş bu işe? Ne diyecek?» dedi; «Eline sağlık kızım der.»</p>
<p>Sanki ben bu Yenişehir'in yerlisiyim yahut Osmanhsıydım da bir sürü tanıdığım vardı. Aşık Ana bana Güllücük için böylesine bel bağlamış konuşuyordu. Güllücük'ün ak yüzünde al perçemler uçuşuyordu. Onun yerine benim yüreğim ığıldadı.</p>
<p>O gün Dursun Fakih'i unutup Güllücük'ü düşündüm hep. Güllücük'ü düşünürken bir ara kendimi de düşündüm. Fakat ben, kendimi düşünen düşüncelerimi Dursun Fakih'in evinden, Güllücük'ün yanından ayırıp önceki günlerime götürmekte zorluk çekiyordum artık, hatta götüremiyordum. Meraga, unutulmuş bir düşte hatırlanamayacak kadar silik bulut yığınlarının örtüp kararttığı bir şehir olmuştu. Yenişehir ise pek yakındı. Dursun Fakih'in eviydi bütün dünyam, yerim ve göğüm. Bir iki gün sonra yeniden Dursun Fakih'e bildiklerimi anlatmak tutkusu ciğerimi sarar oldu. Daha Kadı Bey'le karşı karşıya gelip oturmuş değildim. Akşamları gelince abdestini tazeleyip namazına duruyor, Güllücük'ün kurduğu sofrada Güllücük'ün yemeğini yiyor sonra kendi yalnızlığına, yılların ahşmışhğına çekiliyordu. Gece geç vakitlere kadar ya namazda ya niyazda oluyordu. «Okur.» diyordu Güllücük; «Kimi gece sabahaca okuduğu olur.»</p>
<p>Biz, bu yan odada Güllücük'le yemeğimizi yer, oturur, uyurduk. Güllücük'ün namaz kılışını seyretmeğe doyamazdım. Bir ceylan hafifliğiyle rükuya varışını, secdeye kapanışını, el açıp dua edişini seyretmek bütün gecemi ağlandırırdı. Bir kere, sadece bir kere: «Sen de namaz kılsan hemşire.» dedi; «Dua etsen, içinin zehirinden kurtulursun.»</p>
<p>Namaz kılmadığım için horlamadı beni; bir daha da teklif etmedi. Fakat hep namaz kılıp dua etti süt aklığında.</p>
<p>Kadı Beyin Evine gelişimin kaçıncı günüydü bilemeyeceğim şimdi; ısrarıma dayanamayınca Güllücük: «Hay hay.» dedi; «Bu akşam deneyim bir kere. Bu akşam, akşam ekmeğini birlikte yiyelim; anlat. Kurtul içindeki dertten.» Akşamı dar ettim. İçim içimi yeyip durdu. Dursun Fakih'in birlikte yemek yemeğe razı olmayacağından korkuyordum. Bir ara niyetim, bildiklerimi Kadı Bey'e anlatmak değil aslında Kadı Bey'i görmek olduğunu bile sandım. Bunca gündür bir evin içinde oturduğumuz bir erkeğin yüzünü görmemiş olmak mı ağırıma gitmişti yoksa? Eski uçarılığımı bildiğimden bu kendi soruma hayır diyemedim hemen. Ama değildi, hayır. Eski uçarılığımdan çoktan sıyrılmıştım.</p>
<p>Güllücük her zamanki tek yemeğin, çorbanın, böğrülcenin yahut bulgur aşının yanına bir ikinci yemek daha yapıyordu. «Neden?» diye sordum. Güldü: «Bu gün başka.» dedi; «Bu günün ayrıcalığı var.» «Nedir bu günün ayrıcalığı?»</p>
<p>«On beş gündür Kadı Bey babamla çorba içmedik. Bu gün eskisi gibi sofraya oturacağız.» dedi hiçbir kötü niyeti olmadan. Sonra bir tuhaf baktı bana, suçlu baktı: «Bir de konuğumuz olacak.» dedi; «Senin şerefine.»</p>
<p>O zaman, gelişimle birlikte baba kızın, kendi yalnızlıklarında alıştıkları sofrada bir arada olma saatlerini, bu tek güzel alışkanlıklarını benim yüzümden terk etmiş olmalarından duydukları tedirginliğin acısını anlayabildim; farkına bile varamamıştım o ana kadar. Öyleyken üzülmedim, aksine sevindim. Sevindiğimi de belli ettim, saklamadım: «Öyleyse Kadı Bey itiraz etmez birlikte yememize.» dedim. «O da eski alışkanlığını bırakmaktan sıkıntı duymuştur.»</p>
<p>«Yok, o nasıl söz hemşire.» dedi Güllücük özür dilercesine; «Kadı Bey babam öyle şey düşünmez.»</p>
<p>«Razı olmaz öyleyse.» dedim burkularak.</p>
<p>«Olur.» dedi Güllücük; «Niye olmasın.»</p>
<p>«Kim bilir? Kaç göç yüzünden? Ne de olsa namahremi sayılırım.» «Namahremlik yürektedir hemşire.» dedi Güllücük; «Şey. Zöhre abla.» diye ekledi ardından da. Ben, kendim istemiştim bana abla demesini; «Yüreğin ayna gibi değilse namahremlik neye yarar? Yüreğin kirliyse ne yapsan faydasız. Kadı Bey babamın, aklım başıma geldiği sıralar ilk öğrettiği ders bunun üstüne olduydu. Kat kat kapan, yedi duvar arkasına kaçıp saklan erkeklerden ama yüreğin çıfıt çarşısıysa, yüreğin erkek diye bağırıyorsa neye yarar? Hem sana abla dediğime göre Kadı Bey babam senin de Kadı Bey baban sayılmaz mı?»</p>
<p>Güllücük akşama kadar yüreğimi ferahlattı bu sözüyle. Ama akşama doğru ortalık kararırken yüreğim ağzımda gezer oldu. Hele kapı açılıp, da Kadı Bey içeriye girince, ben odaya kapandım hemen. Kulağımı kapıya dayayıp dinlemeğe başladım. Güllücük, herhal karşı odanın kapısını açık bırakmıştı, seslerini duyabiliyordum.</p>
<p>İlk konuşan Kadı Bey oldu az sonra: «Nasılsın Güllücük yavrum?» dedi; «Bu gün de bitti ömürden; nasıl geçirdin?»</p>
<p>Güllücük'ün hep edepli sesi: «Üzülecek bir hal olmadı Kadı Bey babam, Tanrı'ya şükür.» dedi; «Sen de iyi miydin?» «İyiydim yavrum; çok şükür iyiydim.»</p>
<p>Ses gelmedi bir süre. Duymamış olmaktan korktum. Kulağımı daha yapıştırdım kapıya, daha.</p>
<p>Giyeceklerin hışırtısı belli belirsiz geldi kulağıma; Kadı Bey cübbesini çıkarıyor olmalıydı.</p>
<p>«Ee.» dedi Kadı Bey az biraz çekinmiş; «Zöhre kızımız nasıldı yavrum?» «Çok şükür Kadı Bey baba. Alıştık artık birbirimize; can yoldaşım oldu ki...» «Tanrı ondan razı olsun.» dedi Kadı Bey; yüreğinden dedi. «Tanrı büyüktür yavrum, bilir de gönderir göndereceğini.»</p>
<p>Yine ses gelmedi. Güllücük'ün bir an önce sormasını istiyordum.</p>
<p>Sordu en sonunda: «Kadı Bey baba, izin verirsen, akşam ekmeğini bu odada yiyelim.» dedi; «Zöhre ablamla; eskisi gibi.»</p>
<p>Bu evde en uzun, hiç bitmeyecekmiş gibi en uzun zamanım, yemin ederim ki Güllücük'ün sorusuyla Kadı Bey'in cevap vermesi arasında geçen zaman oldu. Sonsuz, kemiren, kaynamış suda fokurdayan bir zaman. Bitti nihayet; Kadı Bey ağır ağır, düşüne düşüne cevap verdi: «Konuğumuza eziyet etmiş olmayalım Güllücük?» dedi. «Niye eziyet olsun ki? Ne eziyetidir ki?» «Sıkılır belki yanımızda. Rahat doyuramaz karnını; yabancımız sanıp yabancılık duyarsa azaptır bu, azap olur.» Güllücük'ün sesi sevindi: «Sen izin verirsen kızın sayılır o da.» Eminim; iyice eminim gülümsedi Kadı Bey'in sesi: «Tabi kızım sayılır Güllücük.» dedi. Saçımı başımı düzelttim elimde olmadan; yaşmağımı çözüp yeniden bağladım, yerimde duramıyordum. Yüreğim çocuklaşmıştı: «Yaşlandım herhal.» diye düşündüm o ara. Yıllar yılı görmediğim, kaçtığım, beni görmek istemeyen babamın evine dönmüşüm, babam beni bağışlamış da elini öpecekmişim gibi bir his, bir his değil yalnız, birçok hisler; yaşlandığını anlayan insanların sığınacak bir yer araması benim Dursun Fakih'in sofrasına koşuşum gibi geldi bana. Güllücük'ün odaya leğen ibrikle girişi bocaladığım hislerimin büsbütün boşalmasına sebep oldu. Leğen ibriği bana uzatıp: «Sen götür Zöhre abla.» dedi; «Abdest suyunu sen dök. Ben sofra işleriyle uğraşayım.» Olur mu olmaz mı dememi bile beklemeden çıktı. Bir an durakladım; Pir Cabbarın Alisi geldi aklıma, elim ayağım buz kesti. Belkemiğimden kopan bir ürperti bütün kemiklerimi sıyırdı. «Destur!» dedim farkında olmadan. Besmele çektim.</p>
<p>Kadı Bey'in odasına girdiğimde o sırtını duvara dayamış, bir dizi dikili yarım bağdaşta oturuyordu; sarığım dikili dizine geçirmişti. Sağ eliyle saçsız başını sıvazlıyordu. Hayli yaşlı, hayli zayıf, hayli yorgundu. Yaşlılık, zayıflık, yorgunluk düşünce olmuş saçsız başını sıvazlayan elinin parmaklarına dağılmıştı. Kadı Bey'in elinin parmakları, saçsız başın derisinde, ayrı ayrı geziniyordu. Hafif, duada, cami içi sesi: «Geldin mi kızım Güllücük.» dedi dönüp bakmadan; «Eh, bu akşam da abdestimizi yenileyelim bakalım.» Öksürdüm.</p>
<p>Güllücük olmadığımı anlayınca toparlandı, sarığını başına geçirdi; bana bakmadan: «Zahmet etmişsin kızım.» dedi.</p>
<p>Suyu usul usul döktüm; Kadı Bey usul usul abdest aldı. Su ziyan olmasın diye arada bir ibriğin ağzına bir parmağını yavaşça dokunduruyor, yavaşça itiyordu; ibriği geri çekiyor, suyu dökmüyordum. Dudakları sessizce kıpırdıyor, yüzüne su alırken sakal kıllarının diplerini, sanki her kılı ayrı ayrı ıslatıyor; kulağının arkasını, kulak memesini, boynunu, gereken her yerin gereken hakkını vere vere yıkıyordu.</p>
<p>Abdest alırken de ibadet ediyordu, bundan emindim. Ayaklarını yıkarken gördüm; buruşmuş, yaşlanmış, sarımsı bir deri; kırışıklarında bile tertemizdi. İncecik yuvarlak kesilmiş, çarktan çıkmış gibi tırnakları vardı. Ayaklarını yıkarken oğuşturuşu, oğuştururken yıkayışı, bu sırada ibriğin akışını engellememesinden anladım ki ayaklarını yıkayışından ayrı bir haz duyuyordu. Şimdiye kadar duymadığım, tadına varamadığım bir ayinin hem huzurunda hem zevkindeydim; ibriğin suyunu bu hazla bu zevke uyup ayarlayarak döküyordum.</p>
<p>Omzumdaki peşkiri uzatırken de aynı duyguların tutsağı olduğumu hissediyordum. Bezle ayaklarını silmek, kurulamak için eğildim, engel oldu. Telaşsız, evmeden, ağır ağır silinip kurulandı.</p>
<p>El bağlamış, peşkiri geri vermesini bekliyordum; geri verirken: «Peşkir uzatanların çok olsun kızım, hakkını helal et!» dedi. Uzanıp öpmek istedim elini; burnumun direği sızlamağa başlamıştı; gözlerim buğulanıyordu.</p>
<p>Kadı Bey, içliğinin sıvalı yenini, ağır ağır yine, indirip sardı alışmış parmaklarla; üstüne, gömleğinin kol yenini çekip ilikledi. Gözlerimi, Dursun Fakih'in parmaklarından çekip alamıyordum. Neden sonra seccade aklıma geldi. Aklıma gelir gelmez de seğirtip serdim yere; sererken katlanmış seccadeden Kadı Bey'in tespihi ve namazlık börkü düşmüştü. Onları da alıp seccadenin yanına koydum. Daha bir şeyler yapmış olmak istiyordum, hiç bir şeyin noksan kalmamasını istiyordum.</p>
<p>Dursun Fakih sarığını sedire koydu, çıplak başına namazlık börkünü giydi, ayaklarına çoraplarını çekti. Bütün bunları yaparken de yarım göz seccadeye bakıyordu; sakalıyla bıyığının saklamasına rağmen dudaklarında bir tuhaf gülümsemenin belirdiğini gördüm. Yanlış bir iş mi yaptım acaba diye düşündüm, seccadeye baktım ben de. Kırışıksız, düzgün sermiştim, gördüğüm kadarıyla bir noksan yoktu. Kadı Bey geldi, bir an tereddüt etti seccadenin başında; bana biraz seccadeye göre ters durmuş gibi göründü ilkin, fakat hemen düzeltti durumunu, seccadenin yönüne uydu. Dudakları kıpırdadı yine; bir süre kıpırdadı. Sonra: «Yönüm kıble, kıblem Kabe Allahüekber!» deyip el bağladı.</p>
<p>Rahatladım.</p>
<p>Leğen ibriği alıp dışarı götüreceğim sırada Güllücük girdi elinde sofra örtüsüyle, yüzü gülüyordu girerken ama benden, namaz kılan Kadı Bey babasına doğru kayınca gözleri, şaşkın, dehşete düşmüş hatta bakakaldı; yüzü de sararmıştı. «Ne yaptın?» dedi farkında olmadan; «Seccadeyi sen mi serdin yoksa?»</p>
<p>Hiçbir şey anlamadığım halde korktum. Büyük bir suç işlemişim gibi çekinerek: «Ben serdim.» dedim; «Niye sordun? Kötü mü ettim yoksa?»</p>
<p>«Yo, hayır, neyse.» dedi Güllücük; sofra örtüsünü yere serdi: «Namaza durmadan önce bir şey dedi mi Kadı Bey babam?» diye sordu; «Seccadeyi ters sermişsin de. Kıble yönü öyle değil bu yöne doğrudur.»</p>
<p>Eliyle, serdiğim seccade doğrultusunun tam tersini gösteriyordu.</p>
<p>Kıpkırmızı oldum. Belimden aşağı soğuk terler döküldü. Ağzımı açamadım bir süre. Neden sonra: «Ne yaptım? Ah ben ne yaptım? Nasıl bakarım yüzüne bundan sonra?» diye söylendim.</p>
<p>«Zarar yok.» deyip avutmak istedi Güllücük beni; «Kadı Bey babam önemsemediğine göre, aldırma abla, telaştandır. Telaşlıydın. Ne var telaş edecek. Ömür dediğin şey. Hadi yemekleri getirelim abla.»</p>
<p>Yemekte, Dursun Fakih utancımı anlamış olmalı ki, ölçülü sözlerle hep benimle meşgul oldu. Seccadeyi, kıbleyi, namazı hiç söz konusu etmedi. Halbuki ben en çok bunların konuşulmasını istiyordum; utancımın daha kızarmasını, suçumun yüzüme vurulmasını, kusurumun bağışlanmasını dilememi bekliyordum. O arada farkına vardım: Dursun Fakih abdest alırken, namaz kılarken, dua ederken nasılsa yemek yerken de öyleydi; yemek mi yiyor, ibadet mi ediyor anlaşılması güçtü ilk bakışta. Az konuşuyordu üstelik.</p>
<p>Güllücük, beni konuşturmak için Kadı Bey'e: «Zöhre ablamın sana anlatacakları varmış.» dedi.</p>
<p>Dursun Fakih: «Yemeğimizi yiyelim kızım.» dedi; «Yemekten sonra, iki işi birden yapıp yorulmasın.»</p>
<p>Yemekten sonra da anlattıklarımı sonuna kadar dinleyip: «Neleri dert edinmişsin kendine Zöhre Kız?» dedi sadece. Ben öfkelenmesini, öfkeden gözlerinin ateş alev yanmasını, ters ters söylenmesini beklemiştim en azından, «İnsanoğlu bu.» dedi sessiz sakin; «Neyi nerede, neden söyleyeceğini bilemezsin ki kızım. Kimi insanın gıdası, başkalarının yaşaması, mutlu olması, yükselmesidir. Kimi insanın gıdası da, yaşayan, mutlu olan, yükselen kimsenin ölümündedir, sürünmesinde yahut yok olmasındadır. Bu böyledir diye oturup dertlenmek mi gerektir? Öfkelenmem neyi değiştirir? Hoş göreceksin; Yaradan'ın cilveleridir bunlar.»</p>
<p>Güçsüzlüğünden böyle konuşuyordu herhal; yaşlandığı için, dedikodulardan korkup yıldığı için de böyle köşesine çekilmiş yılgın konuşabilirdi. Kendimden de sakladığım halde bir yanım Dursun Fakih'e acımağa başlamıştı. Buna karşı bir yandan da gençliğine, geçmiş yıllarına saygı duyuyor, şimdiki yılgınlığını görmemek istiyordum. «Daha önceleri bu Pir Cabbarın Alisinin hesabı görülmüş olsaydı.» dedim;</p>
<p>«Yaşatılmasaydı şimdi bunlar olmazdı!»</p>
<p>«Suçu ortadan kaldırmadan suçluyu yok etmek çare midir kızım?» diye sordu. «Suç olduğu müddetçe suçlu da olacaktır. Ha Ali ha Veli; adı değişir suçlunun sadece. Biri yer biri bakarsa, haklıya hakkını vermez de şirretten korkarsan suç, durmadan suçlu doğurur; sen doğurursun suçluyu, ben doğururum, Güllücük doğurur. İnsanların yüreğine sevgi tohumu ekip yeşertebiliyor musun? Gerisi laftır kızım. Ama insanların yüreğine sevgi tohumunu ekmek de o kadar zor ki. Erken doğan çocuk, kendinden sonra doğanı kıskanır; neden? Yaradan'ın cilvesi işte.» «Fakat Kadı Bey baba.» Farkında olmadan ağzımdan çıkmış; kendiliğimden, benimseye benimseye ilk defa «Kadı Bey baba.» demiştim. Sesim de benimseyerek söylemişti. Elimde olmadan gösterdiğim bu yakınlıktan utanmıştım; kızardı yüzüm fakat devam ettim: «Fakat Kadı Bey baba şimdi önemli olan sensin; senin durumundur.»</p>
<p>Güllücük sevgiyle bakıyordu bana; yüzünden, gözlerinden belliydi.</p>
<p>Dursun Fakih: «Bey varken, Beylik varken hiç kimse önemli değildir.» dedi; «Buna inandın mı sana zor gelen düğüm çözülmüş olur. Amma her şey bir yana ben de bir yana dersen, benden önemli bir şey yoktur bu dünyada dersen düğüme bir düğüm daha atmış olursun. Gün olur sen önemli olursun, gün olur öteki; bu iş, terazinin iki gözü gibidir kızım, terazinin dili dengede durmazsa suç filiz verir, suçlu çiçeklenir. Onun için Beyin, Beyliğin daima önemli bilinmesi gerektir. Hadi bakalım siz odanıza gayri.»</p>
<p>Kaçıyordu Dursun Fakih; iyice inanmıştım buna. Köşesine, yalnızlığına, yılgınlığına kaçıyordu. Korkuyordu. Acımağa başlamıştım.</p>
<p>Fakat yatmadan önce Güllücük: «Bir şey desem gücenmez misin bana Zöhre abla?» dedi.</p>
<p>Ev, iyice sessizliğe gömülmüştü; ıssızdı. Öteki odadan Dursun Fakih'in yalnız ve sessiz ibadetini hissedebilecek kadar ıssızdı ev.</p>
<p>Güllücük'ün sesi, bu uykulu ıssızlıkta ikirciklenmekteydi.</p>
<p>«Sana gücenmem artık Güllücük.» dedim.</p>
<p>«Neden artık dedin Zöhre abla? Eskiden şimdiye değişen bir şey mi oldu? Eskiden? Ben?»</p>
<p>«Söz gelişinden dedim Güllücük sen de ne alınırsın? Olsa olsa eskiden ben yabancıydım şimdi size de eve de kaynaştım.»</p>
<p>Sevindi sesi Güllücük'ün, sevdi: «O dedikodu da Kadı Bey babamın kulağına gelmiş.» dedi; «Hani senin. Dursun Fakih evine dul kadın âlâsıymış, nikahsız oturasıymış. Pir Cabbarın.»</p>
<p>«Allah kahretsin Pir Cabbarın Alisini, ben dul muyum?» diye bağırdım.</p>
<p>Güllücük: «Sus! Duyurma Kadı Bey babama.» deyince budalaca isyanıma güldüm. Pir Cabbarın Alisiyle geçirdiğim üç iğrenç gece geldi aklıma; aynı anda da, o üç geceden beri gizliden gizliye duyduğum kirliliğin, Dursun Fakih'in bu evinde, hele bu sessiz ibadet dolu gecesinde tamamıyla üzerimden akıp gittiğini, arındığımı hissettim. Arınmışhğımı duya duya: «Ne isterler Yarabbim böyle bir adamdan, neden böylelerini seçip bulurlar?» diye mırıldandım; «İyilik mi çiğnenir bu dünyada hep, iyiler mi ezilir?» Güllücük'te ses yoktu.</p>
<p>«Çok üzülmüştür Kadı Bey baban he mi?» diye sordum.</p>
<p>«Senin için üzülmüştü.» dedi; «Duyup da üzülmese bari diyordu. Pir Cabbarın Alisinin niyetlerini anlatman iyi oldu.»</p>
<p>O gece, uyur uyanık geçti sabahaca; uyur uyanık Dursun Fakih'i düşündüm hep. Sabah namazında Güllücük'e, bundan sonra namaz kılmak istediğimi söyledim; tarif etti, bildiklerimi hatırladım. O güne kadar namaz kılmazdım; Dursun Fakih de Güllücük de ağzını açıp tek bir söz bile söylememişti. Namaz kılmağa başlamam en çok Güllücük'ü sevindirdi, Dursun Fakih'in davranışlarında hiç bir değişiklik olmadı. Yalnız bir keresinde Güllücük: «Kadı Bey babam senin için kendiliğinden mi namaza başladı yoksa sen mi zorladın diye sordu bana.» dedi. «Sen ne dedin?» diye sordum. «Hiç, zorladım mı ki seni abla?» «Zorlasaydın kızar mıydı?» «Bilmem, ama soruşundan kızacağını anladım; zorlasam kızardı. Zorlamayı sevmez bilirim.» Gün geçtikçe Dursun Fakih'i daha iyi öğreniyordum. Yılgın, hele hiç korkak olmadığını anladığım zaman ağzım bir karış açık kaldı, şaştım iyiden iyiye.</p>
<p>İznik'in Orhan Bey'e dayanamayıp teslim olduğu günlerdeydi. Aşık Ana'dan Güllücük'e kadar herkeste, tanıdık, bildik bir umut belirmişti; kimi saklamıyor açığa vuruyordu: Artık İznik Kadılığı Dursun Fakih'e verilirdi; İznik Kadılığı Dursun Fakih'ten başkasının hakkı olamazdı. O günlerde Bileyici Baba Yenişehir'de göründü, eve geldi. Dursun Fakih'le baş başa konuştular iki gün, yemeklerini baş başa yediler; biz, Güllücük'le eskisi gibi bu odada yemek yedik. Ne konuştuklarını bilmiyorduk, öğrenmek için can atıyorduk. Dursun Fakih'ten öğrenemeyeceğimizi bildiğimizden bir umudumuz Bileyici Baha'daydı.</p>
<p>Bileyici Baba evden ayrılacağı sırada konuştu. Güllücük'e abdest alacağını söyledi, su istedi.</p>
<p>Güllücük, Bileyici Baha'nın abdest suyunu dökerken ağırdan almış, Bileyici Baba sinirlenmiş: «Dök hay kız, su Allahın suyu esirgeme sana mı düşer!» diye çıkışmış; ardından da: «Hele Kadı Bey baban İznik Kadısı olsun o zaman derim ben sana diyeceğimi.» diye ekleyince Güllücük fırsatı kaçırmamış: «O da nereden çıktı Bileyici Baba; kimin aklına gelir böyle hayırlı iş?» demiş deşmek için. Bileyici Baba: «Orhan Bey'in hay kız, başka kimin aklına gelecek. Sokak sussun, Beylik konuşsun istiyorsa tabi.»</p>
<p>«Eyi hoş da, bakalım Kadı Bey babamın razılığı olur mu?»</p>
<p>«Olur olur, niye olmasın. Bu kendi meselesi değil hem, Beylik söz konusu. Olmazsa siz razı edersiniz.»</p>
<p>Bu konuşmayı bana anlatırken çocuklaşmış gülüyordu Güllücük: «Baktı ki ağzından laf almaktayım susuverdi Bileyici Baba abla, kilitledi ağzını sımsıkı. Gözlerini devire devire baktı, sonunda başını öfkeli bir halde sallayıp; «Şeytan! Ağzımdan laf aldın şeytan!» deyip çıktı gitti eğrile büğrüle. Şimdi bu gidişle İznik'e varıp Orhan Bey'i bulur mu dersin?» diye sordu.</p>
<p>«Varıp bulur.» dedim.</p>
<p>«Orhan Bey'in katma çıkabilir mi?»</p>
<p>«Çıkar, ne var çıkmayacak?»</p>
<p>«Bana çıkamaz gibi geliyor da. Çıksa da Orhan Bey'e pek dinletemez sözünü.» Umutsuzlaşmıştı Güllücük; aslında ben de pek umutlu değildim ama yine de cesaretlendirmek için: «Dinletir dinletir.» dedim; «Bileyici Baba her zaman sözünü dinletir.»</p>
<p>«Eskidendi o abla, şimdi Orhan Bey'in yanında yeniler var; adı hiç duyulmamışlar, yeni duyulanlar. Hem Bileyici Baba için de az biraz meczup diyorlar; aklını Allah'a vermiş.» «Daha iyi ya; aklını Allah'a vermişlerin sözü daha çok dinlenir.»</p>
<p>«Sanmam ki sanmam; Orhan Bey akıllıymış; aklı bu dünyadakilere kulak verirmiş.» Güllücük'ü ferahlatacak bir söz bulamadım.</p>
<p>Bileyici Baha'dan da Orhan Bey'den de ses seda çıkmadı bir daha. Bekleyenler boşuna beklediler. Derken, bir haber çalkalandı bütün Yenişehir'de; davul çalınıp her bir yana Orhan Bey'in bir buyruğu duyuruldu: «Bundan böyle, isteyen, gerek İznik'te gerek yeni alınan başka şehirlerde kocası savaşta ölmüş yerli dul kadınlarla evlenebilir, evlenmelidir, evlenmeleri Orhan Bey buyruğudur. Duyduk duymadık denilmesin!» diye çığırıldı. Eskiden de bu böyleydi ama herhal İznik'te yerli kadınlardan çoğu dul kaldığından bir Orhan Bey buyruğuyla iş yaygınlaşıyordu. Buyruk üzerine bir yarıştır başladı. Ortalıkta bir acayiplik. Türkmen kadınlarının ağızları açıldı, kapanmak bilmedi: «Amanin neyimiş, bu tekfurlu dul karılar ne mene sinek otuymuş da erkek milletini böyle çekiyormuş bre!» «Bizden hiç dul kadın mı kalmamış ortada?» «Dil bilmez, diş bilmez kadın daha mı makbulmüş, hay Allah!» diyen diyene, daha ileri gidip Orhan Bey'e verip veriştiren verip veriştireneydi. İş geldi çattı, Dursun Fakih'e dayandı. Yenişehirli Türkmen kadınlarından bir bölüğü toplanıp Kadı Bey'e çıkmak; «Bu işin bir duru durağı yok mu? Dörde kadar yolu var diyen Orhan Bey'in buyruğunu fırsat bilir Kadı Bey sen ne dersin bu işe? Konuş, sesini duyalım Kadı Bey'sin bir bildiğin vardır herhal.» gibilerden sormağı düşünmekteyken laf küpü kendiliğinden patladı. Dursun Fakih, Kadılık Evindeyken yerli tekfur kadınlarından güzelcene, eline yüzüne bakılır cinsten gencecikçe bir dul Kadı Bey'e çıktı: «Şekvacıyım!» dedi; «Orhan Bey'in buyruğu buyruk, pekey! Amma Kadı Bey hak mıdır hukuk mudur ki sizden olmayan dul kalmış kadın tutsak sayılsın, yani Kadı Bey, dilim doğru düzgün söz edemiyorsa sen anlayıver; her isteyene dul kadın pekey deyip varacak mı? Ben isterim tek kadın olmak; ben isterim koca otursun işinde, savaşa gidip ölmesin. Ben isterim dinimden dönmemek, pekey bana soran olmayacak mı? Gel bana diyene gidecek miyim? Mal pazarında sahipsiz malı da böyle alıp giderler. Ya ben mal olmak ister miyim?» Dursun Fakih eli sakalında dinlemiş, düşünmüş, tekfurlu yerli dul kadının sözünü kesmemiş hiç, sonunda: «Bitti mi?» demiş. Tekfurlu yerli dul kadın, konuşmasının ya hızında ya boşalmasından şaşıp bakmış: «Ney?» demiş; «Ne bitti mi?» «Söyleyeceklerin.»</p>
<p>«Bitmedi, bitmedi de, korkarım. Her şey söylenmez. Söylenirse suç olur.» Korkma, Kadılık Evidir burası, söylenen söz suç sayılmaz. Burda söylenmeyen suç sayılır.» «Nasıl iş o?»</p>
<p>«Sen söyle söyleyeceğini.»</p>
<p>Tekfurlu yerli dul kadın kalakalmış bir süre; «Bu kadar.» demiş; «Diyeceğimi dedim. Cevap şendedir Kadı Bey.»</p>
<p>Dursun Fakih elini sakalından almadan bir daha sormuş kısadan: «Bu senin şekvan mıdır yoksa senin gibi olan bütün yerli dul kadınların adına mıdır?» «Ben beni bilirim.» demiş yerli dul kadın.</p>
<p>«Öyleyse iş kolaylaştı.» demiş Dursun Fakih de sakalını bırakıp: «Bey buyruğu herkes içindir, umum düşünülerek buyrulmuştur; isteyene değil, karşılıklı isteyene izin vermiştir. Rızasız evlenmek zorlama olur; Bey de olsa kimse kimseyi zorlayamaz, gönlün ferah olsun. Yaradan'ın verdiği hakkı Bey alamaz, var git rahat otur evinde.» «Kadı sözü mü üstündür sizde Bey sözü mü?»</p>
<p>«Yerini şaşırmamak gerektir; birbirine karıştırılmamalıdır.»</p>
<p>«Ben bunu ayırt edemem; ben ayırt etsem bana musallat olan herif anlamaz. Kağıt ver elime; yaz da ver.»</p>
<p>Dursun Fakih ikirciklenmemiş bile; yazıcısına da yazdırmamış. Almış eline diviti yazmış Kadılık yargısını. Yerli dul kadına verirken de: «Bu yargı senin durumuna göredir unutma.» demiş; «Her yerli dul kadın için değildir. Durumu seninkine uysun uymasın elindeki kağıda bakıp başkaları da bundan yararlanamaz.» Yargıyı alıp daha Kadılık Evinden çıkar çıkmaz kadın, Yenişehir'de duymayan kalmadı. Türkmen kadınları seslerini kestiler ama bir tuhaf kestiler; sanki sevinmemişlerdi. Aşık Ana'yı öfkelendirecek kadar ölü bir sessizlik hissediliyordu; derken bu ölü sessizlik fısıldaştı, Dursun Fakih'in kötülenmesine konuştu: «Dursun Fakih sapıtmış; Bey buyruğuna karşı gelmiş, yaşlandı artık, iyice yaşlandı; bunadı da. Köşesine çekilmelidir. Bir Türkmen yiğidi, bir yerli artığı dul karıya tenezzül edecek de artık karı, istemem, Kadı Bey'den fermanım var diyecek, he mi? Vah ki vah Dursun Fakih'in halına vah!»</p>
<p>Güllücük üzüntüsünden göz açamıyordu. Aşık Ana dişsiz, buruşuk ağzından kara dumanlar püskürüyordu: «Ula bu Türkmen karılarına yaranılır mı Dursun Fakih. Ula bunlar kancığın dik âlâsıdır sopa başlarından eksik olmamalı yumruk sırtlarından kalkmamalıdır, gözü çıkmıyasıca Kadı Bey! Sana mı kaldı bu karı milletinin hakkını düşünmek hay soyha. Çek beratı, yaz fermanı dört değil dokuz karı alınmalıdır hemi de sekizi birden sonuncusuna köledir de. De bre kardaş ki bu Türkmen karılarının dili pısa. Başkaca yaranılmaz bunlara. Aha işte; dün ne diye yanıp yakılıyorlardı bu gün ne diye ağu döküyorlar baksana!»</p>
<p>Dursun Fakih ilk gördüğüm Dursun Fakih'ti. Hafif, duada, cami içi. Hatta daha hafif, daha duada, daha cami içi.</p>
<p>Derken bir burma bıyık, kafası hepten kazınmış, dediklerine göre kara sürme gözlü bir dağ yarması çıktı ortaya. Gelip Kadılık Evine dikildi. Bir gün dikildi, iki gün dikildi, üç gün dikildi. Hep aynı şeyleri söyledi: «Sen nasıl olur da sen Kadı Bey, bir yerli dul kadının eline ferman verirsin benim gönlüme karşı çıkarsın; Bey buyruğunu hiçe sayarsın?»</p>
<p>Dursun Fakih'e başvurup eline yargı kağıdı alan yerli dula musallat olan adammış; dağ yarması karanlığında çıkarmış sesi.</p>
<p>Kadı Bey'in cevabı da hep aynı oldu, değişmedi: «Senin gönlün seni ilgilendirir.» «Benim gönlüm o kadına düşmüştür Kadı Bey! Orhan Bey'in buyruğu da bu yoldadır.» «Sen evli misin?»</p>
<p>«Evliyim; hem de iki karı kocasıyım.»</p>
<p>«Maşallah! Çocuk?»</p>
<p>«Her birinden üçer tane, ne sandın?»</p>
<p>«Geçimin?»</p>
<p>«Hadlerine mi düşmüş? Hele bir geçinmesinler de görelim.»</p>
<p>«Yaa. Onu sormadım ya neyse sen açtın. Geçinemezlerse ne yaparsın?» «Kötek!</p>
<p>Bilirler bunu.»</p>
<p>«Kötek de Bey buyruğu mudur?»</p>
<p>Dağ yarması boş bulundu: «Yooo!»</p>
<p>«Öyleyse Beyin buyurmadığı işi yapmak da suçtur. Ben geçim derken, yeme içme işini sordum.»</p>
<p>«Haa, o mu? Kolay o. Evde kaynayan kazan ona da yeter.»</p>
<p>«Çocukları olur da ayrı ev isterse, ötekiler de ona bakıp onlar da isterse, o zaman?» «Niye, suyu mu çıkmış evimin? Üçüne de yeter dördüne de.» «Sen ahıra mal doldurmak istersin.»</p>
<p>«Say ki öyle, sana ne! Bey buyurmuş mu? Orhan Bey'in sözü geçer bu ülkede.» «Orhan Bey'in sözü ülkede geçer; herkesin gönlü kendine buyruktur; keyfin istedi diye önüne gelen gönül kapısını açıp giremezsin, rızasız lokma yiyemezsin. Bey buyruğu oraya kadardır böyle biline. Ötesine gittin mi seni bağlarım.» Bağladı da.</p>
<p>Dağ yarmasının gümbürtüsü, direnmek istemesi işe yaramadı. Yenişehir halkı, Türkmen'i olsun, yerlisi olsun bekleyip seyretti. Az sonra yine fısıltılar yayıldı Yenişehir'e: «Kadı Bey bunadı, bunadı, bunadı. Bir yerli karı için canım Orhan Bey'in buyruğu da iki paralık edilmez ki. Hem kendi evine baksın bi yol; almış ay parçası gibi dulu damına, nikah da yok üstelik. Sonra da ele güne fetva ver oh ki oh!» Güllücük kahrından ölecekti nerdeyse.</p>
<p>Benim ağzımı bıçak açmıyordu.</p>
<p>Aşık Ana'nın dumanı tepesinden tütüyordu: «Hele bakın şu Türkmen kancıklarına neyi doladılar dillerine şimdi de. Ula siz kim Dursun Fakih kim? Sümkürdüğü sümüğü olamazsınız, eteği kirli karılar. Bak şimdi de seni doladılar dillerine kız Zöhre. Aldırma ha, sakın aldırma. Kadı Bey'e de söyledim; ne demişler; it ürer kervan yürür. Kız bu yaşta Dursun Fakih gözüme bir daha girdi aşkolsun. Orhan Bey'den bir gözcü gelesiymiş sözüm ona senin de duymuşluğun var mı? Neyin nesi dersin? Sakın ola ki Dursun Fakih'e bir zararı dokunmaya ha? Geçtim İznik Kadılığından Yenişehir de elden gitmesin sakın!»</p>
<p>Benden medet umuyordu Aşık Ana: «Bilemem ki Ana.» dedim zar zor; «Nasıl bir adammış?»</p>
<p>«Gençten biri diyorlar..»</p>
<p>Umutsuz: «Gençte biriyse...» dedim; «Gençten biriyse?» diye tekrarladım.</p>
<p>Güllücük umutsuzluğumu anladı: «Kırk kırk beş diyorlar Ana pek genç sayılmaz.» dedi. Aşık Ana: «Otuzunda çelik çomak oynarlardı bizim zamanımızda hay kız.» dedi; «Ellisine gelmeden söz sahibi olunmazdı. Kırk beşi bile genç saymadığınızdan bak ne hallara düştük. Ortalık çoluk çocuğun elinde kaldı. Zöhre doğru düşünür.» «Bir şeyler yapmamız gerek Aşık Ana.» dedim; «Gerek ya, ne yapmalıyız bilemiyorum.» «Siz bana bırakın bakalım.» dedi Aşık Ana dişsizliğinde; «Dam dam dolaşıp bir görüneyim. İşe yaramaz yaramasına ya, kim bilir. Çeldiğimiz olur belki.» Aşık Ana'nın dam dam dolaşması sürerken bir gün Kapı Altından bir adam geldi. İçerdeki dağ yarması herifin beni görmek istediğini söyledi. Şaştım. Gitmedim. Sonra bir daha geldi; yine geldi. Neyin nesi olduğunu Kadı Bey'den soracağım sırada akşam ekmeğini yiyorduk: «Zöhre kızım.» dedi Dursun Fakih; «Biri seni görmek istemiş. Neden gitmedin?»</p>
<p>«Öyle birine gitmem.» dilimin ucuna gelen kötü kelimeleri tutmakta zorluk çektim. «Ne ayrıcalığı var ki?»</p>
<p>«Kapı Altında. Tutuklu.»</p>
<p>«Eyi ya işte kızım. Bir yoksul bir şey istese senden, hayır diyebilir misin?» Benden önce Güllücük konuştu: «Bir yoksulla bir tutuklu bir olur mu Kadı Bey baba? Üstelik bu tutuklu edepsizin biri.»</p>
<p>«Edepsizliğini nasıl ölçtün? Nerden anladın kızım?»</p>
<p>«Sana karşı gelmesi, bir Kadıya karşı nasıl dik konuşmadır o. Edepsizliğinden işte.» «Eyi. Öyle diyelim. Bir adam başka türlü konuşmasını bilmiyorsa, derdini bildiği dille anlatıyorsa ne denir? Adamın gücü ona yetiyor, senin benim gibi konuşabilse senin benim gibi düşünür. Kapı Altına atılmaz o zaman da. Kapı Altına atılanlar da yoksuldur. Sana bana serbest olan ona yasaklanmıştır, onun için noksanlaşmıştır. Yoksuldan daha yoksuldur. Bu yüzden istediği, akla uygunsa yerine getirilmelidir.» Bana döndü. Bakışları hiçbir zaman bu kadar yüreğinin aynası olmamıştı, gün vurmuş su salınmasında kaydı bana doğru: «Seni istemiş, belki bir diyeceği vardır. Bana çekinip söyleyemeyeceğini söyler belki; pişmancahk getirmiştir seninle duyurur pişmancahğını bakarsın. Sevaptır.»</p>
<p>Gitmemezlik edemedim artık. Keşke gitmeseydim. Keşke Kadı Bey'i dinlemeseydim, bana öyle gün vurmuş su salınmasında bakmasaydı gözleri. Kapı Altındaki dağ yarması adam benimle usul usul konuştu; herkesten saklı benden başkasına duyurmaktan korkarak. Halbuki bir ben bir de o vardı hücrede; kapı açıktı; Kapı Altı Çavuşu dış kapıda bekliyordu, uzaktı. Dağ yarması adamın gizli saklı konuşması gereksizdi. Öyle ki ilk sözlerini pek duyamadım. Az biraz hoyrat, daha çok isteksiz: «Ne söyleyeceksen dızdızından söylemeyi bırak da doğru dürüst konuş.» dedim yüksek sesle; «Buraya Kadı Bey buyurdu diye geldim.» «Haber saldım. Gelmeyince. Kadıdan ben istedim.» dedi.</p>
<p>«Anladık, pekey. Ne diyorsan de bekletme!»</p>
<p>«Bu Kadı budalanın biri. Seni eliyle yolladı.» dedi; «Belki de kendini beğenmişin biri.» «Ağzını topla!» diye bağırdım nasıl olduysam. Sapır sapır titriyordum.</p>
<p>Dış kapıda bekleyen Kapı Altı Çavuşu koştu geldi bağırtıma. «Ne var bacı? Bir şey mi yaptı soysuz?» diye sorup adamın üstüne doğru yürüdü. Durdurdum. «Dur hele kardaş. Şimdilik dur hele.» derken o dağ yarması herif de geri geri çekiliyordu. Köşelere sinen korkak bir sokak kedisine benzettim. «Sen yerinde bekle yine.» dedim çavuşa, gönderdim. Dağ yarması adam, bir hayli çekinmiş: «Bizdendir, dedilerdi; ben de inanıp bizdendir sandıydım seni.» dedi.</p>
<p>Gözüm döndü birden. Pir Cabbarın Alisinin suratı dönen gözümde kararıp aydınlandı; bu dağ yarması herifi tanımağa çalıştım, çıkaramadım: «Pir Cabbar'dan mısın sen?» Herif sırıtmağa çalıştı: «He ya!» dedi; «Şükür tanıdın bacı. Dara düşersen Zöhre'yi bul dedilerdi. Derdine çare olur dedilerdi. Beni çıkar burdan. Çıkarmazsan işler yarım kahr sonra. Pir Cebbar...» «Boyu devrilsin mel’unun! Sen de yerin dibine bat. Kendi koktuğunuz yetmiyor dünyayı da kokutmak istiyorsunuz. Ama eliniz yetmeyecek.</p>
<p>Tanrı verecek cezanızı Tanrı!» Konuştukça öfkem kabarıyordu; öfkem kabardıkça dilim ağzıma sığmaz oluyordu. Dağ yarması herif gözümde uyuz kedilere dönmüştü hemi de yağmurda ıslanmış cinsinden uyuz kediler gibi hücrenin köşesine köşesine sığınıyordu: «Hepiniz yok olun inşallah, diliniz kurusun! Sizi dinlemek bile haramdır!» O öfke kabarmasında çıkıp gittim. Çavuşun yanından geçerken: «Kilit üstüne kilit vurun bu herifin; Kadı Bey Babam az bile yapmış yerin dibine atmalıydı!» diyerek kalan öfkemi de döktüm. Yukarı çıkıp Kadı Bey'e de söyleyecek sözlerim vardı: «Nedir bu şendeki yumuşaklık Baba; nedir bu hoşgörüsün adam mı sandın bunları bu hayvanları?» demek için dayanılmaz bir titreme duyuyordum kanımda ama yapamadım; cesaretim merdivenin alt basamağına kadar sürdü, orada kuruyuverdi. Doğrulayıp Aşık Ana'nın evine vardım. Kapı duvar, ses yok. Döğdüm döğdüm açan olmadı. Öfkem de yavaş yavaş duruluyordu. Belki bizim evdedir diye düşündüm. Zaten komşu evlerden kapılar açılmış yemenili, yarı yaşmaklı, kimi saçılı Türkmen karılarının başları uzanmış bana bir acayip bakmaktaydılar. Eve döndüm.</p>
<p>Güllücük durgunca karşıladı beni; bana öyle geldi sandım. Eyice bakınca, durguncahğını ayan beyan gördüm: «Neyin var senin?» diye sordum. Kaçamak cevap verdi: «Hiç...» «Ne hiçi kız? Sen kendinde değilsin.» «Olur mu öyle şey abla. Kendimde olmasam...» «Kendinde olmasan sorardın hemen. Nereye gittiğimi biliyorsun.» Gözleri menevişliydi Güllücük'ün. Bana bakıyordu ama beni dinlemiyordu. Yüzü esrik bir buğulanmada uçuyordu. Sanki başına bir şey çarpmıştı. İri bir kütük aniden düşmüş, sersemletmişti başka türlüsü gelmedi aklıma; «Kim çağırdı beni biliyorsun da neden çağırmış diye sormuyorsun?» dedim.</p>
<p>Uyku uyanmasında sorup: «Neden çağırmış?» diye tekrarladı sesimi.</p>
<p>«Hiç!» dedim üstümü değişip evliklerimi giyerken. Üstümden çıkardıklarımı katlayıp sandığa koyarken de göz ucundan Güllücük'ü kolluyordum. Gözleri penceredeydi; bedeni pencereye doğru gitmek istiyordu. Yüzü hep hayaldeydi düşteydi. Sandıkta oyalanıyor görünüp, başımı çevirmeden: «Kötü bir şey olmadı ya?» diye sordum; «Ben yokken?» Aklı odanın dışında: «Olmadı.» dedi. «Aşık Ana'ya uğradım, evde yoktu.» «Buraya da gelmedi.» dedi. «Aşık Ana'yı mı bekliyordun?» «Hıı.» dedi. Sonra silkindi; «Yok canım.» dedi; «Aşık Ana'yı neden bekleyim. Biri geldi de.» «Nasıl biri? Kadın mı?» «Yoo. Erkek. Seni sordu.»</p>
<p>«Hay Allah. Kız adamı çatlatmasana.»</p>
<p>«Aman abla sen de. Üstüme varacak zamanı buldun ki.»</p>
<p>Bunalmıştı gerçekten. Başı sersemlemiş bir kızın bunalmasını eyi bilirim. Kuşkulandım ama kuşkum kötüsünden değildi; aksine kuşça pırpırlanmış, sevinmecesine bir kuşku gönül kökümde depreşiverdi. Yaklaşıp omuzlarını tuttum; benden kaçırmak istediği gözlerini kaçırmamağa çalıştım. Menevişlenmişti hemi de nasıl bir menevişlenme bahar sabahlarının çiçeklere serilişi bunun yanında hiç kalırdı. Ürkütmemeğe gayret ederek: «Adı neymiş bu yiğidin?» diye sordum.</p>
<p>«Yiğit?» dedi; çözülmedi birden; «Nereden çıkardın yiğitliğini?» diye düş seslerinde kaçmak istedi.</p>
<p>«Sözgelimi ağzımdan çıktı.» dedim; «Her kimse. Adı neymiş?» «Söylemedi.» dedi.</p>
<p>«Nereye gitti? Gittiği yeri de mi söylemedi?»</p>
<p>«Söylemedi.»</p>
<p>«Gelecek öyleyse.»</p>
<p>Gözleri dalgalandı: «Gelecekmiş.» dedi doya doya.</p>
<p>Eyice anladım; sersemlememişti sadece, Güllücük çarpılmıştı; ağustos güneşinde gün çarpmış çelimsiz kızların baş dönmesinde serinlik aranıyordu: «Hele bir tarif et şunu Güllücük meraklandım.» dedim. Gerçekten de meraklanmıştım. Uslu mazlum hep edepli ama aklı başında bilip alıştığım Güllücük'ü bir görünüşüyle böyle cin çarpmışa döndüren kişiyi bir an önce öğrenmek için yarı ömrümü verecek gibiydim.</p>
<p>Güllücük tarif edecek yerde: «Sen gittikten az sonra...» dedi; «Az sonra geldi.» «Epeydir böylesin sen öyleyse?» deyiverdim; ağzımdan çıktı birden önleyemedim. Güllücük'ün gözlerindeki menevişlenme, yüzündeki düş paramparça kırıldı, utandı, saklandı: «Nasılım ki?» dedi demedi omuzlarını ellerimden çekip kendini sedire dar attı. Uğundu orda biraz, sesi çıkmadı ama omuz başlarının hafif hafif sarsılışından anladım ki ağlıyor. Üstüne gitmedim; bekledim. Az sonra: «Ayıp işledim, ayıp işledim ah ayıp işledim ben.» demeğe başladı. O zaman yanına vardım. Saçlarını okşadım. «Ben senin ablanım Güllücük.» dedim; «Sen de beni abla biliyorsan öyle bilmen</p>
<p>sevindirir beni.»</p>
<p>Başını kaldırıp bakmadı: «Bilmem mi?» dedi; «Senden başka yakınım mı var? Kadı Bey Babam? Baba işte.»</p>
<p>«Öyleyse? Güllücük öyleyse?» dedim; «Ablan, ayıp işlemedin diyor sana. Daha ne olduğunu bile kestiremedim amma her neyse aklındaki ayıp değil. Aksine daha çok sevdim seni; şimdi daha çok sevdim. Böyle olmasaydı bu kızın bir noksanlığı var derdim. Böyle düşündüğüm de olduydu.» «Sahi mi?»</p>
<p>Başını kaldırıp bakmıştı; yine saklanıyordu ama inanmak istiyordu; inanmak isteyerek bakıyordu. «Ben sana yalan söylemedim hiç.» Eskisinden daha hoş menevişlenen gözleri güldü; düşlü yüzü pembede çiçeklendi: «Söylemedim.» dedi. «Öyleyse tarif et şu yiğidi bakalım.» «Karayağız...» dedi; kapalıydı sesi önceleri;</p>
<p>«İnce dalan...» derken açıldı; ondan sonra kapanmak bilmedi; yedi veren güller misali kat kat yapraklandı: «Bıyıkları yeni doğmuş ay biçimiydi abla; kurt gözünde bakıyor sandım ilk görüşümde, ama gülen bir kurt gözü, gece siyahındaydı.</p>
<p>Üstünde yaylanmış bir çift kaş kırlangıç kuşunun kanadında. Börkünün sağ yanında bir çimdik perçem düşmüştü yanağına, alnı terlemişti ince, ince, ince abla...» «Kız senin soyun ozan soyu mudur bu tarifler Kadı Beyden öğrenilmiş olamaz yoksa deli kız!» Kabuğuna çekildi hemen: «Dedim işte, ayıp iş bu benimkisi, ayıplayıverdin.» «Ah bilsen Güllücük, ah bir bilebilsen içimden geçenleri, ayıplamak mı? Şimdi nerde olduğunu bilsem şu yiğidin yerini, kuş olur uçar kanadımda getirirdim sana hay kız. Dua edelim de çabuk gelsin. Gelecek he mi, geleceğim dedi mi? Duydun mu eyice?» «Geleceğim dedi.»</p>
<p>«Dediyse gelir.»</p>
<p>«Kim olduğunu tanıyabildin mi?»</p>
<p>«Bilmem ki, tanırım tanımasına da, senin gözünle görmemişimdir ki. Ondan çıkaramam. Benim tanıdığım benim gözümledir, kupkurudur.»</p>
<p>«Sen hiç böyle benim gibi birini gördün mü? Sorsalardı tarif eder miydin?» Sustum.</p>
<p>En zor soruyu sormuştu hayın kız.</p>
<p>Kalktım cevap veremeden. Ama derinden bir iç çektim nedense: «Ben Aşık Ana'ya bir daha gideyim bakayım.» dedim.</p>
<p>Fırladı deli gibi sedirden: «Aman gitme.» deyip elime sarıldı; yalvarmak bakıyordu: «Beni böyle koma. Yalnız kalırsam beynim burkulur. Sen gelinceye kadar ne yapacağımı bilemedim zaten.»</p>
<p>Pir Cabbarın Alisinin ardına düşerken ben de böyle miydim acaba diye düşünüyordum. Benim dışımda o zamanlar beni bir gören, böyle Güllücük'ü gördüğüm gibi mi görüyordu ki? Güllücük'ün sonunun da benim sonuma dönmemesi için dua ettim içimden; «Yazgısı karaysa ak yazgılara çevir görklü güzel Tanrım!» «Niye daldın abla? Ne düşündün?» Dalmam, düşünmem Güllücük'ü üzmekten başka bir işe yaramayacaktı. «Akşama gelir bu senin yiğit hay kız neden düşünmezsin de lafa verirsin kendini?» deyip hayladım, canlanmış göründüm. «Eyi. Akşama gelirse yani?» dedi safça, gözlerini açmış bekleyerek.</p>
<p>«Yemek? Yemek çıkarmayacak mısın soyha? Yemek bekler yiğit dediğin.» «Niye beklesin abla, seni görmeğe gelmiş. Görür, diyeceğini der, gider.» «Sen öyle san. Seni gördü he mi? Yüzüne baktı ya.»</p>
<p>«Gördü görmesine, yüzüme belki bakmıştır. Ne bilirim.»</p>
<p>«Bakmıştır. Kim bilir nasıl dört dönüyordur o da şimdi. Akşamı nasıl bekliyordur.» «Sahi mi?»</p>
<p>Topladı kendini: «Sanmam. Beni avutmak için dedin.»</p>
<p>«Pekey sen öyle belle. Ama fırla da akşama yiyecek hazırlayalım.»</p>
<p>«Tavuğu keselim!» deyiverdi düşünmeden.</p>
<p>Kıramadım, gücüm yetmedi. «Belki tavuk eti sevmez.» dedim. İki üç tavuğun birini kesmek, arada bir el altında hazır bulduğumuz yumurtalardan ederdi bizi. Güllücük düşünemiyordu. «Başka ne var ki?» diye dertli dertli dolanmağa başladı. Geldim geleli ilk defa yoksulluğumuzdan yakındığını duyuyordum: «Bilmeyen de Kadı Beyin evini ambar sanır gel işte, konuğa çıkaracak şey bulamıyorum.»</p>
<p>«Haydi dertlenmeyi bırak.» dedim; «Küpte birkaç yumurta olacaktı, güzel bir kaygana yaparsın.»</p>
<p>«Dur aklıma geldi abla. Aşık Ana bu sabah bir tas yoğurt gönderdiydi; çılbıra ne dersin?»</p>
<p>«Aman ne iyi. Zor da değil hem. Hadi öyleyse tekne başına hamur yoğurmağa, güzel bir börek...»</p>
<p>Lafı ağzımda kodu: «Neli yapacaksın ki, bir avuç keçi peyniriyle yarım tas çiğlemeden başka nesne yok.»</p>
<p>«Olsun.» dedim; «Bahçede maydanoz var. İki de yumurta kırar zengin böreğine benzetirim ben, düşünme onun orasını. Yoğurdun yarısını da ayrana çalkadık mı, hadi bakalım dola beline eteklerini gelin hanım.»</p>
<p>«Aman abla sen de; eğlenmenin yeri mi?» dedi ama Gelin hanım lafından da bir coşmadığı kaldı.</p>
<p>Akşamı böyle ettik. Güllücük daldı daldı ayıldı; akşama doğru da bir bayılmadığı kaldı; eli ayağına karıştı eyiden eyiye. Kulağının kapıda olduğu belliydi.</p>
<p>Beni sorup arayan, Kadı Bey'le birlikte geldi; görür görmez tanıdım: Sülemiş'ti.</p>
<p>Sülemiş'in Sülemiş olduğunu tanımasaydım yahut bir başkası olsaydı Güllücük'ün tarifinden tanımamın mümkünü olmazdı. Sülemiş kara yağız değil, kara sarıydı bir kere; yiğitliğine yiğit görünüşündeydi ama kavruktu. Ne var ki benim gözüm Güllücük'ün gözü değildi.</p>
<p>Bütün çabama rağmen, Güllücük'ü razı edemediğimden daha çok, yemeği erkekler ayrı biz ayrı yedik. Güllücük utanmasa, korkmasa, razı olsa da hay hay deseydi Kadı Bey'e ben ısrar eder he dedirtirdim. Hay hay demedi hayın Güllücük, demedi ama çıra gibi yandı oturduğu yerde içinden; ne yedi nasıl yedi sorsalar cevap veremezdi. Yemekten sonra beni çağırdılar. Güllücük'ün bulaşıkları çalkalarken muhakkak aklı bende kalmıştır.</p>
<p>İçeri girdiğimde Dursun Fakih doğrudan: «Hele kızım bizden saklamışsın seni getiren Sülemiş yiğit imiş ya.» dedi. Gayri gücenik söyledi gayri sevinmiş söyledi ayırt edemedim. Ben, her şeyi anlatmıştım da Konya'dan Balıkesir'e getirenin Sülemiş olduğunu söylememiştim. Gizlim saklım olduğunu sanmasın diye açıklamak zorunda kaldım: «Konya'dan Balıkesir'e getirdiydi de Kadı Bey Baba.» dedim; «Balıkesir'den buraya kendim gelince hani. Üstünde durmamışım demek.» «Seni görmek için gelmiş buraya.»</p>
<p>Sülemiş: «Senin elini öpmek için geldik aslında Kadı Bey.» dedi; «Yolumuz düşünce geçemedik. Bacıyı da duyduk.»</p>
<p>Ben Sülemiş'i Güllücük'ün gözüyle görmeğe çalışıyordum. Yüzünde, gözlerinde, bir kaş oynatışında bir mana var mıdır diye bakıyordum. «Hoş gelmişsin Sülemiş kardaş.» dedim bir yandan da; «Hoşsundur inşallah, yaramaz bir haberin yoktur, epey oldu görmeyeli.»</p>
<p>«Nasipse görüşürüz dediydim Bacı.» dedi edeplice; «Nasipmiş. Bize gelince, şu sıra, bizim gibi olan herkes gibiyiz. Ayrıcalığımız yok, bir yaramazlığımız da olmadı. Ne var ki dur yok durak yok. Dolaşmaktayız senin anlayacağın.»</p>
<p>Dursun Fakih: «Eh hele ben namaza durayım sen de sor soracağını Zöhre'ye. Kızım sen zahmet etme Güllücük leğen ibrik işini halleder.» deyip kalktı; benim davranmamı önledi.</p>
<p>Sülemiş'i değişmiş görmemiştim ama eskisi gibi de değildi pek. Neye yoracağımı bilemediğim bir durgunluğu vardı. Yorgunluktan da olabilirdi, Güllücük gibi düşsü bir düşünceden de olabilirdi. Deşmek istedim; o bana sormadan ben ona sordum: «Güllücük'ü ilkin mi gördün?»</p>
<p>Hiç ikirciklenmedi; hatta böyle bir soruyu beklemiş gibi cevap verdi: «Bir kere daha görmüştüm.»</p>
<p>Yüreğim tıp dedi: «Ne zaman?»</p>
<p>Kara sarı yüzünden bir kızarıklık gelip geçti: «Beş altı yıl oldu.» dedi.</p>
<p>«O seni görmemiş demek ki?» diye sordum hemen; gözlerim, Sülemiş'in yüzünü yakalamış, bırakmıyordu. Sülemiş, gözlerini çevirip bana bakıp bakmamakta kararsız kaldı bir an. Dayanamadı, baktı. Gözlerinin derininde, hızlı hızlı soluyan bir umutsuz tay gördüm; konuştu: «Beni mi konuştunuz ki?» Eğdi gözlerini önüne hemen. Öğreneceğimi öğrenmiştim, daha çoğunu istiyordum herhal; fakat yanlışım vardır, Güllücük'e yazık olmasın diye geri çektim sözlerimi: «Yoo. Yani şey. Hani gelip sorduğunda, adını da bırakmamışsın tabi, ne bilsin kız. Kimdi gelen dediğimde bilemedi. Onun için, o zaman seni görmemiş diye düşündüm. Görseydi, unutamazdı seni.»</p>
<p>Omuzlarında hafif bir kubarma oldu sözlerimi duyunca. Erkek milletinin huyu bu, övüldü mü kubarıyor, horozdan beter. Beğenişimin devam etmesini istedi herhal: «Sen benim bacım sayılırsın artık, bacım olduğundan böyle konuşuyorsun. Beş altı yıl önce Güllücük gibi biri benim gibi bir kavruk herifi görse bile unutur yoksa. Unutmaz mı?»</p>
<p>«Sen Güllücük'ü bilmiyorsun.» dedim; «Seni görseydi unutmazdı. İnan bana.»</p>
<p>O zaman rahatladı: «Görmedi herhal.» dedi; «Göremezdi zaten. Bir Hıdırellez günüydü. Millet Hıdırelleze çıkmış gülüp oynuyordu. Bir su kıyısının yanından geçerken bir başına oturduğunu gördüm. Yüzü durgun suya vurmuştu. Ayıp ama söyleyim sana, kınama beni sakın. Bir yere gizlenip seyrettim. Hiçbir oyuna katılmadı. Az sonra Aşık Ana'nın sesini duydum: «Güllücük.» diye çağırıyordu. Konuşmalarından da Dursun Fakih'in evlatlığı olduğunu anladım. Beni görmediler.»</p>
<p>«Desene sen buraya Güllücük'ü görmeye geldin aslında?»</p>
<p>Kıpkırmızı kesildi; kısa sürdü; sakladı: «Yok.» dedi; «Seni duydum. Pir Cabbarın Alisi ardından adamlarını salmış. Burda, Yenişehir'deler. Güvencen yoksa alıp Kumral Dede Konağına götüreyim diye düşündüm. Hani Konya'dan kaldırıp getiren benim. Bir bakıma kandırdım sayılır. Başına bir iş getirirlerse...»</p>
<p>«Şimdiye kadar bir iki adamları göründü; güçleri yetmez.» dedim; «Kadı Bey Babamın yanında daha güvencedeyim.» derken birden aklıma geldi; Sülemiş'e kuşkuyla baktım: «Sakın sen, çıkarılan dedikoduları duydun da Dursun Fakih'i bu işten kurtarmak için mi geldin?» diye sordum; «Beni burdan götürmekle?» «Yok hayır sakın öyle düşüneyim deme.» dedi; «Dursun Fakih için söylenen söylendiği kadar söylenmiş zaten. Biri eksik biri fazla olmuş neyi değiştirir? Daha önce gelmeliydim, gelemedim. Rahman Ağamın oğlu ile karısı derken Bileyici Baha'nın verdiği bir iki iş, sonra Kumral Dede Konağında bir Kendigelen Kız vardır ona verilmiş bir sözüm.»</p>
<p>Bütün düşündüklerimi unutup: «Kim bu Kendigelen Kız?» diye sordum; ben değil de içime gizlenmiş Güllücük sordu sanki; «Kimin nesi? Türkmen kızı mı?» Allah'tan anlamadı sesimi de soruş tarzımı da Sülemiş: «Uzun hikaye.» dedi;</p>
<p>«Nicenin kadınıdır; kızlığı Kumral Dede konağında kocadı. Şimdi türbenin bekçiliğini yapıyor kendiliğinden; gören meczup sanır. Ayıramadım.»</p>
<p>Saklayarak derin bir nefes aldım; yine içimde gizlenmiş olan Güllücük, saklamadan, derin bir soluk aldı. Lafı Güllücük'ün üstüne getirmek için düşünür gibi yaptım: «Demek Dursun Fakih kızını Hıdırellezlere gönderiyormuş?» dedim.</p>
<p>Şaştı soruma: «Neden göndermesin?» dedi; «Hıdırellezin nesi var?</p>
<p>Gönderilmeyecek nesi var?» Sanki Dursun Fakih'i savunuyordu, sanki Güllücük'ün üstüne toz kondurmak istemiyordu.</p>
<p>«Kadılığına yakıştıramaz sandıydım. Hani Kadı olduğundan biraz temkinli.» diye daha deşeleyim derken Sülemiş:</p>
<p>«Dursun Fakih Türkmen her şeyden önce.» dedi; «Türkmenliğini bilir. Kadılığı da katı değildir. Bu ülkede az bulunur onun gibisi.»</p>
<p>Şimdiyece düşünmediydim, şimdi yeri geldiğinden kaçırmak istemedim. «Madem öyle de nedir bu eziyet? Üstelik nerden kimden çıkar bu uyduruklar biliyorsunuz hemi de? Neden İznik Kadısı yapılmıyor, neden uydurma kirinden arınılmıyor?</p>
<p>Hani Orhan Beyimiz adaletli denilirdi. Bu mudur Orhan Bey adaleti? Sen neden karışıp anlatmazsın kardaş?» dedim peşi peşine.</p>
<p>«Beni aşar bu iş bacı.» dedi; «Benim gücüme göre değil. Orhan Bey adaletine göre de değil ama ben de anlayamıyorum. Bana kalırsa Dursun Fakih feda edilmek</p>
<p>niyetinde?»</p>
<p>«Ne uğruna?»</p>
<p>«Bilsem. Belki de Beylik uğruna.»</p>
<p>«Sanmam.» dedim.</p>
<p>«Öyle görünüyor.» dedi.</p>
<p>«Hah işte, bu böyle görünüyor lafı var ya. Bu lafı kaldır, altında yatanı görürsün.</p>
<p>Pir Cabbarın Alisi, Balıkesir Dergahında, çocukluğunun benim bilmediğim yanlarını anlattıydı. Ali'yi bugün bu kötülüklere iten çocukluğunun o yanları gibi geldi bana. Dursun Fakih işinde de böyle bir şey aradım ne zamandır. Orhan Beyimiz çocukken Dursun Fakih'in bir davranışından korkmuş olmasın sakın? Belli olmaz bu işler.» «Bilemeyeceğim.» dedi Sülemiş.</p>
<p>«Ben de bildiğimden söylemiyorum ya.» dedim.</p>
<p>Lafı da Güllücük'e getiremedik bir daha. O da istiyordu benim kadar, görmemek için kör olmak gerekti. Ama Dursun Fakih de geldikten sonra Güllücük lafını ağzımıza hiç alamadık. Zaten az sonra da Sülemiş kalktı; izin istedi. «Ben.» dedi sıkılarak; «İsterse Zöhre Bacımızı alıp Kumral Dedenin Ocağına götürmek için geldiydim.»</p>
<p>Dursun Fakih: «Neden böyle düşündün oğul?» diye sordu; «Zöhre kızımızı bizim yanımızda güvencesiz mi gördünüz ki?»</p>
<p>«O nasıl söz Kadı Bey Baba!» diye araya girdim. Sülemiş yanlış bir laf eder korkusuyla: «Benim yerim senin yanındır, yeter ki sen beni fazlalık görmeyesin. Zaten söyledim Sülemiş'e de. Düşünmüş işte.» dedim.</p>
<p>«Düşünüşüm...» dedi Sülemiş yutkunup; «Düşünüşüm şundan ki ortalık az da olsa karışacağa benzer. İznik'te Orhan Bey imareti yapılıp bitmiş. Bugünlerde halka açılacakmış, evecenlik göstermedeymiş Orhan Bey. Bir yandan da Karesi Beyliğine yürünecek gibi bir hava kokuyor Bursa'da. Bileyici Baba'ya bakarsan Süleyman Bey'in Urumeli kıyılarına geçmesi gün meselesiymiş.»</p>
<p>Dursun Fakih'in durgun yüzü kıpır kıpır oldu, gizliden kaynadı. Bunca zaman, bu yüzde tek bir değişiklik görmemeğe alıştığımdan tuhafıma gitti. «Oğul sen neler diyorsun?» diyen sesi de değişikti, eski bir tutkunun coşuşa hazırlanmasındaydı; «Oğul hem de bunları giderayak söylüyorsun. İmaret İznik'te açılacak. Öyle ya İznik'te açılacak. Şu Urumeli işi. Canım bunu Bileyici Baba ne zaman söyledi sana?» «Buraya geleceğim sıralarda, iki üç gün önce. Balıkesir'deydik.»</p>
<p>«Allah Allaah!» deyip sakalını sıvazladı Dursun Fakih; «Şu işe bak sen. Bir düş bu kadar çabuk canlansın mümkün müdür?»</p>
<p>Çocukça: «Ne düşüdür Kadı Bey Baba?» diye sormak cahilliğinde bulundum.</p>
<p>Üçümüz de ayaktaydık, oda kapısına yakındık. Bir an bana öyle geldi ki Güllücük kapının dışında bizi dinlemekte açar açmaz göreceğiz, belki de bunun için sordum oyalayım diye. Dursun Fakih, az akıllı çocukların bir eşi olmuş, eliyle durmadan sakalını tarıyordu. O durumda: «Düş kızım düş.» dedi; «Bildiğin düş.» Sülemiş'e bakarak da: «Sen Bileyici Baba'yı görecek misin bu yakınlarda?» diye sordu.</p>
<p>«Görürüm.»</p>
<p>«Öyleyse söyle ona, ben onu bulamazsam o beni İznik'te, imaretin açılış toyunda bulsun.»</p>
<p>Başka bir söz çıkmadı ağzından.</p>
<p>Ben kapıyı açmak için atıldım. Onlardan önce açtım. Sülemiş, Kadı Bey'in elini öpüyordu. Kapıyı dinlemekte olan Güllücük'e görünmemesi için ancak işmar edebildim. Dursun Fakih'e de: «Ben yolcu ederim Kadı Bey Baba sen yorulma.» deyip Sülemiş'i odadan çıkardım, önüne düştüm. Dış kapıdan çizmelerini giyerken kimseye duyurmamak için sesimi kısabildiğim kadar kısıp: «Sülemiş, kardaş Sülemiş şimdi diyeceklerimi eyi belle.» dedim; «Sen Hıdırellezde beş yıl önce Güllücük'ü gördün, unutmadın; Güllücük de bugün gördü seni, bin yıl da geçse unutmaz.» der demez fırlayıp doğruldu Sülemiş: «Ne diyorsun sen bacı!» diye koptu sesi, «Sus!» dedim; «Sus duyurma kimseye. Ortalık kötü diyorsun. Niyetin de kötü değilse uzatıp işi daha kötü günlere kalmayın. Kızı istet Kadı Bey'den.» Sülemiş'in boynuma sarılmasından korktum; irezillik diz boyu olurdu ki içinden kurtulmak ne mümkün.</p>
<p>«Kız ne der? Kadı Bey ne der?»</p>
<p>«Kız he der.» dedim; «Kız oynaya oynaya he der. Kadı Bey de he der.»</p>
<p>«Ne zaman?»</p>
<p>«İster şimdi, ister yarın.»</p>
<p>«Şimdi olsa.» dedi; duruldu; «Yarın olsun. Yarın olsun.» dedi; daha duruldu: «Ama kim isteyecek, gelip de kim isteyecek?» dedi.</p>
<p>«Aşık Ana!» dedim. «Sabah olur olmaz doğru Aşık Ana'ya git sen. Konuştuklarımızı anlat. Gerisine karışma hadi kardaş.»</p>
<p>Bu sefer korkmakla kalmadım geri de çekildim üstelik korkumdan. Ne yana, nasıl gideceğini bilmeden çıktı yoksul.</p>
<p>O gece Kadı Bey'in odasında sabahaca kör kandil yandı. Üç kere abdest tazeledi Kadı Bey.</p>
<p>O gece Güllücük de uyumadı sabahaca. Beni de uyutmadı. Ben hem Güllücük'e laf yetiştirdim hem de her sözünün sonunda duamı tekrarladım: «Yazgısı karaysa Güllücük'ün de ak yazgılara çevir görklü güzel Tanrım ak yazgılara çevir.» dedim.</p>
<p>AŞIK ANA'NIN ANLATTIKLARI</p>
<p>Oğul bu yaşımda beni yerimden kaldırıp Kadılık Evine getirmekte ne fayda umdunuz? Hadi ahir ömrümde Kadılık Evine düşmek de varmış deyip boynumuzu eğdim ya ne demeye Bursa yollarına düşürdünüz onca yolu tepip getirdiniz beni, Kadılık Eviyse Yenişehir'dekinin suyu mu çıktıydı; Kadısı başka olmaynan Kadılık Evinin hükmü mü değişir ki? Bu yaşımda buralaraca yürüyeceğimize o Yenişehir'de, oracıkta çağırtsaydınız da deyiverseydim diyeceklerimi, yeminse orda da yemin ederdim. Yok yoksam Dursun Fakih doğru tutmaz bu Türkmen karıcığının söylediklerini diye korktuysanız işte orada yanıldınız. Bu Dursun Fakih, değil kendisini ilgilendireni, babası da olsa gözünün yaşma bakmaz Hak Tanığının dediğini bir kalem bile şaşmaz ne sandıydınız oğul. Ben Dursun Fakih'i şöyle bir altmış yıldır tanırım, belkim daha da öte. Şahbaz Ertuğrul Beyimiz bu dünyadan göçtüğünde yanı başında Kur'an okuyan molla kim idi sanırsınız? Dursun Fakih idi. Ben o zaman ellisinde miydim neyidim, bilemeyeceğim. Ertesi yıl, Şeyh Edebali Efendimizin yeni yetme tazecik yeğeniyle evlendi. Ne demektir hele bir düşünün bunu. Şeyh Edebali Efendimiz, sonu fos çıkacak mollaya evinden kız değil avulundan kokar keçi bile vermezdi. Ya Osman Bey? Oğul? Hey oğul dediklerimi dediğim gibi, aynını bir bir yazıyorsun he mi? Bana yemin ettirdiler, değiştirirsen vebali senin boynuna olsun. Ne diyordum? Osman Bey'de miydi sıra? Hah Osman Bey'deydi.</p>
<p>Osman Bey'in zamanında tek adam idi Dursun Fakih. Tek adam idi de tekliğinin faydasını mı gördü? Ne gezer. Tek adamlığı sırtına yük oldu bir de onu çekti götürdü fukara. Hayatta en zor yük tek adamlık yüküdür hay oğul, bilirsen tabi. Bilemezsen, tek adamlığın sırtına sen binip gitmek istersen bir yerde tökezler tek adamlık, seni düşürür, altına ahr, çiğner, ezer. Gözünü açtığında kötürüm olduğunu görürsün. Dursun Fakih kötürüm olmadı onun için. Bak, şu yaşın adamı, kimse kaşının altında gözün var diyemez. Diyenler varmış; beni de bunun için çağırıp buraya konuşturmak istediniz. Kısa deyim, uzatmayayım; bir mesel vereyim: Bu Türkmen milleti var ya değirmen misalidir buğday yerine adam öğütür. Siz siz olun değirmen çalışıyor diye ha babam önünüze geleni atmayın ağızlığına. Sonra adamsız kalırsınız, değirmen durmaz döner, bir de bakarsınız ki ağızlıkta kendiniz varsınız. Buğdaysız kalan değirmen boşa döner, taş taşa süre süre kendini yer bitirir. Sonra? Ortada değirmen de kalmaz. Daha ne dememi bekliyorsunuz oğul? Pekey, açık konuşayım madem kapalı buldunuz lafımı. Dursun Fakih, karısı öldüğü gün bile Kadılık Evindeydi. Sizin de aklınızdan çıkmamıştır; Osman Bey zamanında bir köprü bacı bir de pazar bacı meselesi var idi. Osman Bey'in olmazına karşı olur deyip hükmünü yazan Dursun Fakih o gün, karısının da ölmesi üzerine iki acıyı sonunaca çekti. Nice gün sonra bana bir gün açıldı;</p>
<p>Güllücük şuncacık kız o zaman. Çorbasını ben pişiriyorum, evini ben silip süpürüyorum, giyip çıkardıklarını ben yuyup yaykıyorum; ellisinde adım Aşık Ana'ya çıktığından Allah'tan kimse fitne fücur konuşamıyordu. «Evlen Dursun Fakih.» dedim; «Şöyle eli yüzü düzgün iman ehli birini bulalım. Bak şu çocuk var bir de başında, dul kalmış erkek de çocuğa benzer.» Bunun gibi laflar ettim; eyi düşündüğümden, Dursun Fakih gibi bir Kadı Bey'in hiç değilse evinde sefil olmasını istemediğimden bunun gibi lafları sık sık söyledim. Kimine gülüp geçti, kimine: «Yaa. Öyle, kim bilir.» dedi yarım ağız, kimine de: «Hele bakalım görklü Tanrım ne buyurur?» dedi.</p>
<p>Hiçbir sözü bana sağlam gelmedi; gözümün tuttuğu birine varıp da, seni Dursun Fakih'e alalım demek gücünü kendimde bulamadım, bu gücü vermedi bana Dursun Fakih. En sonunda, Güllücük boğmacadan ölümcül hastalanıp yatağa düşünce: «Artık sen de anladın mı Dursun Fakih bunun böyle yürümeyeceğini?» dedim.</p>
<p>Çok üzgündü; belli etmiyordu; gelgelelim gözevleri kara kara derinleşmişti; Güllücük'ü işmar etti: «Bu böyleyken mi?» dedi. Ne demek istediğimi anlamıştı. «Bir gün sen de böyle olursun?» dedim.</p>
<p>«Tanrı yazdıysa ne yapılır Aşık Ana.»</p>
<p>«Tedbirini almazsan Tanrı yazdı demek Tanrı'dan uzaklaşmak olur benden eyi bilirsin; tedbiri de bu eve bir kadındır.»</p>
<p>«Olmaz Aşık Ana. Bu çocuk heder olur sonra. Gelen kadının da çocuğu olursa?» «Bu çocuk senin değil ki, hay dilim kopa, demek istedim ki...»</p>
<p>«Yorma kendini. Bu çocuğu evimize almakla geleceğini biz borçlandık Tanrı'ya karşı. Borcumuzun yükünü bırakıp kaçmak insanın kendinden kaçması olmaz mı, Tanrı'dan kaçması olmaz mı?»</p>
<p>«Sen bilirsin.» demek zorunda kaldım; «Ben dediğimden dönmem.»</p>
<p>«Yarın daha kötü olur.» dedi; «Yük bir iken beş olur, on olur. Köprü bacı meselesinde Orhan Bey'in çocuk gönlünü korkuttuk; bizi Osman Bey'in önüne dikilmiş bir set sandı. Çocuk gönlü derin kuyuya benzer Aşık Ana. Şuncacık bir taş düştü mü yankısı büyük olur hem de derin olur. Orhan Bey'in önünde Osman Bey'le tartışmamız kör kuyuya taş atmak oldu. Yarın Orhan Bey Beyliğe geldi mi yankısı ne olur bilinmez. O zaman tek başıma olmalıyım.» Bu lafını unutmadım; o gün bu gün aklımdadır.</p>
<p>Dursun Fakih, ancak Güllücük evlendikten sonra rahatlayabildi. Neme gerek onu da Zöhre kız yaptı Allah için konuşmak gerekirse. Sülemiş'i bana göndermeği akıl etmeseydi belki düğün olmazdı. Düğün dediysem anlı şanlı toy düğün saymayın. Koca Yenişehir'in Koca Kadı Beyi Dursun Fakih'in Güllücük'ü, sıradan bir çerçinin kızından daha yoksul evlendi. Allahtan Süleyman Bey yetişti de imdada Sülemiş'le Güllücük'ün düğün sonrasında İznik'te bir evleri oldu; iki göz bir bahçelik evi Süleyman Bey Sülemiş'e düğün hediyesi verdi.</p>
<p>Onun üzerine Dursun Fakih, Yenişehir'deki evini sattı. Şaştık kaldık bu işe. Sorduğumda: «Bir başımayım artık.» dedi, «Tanrım, bir de ben. Evin parasını Güllücük'le Zöhre'ye bölüştürdüm Aşık Ana. Üçü birlik İznik'e yerleşecekler. Artık Kadı da değilim. Çok şükür!»</p>
<p>İznik'te Orhan Bey, o sırada imaretini halka açıyordu.</p>
<p>«Kadı da değilim artık.» diye tekrarladı lafını; bir hoş güvenceliydi sesi; sankim dünyaya meydan okuyordu. Dursun Fakih'ten hiç böyle bir ses duymadığım için yadırgadım. Yüzüne baktım. «Bıraktım Kadılığı.» dedi anlamadığımı sanarak; «Yenisi gelinceye kadar beklerim. Bir benim şimdi, bir Dursun Fakihim. Orhan Bey'in imaretine bir başıma gideceğim.» Dursun Fakih'i bir daha görmedim.</p>
<p>CENDERELİ KARA HALİL DÜŞÜNDÜ</p>
<p>Ciğerime bir kor düştü sandım. Zöhre'nin son anlattıkları, hele Aşık Ana'nın söyledikleri beni uzun uzun düşündürdü. Kar yağıyordu. Kadılık Evinin dar pencerelerinde biriken sıvama bir beyazlık gözlerimi aldı; soğuk, üşümüş baktım. Yağan kar iri, kuşbaşındaydı. Pencerede biriken sıvama beyazlıktan çok sıcak sanki o beyazlığın aslı değilmiş gibi kendi halinde yağıyordu. Bir süre hiç bir şey düşünmeden yağan kara diktim gözlerimi. Bana bir şey hatırlatıyordu ama neyidi bilemiyordum; bulup çıkaramıyordum. Kışın son karı olduğunu düşünüyordum bir tuhaf umutla; bütün gece yağmıştı, bütün gece değil bütün bir kış yağmıştı, bütün bir kış yağdığından da yorulmuştu, yağmağa kanıksamıştı; yorulmuş, kanıksamış bir umursamazlığı salınıyordu. Derken bir köpek havladı; hırslı, saldırmağa hazır havladı, bir ikinci köpek havlamaya karıştı, iki üç, dört oldu. Köpek havlamaları bir şeyi kovaladı korkunç bir saldırı gürültüsünde.</p>
<p>Odanın içindeyken, çevrem dört duvarken, bunca yaşın adamıyken korktum. Uslu mazlum yağan kar allak bullak oldu zihnimde. Az önce, yağan kara bakıp bakıp da hatırladığımı sandığım ama ne olduğunu çıkaramadığım nesne, ufacık bir çocuk korkusunda eşeğe binmiş olarak geldi beni buldu. Ben bu koca adam, ben Cendereli Kara Halil bir burgacın baş döndüren hızında küçüle küçüle burgacın merkezine doğru yuvarlandığımı sandım. Orada, üç dört yaşında bir çocuk olarak buldum kendimi. Kar yağıyordu; mart sonu karlarının yumuşaklığına vermişim bağrımı, anamın kıtık yünlerden eğirip ördüğü kolsuz hırkamın yakalığını bile açmışım. Kuyruğu uyuz bir eşeğimiz vardı onun sırtındayım. Bir yanı yıkık ahırın yıkıntısından çıkıp gitmiş soyha; ahırda bulamayınca iz süre süre köyün son evlerinin ötesindeki mezarlıkta bulduydum. Sırtına bindim, geri getiriyordum. Eşeği bulduğum için seviniyordum, çocuk aklımla anama karşı kubaracaktım, ben olmasam eşeği kimin bulabilmiş olacağını soracaktım. Kubarma hayallerim yarım kaldı. Nerden çıktıklarını bile bilmediğim beş altı kara köpek kızıl ağızlarında sivri dişlerini göstere göstere bize doğru hışım gibi geldiler. Hepsi de aç, hepsinin de gözü dönmüş, hepsi de kızıl ağızlarında kan kusuyorlar.</p>
<p>Kuyruğu uyuz eşek bir adım bile atmadı; olduğu yere çakılıp kaldı. Köpekler, çepeçevre etrafını sardılar.</p>
<p>Ne kar, ne soğuk, ne şu, ne bu. Dünya çevremdeki köpeklerden, köpeklerin kulağımı yeyip bitirmiş yüreğimdeki karı yalamakta olan seslerinden ibaret olup kaldı. Benden, uyuz eşekten, köpeklerden başka ne varsa silinip gitti.</p>
<p>Birdenbire ağlamağa başladım; korkudan morarmıştım, katılıyordum. Eşeğin sırtını yumrukluyor, karnını tepikliyor, tırnaklarımla derisini yoluyor ama en çok ağlıyordum; bağıra bağıra ağlıyordum.</p>
<p>Üç gün hasta yatmışım. Üç gün morarıp köpek havlamalarında terlemişim. Şimdi, bu yaşımda, ben Bursa Kadısı Cendereli Kara Halil, Tanrı'dan başka hiç bir şeyden korkmazken bir köpek görsem, isterse o köpek açlıktan kuyruğunu kıpırdatamayacak halde olsun irkilirim; yüreğimin morardığını hissederim, yıllanmış bir korku damarlarımı ağ gibi sarar, korkudan üşürüm. Köpek hele karaysa, hele bir de havlayan köpekse korkum daha belirgin olur, yalnızsam, tek başımaysam muhakkak kaçarım, yolumu değiştiririm.</p>
<p>Şimdi, Kadılık Evinin bu taş odasında ikinci kattayken bile aynı korkuyu duydum. Bir keçe çadıra yağan yağmur misali ruhuma korku yağdı. Elimde, az önce hepsini bir kere daha okuduğum kağıtlar buruştu.</p>
<p>Köpekler susuncaya kadar kendime gelemedim.</p>
<p>Neden sonra köpekler sustu; kar eskisi gibi yağmakta devam etti.</p>
<p>Dursun Fakih'i düşündüm. Orhan Bey aklıma geldi. Aşık Ana'nın dişsiz sesi, yaşlanmış Türkmen kadınlarının gün görmüş korkusuzluğuyla kulaklarımda sızladı. Kapı hizmetime bakan adamı gönderip Subaşını çağırttım. Subaşı geldiğinde: «Karesi'de Hacı İlbeğ'e haber sal, Pir Cabbarın Alisinin Dergahını bassınlar!» dedim; «Ali'yi tutuklasınlar. Bursa Kadısının buyruğudur.»</p>
<p>Ne yapıp yapıp Orhan Bey'e de sormağa karar verdim; Bey oğullarının da çocukluğunda havlayan köpekler vardır.</p>
<p>Salı kıyıya yanaştırmakta epeyce güçlük çektik.</p>
<p>Vakit, gecenin yarısını çoktan geçmişti. Gazi Fazıl: «Elimizi çabuk tutmalıyız.» dedi. Ece Halil: «Doğrusunu istersen ben bu kadarını da ummuyordum.» dedi. Soluk soluğaydı. Sah kıyıya çekerken, karanlıkça yerde göremediği bir kütüğe takılmış sırt üstü düşmüştü; ondan sonra da hırslandığından olanca gücünü sahn çekimine vermişti.</p>
<p>Ben hiç bir şeye el sürmüyordum. Sanki işim bitmişti; Urumeli kıyısına ayağımı basmış, Urumeli kıyısının toprağını ellemiştim. Az da olsa bir süredir ciğerlerimdeki hava Urumelinindi, kanıma karışıyordu. Yenilenmiştim. Ne var ki çok yaşlanmış bir adamın yenilenmesi ölmesi demektir. Ölmek de bir ezeli esriklik olduğuna göre ben şimdi bu esrikliğin başlangıcındaydım. Bunun için geldiğimi saklamıyorum artık; Anadolu'da ölmek istemedim.</p>
<p>Gazi Fazıl: «Şaşmadık he mi Ece?» diye sordu; ya emin olmak istiyordu ya da göneniyordu, başarılarını gözüme sokmak istiyordu; «Çimpe Burnunun hemen alt yanındayız sanırım. Hesapladığımız yere çıkabildik mi?»</p>
<p>«Eh.» dedi Ece Halil; «Pek fazla açığa düşmüş sayılmayız. Zaten kılı kılına hesapladığımız yere gelemezdik. Sal falan değil odun. Bir de tek kürek olduğumuzu düşünürsek. Neyse, Tanrı'ya şükür. Kalenin gün doğusundan yana alt başlarındayız. Sökmedilerse bu yanlar hep bağlıktır. Hatırladın mı?»</p>
<p>«Bağlıktır. Allah vere de bağda yatan olsa; kaleye geçtilerse korkarım tan yeri atana kadar beklemek zorunda kalırız. O zaman da tutsak almakta zorluk çekeriz. Az biraz soluklanıp da mı yola düşelim yoksa hemen mi?»</p>
<p>«Yolcu yolunda gerek Fazıl, soluklanmanın sırası değil.» dedi Ece Halil; «Dediğim gibi kale dışında tutsaklık bir kimse bulamazsak nasıl olsa vaktimiz olacak, bulursak, bir an önce dönmek bizim için de eyidir, Süleyman Bey'in gözü yollardadır; sanmam ki uyumuş olsun.»</p>
<p>«Bileyici Baha'nın bizimle gelmesi...»</p>
<p>Lafını yarım bıraktım Gazi Fazıl'ın: «Geleceğim!» dedim.</p>
<p>Onlardan önce kıyıyı tırmandım. Beyaz bir cılga, kıyıdan yarım kıvrılarak yükseliyordu; gece yarısı karanlığında par par yanan ay ışığında cılga ayan beyan belliydi; başka cılga görünmüyordu. Ece Halil ile Gazi Fazıl ardım sıra geldiler. Cılgadan kıyıyı yukarı çıktığımızda düzlüğü, ay ışığına yan gelip yatmış gördük. Pürüzsüzdü; cilalanmış. Sivri, top, yassı ağaçlarla üzüm kütüklerinden sıralanma, görülebilen bütün düzlük boyunca bağlar koca bir ömür boyu koşup durmuş bir yorgunluğun dinlenmesindeymiş gibi geldi bana, gökten yağan ışığa sarınıp serilmiş yorgunlar gibi. Yoksulsa yoksul, zenginse zengin neyi var neyi yoksa ortaya dökmüş sergilemekteydi düzlük; saklısı gizlisi yoktu. Belki de saklamağa gizlemeğe mecali yoktu. Yüreğimde bir ses: «Bu sensin!» dedi; «Bu düzlük sensin.» Kendime bakar gibi baktım düzlüğe. Böyle bir dinlenişi özlediğimi hissettim.</p>
<p>«Korktun mu?» diye fısıldadı Gazi Fazıl'ın ufacık sesi; kulaklarımın hemen dibindeydi; «Yürü Bileyici Baba!» Gazi Fazıl'ın ufacık sesine uydum.</p>
<p>Arada bir gece kuşlarının uyuyup uyanan sesleri olmasa bir düş düzlüğünde düş bağlarının arasında gittiğimi sanabilirdim. Gerçi gece kuşlarının uyuyup uyanan sesleri de düş seslerinden ayırt edilemeyecek kadar cansızdı ama yine de uyanık bir dünyanın hazzına bulanmıştı; düşün dışında, dünyanın içindeydi. Gözümü dört açtım. Benim için yeni olan bu topraklar, benden sonrakiler için ne kadar eskirse eskisin sadece benim sırrım olacaktı; beni saklayacak, beni kimseye teslim etmeyecekti. Doğduğum topraktan beri bunca yıl durmadan yürüyen, kah Kumral Dede'nin, kah Rahman Subaşının, kah Osman Bey'in gönlünde bağlanacak bir kapı arayan ben; ölümler, ölümler, ölümler üzerine beni kovalayanın ne olduğunu, ay ışığı altında yatan bu Urumeli düzlüğünü görünce anlamıştım. Kaçaklık bitiyordu. Gazi Fazıl'ın sesini duydum yine; Ece Halil'e: «Böyle, bunca yorgunluğu üç kişi çekeceğimize Süleyman Bey'in kırk yiğidiyle gelsek daha eyi olmaz mıydı?» diye soruyordu. «Kaleden girecek bir yer bulur girerdik. Tekfuru tuttuk mu gerisi tamamdı. Bir yorgunlukta biterdi iş.» «Doğrusun.» dedi Ece Halil.</p>
<p>«Doğruysam niye böyle yapmadık? Aklımıza gelmedi herhal?»</p>
<p>«Gelmez olur mu? Hiç değilse Süleyman Bey'in aklına gelmiştir. Ama ya bir de boğazı geçemeseydik? Boğulup gitseydik?»</p>
<p>«Doğru. Kırk kişi boğulacağına üç kişinin boğulması daha eyidir. Biz şimdi boğazın geçileceğini ispatladık.»</p>
<p>«İspatladık.» dedi Ece Halil; «Bir de şimdi üç kişi kolay gidiyoruz. Saklanmamız da kaçmamız da kolay olur. Hani gözcüleri mözcüleri varsa diyorum. Yoksa yolu öğreniyoruz. Tutsak bulamazsak hiç değilse birimiz kahr yol iz öğrenir, bir iki adam edinmeğe çalışırız. Kırk kişinin gelip de eli boş dönmesi yılgınlık verir, ikinci denemenin umudunu kırardı. Lafı bırak da dua et bir tutsak bulalım. Bizden beklenen bu şimdilik.»</p>
<p>Cılga, bir kağnı eninde genişledi; yarı çayır, yarı toprak; iki yanı bir sıra ağaç yahut üzüm kütüğüyle çit gibi örülmüştü. Ağaçlardan, ay ışığı alacalanıp düşüyordu yola. Nedense eski, çok eski, en eski atalarımı hatırladım. Belki de böyle bir yolda, Tanrı Evine gitmişlerdi ay ışığında. Ya kurbandılar, ya kurban götürdüler. «Duydun mu?» dedi Gazi Fazıl hemen ardımda; ufacık sesini daha da kısmıştı, ancak ay ışığında, bir gece yarısı duyulabilirdi; «Bir hışırtı mı var ne?»</p>
<p>Ece Halil: «Yel esmiştir.» dedi; «Yahut bir kuş uçtuysa.» Çevresini dinledi. Ağaçlarda yel esmişe benzer bir hal yoktu; uçan bir kuş da görünmüyordu. Dinleyip bakınırken hışırtıyı ben de duydum. Gazi Fazıl usulca: «Bak dinle Halil, var bir şey.» dedi.</p>
<p>«Ben de duydum.» diyecektim, Ece Halil: «Bu saatte ortalığı dinleyim dersen muhakkak sesler duyarsın.» dedi; «Kulak da hayaller, duralım istersen azıcık, ola ki.» «Şu yandan geldi.» diye Gazi Fazıl sağımızdaki bağı gösterdi; «Bakayım mı?</p>
<p>Görünmem korkma.»</p>
<p>Ben hışırtıyı soldan duymuştum. Ece Halil'e hak verdim içimden. Bilmeden üçümüz de sesler duymağa hazır haldeydik, ses bekliyorduk.</p>
<p>«Hele dur!» deyip engel oldu Gazi Fazıl'a Halil; «Işıkta görünürsün, biri varsa bile saklanır. Üzüm kütükleri göstermez.»</p>
<p>«Ya gözleniyorsak?» dedim birdenbire.</p>
<p>Ece Halil yadırgamadı: «Olabilir.» dedi; «Gözlüyorlarsa, kıyıdan beri gözlüyorlardır. Uygun bir yere kadar.»</p>
<p>Ece Halil'in sözü bitmeden daha ürkmüş bir eşek anırması duyduk. Sevindim mi yüreğim mi yandı anlayamadım, fakat irkildim, görünür şekilde sıçradım. Ece Halil Gazi Fazıl'a doğru kıpırdamaması için işmar etti.</p>
<p>Ne sağdan ne soldan, annacımıza doğru, yolun dirsek yapıp döndüğü yerden gelen, tedirginliği ayan beyan belli eşek anırtısı, az sonra kesik, zorlama bir ıçkmış halini aldı. Aynı zamanda da tekfurlu dilinde korkmuş bir ses, boş bulunmuş bir saklanmada: «Çüşş!» dedi; «Bre hayın başımı mı vereceksin derdin ne çüşş!» «Allahuekber!» dedi Gazi Fazıl belli bir coşmuşlukta.</p>
<p>Ece Halil: «Yalnız bu adam.» dedi; «Hem de korkuyor, sevinmekte haklısın Fazıl. Temkini elden bırakmayalım yine de. Daha çok korkarsa bağırır.»</p>
<p>Urumeli düzlüğü benim için bitiyordu artık, bağdaki adam benim sonumdu, eşeğin sesi beni sonuma çağırıyordu. Artık sayısını unuttuğum nice bir yıl önce Kumral Dede'yle Anadolu toprağına ilk geldiğimde duyduğum kenevir otuna has esrime yine damarlarımda buğulanmağa başlamıştı. Farkında olmadan adımlarımı açtım. Gazi Fazıl'la Ece Halil de benim gibi uzun, açık adımlarla yolun kıyısındaki çitlere sine sine yürüyorlardı. Benim için biten Urumeli düzlüğünün onlar için yeni başladığını hissediyordum. Eşeğin sesi onları bu başlangıca çağırmıştı, bağdaki adam Urumeli düzlüğüne atacakları adımı pekiştirecekti. Öyleyken, benim duyduğum esrikliği duymalarının mümkünü yoktu.</p>
<p>Yolun döndüğü dirseğe beş on adım kala, ağaçların gizlediği içerlek bir çukurda, huysuzlanan eşeği gördük. Alacalı ay ışığında kulaklarını dikmişti; yerinde duramıyordu, kuyruğunu durmadan sallıyordu. Üzerinde yalın kat bir semer vardı; ipleri, yük için hazırlanmıştı.</p>
<p>Çukurun başında yerli örmesi çubuktan iki büyük küfe duruyordu.</p>
<p>Adamı göremedik önce.</p>
<p>Daha iyi bakınca küfenin birinin silme üzüm dolu olduğunu gördüm. Ötekinin yanında da küçük bir el sepeti vardı, o da üzüm doluydu. Gördüklerimi, dirsek dürtüp yanımdaki Gazi Fazıl'a gösterdim; Gazi Fazıl Ece Halil'i uyardı. Ece Halil, ancak bizim duyabileceğimiz bir sesle: «Ya bizi gördü ya da fark etti.» dedi; «Kütüklerin arasında gizlenmiştir. Gözünüzü dört açın.» İkisi de kütüklerin aralarına dikti gözlerini.</p>
<p>Nedense, adamın, kütüklerin arasına saklanmadığını sezdim. Gözlerim dinlemedi beni daha doğrusu; kütüklerin arasını değil de çit boyu karanlığını aradı. Her bir şeyi unutmuştum. Bilemediğim bir gücün gözlerimi çektiğini sezinledim. Bedenim de gözlerime uydu, saklanmayı bırakıp doğruldu, ayağa kalktı. Ayaklarım, gözlerimi çeken bilemediğim güce doğru yürüdü. Çitin kıyısına, ay ışığının gölgesini yemiş hendeğimsi su yolunu tutturdum. Az ilerde, yıkık, çardağımsı bir çalı yığını gördüm.</p>
<p>Adam, yıkık, çardağımsı çalı yığınının arkasına gizlenmişti; dertop olmuştu, korkuyordu. Çenesinin titrediğini görüyordum. Yeni doğmuş, hastalıklı, ıslak bir buzağı bundan daha canlıydı. Titreyen çenesinden, titreyen, hastalıklı buzağı bir ses yalvardı: «Varımı yoğumu ahn sizin olsun canımı bırakın!» diyordu; «Görmemiş olun beni, bilmemiş olun, beni tekfura götürmeyin!»</p>
<p>Diz çöküp oturdum yanına.</p>
<p>Usulca elimi ensesine koydum; ter içindeydi. Kendi ensemin terlediğini, ürperip titrediğini sandım. Adamın dilinde: «Korkma!» dedim.</p>
<p>«Korkma!» derken ben benden, Bileyici Babalığımdan soyundum o adam oldum; o adam da kendinden soyundu ben oldu. Görünmeyen bir anda, görünmeyen bir çabuklukta değiştik bedenlerimizi. «Korkma!» dedim bir daha yahut o bana «Korkma!» dedi. Bundan sonrakileri hem ben ona, hem o bana söyledi: «Sana kötülük yapmak için gelmedik, seni bizden bildik.»</p>
<p>«Siz? Kimsiniz?» diye sordu. «Karşıdan geldik.»</p>
<p>«Türkmen'siniz. Tekfurlu değilsiniz. Ben tekfurun kolcuları sandım sizi.» Yine de kuşkuyla bakıyordu. Yüzümü daha iyi görmesi için gölgeden alıp ay ışığına verdim. Korkusu yavaş yavaş geçti: «İyi. Neyse.» dedi; derin bir oh çekti. «Ödüm patladı.» dedi.</p>
<p>Doğruldu. O da yüzünü ay ışığına verdi; bakıştık. Duru gözleri vardı; korkudan yeni kurtulduğu için henüz yorgundu. «Üç kişiydiniz.» dedi. Gülümsedi sandım. Ben de gülümsemeğe çalıştım.</p>
<p>«Ötekiler seni arıyor.» dedim.</p>
<p>«Beni niye arıyorsunuz?»</p>
<p>Ben cevap verecek yerde: «Sen neden korkuyorsun?» diye sordum.</p>
<p>Korkusu eyice geçmiş bir halde rahatça güldü: «Hırsızlık ediyordum da.» dedi;</p>
<p>«Suçüstü yakalanınca.»</p>
<p>«Bağ senin değil mi?»</p>
<p>«Benim.» dedi; «Kendi malımı çalıyordum.»</p>
<p>Pek yaşlı sayılmazdı; hele bana göre hayli gençti. Gözleri de yüzü de korku yorgunluğunu silmişti artık; duruluğu apaçık ortaya çıkmıştı. Ay ışığı da, ağaçlardan süzülmüş, incelip vurunca gözleriyle yüzünün duruluğu göreni dinlendirecek hale gelmişti. «Üç yıl önce herkes bağından bir yük üzümü tekfura parasız vermek zorunda bırakıldı.» dedi. «Daha önce böyle bir geleneğimiz yoktu, üzümler için yoktu. Ertesi yıl borç iki yüke çıkarıldı, geçen yıl bağın yarı üzümü tekfurun olacak dendi. Bu yıl, kalan yarıyı da çok gördüler bize. Herkes bağından iki yük üzüm alacak kalanı tekfurundur diye buyruk çıktı. Benim aile kalabalık. Beş çocuk, bir karı, kaynana da bende ne deyim. Kendi anam babam hepimiz bu bağa bakarız koca bir yıl, verdiğiyle doyarız. İki yük üzüm süründürür bizi. Onun için geceleri gelir, bir yük ahr şu aşağıda bir han var bizim tekfurun toprakları dışındadır, oraya götürürüm Hancı şarap yapar. Ucuza kapatır ama ne yapalım hiç yoktan. Tekfura gitmektense yani, kendi malımı çalarım. Bu gece üzüm bayramı kimse gelmez diye seviniyordum.» «Ya ötekiler? Onlar da mı senin gibi kendi malını çalarlar?»</p>
<p>«Komşular mı? Şimdilik bir benim aklıma geldi bu iş. Eğer onlar da akıl ederlerse yandık say. Gece vakti bağlar gündüze döner, iş meydana çıkar ondan sonra da şu ağaçlarda kelle say gayri.»</p>
<p>«Gece nasıl çıkıyorsun kaleden?»</p>
<p>«Çıkmıyorum ki. Bizim karı haberli, akşam oldu mu onlar dönüyor. Ben de yükümü yükleyip sabaha hana iniyorum. Dolu küfeleri bırakıp boşlarını bağa getiriyorum. Arada bir göze batmasın diye ara verip kaleye döndüğüm oluyor.»</p>
<p>Korktu birdenbire: «Ama bugün anlarlar anlarlarsa.»</p>
<p>«Korkma artık.» dedim; «Kurtuldun. Bundan sonra bağın, üzümün, malın mülkün senin kimse elinden alamaz.»</p>
<p>«Tekfuru mu öldürdünüz yoksa?» diye şaşmış gözleri açıldı; sevinsin mi sevinmesin mi belli değildi. Kapadı gözlerini hemen, başını çevirdi, boşuna umutlanmış: «Tekfuru öldürmeniz de işe yaramaz, oğlu ondan da zalimdir.» dedi;</p>
<p>«Herifin sülalesini kurutmaksınız ki, belki.»</p>
<p>Birden: «Bu işi sen yapacaksın!» dedim.</p>
<p>Eli ayağı titremeye başladı. Yüzüme korkuyla baktı. Bir an konuşamadı, dili tutuldu herhal. Neden sonra az biraz toparlanmış: «Delirmiş misin sen?» dedi. «Gecenin bu saatinde canınız eğlenmek istediyse o başka.» «Biz bunun için geldik.» dedim.</p>
<p>«Gidin işinize bre.» dedi; «Bağırırım şimdi, sizi ele veririm.»</p>
<p>Bağıracağını aklım kesmedi; bağırmak zaten işine gelmezdi. Yine de üstelemedim.</p>
<p>Baktım, Gazi Fazıl'la Ece Halil de bizden yana geliyorlardı. Ece Halil'in sesini duydum: «Bu yana gittiğini gördüm Fazıl.» diyordu; «Düşüp ayağını bacağını kırmış olmasın? Adamı da bulamadık.»</p>
<p>Seslendim. Geldiler.</p>
<p>Bir bana, bir adama baktılar. Bakıştılar. Gazi Fazıl: «Bileyici Baba bu.» dedi;</p>
<p>«Şaşmamak gerek. Bizi salda nasıl bulduysa adamı da öyle buldu.» «Tamam. Adam hazır ahn götürün.» dedim; «Adı? Adın neydi senin?» «Stelyo.» dedi çaresiz; «Stelyo Mavridis.»</p>
<p>Ece Halil: «Bizimle gelmeğe razıhğın var mı Stelyo kardaş?» diye sordu.</p>
<p>«O kadarını bilmiyor.» dedim; «Bilirse razı olur, anlat sen.»</p>
<p>Ece Halil anlattı: Süleyman Bey'i, Orhan Bey'i. Süleyman Bey'in karşı Anadolu kıyısından bu yana neden geçmek istediğini, bizimle beraber gelirse Stelyo'nun bundan sonra sıkıntı çekmeyeceğini, yalnız Stelyo'nun değil bütün Stelyoların sıkıntı çekmeyeceğini; topraklarını yine toprakları, sularını yine kendi suları bileceklerini anlattı: «Süleyman Bey'i gör, dinle. Beğenmezsen delil olup bizi buraya geri getirip yol göstermezsin, zorlamayız seni.» dedi.</p>
<p>Stelyo Ece Halil'i bırakıp bana baktı: «Tekfuru arkadan vurmak olmaz mı bu?» diye sordu; «Kendi tekfurumuzun hayını olmaz mıyım?»</p>
<p>«Olursun.» dedim; kandırmağa niyetlenmedim.</p>
<p>«Öyleyse gelmem sizinle.» dedi. «Hayın olmak istemem.»</p>
<p>«Sen bilirsin.» dedim; «Kendi bağından kendi emeğinin üzümünü gece hırsızları gibi çalmana sebep ne? Tekfurun değil mi? Orhan Bey'i duymuşluğun olmuştur, nasıl duydun? Orhan Bey birinin malına el atmış dediler mi hiç?»</p>
<p>Cevap veremedi.</p>
<p>«Kalenin kapılarından başka girecek bir yeri var mı?» diye sordum. «Hani sen, saklı gizli girmek istesen nerden girersin? Şimdi kapılar kapalıdır.»</p>
<p>«Arkada, denize bakan surlarda bir pislik dökülen yer vardır.» dedi hiç düşünmeden; «Yıllar yılı pislik birike birike epeyce büyük bir tepecik oldu. Çıktın mı sura atlaması kolaydır.»</p>
<p>Gazi Fazıl: «Oraya gözcü koymazlar mı?» diye sordu.</p>
<p>«Koymazlar, çünkü çok pis kokar o taraf. Yabancı bilmez zaten.»</p>
<p>«Bak.» dedim; «Nasıl olsa Orhan Bey buraya gelecek, ama bu yıl ama gelecek yıl. Kimse de karşı koyamayacak. Ne var ki sen yaşar mısın o zamana bilemem. Her gece şans yaver gitmez, bakarsın tekfurun kolcuları bir gece önüne çıkmış, sonra?» Durup bekledim. Sözlerimi sindirsin istiyordum; «Yalnız kendini, çocuklarını değil komşularını da kurtarmış olacaksın.»</p>
<p>Ece Halil: «Başka çare yok, zaten götüreceğiz seni.» dedi sertçe; «Üzüm bayramınızmış. Herkes kalededir, bir sen dışardasın.»</p>
<p>«Anlarlar.» dedi Stelyo; «Yarın eşekle küfeyi burda bulurlarsa foyam da meydana çıkar, çocuklarıma kötülük ederler, kıymayın bana.»</p>
<p>«Sen bunları düşünme, bana bırak.» dedim. O ana kadar aklımda olmayanı düşünmüştüm; «Ben yükü doldurur, tarif ettiğin yoldan hancıya götürür satarım. Eşeği de saklarım siz gelenece.»</p>
<p>Aklı yattı Stelyo'nun fakat Gazi Fazıl: «Niyetin burada kalmak mı? Dönmemek mi geriye?» diye sordu bana. Kısa kestim: «Evet.» dedim. Stelyo'ya da: «Hadi kalk.» dedim; «Kalk kardaş alnındaki yıldızı görmezlikten gelme, yıldız iki kere doğmaz. İş, dönemeci dönünceye kadardır. Dönemeci döndün mü önüne açılan ufuk yepyenidir, arkanda kalanı hatırlamak istemezsin.»</p>
<p>«Vakit geçirmeyelim.» dedi Ece Halil; «Bildiğin bir yerde bir de kayık varsa işimiz kolaylaşır. Var mı?» Gazi Fazıl: «Dön dönemeci Stelyo kardaş dön.» dedi; «Çamur yolda çakılıp kalma. Urumeli sana bağlı şimdi, bir tek sana bağlı. Urumelinin kaderini karartma!» Gazi Fazıl'ın ufacık sesi, Stelyo'nun bundan sonra daha rahat davranmasına sebep oldu: «Pekey.» dedi; «Dediğinizi yapacağım. Şu aşağıdaki bağın sahibi zengindir. Buralarda bir tek onun kayığı vardır, yerini de biliyorum. Gelin belimle.»</p>
<p>Kayığı bulmamız; üçünün birlikte suya salmaları, binmeleri çok zaman almadı. Stelyo kayığa binerken bir kere ikirciklendi; isteksiz davrandı. Bindi sonunda: «Söz verdin; yarın küfeyi de doldurup hancıya gideceksin.» dedi.</p>
<p>«Söz verdim.» dedim; «Sözümde duracağım.»</p>
<p>«Eşek alışıktır, zorluk çıkarmaz sana.» dedi; «Yükledin mi sal yola, kuyruğunu iyi tut, seni doğru hana götürür. Yakalanırsan?»</p>
<p>Gazi Fazıl: «Bileyici Baba bilir işini Stelyo kuşkulanma; şimdiyece kimseye yakalanmadı.» dedi; «Hadi Allah'a emanet ol baba. Sıkı dur yakında döneceğiz.» «İnşallah!» dedim.</p>
<p>Kayık sıyrılıp kaydı sulardan; Urumelinden Anadolu kıyısını burunladı.</p>
<p>Ay ışığı, boğazın sularında gümüşleniyordu. Bir süre gözümü alamadım. Yüreğim burkuldu ansızın; ne Gazi Fazıl ne de Ece Halil geri dönmem için ısrar etmişti. Sanki kalmamı istemişlerdi. Israr etselerdi de kalsaydım daha çok hoşlanacaktım. Aldatılıp uzak bir kıyıya bırakılmış, işe yaramaz yaşlanmış bir ev kedisinin terkedilmişliği çöktü gözlerime. Sularda gümüşlenen ay ışığına bakamadım; gümüşlü suda kayan kayığa bakamadım. Döndüm. Ayaklarım, kendiliğinden geldiğimiz yolu doğruladı. Cılgayı indim. Kıyıdaki sah buldum. İte ite suya indirdim. Bir an üstüne atlamak, ayırıp kıyıdan suyun akıntısına bırakmak, nereye gidebilecekse oraya kadar başıboş, kendi halinde gitmek, suyla göğün birleştiği yeri delip geçmek geldi aklıma. Elimdeki sırığı, ardından da tek küreği kaldırıp attım sala, ayağımla ittim.</p>
<p>Sal da gitti. Bensiz gitti. Döndüm.</p>
<p>Yalnız, bir başımaydım, doğduğum gibi.</p>
<p>Urumeli de yalnız, bir başınaydı; Urumeli de doğduğu gibi.</p>
<p>Kendi yalnızlığımla Urumelinin ay ışığındaki gece yarısı yalnızlığına yürüdüm. Her adımımda biraz daha kaynaşıyorduk.</p>
<p>Stelyo'nun bağına geldiğimde Urumeli ile ben kopmamacasına bağlanmıştık birbirimize. Sepetteki üzümleri, ancak Stelyo'nun duyabileceği bir hazla yarım küfeye yerleştirdim. Her bir üzüm salkımı, parmaklarımdan bal peteklerinin erimişliğinde ay ışığını eme eme sarktıkça ben biraz daha üzüme ve bağa sahipleniyordum.</p>
<p>Sepet boşalınca koluma takıp üzüm kütüklerinin arasına girdim. Salkımları koparmağa başladım. İri bir salkım kaydı parmaklarımdan; toprağa düştü, taneler dağıldı. Sepeti bırakıp topladım. Avucuma doldurdum, yer yer topraklıydı, ezilenler vardı. Kaldırıp avucumu ay ışığında seyretmek istedim; dayanamadım, attım ağzıma. Taze bir toprak tadıyla birlikte üzüm şıralandı ağzımda, boğazımdan aktı. Damarlarım topraksı üzüm tadında kaynayan bir kanla dolup dolup boşaldı. Gözlerimin karardığını hissettim. Binlerce, on kere binlerce ben, benim gibi Türkmen, Urumelinin bütün üzüm kütüklerinden üzüm salkımları avuçlayıp ağzına attı sanki. Çevrem öyle bir kalabalık kaynaşmasında doluydu. Başım dönüyordu. Bin güçlükle açabildiğim gözlerimi gökyüzüne çevirip aya bakmağı denedim, sanki güçlenecektim. Ama aksi oldu; ayla gözlerimin arasındaki boşluğu Kumral Dede'nin yüzü doldurmuştu; bir ses: «Sen bir başlangıçsın!» dedi.</p>
<p>Çın çın ötüyordu.</p>
<p>Dayanamadım. «Hayır sonum, sonum, sonum!» diye haykırıyordum.</p>
<p>İki ses birbirine karıştı, birlikte çınladı bir süre.</p>
<p>Benim sesimi duydum en sonunda, sadece kendi sesimi. Urumelinin üstünde, ay ışığına karışmıştı, Tanrı'nın en uysal yağmurundan daha sakin bir buğuda, Urumeline yağıyordu. Gördüğüm yüreğime sığmadı, taştı; duyduğum yüreğime sığmadı, taştı. Yüreğimi taşıyamaz oldum; küreklerime doğru sıkışmış bir sancı bütün bedenimi kilitledi, düştüm.</p>
<p>Urumeli, göğüyle, ay ışığıyla, toprağıyla üzüm kütüklerinde ballanmış üzümleriyle dönmeğe başladı beynimde; bir değirmendi, beni öğütüyordu.</p>
<p>DÖRDÜNCÜ PROTEZ</p>
<p>Koca dev kazanlar, imaretin bahçesinde saymakla bitmez gibi; her birinin altında dev ateşler yanıyordu. Her birinde dev buğular eti, çorbayı, pilavı ve helvayı ayrı ayrı taşırıyordu. İznik et kavurmasında, toyga çorbasının nanesinde, pilavın karabiberinde, helvanın meyanesinde doymuş, sıcak bir lezzet kokuyordu. Kış bitmiş, birdenbire gelmiş gibi, umulmadık bir bahara dönmüştü. Baharın, daha hiç yorulmamış gün ışıkları, dev kazanların bakırına vurmuş yalım yalım alazlanmadaydı. İmaretin duvarı boyunca, her biri at sırtında bir adam boyu üst üste istiflenmiş yeni kalaylı düz tepsilerde bir ayrı gün yanıyor, bakanın gözünü alıyordu. Yeni kalaylanmış bakır taslar, kapaklı kirpikliler, sahanlar daha beride aynı bahar güneşini göz alabildiğine kamçılıyordu.</p>
<p>Bütün İznik, yoksulu zengini, kızı kızanı sıraya girmiş sağı sakatı dememiş, genci ihtiyarı düşünmemiş imaretin önünü doldurmuştu. Yeni sürgün yeşili henüz korkak bir çınar yaprağı dalından kopsa da düşse, insan kalabalığından düşecek toprak bulamazdı. İmaretin önünde başlayan kuyruk Ayasofya Camisinden dolanıyor, Yenişehir kapısında iki kıvrım yapıyor, Göl Kapısına uzanıp İli kıvrımdan sonra sur boyunca Hadriyanus Kapısına ulaşıp dönüyor yine Ayasofya'nın önündeki dört yol ağzını tutuyordu. Sabah namazından bu yana sonu gelmemişti.</p>
<p>Gelen, eli boş geliyordu.</p>
<p>Gidenin eli doluydu. Tepsisi de, sahanları da kendinin olmacasına eli dolu gidiyordu. İmaretin kapısında, kuyruğun hemen başında Süleyman Bey'le kendi yaşında yahut daha genç sekiz on yiğit bayramlıklarını donanmış, sıralanmıştı. Süleyman Bey, kalaylı tepsi istiflerinden aldığı tepsileri sırası gelenin eline tutuşturuyordu. Zengin olsun yoksul olsun, kime tepsi verdiyse, yüzündeki çocuksu gülümseme aynı kalıyor; gözleri, kutlu bir oyunun inanmışhğında, bozulmamış bir çocuk saflığı içinde bakıyordu. Dudakları hep aynı sese kıpırdıyordu; gelenin ana diliyle: «Sofranız gönensin; kusurunu bağışlayın.» diyordu.</p>
<p>Boş tepsiyi alanın tepsisi hemen doluyordu. Bir tas, kapak tutamağı kuşlu bir kirpikli, iki sahan ardı ardına bir çırpıda konuyordu; dördü de dövme bakırdandı, dördü de yeni kalaylanmış, yeni silinmiş. Tepsiyi eline alanın gözleri bahar güneşine doyuyordu bir anda, bahar güneşinin bin türlü oyunundan kamaşıyordu. Ve yüreği pırpırlanıyordu zenginin de yoksulun da. Üç adım ötelerinde hemen, Orhan Bey sıradaydı; önünden geçeceklerdi. Bir karış yakınından yüzünü görecekler, kepçesinden aş alacaklardı. Doğduklarından bu yana, hangi doğduklarından bu yana belki atalarının da atalarının doğduklarından bu yana İznik'te böyle bir şey ne görülmüştü ne de işitilmişti. Ama, oradaydı işte, üç adım ötelerinde; dört ayrı dev kazana dört ayrı dev kepçeyi daldırıyor, önüne uzatılan tepsilerdeki tası, kirpikliyi, sahanı dört ayrı aşla dolduruyordu; yüzü sıcak aşların sıcak buğulanmasında gülüyordu.</p>
<p>Sabah namazından sonra başladı, öğle ezanına kadar sürdü bu; böylece sürdü. Dev kazanlarda aşlar eksildi; öteki, daha öteki dev kazanlarda da aşlar eksildi. Boşalan kazanların yerini dolu kazanlar aldı. Orhan Bey'in alnında terler sızdı, terler boncuklandı; silindi, yeni terler eski terlerin silinişine aktı. Ama Orhan Bey'in yüzündeki gülümseme ne eksildi ne azaldı; öğleye doğru bir parça acımışhk bulaştı gülümsemesine ama pek az kimse fark edebildi. Gelen, tepsiyi uzatıyordu; boş kaplar dolmuş dolmamış bakmıyordu bile, soluk almayı düşünmeden gözlerini Orhan Bey'e dikiyordu. Bir sonraki evmese, bir önceki soluksuz, öylece, kaplarına kepçe kepçe aş dolduran Beyden kolay kolay ayrılamayacak gibiydi. Ama bir sonraki eviyordu. Orhan Bey'e gelebilmek, biraz daha kalabilmek için eviyordu. Öğleye doğru, daha çok bu bakışlar yormuştu Orhan Bey'i. Sağ kolu, omzundan kopacak kadar ağrımağa başlamıştı; sağ kürek kemiği sızlıyor, belkemiğine doğru uyuşmuş bir keçeleşme vuruyordu. «Güç ver Tanrım.» diyordu sık sık; yüreğinden: «Az daha güç ver, utandırma beni, sonunu alayım.»</p>
<p>Sağ yan kemiklerinin olanca sızısı şakaklarını zorlamağa başladığı zaman bile yüreği kuşkanadında hafifti; uçan, ağrılarını atmış bir kuş ferahlığını duyuyordu. Bütün yorgunluğuna rağmen dayanmasını buna yordu. İçten şükretti: «Tanrım bana bugünü gösterdin ya. Tanrım sana ne yapsam azdır. Ben ki ölümlü bir kulum, ölümü aldın üstümden.»</p>
<p>Sık sık gözlerini yumuyordu öğle ezanı yaklaşırken; gözlerinin maviş bakan pırıltısına da sarımsı bir yorgunluk oturmuştu, ağırlaşmıştı; yüzü iyiden iyiye sararıyordu. Oğluna bakabildi fırsatını bulup. Süleyman Bey'in de yiğitlerinin de, kazanları getirip götürenlerin de kendisinden pek farklı olmadığını gördü. Bu, biraz daha dayanmasına yetti: «Benim onların iki misli yorulmam gerek, gün benim günüm.» diye düşündü. Sıra bekleyen kuyruğun sonu, müezzinin minareye çıkacağına yakın göründü. Yine de Ayasofya Camisinin oralarda olmalıydı.</p>
<p>Cendereli Kara Halil, müezzine oyalanmasını söyledi: «Git abdest tazele, ne yaparsan yap, oyalan. Sıranın sonu alınmadan ezana başlama.» dedi.</p>
<p>Boşalan kazanların yerine yenileri getirilirken Orhan Bey, görünür bir şekilde elini beline dayayıp gerindi; ağrıyan beli kütürdedi, omuz başlarından yorgun bir dinleniş acısı ayaklarına doğru indi. Süleyman Bey, babasının genlenişini gördü. Kendisine en yakın olanı Sülemiş'ti; el işaretinde yanına çağırıp yerini almasını istedi gözleriyle. Babasının yanına gitti, yanına varınca el bağladı: «Biraz da ben dağıtsam aziz babam.» dedi.</p>
<p>Orhan Bey'in yüzündeki gülümseme, yarı yorgunluğun gömleğinde canlandı: «Neden ki oğul?» «Yorulduğumu mu sandın?» dedi.</p>
<p>«Hayır aziz babam, sıranın sonu geldi nasıl olsa diye düşündüm.»</p>
<p>«Daha iyi ya. İşin bitmesine de az kalmış demektir.»</p>
<p>«Ezan vakti de geliyor. Düşündüm ki abdest almak için aziz babam...»</p>
<p>«Yetişiriz yetişiriz. Yetişiriz oğul Tanrı isterse, neden gamlanırsın. Bu gün benim günüm, anan Nilüfer Hatun'un günü; imarete onun adını vermedik mi? Bırak da günümü günlüğümce yaşayım hay oğul.» «Pekey aziz babam.»</p>
<p>«Hadi sen de geç yerine, çabuk geç.» Orhan Bey'in sesi, ne olursa olsun, eğlenceli çıkmıştı; uzak bir yaramazlık yüklüydü. «Çabuk geç.» diye devam etti; «Anan gözetliyordur bizi oğul, sonra ne demez. İmaret gününde baba oğul çene çalıp işimden kaçtınız derse ne cevap veririz. Hadi hadi yeni kazanlar da geldi bak!» Bu kadarcık yaramazlık ağrılarını sızılarını unutmasına yetmişti. Ayrıca Nilüfer Hatun'dan söz etme fırsatını bulması, göğsünün orta yerinde ne zamandır çakılıp kalan erimiş kurşun yumağından kurtulmasına da yetmişti. «Eyi oldu.» diye düşünüyordu yeni gelenlere yeni aşları dağıtırken: «Süleyman'ın fırsat verdiği eyi oldu. Anasının üstüne evlenmem, bir daha bir daha evlenmem, yiğidin gönlünü incitti biliyorum, anasının üstüne gelenleri kendine yediremedi. Ben yedirdim mi sanıyorsun hay Süleymanım? Yarın sen ne yapacaksın bakalım, benim yerime geçtiğinde. Siyaset dediğin şey, yüreğinin doğrusuna gitmeyip sevdiğini de harcatırsa sonra benim derdimi anlarsın amma iş işten geçmiş olur beni bu dünyada bulamazsın ki. Bulup da, haklıymışsın aziz babam beni bağışla diyemezsin ki.»</p>
<p>Düşündükçe yorgunluğunu unuttuğunu fark ediyordu. Sağ kolu, kendiliğinden kazanlara kepçeyi daldırıyor, kendiliğinden önüne uzatılan tepsideki kapları dolduruyordu. Düşünürken, önüne tepsileri uzatanları da görmüyordu, baktığı halde görmüyordu. Her tepsi uzatan Süleyman'dı sanki. Süleyman'la konuşuyordu: «Niye bu imaretin adına Nilüfer Hatun dedim pekey? Ötekilerin adını veremez miydim? Ötekilerin adına yaptıramaz mıydım? Hani, bu iş senin incindiğin şekil olsaydı yani. Bana boşuna gücendin. Nilüfer gibi anayı ne sen bulabilirsin ne de öyle bir hatun görür benim gözlerim. O bile bilmez bunu diyememişimdir ki. Bey olmadan önce diyebilseydim belki. Gelgelelim senin gibi değildir Nilüfer, bilir benim yüreğimi.» Dönüp imaretin yapısını süzdü kazanlara bakıyormuş gibi. Sütunlar, Nilüferdin on beş yaşındaki dal fidan boyu; kemerler kaş kıvrımında, nakışlar göz süzmesinde, küçük kubbeler dolu bir yürek ki merhamet, kapandığını saklıyor, kapandığını esirgiyor, kol kanat geriyor üstüne kötülüklerden korumağa hazır. Pencereler göz göz bir ömrü beklemekte olanca ışıklarını bir yandan alıp öbür yana vererek: «Tanrım!» diye sızladı yüreği Orhan Bey'in; «Sana emanet, sen sakla dünyanın sonunaca!»</p>
<p>Alnından kaşlarının süzdüğü ter gözlerine sızdı; tuzlu bir acımada yanan gözleri nemlendi. Bu sefer de, sıranın sonuna bakıyormuş gibi, tuzlu bir acımada nemlenen gözlerini kırpıştırarak oğlu Süleyman Bey'e baktı. Sağ yanında Süleyman, Nilüfer'in sessiz salınışını erkekleştirmişti; sol yanında imaret, Nilüfer'in varını yoğunu ince ince işlemişti; dünyaya doymuş bir zenginlik aktı damarlarında: «Hoş!» diye mırıldandı; «Hoş bu hoş. Benden sonra bizi yaşayacaklar!» Ama yarım kaldı mırıldanan dudakları, geriliverdi. Sağ yanı, omzundan aşağı kasıhverdi; hissizleşti. Keçeden bir yarım sağ beden gelip yapıştı sol yanına. Korktu. Bir yanı ışıklar içinde aydınlık, dolu; bir yanı zindan karanlığında ışıksız bomboş bir dünyanın arasında ezildiğini hissetti. Ter boşandı bedeninden, gözlerini acıyla yumdu. Koca tahta kepçenin uzun sapına sımsıkı sarılan sağ eli, pilav kazanından kepçeyi çıkaramadı.</p>
<p>Gözlerini, ürpertiler içinde açtığında başı döndü, her şeyi bulanık gördü; bulanık, dibi tortulu bir toz duman dönüp durdu gözlerinin önünde. Nice sonra durulur gibi olduğunda, toz dumanın sarımsıhğında, korkunç bir susuşla kendisine dikilmiş bir çift göz; süzülmüş, nerdeyse kurumuş bir yüz, bu yüzden kopup düşecek gibi sarkan bir sakal seçebildi: Dursun Fakih'ti.</p>
<p>Çevrede çıt çıkmıyordu.</p>
<p>Dursun Fakih'in susan gözlerinden beter bir sessizlikte dünya, Orhan Bey'in çevresinde birden ölmüştü.</p>
<p>Kepçeyi, koca bir kazan dolusu pilavı kaldırıyormuşçasına çıkardı kazandan.</p>
<p>Dursun Fakih'in uzattığı tepsideki sahana doğru götürdü. Gözlerini Dursun Fakih'in gözlerinden alamıyordu.</p>
<p>Tam o sırada başladı müezzin ezana: «Allahu ekber Allaaahu Ekber!» Müezzinin sesi, Orhan Bey'in kulağına bilemediği bir zaman duvarının arkasından sağırlaşa sağırlaşa geldi. Bu sağırlıkta, Dursun Fakih'in dudaklarının kıpırdadığını görüyordu. Dursun Fakih'in kıpırdayan dudaklarının ne dediğini anlayamıyordu. Gözlerini kıstı; dişleri kenetlendi Orhan Bey'in. Eğildi, Dursun Fakih'i duymak için eğildi. Dursun Fakih'in, konuşurken, gözlerinin değirmen taşları arasında ezildiğini sanki yüzünün un çuvallarında tozduğunu görüyordu. Sonunda, sağırlığın içinden sarı bir ses süzüldü. Müezzinin yarıladığı ezanın yanı sıra Dursun Fakih'in: «Adalet!» dediğini duyabildi; «Adalet istiyorum Orhan Bey. Beyliğinden bir yalnız Dursun Fakihim; Pir Cabbarın Alisini yargılamadan cezalandırmamanı diliyorum. Kadı önüne çıkarılsın, Bey yargısı adaletsizlik olur, Beyin yargıya gücü yoktur. Pir Cabbarın Alisi yargılanmazsa senden davacı olurum! Bana aş değil adalet gerek!» Tepsiyi duvarın üstüne bırakıp gitti. Ne yaptığını bilmeden kepçeyi pilav kazanına geri bıraktı Orhan Bey. Ne yaptığını bilemeden, ancak duyulur bir sesle: «Süleyman! Oğul! Gel, gerisini sen dağıt, yoruldum!» dedi.</p>
<p>Müezzin, ezanını bitirdi.</p>
<p>Orhan Bey, birdenbire her yanının yağsı koktuğunu; çorbadan, etten, pilavdan, helvadan ekşimiş kokuların sakalından saçına kadar sindiğini hissetti.</p>
<p>Sabah ezanından bu yana, dev kazanların içinde kaynayan aşlardan daha güzel kaynayan yüreğindeki dünya lezzeti, içine avuç avuç tuz, avuç avuç kırmızı biber atılmış da çora döndürülmüştü sanki. Bu da yetmemiş, ancak Geyikli Baha'nın yalnızlığında duyabileceği ağaç yapraklarının yeşiline boyanmış bir huzurdan farksız hissettiği dünya dışı hafifliğindeki yorgunluk da dünyalaşmış, çekilmez, taşınmaz olmuştu. Öğle namazını camide kılamadı; camide birbirine kenetlenmiş gözlerin, sık soluklardan dokunmuş kara bir çarşafı gergefleyip bütün bedenine, o dünyalaşmış yorgunluğunun ve lezzeti çora döndürülmüş yüreğinin üstüne gere gere varacağını sandı, bundan korktu. Böylesine bir korkuyu ilkin hissediyordu; elini ayağını bağlamıştı.</p>
<p>Süleyman Bey, bu çöküntüye geldi. Oğlunun gelişinden medet umdu. Umudunun olmazlığını da oğlunun gözlerini görür görmez anladı. Kaçıyordu Süleyman'ın gözleri; terbiyeliydi, bunca yılın has gözleriydi yine. Ama gizli bir küskünlüğü vardı. Babasının gözlerinden kaçmazsa küskünlüğü artacakmış gibiydi. İzin istedi; yeni bir buyruğu olursa cana minnet bilecekti.</p>
<p>Orhan Bey: «Bu evme neden Süleyman?» diye sordu; «Uzun zamandır görmedik, özlemimiz büyümüş sanırdım. Hele bir günceğiz kalsan. Karesi Beyliği işini de halletmişken. Karesi Beyliğini almamız kolay olmadı.»</p>
<p>«Urumeli aziz babam.» dedi Süleyman Bey; gözleri gibi sesi de kaçıyordu. Öğleden önce, dev kazanların aşını dağıtmaktan yorulan babasının dinlenmesi için yardıma gelen Süleyman Bey'in gözleriyle sesinin, şimdi izin isteyen, izini alıp hemen gitmeğe hazır Süleyman Bey'in gözleriyle sesinden çok, pek çok farklı olduğunu sezmemenin mümkünü yoktu. Dursun Fakih'in gelişi miydi acep bu değişmenin sebebi?</p>
<p>Yorgunluğu, büsbütün çekilmez geldi Orhan Bey'e: «Belki.» diye düşündü. Yine de, Süleyman Bey'in nicedir böyle hep kaçtığını biliyordu; «Anasının üstüne evlenmelerini ah hep bu, bu, bu. Nilüfer'in içliliği var bu oğlanda Murat gibi değil; Murat daha dünyalı. Bu Süleyman'ın Mevleviliğe soyunuşu da anasının yüreğine çekmiş olmasından. İşin kötüsü Süleyman'ı bunun için seviyorum. Benden çok Nilüfer bu Nilüfer.» Gözleri, oğlunun yüzünü, sarışın uçuşmalarını, ancak çok usta kalemlerin yontulmuşluğunda keskin çizilmiş su akışında serbest burnunu, köşesi göze batmaktan çok gözü okşayan çenesini geziniyordu; gezindiği yerleri dura dura seviyordu. Gitmeseydi bu yüz karşısından hemen; hiç değilse bu gece yanında kalsaydı.</p>
<p>Oğlunu süzdükçe, yüreğindeki yorgunluk azalıyordu. Bu durumdayken: «Ne olmuş Urumeli oğul?» diye sordu.</p>
<p>«Buyruğun üzerine tedbir alındı aziz babam. Yarın gece, Karesi'den benim yanıma verdiğin Ece Halil ile Gazi Fazıl'ı Urumeline yolluyorum.»</p>
<p>«İki kişi mi? Hepsi mi? Neden Ece Halil ile Gazi Fazıl?»</p>
<p>«Bu ikisi Saru Saltuk yetiştirmesidir. Urumeli içlerinden, Saru Saltuk'un isteğiyle bu yana geçmiş Karesi Beyliğine yerleştirilmişlerdi. Oraları bilirler.» «Bir yoklama gidişi olacak bu, öyle midir?» «Evet aziz babam. Geçecek bir araç olmadığından, odundan bir sal yapıldı; şişirilmiş üç tulum bağlandı altına.»</p>
<p>«Zor olacak. Becerebilecekler mi?» «Tanrı dilerse umutluyuz aziz babam.» «İnşallah başlarına bir iş gelmez.» «İnşallah. Geceyi bunun için seçtik. Urumelinde üzüm bayramı olması işimizi kolaylaştırır diyorlar. Bir yahut iki tutsak alıp gelirlerse, gelebilirlerse aziz babam, niyetim bu tutsağı kılavuz yapmak. Kırk yiğidimle tekrar Urumeline çıkmak. Çimpe Kalesini üstlenip perilerimizin karşıya geçmelerini sağlamak. Ondan sonrası kolaydır. Buyruğun yerine getirilir. Bir adım atacak yerimiz olsun yeter ki.»</p>
<p>«İki kişi.» dedi Orhan Bey. Düşündü gözleri, düşüncesini çabuk attı: «Neyse, işin içindeki daha eyi düşünür. Pekey. Yolun açık olsun oğul. Bu gidişle uzun zaman birbirimizi görmeyeceğiz demek ki.» Süleyman Bey, farkına varmadan ürperdi. Babasının sözü değil sesi bilinmeyen bir zamanın sırrını açıklar gibiydi: «Buyurdun mu koşar gelirim aziz babam.» dedi ama böyle bir şeyin olacağına güvenememiş dedi.</p>
<p>Orhan Bey: «Yeni bir defter kolay mı açılır sandın oğul.» dedi. «Bir başladın mı yaz yaz bitmez; bittiği yerde başladığını görürsün, zaman yetmez. Zaman? Hiç bir şeye yetmez zaten göründüğü gibi koca değil.»</p>
<p>«Aziz babam bana diyeceğini rumuzsuz...»</p>
<p>«Sana diyeceğim mi? Oğul sana ne diyeceğim olur. Bir uzun yorgunluk hepsi. Bu yorgunluk alnımıza yazılmış karabudun adına sultanlık der bilmez de. Hadi yolun açık olsun. Ne garip. Anadolu'yu açanın adı da Süleyman'dı; senin adına da Süleyman derken Urumelini açacağını kim bilirdi ki.»</p>
<p>Öpmesi için elini oğluna uzattı. Süleyman, babasının elini öperken, bilemediği bir sezginin tesirinde yalnız, yapayalnız hissetti kendini. Bir daha bu eli böyle tutamayacak, dudaklarından alnına götüremeyecek sandı. Babasının eli soğuktu; yahut kendi dudağı, dudağı değilse bile kendi alnı soğuktu. Bir soğumuşluğun bir ısın mışlığa değip yabancılaşması, böyle işte, hissettiği yalnızlık buydu. Dünyanın içiyle dışı gibi. Kendisi neredeydi; dünyanın içinde mi dışında mı? Yerini seçemedi. O anda da atının acı kişnemesi kulaklarında uzak, çok uzak bir gece karanlığına bürünerek çınladı; demir kır kişnemesi ağıt mıydı çağrı mıydı o da seçemiyordu: «Aziz babam hakkını helal et.» dedi bir tuhaf; «Helal et ki yüreğim dolu gideyim.» «Helal olsun Süleymanım. Ama nedendir? Helallik dileyecek zaman da gelecek elbet; daha çok var. Madem açtın, sen de helal et oğul.» «Benim ne hakkım ola ki aziz babam estağfurullah, haddim midir?» «Pekey oğul. Bir kere daha uğurun açık ola. Tanrı seninle olsun!» Süleyman Bey hem çıktı hem bu konuşmaları düşündü hep; hem gitti; durmadan at sürdü hem aklı babasında kaldı. Orhan Bey'in aklı da oğlunda, oğluyla konuşmalarında. Arada bir Nilüfer'i, arada bir kepçe kepçe içindeki aşları önüne sürülen tepsilerdeki sahanlara boşaltışını, yoruluşunu düşündü. Oğlu gittikten bir hayli sonra bile hala ayaktaydı, oturamıyordu; gözleri pencereye, camın dışındaki ikindi güneşine çakılıp kalmıştı, bakışları da oturmuyordu bir türlü. Sonunda, hiç istemediğini düşündü: Dursun Fakih'i. Boynunu bükmüş, öğleyin gördüğü canlılıkta, karşısına dikilmişti. Gözlerini yumdu elinde olmadan; Dursun Fakih gözkapaklarının içindeydi. «Tanrım bana sabır ver; sabır ver!» diye sızlandı. Oturdu sedire.</p>
<p>Kapı çavuşu, çekine çekine içeri girip, Cendereli Kara Halil'in dışarda beklemekte olduğunu haber verinceye kadar oturdu. Ne düşündüğünün farkında bile değildi. Ancak Cendereli Kara Halil adını duyunca canlandı. Kara, kapalı bir bulut sıyrıldı gözlerinden, yorgunluğu, acımsıhğı; damarlarındaki uyuşmuşluğu sıyrıldı. Cendereli Kara Halil içeri girdiğinde Orhan Bey savaş zırhlarına bürünmüş, atına binmiş bir çerinin bekleyişinde hazırlanmıştı. Az önceki soyunmuşluğu nasıl kendiliğinden olmaysa şimdiki hazır bekleyişi de öyle kendiliğinden olmuştu. Fakat Cendereli Kara Halil'in ilk sözü karşısında sendeledi: «Beyim Pir Cabbarın Alisinin işi de tamam oldu çok şükür. Bu mesele halledildi; bitti sayenizde.» «Nasıl?» «Kendi kendini yok etti hınzır. Veli Babasıyla birlikte.» «Yoksa?»</p>
<p>Cendereli Kara Halil, Orhan Bey'in :«Yoksa?» deyişinden irkildi. Yanılmış olmamak için, belli etmemeğe çalışarak Orhan Bey'in yüzüne baktı. Yanılmamıştı; Orhan Bey beğenmemişti aldığı haberi: «Cendereli yoksa?»</p>
<p>«Karesi Beyliği Orhan Beyim; yani Balıkesir, Açlan Bey oğlu Dursun Bey'in buyruğuna girince Veli Baba Dergahı denilen yılan yuvası da sarıldı. Dervişlerden kaçan kaçtı, tutulan tutuldu. Gelgelelim Pir Cabbarın Alisi, Veli Baba denilen yardağıyla bir taş hücreye kapanmış Orhan Beyim; bir iki beklenilmiş, aç susuz bırakılmak istenmiş. Derken bir patlama olmuş toz duman içinde, taş hücre taş taş üstüne çökmüş. Pir Cabbarın Alisi de Veli Baba da çöküntünün altında, kara barut...» «Yeter Cendereli, anladım!»</p>
<p>Gözleri, susturduğu Cendereli Kara Halil'e bakıyordu ama Cendereliyi görmüyordu; Cenderelinin anlattıkları, olanlar gözlerinin önündeydi olduğunca. Taş taş üstüne patlamış o yıkıntıdan olacakları düşünüyordu istemeye istemeye. «İstemediğim buydu ah Halil istemediğim buydu; son değil bu anlattığın senin; bir yeni doğuş, Ali'ye yeni can verdiniz ki sağlığından daha beter dertler açacak başımıza herifi kıyamete dek yaşatmış olduk vay bre!» diye düşündüklerini açığa döktü; «Şimdi o kaçan dervişleri boş duracak mı sanırsın? Pir Cabbarın Alisinin ölüsünden yararlanmayacaklarını mı düşünürsün, yazık! Yararlanmazlarsa o zaman şaşarım asıl.» «Haklısın Orhan Beyim. Ne var ki olan oldu. Tutuklayıp yargılasaydık bile yargı sırasında söyleyeceği sözler, savunma olduğu için kesemezdik, kesemediğimiz için de söyleyeceği her söz Ali'yi yine kıyamete dek yaşatırdı. Böyleleri her fırsatı kendine kullanır. Bursa Kadısı olarak, Pir Cabbarın Alisi için yapılacak bir iş kalmamıştır, defteri dürüle diye düşünürüm. Amma velakin Dursun Fakih için...» «Dursun Fakih için de iş bitmiş değil midir? Yazık; asıl ona yazık oldu; temize çıkmasının mümkünü de yok artık.»</p>
<p>«Var Orhan Beyim; izniniz olursa, buyruğunuzu esirgemezseniz var. Şu elimdeki kağıtlar, yeminli tanık ifadeleridir. Her bir tanık, bildiklerini en eskiden bugüne doğru gelerek anlatmışlardır. Amma yarım kalmıştır, tam değildir. Bu yarıma göre bile biz yanılmışız, hata etmişiz. Devlet Evi önde gelir amenna gelgelelim insanı harcayarak Devlet Evi satın almak da olacak iş değil.»</p>
<p>«Yarım kalmıştır dedin. Yarım kalmağa sebep Ali'nin ölmesi mi?» «Hayır Orhan Beyim. Bir tanığın ifadesi noksan.»</p>
<p>«Bunca zamandır neden noksandır Halil, neden gecikmiştir ?»</p>
<p>«Tanığın daha önemli işleri vardı Orhan Beyim; bir de, tanıklığına gerek yok sanıyordum. Fakat Aşık Ana adındaki tanığın ifadesini yazdırırken sizi de dinlememin gerekli olduğuna inandım.»</p>
<p>«Beni mi dinlemenin gerekli olduğuna inandın?»</p>
<p>«Evet Orhan Beyim?»</p>
<p>«Dursun Fakih hakkında?»</p>
<p>«Evet Orhan Beyim.»</p>
<p>«Ben Dursun Fakih'i. Dursun Fakih'i kadı olarak bilirim ben Halil; eyi, yargısı yerinde, bildiğinden şaşmaz. Osman Bey'in güvenini kazanmış bilirim.» «Kadılığıma verin Orhan Bey, soracağım şey Beye sorulacak cinsten olmasa da sormam gerek. Neden Dursun Fakih'e el uzatmadınız? Neden Pir Cabbarın Alisinden çıkma dedikoduları kendinize kalkan yapıp Dursun Fakih'in harcanmasına göz yumdunuz?» «Bir kere yanılıyorsun Halil. Bir kere dedikoduların kaynağının Ali olduğunu bilmiyordum. Başlangıçta bilmiyordum.»</p>
<p>«Kaynak bilinmese de olur Orhan Beyim. Dursun Fakih'i Bursa kadısı yapabilirdiniz, hak onundu; bana vermeniz...»</p>
<p>Cendereli Kara Halil ileri gidip gitmediğini düşündü; Orhan Bey'i suçlamağa hiç niyeti yoktu. Ama sözüne devam ederse suçlamış olacaktı; lafı da çeviremeyecek gibiydi. Orhan Bey bekliyordu. En iyisi, doğrudan doğruya sormaktı; öyle yaptı: «Orhan Beyim, acaba, çocukken, siz çocukken Dursun Fakih'e karşı içinizde şöyle kinlenmeye benzer bir his duymuşluğunuz oldu muydu?» diye sordu. Orhan Bey'in yüzü karardı. «Bağışlayın beni Orhan Beyim.» diye sorusunu yumuşatmağa çalıştı Cendereli; «Size eza etmek aklımın ucundan geçse akılsız olmağı yeğ tutarım. Ama bilmem gerek. Daha doğrusu, Kadı olarak yanlış bir değerlendirme yapmadığıma inanmalıyım. Yoksa beni kadılıktan bağışlayın, bu davayı ahn üstümden.» Orhan Bey'in yüzünün kararması yavaş yavaş açıldı. «Haklısın.» dedi; «Söyleyeceklerimi kağıda geçmen gerekli midir?»</p>
<p>«Gerekli.» dir diyemedi Cendereli; sözü: «Gerekli olmasa da olur Orhan Beyim.» diyerek bitirdi; «Görünüş, sizin eski bir hükmünüze bağlı gibi geldi bana; çocukluktan kalmadır. Anlatmanız da yeter.»</p>
<p>«Pekey.» demesine rağmen Orhan Bey'in kararlı sesi burkularak çıktı. «Dinle öyleyse Kadı Bey. Karacahisar'da. Dursun Fakih...» Her sesi düşüne düşüne çıkıyordu; bağsız çıkıyordu. Yavaş yavaş eski karanlığına döndü, sesler birbirine bağlandı, sona doğru bütün yüklerini atıp rahatladı: «Dursun Fakih, Osman Bey'in Karacahisar Kadısıydı. Karacahisar'ı alan da, Dursun Fakih'i oraya Kadı yapan da Osman Bey'di, benim atamdı. Çocuktum daha. Osman Bey'in üstüne bütün Anadolu'da, bütün Bizans'ta bir Bey daha olamaz biliyordum. Osman Bey gibi bir Bey buyurdu mu akan sular dururdu, durmalıydı. Buyruğuna akan suların bile durmadığı bir Beye nasıl Bey denilirdi yoksa? Durduğunu da görüyordum; herkesin çekindiği yaşlı başlı Akça Koca gibi, Konur Alp gibi Türkmen Beyleri, bütün tekfurların sevip saydığı Köse Mihal gibi kefere tekfurları bile atam Osman Bey'in katında suspus olup onu dinliyorlardı. Bir tek bu Dursun Fakih dinlemedi. Şu Karacahisar Pazarının bacı ile köprü bacı meselesinde, üstelik bütün öfkesini başına toplamışken Osman Bey dediğini yaptıramadı, Dursun Fakih'in önünde bir iki bağırıp çağırdı ama orada kaldı, suspus oldu; Dursun Fakih'in sözüne uyuldu; atam Osman Bey de boyun büküp Dursun Fakih'in sözüne uydu. O gün, o sırada atam Osman Bey'in birine yenilmiş olması çocuk gönlümü hoşlandırdı, Dursun Fakih'e ağzı açık baktım, beğendim. Sonra gece oldu. Uyudum. Uykumun arasında uyandım. Bir şey ağırıma gitmiş gibiydi; bu şey yüreğime yük olmuş oturmuştu. Düşününce buldum: Ağırıma giden, atam Osman Bey'in, buyruğundaki Kadıya yenilişiydi. O zaman Bey birine, sen kadısın der o da ondan sonra Beyin buyruğundan çıkamaz sanıyordum. «Ben sana gösteririm Dursun Fakih hele bir Bey olayım da gör sen!» dedim dişlerimi sika sika. İyi hatırlıyorum böyle dedim. O günden sonra Beyliğe hazırlandım; sert, katı, amansız hazırlandım. Akça Koca da, Gazi Rahman da bunda yardımcı oldular, içimdeki katılığı beslediler. Bunun ilk farkına varan Bileyici Baha'yla Kumral Dede oldu. Ben de onlardan kaçmağa çalıştım hep. Sonra?»</p>
<p>«Orhan Bey'in sonrasını bilmek Kadı olarak da benim haddim değil.» dedi Cendereli; öğreneceğini öğrenmişti, Orhan Bey'in gizliliklerine girmek işine gelmiyordu; «Bu kadarı için bile yordum sizi Beyim bağışlayacağını umarak yordum.»</p>
<p>«Eyi oldu.» deyip kesti Orhan Bey. Bir süre hiç konuşmadı. Cendereli Kara Halil de ağzını açmadı. Ökse otlarını düşündü yeri değilken; armut ağaçlarının dallarında yuvarlanmış, kökleri dalların içinde yumrulanmış, urlanmış yapışkan ak düğmeli yeşil ot kümeleri öbek öbek sıralandı düşüncesinde. Çocukluk, armut ağaçları, ökse otları, urlar arasında bağlantı kurmak isterken Orhan Bey birden Beyliğine dönmüş sesiyle: «Yargın nedir şimdi?» diye sordu; «Pir Cabbann Alisi de öldüğüne göre.» «Dursun Fakih'i Bursa Kadılığına layık görürüm Orhan Beyim. Yaşlıdır; son günleri kahırlı, eziyetli geçmiştir. Daha kaç gün yaşar Tanrı bilir. Bursa Kadısı olarak ölmesi...» «Olmaz Halil; Bursa Kadılığını bir yana bırak şimdi.» «Benim içinse ben Orhan Beyim?»</p>
<p>«Yalnız senin için değil. Dursun Fakih'i devlet düşüncesiyle feda ettik; devletin söz altında kalmaması için harcadık; karındaşım Alaeddin Bey'e danışırken de fikrini bu yolda çelmek için konuştum, asıl sebebi sakladım. Şimdi tutup Bursa Kadılığına getirmem olmaz. İznik de olmaz; Türkmen'e düşlü, hayalli bir makam göstermeli ki önce söylediklerini unutsun. Düşlü, hayalli bir makam; bu da Urumelide olur ancak Halil. Var çabuk buldur Dursun Fakih'i, oğlum Süleyman bugün yarın Urumeline geçecek onunla birlikte gitsin, Urumeli Kadılığı için Dursun Fakih uygun mudur?» Cendereli Kara Halil: «Urumeli?» deyip belinledi açıkça; az kalsın Bey Katında olduğunu bile unutacaktı. «Urumeli mi Orhan Beyim? Bugün yarın kadar tezinden mi?» Fakat çabuk toparladı kendini; «Urumeli Kadılığı için Dursun Fakih'ten eyisini bulamayız Orhan Beyim!» dedi. Ama hala, Orhan Bey'e bu kadar yakınken bile duymak şöyle dursun sezemediği bir kararın ne zaman nasıl verilmiş olabileceğini düşünüyordu. Orhan Bey, Cendereli Kara Halil'in düşüncelerini kesti; yüzü iyice rahatlamıştı, gözleri eskisinden daha canlıydı. Yorgunluğu uzun bir dinlenmişlikte geçmiş bir tebessüm canlı, rahatlamış yüzünü dolduruyordu: «Akça Koca rahmetli sağ olacaktı şimdi Halil.» dedi; «Sağ olacaktı ki Urumeli Kadısı Dursun Fakih'le takazasını seyredecektin. Giden, neyi var neyi yoksa birlikte götürüyor kalana bir şey bırakmıyor. Neyse, var git İznik'teyken henüz buldur Dursun Fakih'i, haberi sen ver. Sonra da alıp getir. Karındaşım Alaeddin Bey'i de çağırdım, konuşacaklarım vardır, meşveret gerek. Urumeline adım atacağımız şu sıra adımımıza yeni bir düzen vermeliyiz, böyle düşünürüm. Ola ki Urumeli Kadısının da düşündükleri vardır.»</p>
<p>Cendereli Kara Halil ne diyeceğini bilemedi; tek bir söz gelmiyordu aklına. Orhan Bey, ummadığı bir şekilde değişip duruyordu. Sabah dev kazanların başında bekleyen, kocaman kepçelerle aş dağıtan Orhan Bey başkaydı; Dursun Fakih'i karşısında görünce kolu kanadı kırılmış gibi bakakalan Orhan Bey daha başkaydı, imaretin açılışında, dua eden, az önce odaya girdiğinde gördüğü kimse ise daha daha başkaydı. Bu Orhan Beyler, şimdi hepsi bir araya gelmiş de bir kalıpta sıkışmış yahut bir ocakta korlaşıp örste döğüle döğüle pekişmiş bir Orhan Bey olmuştu: «Ne durursun Cendereli?» «Şaşmamı bağışlayın Orhan Beyim.» diyebildi ancak; «Herhal Urumeline daldım. Urumelini hiç düşünmemiştim ama Karesi Beyliğini topraklarımıza katınca okun varacağı hedefi hesaplamalıydım. Hesaplayamadığıma şaşmaktayım. Buyruğunu yerine gelmiş bil Beyim, Dursun Fakih'i bulmamız kolay olacak!»</p>
<p>Orhan Bey'i selamlayıp çıkacağı sırada Orhan Bey: «Halil dur hele biz bir şey unuttuk.» dedi; canı sıkılmışa benziyordu; «Hem de epeydir unuttuk yazık Beyliğimize bizim. Bursa'da, Karagöz'le Hacivat derler iki acayip kişi vardı, zindandan çıkmış olmalılar? Çıktılar mı?»</p>
<p>Cendereli Kara Halil sapsarı kesildi. «Neden sarardın Halil? Yoksa? Sakın onlar da mı?» «Sanmam Orhan Beyim aklınıza gelen olamaz. Unuttuğum için...»</p>
<p>Orhan Bey, tuttuğu nefesini bıraktı: «Öyleyse eyi. Sahn yoksulları, fazla eziyete gerek yok. Şimdiyece kaldıkları bile çoktur.»</p>
<p>Cendereli Halil çıktı hemen. Aklına türlü çeşit düşünceler yığılıyordu, karamsı düşüncelerin arasında ak bir umut aradı, bulamadı. «İnşallah korktuğum olmamıştır, başları salimdir.» diye söylendi. Tek bir ak umut Dursun Fakih'in İznik'ten çıkmamış olmasındaydı. Karagöz'le Hacivat'ı bırakıp Dursun Fakih'in İznik'te bulunması düşüncesine verdi kendini. Bey Evinden ayrılmadan da iki kapı çavuşundan birini tezden Bursa'ya, Karagöz'le Hacivat'tan haber almak için saldı; ötekini de Dursun Fakih için Sülemiş'in evine gönderdi. «Tanrım, sen sabır ver bana.» diye mırıldanmaktan kendini alamadı yine de. Karagözl'e Hacivat'ın sonunu düşünmekten korktuğunu hissetti.</p>
<p>Ortalık kararıyordu; akşam bulutları İznik'in sümbüllü göğünü çiğneyip geliyordu. Dursun Fakih, Göl Kapısının hemen dışındaki yarı kumluk yarı kaygan kayalık kıyıda bütün bir öğleden sonrasını geçirmişti. Bunca yıldan beri ilk defa dünyadan soyunmuş hissediyordu kendini; hiç bir yerinde, içinde de dışında da, parmak ucu kadar olsun bir dünya bulaşığı kalmamıştı. Öğle ezanına yakın Orhan Bey'e de söyleyeceğini söyledikten sonra daha bir rahatlamıştı; öğle namazını o rahatlık içinde, kalabalığın en</p>
<p>son saflarında hemen hepsi göçer aşiretlerden gelme ter kokan, toza toprağa kabuk bağlamış Türkmenlerle diz dize omuz omuza kılmış, sıradan bir insan olmanın kolaylığında dua etmişti. Göl kapısındaki büyük suyun kıyısına ayakları kendiliğinden gelmişti. Güneş, büyük suyun üstünde, suyun gökle birleştiği çizgiye yakın baş eğmiş, suyu pembeden kızıla doğru kağnı yolu genişliğinde boyuyordu. Bir sıra karabatak güneş çizgisinde uçuyor, ak kuşların kıyıdan inip kalkan cıyakları kah azalıp kah çoğalıyordu. Bazen sustukları oluyordu. Dünya susuyordu o zaman.</p>
<p>İki serçe ayaklarının ucuna kadar geldi; ürkek, çekingen. Dursun Fakih hiç kıpırdamadığı halde uçtular, daha öteye kondular.</p>
<p>Güneş hala sıcaktı. Gölden, suda ıhmış gibi ha var ha yok bir yel geliyordu. Dursun Fakih'in eti kemiği, yıllar yılı ayazda kalmıştı da sanki bu hala sıcak güneşle suda ıhmış yelin esintisinde ayazını sızdırıyordu. Etinin seyridiğini, gevreyen kemiklerinin ince çıtırtılarını sezinliyordu. Güneş erimesinde bir güzel uyku gözlerinde buğuluyordu; gözleri de bunca yıhn üşümüşlüğüne bakmaktan donmuş buzlarını eritiyordu.</p>
<p>Bileyici Baba böyle bir sırada gelip selam verdi; yanına çömeldi. Kabasından soluyor, arada bir yetmeyen soluğunu ağzından ahp veriyordu. Konuşması bu yüzden arahkh, kesik, yer yer hırıltılı bile oluyordu: «Hay Dursun Fakih çok aradım seni.» dedi; «Camide öğle namazında görür gibi oldum bir ara, gördüm sandım daha doğrusu. Camiden çıkınca da, neyse, buldum şükür; çok dolandım amma çok; söyleyeceklerim var.»</p>
<p>Dursun Fakih, hafiften Bileyici Baha'nın selamını almakla yetinmişti; Bileyici Baha'nın: «Söyleyeceklerim var.» deyip beklemesine de ses çıkarmadı, başını çevirmedi. Bileyici Baba bir bekledi iki bekledi, baktı ki Dursun Fakih diyeceklerine ilgi duymuyor, yarı doğrulup biraz daha sokuldu; çömelmedi bu sefer, oturdu Dursun Fakih gibi, yerleşti: «Diyeceklerimin ne olduğunu sormuyorsun, pekey.» dedi; «Ben sorayım öyleyse: Yenişehir Kadılığını bırakmışsın, doğru mudur duyduğum?»</p>
<p>Dursun Fakih kurumuş bir kısık seste: «Doğru.» dedi. Bileyici Baha'nın hayıflanmasına hazırladı kendini: Beğenmeyecekti yaptığını, beğenmediğini de kendine has alacalı bulacah derviş benzetmelerinde söyleyecekti. Ne derse desin bir söz çıkmayacaktı ağzından Dursun Fakih olarak; bunun için, o sıra cıyaklarını artıran ak kuşlara dikti gözlerini: «Konuşmuştuk.» dedi; «Daha önce konuşmuştuk.»</p>
<p>Fakat Bileyici Baba, umduğunun aksine, Kadılığı bırakışını beğendi; sesi, alkışlayın seslerdendi: «Hay Dursun Fakih beğendim bu işi, eyi ver kulağını bana tam zamanında bıraktın hemi de. Yeni yollar göründü mü eski yolda yürümek geriye gitmek olur bilmez değilsin. Yeni yollar da eski yolları adımlayan ayakları ister.» Dursun Fakih, ilgilenmiş olmaktan çok, Bileyici Baha'nın hayıflanmayışına, üstelik beğenmiş konuşmasına şaşmış baktı. Yine ses çıkarmadı, sadece baktı. Bileyici</p>
<p>Baba bu sefer oralı olmadı; beklemedi de; «Yeni yollar görünmeseydi bile Yenişehir Kadılığında kalmakta direnmen bir işe yaramayacaktı. Güllücük'ü de evermişsin. Sülemiş eyi çocuktur hayırlı uğurlu olsun, düğüne gelemedim, geç duyduğumdan.» Dursun Fakih, eskisi kadar kuru olmayan, kısık da olmayan bir sesle: «Düğün yapmadık.» dedi; «Çocuklar istemedi; bize göre bir nikah.»</p>
<p>Bu kadarcık ilgi Bileyici Baha'nın biraz daha Dursun Fakih'e sokulmasına sebep oldu. Nefes alması da düzene girdiğinden daha canlı: «Şimdi benim gibisin artık.» dedi; «Yalnız; tek başına. Yalnızlık Tanrı'ya mahsustur amma Tanrı'yı duyanlara, bilenlere de mahsustur. Zöhre n’oolacak? Gidecek yeri de kalmadı.»</p>
<p>«Aşık Ana, Zöhre, Güllücük'le birlikte kalacaklar. Sülemiş dönünceye kadar.» «Hah! İşte mesele bu. Yeni yollar göründü dedim sana. Sülemişlerin gideceği yollar, aralarında bizim de bulunmamız gerek, ikimizin, herkesten çok ikimizin. İznik'teyken az biraz çıtlatmıştım.»</p>
<p>«Benim işim var Bileyici Baba, benim...»</p>
<p>«Yok. Dursun Fakih senin işin yok gayri. Bu dünyadaki işin bitmiş gayri; sen var sanıyorsun. Sanmak varlık değildir. Geleceksin!»</p>
<p>«Bileyici Baba neden hep kendine göre konuşursun? Neden hep aklına takılanın peşinden gitmekte inat edersin; Kumral Dede'den sonra sen...»</p>
<p>«Susma, konuş Dursun Fakih; suçlayacaksan suçla beni çekinme. Deli de, aklını yitirmiş de, bunamış de, buna yakın lafları Geyikli Baba da söyledi yüzüme karşı alındım mı? Alınmak bize göre değil. Her şey bu dünyada dedi Osman Bey ölürken; Osman Bey gibi bir Beyin son sözü bu olmamalıydı dedim; yanılmışım. Yol Anadolu'da bilmiyormuş; yol bir tek değilmiş dünyada. Kumral Dede'yle Anadolu'nun bu ucunda gelip durduğumuz zaman yadırgadıydım; bu durak bizim durağımız değil gibi geldiydi, durmadan dönüp dolanmam bunun için; sağı solu arayışım bunun için. Gelgelelim Kumral Dede durmak gerek dedi diye durdum ama bu dünyada bir yol bittiği yerde yeniden başlıyor. Yeni yola birlikte adım atmamız gerek Dursun Fakih. Senin akim olmazsa benim adımlarım küt kahr.»</p>
<p>Bileyici Baha'nın, hem birbirini tutmaz görünen, hem kulak verildiğinde birbirine sıkıca bağlı sözleri Dursun Fakih'in dünya yükünden kurtulmuş beyninde uyumuş uykuları uyandırıyordu; yüzlerce, binlerce uyku birden uyanıyor, göz açıyor, sersemlemiş dolaşıyordu; uyanışın ağrısıyla ağırlaşıyordu. Kurtulmak için bir tek çare görünüyordu; Bileyici Baha'ya: «Pekey.» demekti o da; demeğe dili varmıyordu, diyemedi de: «Ben, bende Bileyici Baba yürüyecek hal kalmadı. Hele yeni yollara hiç yürüyecek halde de değilim yaşta da.» «Olmaz!»</p>
<p>Kesindi Bileyici Baha'nın inatçı sesi; «Olmaz Dursun Fakih!» diye devam etti. «Beklediğin var sanıyorsun. Beklediğin yok, yok; yok Dursun Fakih yok!» «Var! Pir Cabbarın Alisi var; yargılanması var!»</p>
<p>Tuzlu su buğulanmasında güldü Bileyici Baba; sesi de tuzlu su buğulanmasında: «Yok.» dedi bir daha; «Pir Cabbarın Alisi de yok artık; öldü!» «Ne dedin?» Dursun Fakih, oturduğu kaygan taşın üstünde sıyrılıp dönüvermişti oturan bedeniyle birlikte; Bileyici Baba'ya bütün bedeniyle bakmış, bütün bedeniyle: «Ne dedin?» diye sormuştu. Yorgun, ihtiyar, dünya ile hiç ilgisi kalmamış gözleri, otuz kırk yıl öncesinin yılgınlık bilmeyen gözlerinin cevap isteyen bakışlarıyla Bileyici Baha'nın yüzünü yalıyordu sanki: «Ne dedin sen Bileyici Baba?»</p>
<p>«Pir Cabbarın Alisi öldü dedim. Ben de istemedim amma öldü soyha. Hem ne ölme. Ölümün böylesi düş gördürür Türkmen'e. Gördürdü bile.»</p>
<p>«Nasıl? Ne zaman? Neden? Kim Bileyici Baba kim yaptı bu uğursuz işi?» Dursun Fakih, aklına başka soracak sözler gelebilse onları da sıralayacak, daha uzatacaktı;</p>
<p>gelmiyordu. Gelse de ses boğazından çıkacak gibi değildi. Gittikçe iri toprak topakları halini alıyor, gırtlağında takılıyor, gırtlağını yırtıyordu. Dursun Fakih'in, Bileyici Baha'nın yüzünü yolan gözleri de uysallaşmağa başladı gitgide, yoksullaştı hatta. Olanca umudunu yitirmiş, önüne düştü sonunda: «Kim yaptı bu uğursuz işi?» diye güçlükle tekrarladı bir daha.</p>
<p>Bileyici Baba aksine sakin: «İşe bak sen.» diye mırıldandı; «Bir zaman hayırların en hayın diye bilinirdi Ali'nin ölmesi hay Dursun. Şimdi öldü, uğursuz diyorsun ölümüne. Haklısın; hemi de çok haklısın Dursun Fakih. Seni ararken duydum. Nasıl yayılmış hangi hız uçurup te ordan İznik'e getirmiş şaşmamak elde değil. İki göçer aşiret Türkmen'i konuşurken kulağıma çalındı. Kulak verdim; elimde değil meslek edindik bu işi bunca yıl, elimde olmadan kulak verdim dinledim. Biri ötekine Pir Cabbarın Alisinin nasıl göğe uçtuğunu anlatıyordu. Bak dinle. Orhan Bey'in adamları Karesi Beyliğinin Bahkesirini hileyle almak istemişler Açlan Bey oğlu Demirhan Bey'in elinden. Çeri üstüne çeri salmışlar bir yandan da. Gelgelelim Balıkesir'de Veli Baba ile bu Pir Cabbarın Alisi Tanrı gücünden güç Hazreti Ali'den kol kuvveti alaraktan Demirhan Bey'i arkalamışlar, Orhan Beylileri sürüp geri püskürtmüşler. Ama Hacı İlbeğ, Evrenus, Gazi Fazıl, Ece Halil hayınhk edip Demirhan Bey'i pusuya düşürmüşler, Demirhan Bey de Veli Baba'ya danışmadan bırakıp Bergama'ya kaçmış. Bak bak Dursun Fakih heriflerdeki uydurma gücüne, düşe yatırma kuvvetine bak sen. Heriflerdeki zehri bal diye yutturma ustalığına bak hele Dursun.»</p>
<p>«Ne olur uzatma Bileyici Baba, Pir Cebbarın Alisine gel.» «Geldim hele dur. Demirhan Bey kaçmış. Orhan Bey, Karesi Beyliğine Açlan Bey'in küçük oğlu Dursun'u oturtmuş, sen eyi bilirsin bu Dursun'u, hatırladın mı? Ne ise. Balıkesir sağlama bağlanınca varıp sarmışlar Veli Baba Dergahını ki aman vermemecesine, kuş uçurtmamacasına. Yine de kaçanlar olmuş ki bu düşü uydurmuşlar.»</p>
<p>«Kim vermiş buyruğu Pir Cebbarın Alisi için pekey?»</p>
<p>«Duyduğum Cendereli Halil'den çıkma buyruk. Gelgelelim Ali'nin sağlam yakalanması içindir. Amma Ali bu; sağlam yakalanırsa başına geleceği bilir, öyle bir ölmeli ki ölüsü de başa dert açmalı. Doldurmuş kara barutu taş odanın bir kıyısına herhal. Eskiden bilir bu mereti; uçurmuş odayı. Türkmen diyor ki: Gardaş bu Veli de Ali de en büyük evliya. Yezid eline tutsak düşmeyim diye bir gümbürtü içinde dehşet salmış Pir Cabbarın Alisi, öyle bir dehşet salmış ki taş üstünde taş kalmamış; Orhan Bey'in adamları şaşkınlıktan ağız açıp bakmaktayken Pir Cebbarın Alisi tutmuş Veli Baba'nın elinden, ikisi birden bir, Ya Hak çekmişler, doğru göğe varmışlar. Tanrı evliyasını bırakır mı Yezidlerin eline gardaş? Bana bunu gözüyle gören bir derviş anlattı. Ortalık hele bir durulsun gökten yine yeryüzüne inecek Pir Cabbarın Alisi, bekleyin dedi; hemi de Veli Baba'nın elinden tutup uça uça, çıktığı gibi inecek dedi.</p>
<p>İşte böyle Dursun Fakih. Şimdi sen ne yaparsan yap, baş edebilir misin bu düş budalası Türkmen'le? Edersin belki ama daha güçlü bir düş gördürürsen. Onun için.»</p>
<p>Bile bile sustu Bileyici Baba; Dursun Fakih'in üşümesinin geçmesini bekledi. Dursun Fakih, gerçekten de üşümüştü; kalın, dişlenmiş bir kar düzlüğünde birdenbire soyunuk olarak yuvarlanmış gibiydi. Gölün suları buz kesmişti sanki. İyice inen güneş, gölün buz kesmiş suyundan kaçıyordu, suya değmekten korkuyordu. Uçan bir iki kuş, havada açılmış kanatlarını donmuşluktan kıpırdatamıyordu; ak kuşlar susmuştu, ak kuşların da ayakları donmuştu. Neden sonra donmuşluk ve buz çözülmeğe başladı; donduğu gibi birdenbire, karlar eridi. Bu sefer de cıvık, yapışkan, çamura yakın bir erimiş su sardı Dursun Fakih'in her bir yanını. O durumda; «Sen bir yol dediydin?» diye döndü Bileyici Babaya; «Ne yeni yolu bu?» «Urumeli!» dedi Bileyici Baba düşünmeden. Dursun Fakih, gerçekten anlamsız baktı; hatta çocuksu.</p>
<p>Bileyici Baba biraz açtı: «Urumeline çıkılacak; kesindir.» dedi.</p>
<p>Dursun Fakih yavaş yavaş: «Urumeline çıkılacaksa.» diye başladı; durup dururken esnedi. Kendine gelmeğe başlayan bir hastanın kurtuluş belirtisini andırıyordu esnemesi; «Kesinse.» dedi esneye esneye; «Urumeline çıkmak çeri işidir?» «Çeri işi değildir demedim ki hay Dursun. Çocuk bile bilir bunu.» «Çeri işinde bizim yerimiz nedir?» «Olmaz olur mu? Herkesten çok bizim yerimiz vardır.»</p>
<p>«Kim der bunu? Kim izin verir?» «Kendine geldin ama Kadı olarak geldin Dursun Fakih, bırak dedim Kadılığı, bıraktın zaten. Kadıca düşünmene gerek yok.» «Kadıca düşünmeden de bu sorular sorulur, cevabı istenir. Kim?» «Biz Dursun Fakih; seninle ben. Kendi iznimizi kendimiz vereceğiz, hayır diyemeyecekler. Var mısın?» «Sakatlık var bu işte.»</p>
<p>«Yok. Asıl biz gitmezsek sakatlık olur. Çeri işidir Urumeli yolları, pekey. Gelgelelim çeri yalnız giderse yarım gider; bizsiz giderse çabuk döner. Çeri vurur, kırar, ahr, yerleşir. Nasıl yerleşir? Çerice yerleşir. Çeriyi oraya alıştıracak, oradakileri çeriye alıştıracak bir nesne gerek, çeri bunu bilemez o nesne biz olmalıyız işte. Çeri bir kuru bedendir, ya ruh? Ruh dedim Dursun Fakih, ya ruh? Burda, bu Anadolu'da işimiz bitti artık. Burda Geyikli Babasından Cendereli Haliline kadar çok kök var. Urumeline de bizim nefesimiz gitmeli değil mi? Çok sustun Dursun Fakih, vakit dar.» «Ne biliyorsun vaktin darlığını?»</p>
<p>«İşin gücün soru sormak mı olacak senin hep? Çok soru, soranı bunaltır; çok soru, soranın ayağını yerden keser. Bizim meşrepte az sormak çok inanmak vardır o zaman gözündeki perdelerin açıldığını görürsün.»</p>
<p>«Pekey neden? Öyleydi de neden son zamanların kör gibi yalpalamakla geçti senin? Neden sağa sola çırpındın, yolundan şaştın?»</p>
<p>«Ben de çok soru sordum hay Dursun; Kumral Dede'den sonra; hele Osman Bey, her şey bu dünyada deyip de ölünce çok soru sorar oldum budala gibi. Çok soru soran münafıklaşır yahut da bir kötü niyetin ardına düşmüştür. Tamam mı? Geliyor musun? Pekey onu da söyleyim: Urumeline geçileceğini Sülemiş'ten duydum. Belki yarın gece denenecek, orasını açık söylemedi. Vakit dar Dursun Fakih; Abdi'nin Hanında sabahtan bu yana çift atlı bir araba bekletiyorum. Çıkarsak ancak yetişiriz. Geliyor musun?»</p>
<p>Dursun Fakih hala cıvık, yapışkan, çamura yakın bir erimiş kar suyunda bocalamadaydı; gerçi bu su, ucundan bucağından kurumağa başlamıştı, balçık kurumasında kaysaklanıp çatlayarak yüreğine yüreğine geliyordu ama yine de yapışkandı «Pir Cabbarın Alisi de öldükten sonra?» diye düşünüyorken, Bileyici Baba: «Şimdi sen, Pir Cabbarın Alisinin ölümünü böyle bir göğe ağma düşü yapıp anlatan Türkmen'in budala gözünde hiç temize çıkamazsın karındaş.» deyince koptu yerinden; balçığından, kar suyunun cıvık yapışkanlığından, havadan sudan koptu: «Kalk öyleyse ne duruyorsun, yürü!» dedi bir garip güçlenmede; «Hem vakit dar diyorsun hem işi gevezeliğe vuruyorsun. Lafın sırası mı, yürü!» Bir kere Hadriyanus Kapısını çıkarken Güllücük'ü düşündü, o kadar. O ara Zöhre de geldi aklına: «Yalnız değiller artık.» diyen ferah bir yel esti göğüs boşluğunda. «Sülemiş de yar şimdi, yine de Tanrım sana emanet ikisi de. Zöhre'ye de bir hayırlı kısmet verirsen Tanrım, verirsen. Ver artık hâzinen boş değil ya!»</p>
<p>Uzun, even adımlar atıyordu; ya kaçıyor ya kovalıyordu adımları. Yanında Bileyici Baba, kısa adımlarıyla yetişmekte güçlük çekiyordu. Abdi'nin Hanına kadar bir tek söz etmeden yürüdüler.</p>
<p>Arabaya da konuşmadan bindiler.</p>
<p>Akşam bulutları, İznik'in sümbüllü göğünü çiğneyip gelmekteydi.</p>
<p>Arabacı yerine oturacağı sırada yalnız, Dursun Fakih, hanın kapısında kendilerini yolcu etmek için bekleyen Abdi'yi eliyle çağırdı yanına; Güllücük'e ulaştırması için bir haber bıraktı: «Beklemesin beni oğul.» dedi; «Hakkını helal etsin. Yanında bir de Zöhre vardır, o da; Aşık Ana da haklarını helal etsinler, beni beklemesinler. Bu haberi böylece ulaştır.»</p>
<p>Bir daha hiç konuşmadı, bütün yol boyunca; Bileyici Baba da konuşmadı. Öyle ki, arabacı zaman zaman korktu her ikisinden de; sık sık dönüp baktı arabanın içine. Ne uyuyorlar, ne uzanıp rahatlıyorlar ne durup dinleniyorlardı. Namaz vakitlerinde ancak dirilen iki ölü götürdüğünü sandı arabacı çoğu zaman.</p>
<p>Varacakları yere, ucu ucuna, ertesi günün akşamı kararırken ulaştılar. Atlar, menzilin birinde değiştirildiği halde silme ter köpük içindeydi. Arabacının gözleri kızarmış bir yorgunluğun uykusuzluğunda yanıyordu; eli yüzü tozdan değirmen püskülünde un pası döküyordu. Bileyici Baba daha bir yumulmuş, Dursun Fakih yerinden kalkamayacak kadar katılmış safi kemik olmuştu; etine batmayan tek bir kemiği yok gibiydi, oturduğu yerin kemiğinin deriyi yırtıp dışarı çıktığını sanıyordu. Arabadan inerken kemiklerinin kırılmasını yahut kopup dağılmasını önleyecek bir gözlemede bakındı.</p>
<p>Arabacıdan helallik dileyen sesleri de hala araba sallantısındaydı. Dursun Fakih, durduğu yerde bile, altında takırdayan bir araba sallantısının hala kendini götürmekte olduğunu hissediyordu. Başı döndü; Bileyici Baha'ya tutundu. Bileyici Baha'nın da Dursun Fakih'ten aşağı kalır yeri yoktu.</p>
<p>Arabacı döndükten sonra, araba tekerleğinin tıngırtısı iyice uzaklaşınca Bileyici Baba, bir başkası varmış da duymasını istemiyormuş gibi: «Buraya Temaşahk derler Dursun Fakih.» dedi. «Şu doğrultuda gidersek denize varırız; boğazdır. Boğazın ötesi de Urumeli kıyıları. Ay çıkmış olsa ileriden Urumeli görünür.» Akşam kuşlarının sesine cırcır böcekleri karışıyordu. Yalnız, kendi halinde, kendi kendine bir akşam doluyordu çevrelerine; koyulanıyordu.</p>
<p>Dursun Fakih de yavaşça: «Buradan gidileceğini iyi biliyor musun?» diye sordu;</p>
<p>«Ortalık pek yalnız da.»</p>
<p>«Böyle yalnızlıkta gidilir zaten, davul çalınacak değil ya. Burdan gidilecek. Süleyman Bey'in buraya sık sık geldiğini; öğlen, ikindi demeden geldiğini eyi biliyorum. Aha orda, te şu uçta ağaçlar var ya, zeytin ağaçlarıdır onlar; şu az kabaca olan kümenin oralarda oturur, sırtını bir ağaca dayar, karşı Urumeli kıyılarına dalar da dalardı Süleyman Bey. Bir iki kere görmüşlüğüm vardır. Bunun için yola çıkılacaksa başka yeri seçmezler. Boğazın darlığı, yelin esişi, akıntı makıntı buna göre hesaplanmıştır. Denizden anlamam pek, sevmem de zaten. Ama gel gör ki koşup geldik.»</p>
<p>«Burda durursak ağaçlardan başka bir şey göremeyiz. Denizden giden görülmez, görsek de, bilmem ki bizi...»</p>
<p>«Gönlünü ferah tut sen; bizi hesaplayan yok zaten, akıllarına gelmesinin mümkünü var mı? Biz onları göreceğiz, görmek için de şöyle yüksekçe bir yer seçip gizleneceğiz, bekleyeceğiz orda. Artık kim, nerden, neyle gidiyorsa; gördük mü işte o zaman koşabildiğimiz kadar koşacağız. Yetiştik mi korkma. Hayır, siz binemezsiniz diyemezler. Hem biz olduğumuz için diyemezler hem de işlerine gelmez.»</p>
<p>«Eyisin de, bütün bunlar nasıl olacak. Ben ayakta duracak gibi değilim, başım dönüyor ki kötü.»</p>
<p>«Sırası mı şimdi hay Dursun Fakih, sık dişini, sık hele. Hadi yürüdükçe açılırsın, şu kaba ağaçlara doğru, tez ol, gelmişken kaçırmayalım.»</p>
<p>Her adımda artan bir akşam, işlenmemiş toprak, çalı çırpı; irili ufaklı çukur yahut hendekler hızlı yürümelerine engel oluyordu. Üstelik Dursun Fakih'in azalmayan baş dönmesi de vardır; yüreğine doğru iniyordu, midesinde kazınmayla karışık bulanıyordu. Bu sefer önde giden Bileyici Baha'ydı; yamrukmuş bedenine rağmen çarpık adımları koşuyor gibiydi; durup bekliyor, Dursun Fakih'i yeniden tutup çekiyordu. Dursun Fakih, baş dönmesinde sarhoşlamış, Bileyici Baha'nın çekişine uyuyordu bir süre.</p>
<p>Kaba ağaçların altına geldiklerinde de hemen boğazın bu yan kıyısını göremediler. Kısa bir düzlük vardı, onu da geçtiler. Küçük bir burunun ucuna geldiklerinde boğaz, her iki kıyısıyla göründü. Dursun Fakih soluk soluğaydı. Boğaz, suyundan göğüne, dönüp durdu gözlerine. Çöktü, oturdu olduğu yere: «İş kalmadı bende Bileyici Baba.» dedi zorlukla.</p>
<p>«Tamam zaten, geldik. Buradan altımızdaki kıyı görünüyor. Bu kıyı boyundan bir yerden yola çıkacaklar. Ortalık karardı ama yıldız ışığı, su yalabuması eyi kötü kıyıyı gösteriyor. Bak şu cılgayı gördün mü; şurdan, şurdan ineni dedim. Ben, tamam, haydi dedim mi kop, bırak kendini bu cılgadan aşağı. Herhal en sağlam burdan inilir. Şimdi dinlenelim, görünürde bir şey yok. Gücümüzü toplayalım hele. Ben derim ki, namazı sırayla kılalım. Birimiz namaz kılarken birimiz gözlesin; tamam dedim mi namazı bozup koşalım. Sen mi başlarsın namaza ben mi önce?» «Sen başla.» dedi Dursun Fakih; «Hele ben bir toparlanayım bakayım.» «Gözlerini kıyıdan ayırma sakın. Bu kıyının bir yerinden giderler giderlerse.» Bileyici Baba namazını kıhncaya kadar Dursun Fakih, bu yan kıyıda bir kıpırtı bile fark etmedi. Karşı kıyı koyu bir karanlıktı zaten. Kaçırırım, göremem korkusuyla gözünü açmış gözlediği için de başı büsbütün dönmeğe, dayanamayacak kadar ağrımağa başlamıştı. Gözevleri zonkluyordu, yerinden çıkacak gibi. Bileyici Baba namazı bitirmiş, duadaydı. Bileyici Baba duayı da bitirdi. Geldi. «Görünen olmadı herhal.» dedi. Baktı bir çırpıda kıyı boyuna. «Görünürde bir şey yok. Namazına başla Dursun Fakih.» dedi.</p>
<p>Dursun Fakih toprakta teyemmüm etti. Namaza durdu. Her namaza duruşta dünyayı unuturdu; bedenini unuturdu. Bu sefer bedenini unutamadı. Bedeni, baş dönmesiyle birlikte yüreğine oturuyordu, soluk aldırmıyordu nerdeyse. Kılmamağı düşündü bir ara. Bozdu namazını. Yeniden niyetlendi. El bağlarken Bileyici Baba kısık kısık haykırdı: «Ta orda, sağımızda eyvah kayadan göremedik biniyorlar, yetiş Dursun, kop!» Dediği anda da bırakmıştı kendini cılgadan aşağı. Bir anda görünmez olmuştu. Dursun Fakih, namazı usulüyle bozdu. Baş dönmesine, yürek sıkmasına aldırmadan o da cılgadan aşağı doğru koşmağa başladı. Gözü kopkoyu bir karanlığa açıktı, hiç bir şey görmüyordu; iri iri yıldızlar yanıp sönüyordu gözlerinde. Gördüğü, bildiği sadece bu yıldızlardı. Bileyici Baba'nın ayak seslerine doğru koşuyordu. Sesi kah kaybedip kah buluyordu. Ayağı kumlu bir yumuşaklığa indi; tökezliyordu. Topladı adımını. Koştu; bir çukura girip çıktı, bir çalıya takıldı. Kurtuldu hepsinden; koştu. Ama bir kaya çıkıntısını dolanamadı, olduğunca çarptı; doğrulup kurtulurken yüzünde, alnında, dönmeden başka bir acıma da duydu; burnu yassılmıştı herhal, soğuk bir sızlamadaydı. Kayayı dolandı ama bu sefer de dizi bir başka şeye çarptı: taş mıydı, kütük müydü, kaya mı bilemedi. Sağ diziydi; bacağını ne kaldırabildi ne bükebildi. Yüzü koyun bıraktı kendini. Ağzına incecik kumlar sıçradı, boğazına doğru kumlar, kumlar, kumlar fışkırdı sanki. Gerilmiş parmaklarını uzattı öne doğru, tutunup kalkacak bir yer aradı; kumları avuçlayabildi ancak; parmakları kumları sıyırdı: «Tanrım!» diye inledi; «Neden beni ayırdın?»</p>
<p>Bir takım sesler duydu ama ne olduğunu anlayamadı.</p>
<p>BÜYÜK ve GERÇEK BİR SANAT ESERİ HAKKINDA DÜŞÜNCELER</p>
<p>Bilindiği üzere edebi neviler içinde roman —şiir ve tiyatroya oranla— çok daha yeni bir türdür. Ötekiler milletlerin en eski dönemlerinde bile —şöyle veya böyle— birer sanat dalı olarak mevcuttular. Romanın belirli ve kendini kabul ettirmiş bir edebi nevi olarak ortaya çıkışı rönesanstan da epey sonradır. Zamanla pek çok tali dallara bölünen romanın bu dallarından biri bulunan «Tarihi Roman»ın geçmişi ise bir iki yüzyılı geçmez.</p>
<p>Tarihi romanın, romanın öteki çeşitlerine göre de, daha değişik bir karakteri vardır veya böyle bir karaktere sahip olması gerekir. Bu değişik karakter tarihi romana büyük sorumluluklar yükler. Bu sorumluluklardan özellikle ikisi çok önemlidir:</p>
<ul style="list-style:none;"><li>
<p>1 — Tarihi roman yazarı, her şeyden önce, bir tarihçi değildir; bir sanatkardır. Roman yazdığına göre sanatkardır ve böyle olduğu için de sanatın haysiyetini koruyacaktır. Böyle yapmadığı takdirde ortaya iki sonuç çıkar: Eseri ya kuru kuruya bir tarihtir; o zaman o kimse artık bir romancı, bir roman sanatkarı sayılmaz, bir tarihçi sayılır. Ya da —eğer tarih yönünden de kısırsa— hatta tarihçi bile sayılmaz, tarihe sataşmış bir kişi olarak ortada kahr. O halde tarihi roman yazmaya yönelen bir yazarda mutlaka sanat kaygısı ve kabiliyeti de bulunacaktır.</p></li>
<li>
<p>2 — Tarihi roman yazarı, her şeyden önce bir sanatçıdır ama onun güçlü bir sanatkar oluşu kendisine tarihin gerçekleriyle ve olaylarıyla keyfince oynamak yetkisini vermez. Başka bir ifade ile tarihi roman yazarı, sanatkarlık gücüne dayanarak tarihi —maksatlı veya maksatsız— ters yorumlayamaz. Gerekir ki konu edindiği tarih çizgisini bizzat tarih ilminin ve gerçeklerinin paralelinde, fakat sanatın ışığında aydınlatsın.</p></li></ul>
<p>Nefsinde bu iki sorumluluğu bir araya getirmiş bir kimsenin ortaya koyacağı «tarihi roman» elbette ki hem namuslu, hem güçlü, hem de sanatlı olacaktır. Ama ortada öyle bir gerçek vardır ki tarihi roman alanında —değil bizde— hatta batıda bile tarihi romanın bu sorumluluğuna ve bu onuruna fazla önem verilmemiştir. Bir iki istisna dışında pek çok Batılı yazar tarihi romancılığı çok değişik şekillerde —yine maksatlı veya maksatsız— kötüye kullanmışlar, yozlaştırmışlardır.</p>
<p>Türkiye'de on dokuzuncu yüzyılın ikinci yarısında başlayan romanın hemen ilk günlerinde, öteki çeşitlerle birlikte, tarihi roman da kendisini gösterir. Başka bir ifadeyle bizde tarihi roman, aynı zamanda genel romanımızın da ilk örnekleri arasında yer alır. İlk iki Türk romancısından biri olan (İkincisi Ahmet Mithat Efendi) Namık Kemal, sosyal meselelerimize eğilen ilk eseri «İntibah» tan hemen üç dört sene sonra, tarihi romanı olan «Cezmi»'yi yazmıştır. Kendisiyle aynı zamanda yine tarihi roman denemeleri yapan Ahmet Mithat Efendi üzerinde fazla durmayı gerekli görmüyoruz. Çünkü Ahmet Mithat Efendi —Türk diline, edebiyatına ve basınına büyük hizmetler etmiş biri olmakla beraber— esasen iddialı bir romancı değildir. Durum böyle olunca, öteki romanlarıyla birlikte, elbette tarihi romanları da belirli bir önem ve anlam taşımaktadır.</p>
<p>Bu durumda, ilk tarihi Türk romanı sayılması gereken «Cezmi»'de gördüklerimiz şunlardır: Namık Kemal sanatkardır, fakat usta bir roman sanatkarı değildir. Tarihe karşı sevgili ve saygılıdır. Fakat bu sevgi ve saygısı da kendisini tarihin gerçeklerine sadakatle bağlı tutamaz. Roman tekniğinden, roman sanatının gerektirdiği dil ve anlatımdan yoksundur ve Namık Kemal bu romanında, bir romancıdan fazla, bir şairdir. O halde Namık Kemal'i Türk edebiyatında ve edebiyatımızın bu konusunda öncü kabul etsek bile «başarılı bir öncü» olarak kabul etmemiz zordur.</p>
<p>Namık Kemal ve Ahmet Mithat Efendi'nin dışında Tanzimat Edebiyatında, Tanzimat'ı izleyen Servetifünun Edebiyatında ve bundan sonra gelen Milli Türk Edebiyatı (Fecriati ve İkinci Meşrutiyet) döneminde roman türü Türkiye'de bir hayli gelişmiş ve ilerlemişse de bütün bu dönemlerde «tarihi roman» örneği hemen hemen yok gibidir. Cumhuriyet dönemine gelince: Bu dönemin ilk yıllarında birdenbire ve çok sayıda tarihi romanlar yazılmaya başlanmıştır. Ancak bu tarihi romanlarda iki özellik göze çarpar. Birincisi, bunların hiç bir sanat değeri taşımayan ve kaba saba birtakım maceralar dizisinden ibaret oluşu; İkincisi Osmanh-Türk tarihine karşı belirgin bir saygısızlık içinde bulunuşu. Mesela bunların tipik bir örneği Nizamettin Nazif'in «Kara Davut»'udur. Nizamettin Nazif, on dokuzuncu yüzyıl Fransız tarihi —macera romanlarından esinlenerek yazdığı bu yükte ağır, pahada hafif eserinde, romanının uydurma kahramanına —hem de gık dedirtmeden— Fatih Sultan Mehmet'e tokat attırır. Hem de divanhanede, bütün vezir vüzeranın hazır bulundukları bir ortamda... Cumhuriyet döneminde bu ve benzeri yazarlardan sonra, M. Turhan Tan gibi, tarihi roman yazarları da yetişmiştir. Ancak M. Turhan Tan ne başarılı bir sanatçı, ne de usta bir tarihçidir. Her iki konuda da orta çaplı bir kişiliği bulunmaktadır; ancak iyi niyetli bir yazar karakterinde gözükür.</p>
<p>Daha sonraları tarihi romanlarıyla büyük bir ün sağlayan Feridun Fazıl Tülbentçi, elbette usta bir yazar ve iyi bir tarihçidir. Zaten kendisini romanlarında haklı bir üne ulaştıran da bu özellikleridir. Eserlerinde tarihi gerçeklerin ve olayların en yakın paralelinde bulunmayı daima göz önünde tutan Feridun Fazıl Tülbentçi'nin en belirgin eksiği yeterince sanatkar bir ruha ve kaleme sahip bulunmayışıdır. Yani onun tarihi romanlarını bir terazinin kefelerine koyacak olursak, bunların tarih tarafı roman sanatı tarafına oranla, daha ağır basar.</p>
<p>Son yıllarda tarihi roman alanında ilk büyük merhaleyi yapan sanatkar —hiç şüphe yok ki— Kemal Tahir'dir. Kemal Tahir «Devlet Ana»'sı ile, Tanzimat'tan ve ilk roman denemelerimizden bu yana, tarihi romanın ilk yeterli ve değerli örneğini veren sanatkardır. Burada, lehinde ve aleyhinde pek çok söz söylenmiş, yazılar yazılmış olan «Devlet Ana»'nın tahlilini yeniden yapacak değiliz. Ancak şu kadarla yetinmek isteriz: Bu romanda tarih bütün özdenliği ve içtenliği ile vardır; fakat vakanüvis tarihlerinde hangi havada ise o havada vardır. Madde ve ruh vardır; fakat bu madde ve ruh ustalıklı bir sentezle sonuca ulaştırılamamıştır. Eserin yazarı bu çok önemli konular üzerinde biraz daha titizlik ve biraz daha çaba gösterseydi, «Devlet Ana» elbette şimdiki yapısından daha da güçlü bir «tarihi roman» örneği olacaktı.</p>
<p>«Tarihi Roman» meselesi üzerinde oldukça uzun bir açıklama yapmamızın sebebi, bugün artık Türk Edebiyatında bu türün gerçekten dört başı mamur bir örneğinin ortaya konulmuş olduğunu belirtmek içindir.</p>
<p>Bizim samimi kanaatimiz odur ki yüz yıllık Türk romanının, tarihi roman türünde, birbirini izleyen dört ciltlik bir dizi halinde, en güzel ve en yeterli ürününü Mustafa Necati Sepetçioğlu vermiştir.</p>
<p>Bu dört ciltlik dizi —her cildi ayrı adlar ve ayrı olaylar taşımakla beraber— bir bakıma tek bir romandır ve tek bir konudur. Konu genel olarak, Türk tarihinin Selçuklulardan başlayıp günümüze doğru akan hikayesinden ibarettir. Türk tarihinin maddesini ve ruhunu çok iddiasız, fakat çok bilgili ve duyarlı; gerçeklerin ve olayların sadık paralelinde, fakat sanatlı ve sancı bir üslupla dile getirip cidden ustaca bir sentez yapan Mustafa Necati Sepetçioğlu bizi önce bir KİLİT, sonra bir ANAHTAR vasıtasıyla şerefli bir KAPI'dan içeri buyur etmekte ve nihayet görkemli bir KONAK'ta ağırlamaktadır. Yani dizi halindeki romanın her cildi tarihimizin bir evresi, bu ciltlerin adları da o evrelerin sembolüdür. Yazarın sadece bu buluşu ve düzeni bile başlı başına bir anlam taşımaktadır.</p>
<p>KİLİT'te dünyaya yeni bir uygarlığın ışıklarını serpmeye çalışan ve bunun sancıları içinde kıvranan bir kavmin bir bütün halindeki kalp atışları dile getirilmektedir. Ancak hemen ilave etmek gerekir ki bu kalp atışlarının anlatılışı elbette basit bir fizyoloji açısından ve rast gele bir hekim gözüyle yapılmamıştır. Burada fizyolojinin yerini zeka ve ilim almıştır; inceleyen de sevgi ve inanç dolu bir ruhtur.</p>
<p>Daha küçük bir Türkmen aşireti halinde bulunan Selçukluların yüreklerinde engin ve kutsal bir özlem yatmaktadır. Yurt tutunma ve devlet kurma özlemi. Bu özlem kısa zamanda giderek bir ülküye yönelecektir. Ülkü ise elbette çabaya dönüşecektir. Çünkü özlem ülküyü, ülkü ise çabayı doğuran kutsal bir sancıdır. ANAHTAR'da nifakın zehirli elemleri, şan ve şerefin engin pırıltıları arasında, yer yer hafif gölgeler gibi kendisini hissettirir.</p>
<p>KAPI'ya gelince: Bu üçüncü cilt ve üçüncü romanda, artık uzunca bir süreden beri bir gerçek halinde ortada var olan, fakat yeni ve müşahhas olaylar halinde kendisini gösteren Türk-Batı kavgası bütün boyutlarıyla gözler önüne serilmektedir. O dönem Anadolusunun üç belirgin sancısı Kapı'da son derece ustalıkla etüt edilmiştir: Anadolu'nun Türkleşme ve müslümanlaşmasının keskin bir yoğunluk kazanması, Türkleşen ve müslümanlaşan Anadolu'ya yöneltilen Hıristiyan ve bağnaz Batı'nın maddi manevi saldırıları; bu dönem Anadolusunda kendini gösteren çok çeşitli sosyal ve kültürel çalkantılar.</p>
<p>Artık Büyük Selçuklu Devleti yıkılmış, onun yerine Anadolu Selçuklu Devleti kurulmaya başlanmıştır. Kılıç Arslan —ki gerçekte Anadolu Selçuklu Devletinin asıl kurucusu olan Kutlamışoğlu Süleyman'ın oğludur— bu yeni devletin sultanıdır. Ersagun Bey, Çaka Bey gibi büyük ve ülkücü yardımcıları vardır.</p>
<p>Ancak ne var ki Kılıç Arslan biraz bencildir: O ana baba yüzyılında bin bir engeli ve kötülüğü tek başına kendisi yenmek ister. Fakat ötekiler yine de onu desteklemek büyüklüğünü kendisinden esirgemezler. Öte yandan bu hakanın ruhunda hala şamanhğın izleri ve izlenimleri yaşamaktadır. Oysa fethedilen yerlerin Türkleşmesi için müslümanlaşması da gereklidir. Çünkü gerek Bizans, gerek öteki bütün değişik Avrupa milletleri tek bir bayrak altında, Hıristiyanlık bayrağı altında, Anadolu Selçuklu Devletinin karşısındadır. Fakat bereket versin ki fetih ülküsünün ve çabasının yanında bir de ülkücü dervişlerin çabası vardır. Küpeli dervişler, onların bir devamı sayılan Yesevi, Kurt Baba dervişleri ve yeni yeni oluşan Ahi teşkilatı Anadolu'nun manevi kuruculuğu görevini üstlerine almışlardır.</p>
<p>KAPI, Kılıç Arslan'ın ve arkadaşlarının —ve Danişmentlilerin— cidden barbar Haçlı sürülerine karşı sürdürdüğü gerçek ve kamil kahramanlık destanlarının —çok belirgin bir tarih dekoru içinde— pek ustaca romanlaştırılmış bir örneğidir. Yazık ki KİLİT'in sonunda Alpaslan'ın, ANAHTAR'ın sonunda Kutlamışoğlu Süleyman'ın haksız ölümleri gibi, KAPI'nın sonunu da Kılıç Arslan'ın haksız ölümü bağlar. Ama ne gam! En isimsiz erinden en namlı sultanına kadar ülkü uğruna verilmiş olan bu hadsiz hesapsız kurbanların mübarek kanları boşuna akmamıştır. O zamanın çıldırmış Hıristiyan ve Haçlı dünyasının bütün çabalamalarına rağmen Anadolu'da Türk birliği ve egemenliği gerçekleştirilmiştir.</p>
<p>KONAK'ta, Osmanlı İmparatorluğu denilen, tarihin gelmiş geçmiş çağlar içinde o en görkemli anıtının inşasının hikayesi edilmektedir. Namık Kemal'in: «Cihangirane bir devlet çıkardık bir aşiretten.» diye özetlemek istediği devletin kuruluş hikayesi. Anadolu'da büyük Türk tarihinin en şevketli, en uzun ömürlü devletini kuran, bir iki yüzyıl içinde Anadolu'ya Türklüğün ebedi damgasını vuracak olan bu aşiretin, bu Kayıhanhların ve akıncı ruhlu Osman Gazi'nin efsaneden de daha güzel ve daha heyecanlı bir destanıdır KONAK. Osman Gazi bu destanın bir mihrak noktasıdır; fakat elbette yalnız değildir yarattığı bu kutlu destanda. Çevresinde Kara Mürseller, Saru Yatular, Samsa Çavuşlar, Akça Kocalar, Gündüz Beyler, Konur Alplar, Turgut Alplar gibi som ülkücü yiğitler vardır. Bunlar son büyük Türk devletinin maddesini karıp, harcını koyup, temellerini atarlarken öte yandan o maddeye, harca ve temele mübarek bir ruh nefheden din —ilim— tarikat zümresi vardır. Yesevi tarikatının son şeyhi tarafından yetiştirilip Anadolu'ya salınan Kumral Dede —ki yazarın cidden büyük bir ustalıkla ifadelendirdiği bir tiptir—, Şeyh Edebali, Yunus Emre, Sarı Saltuk, Barak Baba, Taptuk Emre, Geyikli Baba, Kaygusuz Abdal, Abdal Musa, Karaca Ahmet bu zümrenin belli başlı temsilcileridir.</p>
<p>KİLİT'ten KONAK'a kadar —birbirini izleyen ve tamamlayan bu dört romana— genel bir açıdan bakıldığı zaman ortaya, yine genel olarak, şöyle bir sonuç çıkar: KİLİT'te Alparslan ne salt kılıçlı kalkanh bir alp tipi, ne de kitaplara kapanmış bir mistiktir. O kılıçla kalemin bir terkibidir. Daha da öteye giderek şunu söyleyebiliriz: Alparslan, kılıcını bir çeşit kalemin emrine veren bir liderdir. Eserde bütün şartlar Bizans'ın varlığında kokuşmuş bir düzeni yıkmak çabasına koyulan Alparslan'la ayarlıdır. Öte yandan, Selçukluların ülkülerine ulaşmasında zamanlarının medreselerinin olumlu rolü de KİLİT'te başarılı bir şekilde belirtilmiştir. Bu üzerinde durulacak bir noktadır; özellikle son yüzyıllarda pek horlanan «medrese zihniyeti» telkininin üzerinde biraz durulması gerektiğini de işaret etmiş olur. Gerçek şudur ki, Türklerdeki aşiret ahlakının yıkılıp, devlet düzeninin ve fikrinin doğmasında medreselerin çok önemli rolleri olmuştur. Yine bu medreselerle onların arınmış karakterdeki mensupları düşman ülkelerdeki düşman inançlarını kökünden söküp atmaya çalışırken, aynı zamanda fethedilmiş ülkelerdeki milli ruhun ve dinamizmin gelişmesini hazırlarlar. Milletin maddi varlığını iman ve inançla yoğurarak bu varlığa gerekli manayı da katarlar.</p>
<p>Tarihi romanlarda olduğu gibi gerçek olan, bazı kahramanların putlaştırılmayıp, belli oranda ikinci planlara itildiğidir. Yani milletin kaderini değiştiren devlet kurma mücadelesi gibi çok geniş kapsamlı bir çabada her şey, her şeref veya sorumluluk tek bir kahramanın sırtında değildir. Daha başka bir deyimle her kahramanın rolü, olayların boyutları içinde anlam ve değer kazanmaktadır. Bu tarihi roman yazarlarının güç başarabilecekleri bir konudur ve Mustafa Necati Sepetçioğlu bu konuda tam bir başarıya ulaşmıştır.</p>
<p>Türklerin doğudan batıya alanlarındaki tahrik gücünde elbette cihangirlik emeli de mevcuttur. Ancak bu emelde —gelmiş geçmiş birçok cihangirler ve cihangirliklerde olduğu gibi— yavan ve gayri insani bir düzenin ve hakimiyet hırsının izleri yoktur. Tam tersine insanları ve toplumları iyiye, güzele, refaha ulaştırmak isteyen bir aksiyon gayreti göze çarpar. Bu da fertlerin kendi egoizmalarının üstüne çıkabilmeleri ile mümkündür. Yazar «ANAHTAR»'da Türk tarihinin bu gerçekçi tezini meharetle ifade etmiştir.</p>
<p>Milliyetçilik, aynı zamanda, gerçek insancılıkla mümkündür. Milleti salt ırki bir birlik olarak gören düşünce —bir bakıma— bu eserde, hem de çok güzel bir şekilde yerilmiştir. İnsanı rengi için, fizik yapısı için ve daha bunlara benzer dış özellikleri yönünden hor hakir gören bir anlayış elbette insanlık dışıdır, ilim dışıdır. Oysa bu anlayış çağlar boyu, bilhassa son çağlarda insanlığın başına türlü felaketler getirmiştir. Bir inançla beslenmeyen, gerçek bir inançla yoğrulmayan, gerçek bir iman ve ülkünün emrine verilmeyen ırki yapının hiç bir değeri olmayacağını yazar, eserinde son derece inandırıcı olarak belirtir. Bunu küçük bir örnekle burada da göstermek mümkündür. Çavuldur boyunun Selçuklulardan ayrı olmadığını söyleyen Ersagun Bey'e, Çaka inanmaz gibi görünür. Ersagun Bey Çaka'yı inandırmak için ispata girişir: «Neyse unut. Çavuldur'la Selçuklunun bir farkı yoktur. Bana inanmaz mısın? İnanmazsan getir bıçağını, damarlarımızı keselim. Bak iki kan bir değil mi?» der.</p>
<p>Hemen ilave etmeliyiz ki Çaka'nın Ersagun Bey'e cevabı da yabana atılmayacak kadar güzeldir:</p>
<p>«Bir şey diyeceğim ama kızacaksın yine hay Ersagun Beyim. Şu atların da damarlarını delsek bizimkine benzer kan çıkar. Atlara da Selçuklu mu diyeceğiz?» ANAHTAR'daki dil, anlatım ve üslup güzelliği ve seçkinliği, yine KİLİT'teki gibi, ancak biraz daha oluşup biraz daha güzelleşerek ve tatlılaşarak devam edip gider. Değerli fakat değeri gereğince bilinmemiş şairlerimizden Emin Bülend'in ünlü bir beyiti vardır: &quot;Garbın cebitı-i zalimi, affetmedim seni; Türk'üm ve düşmanım sana, kalsam da bir kişi.&quot;</p>
<p>der. Şurası bir gerçektir ki garbın bu zalim cebini bin yıldan bu yana Türklere ve Türklüğe gerçekten düşmandır. Son Trablusgarp, Balkan, Birinci Dünya ve İstiklal savaşlarında da böyle olduğu gibi, hele şu içinde bulunduğumuz son yıllarda ve aylarda bile hala böyledir. Bunu böylece kaydettikten sonra, KAPI'nın genel tezine gelebiliriz. Eğer yanılmıyorsak Kapı romanının genel tezi, Doğu-Batı çekişmesi, daha doğrusu Türk İslam doğusuyla Batı'nın mücadelesidir.</p>
<p>Dünya tarihine göz attığımız zaman bütün çatışmaların —son yılların ekonomik şartları hariç— farklı inançlar ve onların temsilcisi durumunda bulunan milletler arasında geçtiğini görürüz. Bundan dolayıdır ki farklı kültür ve inançlara mensup bulunan Türk milleti ile Batılının sık sık çatışmış olması olağandır. Çatışma bin yıldır devam etmiştir; bundan böyle de devam edeceğe benzemektedir.</p>
<p>İşte KAPI'da, Bizans'ın şahsında kokuşmuş ve gerçekten insanlık dışı düzenlerin çökertilişi ile Türk-Batı kavgasının tezi geliştirilmiştir. Yazar bu gerçeği eserinin bütününde işledikten başka, şu ifadeyle de ortaya koyar:</p>
<p>Haçlı seferlerinin sona ereceğini söyleyen Ersagun Bey'e Sultan Kılıç Arslan şöyle cevap verir: «Sanmam Ersagun Bey, sanmam. Bu selin sonu var daha. Bugün bitti desek bile yine sonu var. On kere bin yıl sonra da olsa yine gelecekler. Malazgirt'i unutamazlar; Anadolu'yu ellerinden çıkarışlarını unutamazlar. Ne zaman batımızdan bir ordu gelse bil ki Malazgirt'in öcü için geliyor...»</p>
<p>KAPI bir tarih romanı, bir olay romanı olduğu kadar —belki bundan daha da çok— bir fikir ve tahlil romanıdır. AvrupalI ile Türk'ün uzun mücadelesinin dinamiğini, ülkü ve inanç farklılıklarını ve hareket tarzlarını eserinde hem bir tarih tenkitçisi hem de bir mütefekkir olarak enine boyuna işler. Tükenmiş bir Bizans karşısında çağ ötelerine kadar uzayan bir imanın taşıyıcısı, enerji dolu Türk milleti vardır. Bütün mesele inanç noktalarında toplanır. İnsanlık anlayışını terk etmiş, yitirmiş olan milletlerle, tam insancıl bir inanca sahip bulunan milletler arasındaki tezat</p>
<p>KAPI'da çok ustaca aydınlatılır. KAPI'nın bir özelliği de şudur: Eseri okuduktan sonra kültürümüzün ve medeniyetimizin bugünkü duraklamasının sebebini daha iyi anlayabiliriz. Aslında bu duraklamanın sebebi, onun çağdışı oluşundan ileri gelmemiştir. Ehliyetsiz ellerde ve kabiliyetsiz ellerde kaldığı için duraklamıştır. KAPI, şunu belirtmek de ister ki devlet, insanların çağlar boyu uğraşmaları sonucu bulabildikleri, toplum idaresindeki en ideal ve en demokratik bir güç ve örgüttür. Yazar böyle bir devlet görüşü üzerinde özellikle durmuştur. Ersagun Bey'in Çaka'ya devlet konusunda söylediği şu sözler ne kadar düşündürücüdür:</p>
<p>«Böyle devlet olmaz, böyle devlet kurulmaz. Kurulsa da devamlı olmaz! Halkalar sımsıkı birbirine bağlanmazsa en baş halkadan en son halkaya kadar aynı fikri düşünmez, aynı fikir için endişelenmezse, her halka bir yana çekerse zincir ne işe yarar?»</p>
<p>Şurası bir gerçektir ki, genellikle bütün batı kilisesi ve özellikle Yunan kilisesi yüzyıllardır, ayrıca son yüz elli yıldan bu yana din kadar ve belki dinden çok devletin milletin hizmetinde olmuş, onlara büyük yararlar sağlamıştır. O halde din müessesesi —kim ne derse desin— her zaman aktif bir müessesedir. KAPI'da bu temaya da yine temas edilmiş ve üzerinde durulmuştur. Din adamlarının yapıcı çalışmaları oluşan ve gelişen bu genç devlet üzerinde yol gösterici ve destekleyici bir karakter taşır. Sultan Kıhç Arslan bile zamanının aydın —samimi dindar, fakat yobaz değil— din adamları tarafından en demokratik ölçüler içinde tenkit edilir. Romanın pek canlı kişilerinden biri olan Karakurt Hafız, bir cuma vaazında, Allah'a inanmayan ve şamanist bir inancı devam ettiren bir hükümdar için şöyle konuşabilmektedir:</p>
<p>«Kıhç Arslan Süleyman Şahımın oğludur, amenna. Ama atalarının ruhunu et, kemik, kan yığını sanır da tekkede pişen lokmadan yedirmezse, yarın haçlarına bağlanıp gelecek selin önünde elini uzatıp sarılacak dal da bulamaz, başını vuracak taş da.» Dede Korkut'un o güzelim anlatış havası KAPI'da da —asla taklit olarak değil— tath bir evrimleşme içinde devam eder. Mesela şu motifle Deli Dumrul'un Azrail'e karşı çıkışı arasında aydınlık bir bağlantı kurulabilir:</p>
<p>«Sen neye benziyorsun biliyor musun? Deli cinli yiğitlere. Azrail'in karşısına çıkmış meydan okuyorsun. Ya ben senin Azrail'in isem? Ya şimdi bir güvercin, ardından da bir ahcı kuş kılığına girip can evine pençe atarsam?»</p>
<p>KONAK, şimdilik —şimdilik diyoruz; çünkü arzu ve kanaatimize göre bu dizi henüz tamamlanmamıştır ve tamamlanmalıdır— dört ciltlik dizinin son eseridir. Yukarıda da işaret ettiğimiz gibi KONAK'ta, Anadolu'da yüzyıllardır engin bir iman ve planla sürdürülen gerçek birliğinin kurulması ve bir daha dağılmamak üzere perçinleşmesinin hikayesi anlatılmaktadır. Osman Gazi'nin çevresinde halkalanan bir avuç kahramanla bir avuç ülkücü derviş bu perçinleme işinin mücahitleridir. Gerçi hırs ve entrika daha önceki ciltlerde de göze çarpmaktadır ama KONAK'ta bu konu zaman zaman daha belirgin sahneler halinde kendini gösterir. Bunun da iki sebebi vardır. Bîri, din ve millet düşmanları ile artık pek yüz yüze ve pek iç içe bulunulması. İkincisi de dar bir bölgedeki birbirine çok karmaşık ve çok rekabetlerin verdiği sancılardır. Bütün bunlara genel bir ad olarak «Osmanlı devletinin doğum sancıları» diyebiliriz. Öteki ilk üç romanında nispeten daha dıştan kavramlı ve yine nispeten daha objektif olan yazar KONAK'ta ister istemez biraz daha içten kavramlı ve biraz daha sübjektif olmak mecburiyetini duymuş veya olayların ifadesi kendisine böyle bir yön çizdirmiş olmalıdır. Başka bir deyimle Anadolu fethi ve Türk birliğini bir devlet bünyesinde gerçekleştirme görevini yüklenen Türklerin bu tarihi fonksiyonları eskilerden günümüze doğru daha yakın çağlara doğru yürüdükçe, uzaklardan daha az net seçilen çehreler her yakınlaşmada daha net görünmeye başladıkça romanın yazarı ruhunda daha bir derin ürperti, daha bir sancı heyecan duymaktadır. Bu sonuç zaman zaman biraz olumsuz, zaman zaman da çok olumlu etkiler şeklinde Mustafa Necati Sepetçioğlu'nda kendisini göstermektedir.</p>
<p>KİLİT, ANAHTAR ve KAPI'da —ne kadar canlı olurlarsa olsunlar ve ne kadar güçlü tasvir edilirlerse edilsinler— tipleri ve karakterleri çoğu vakit tarihin biraz sisli puslu havası içinde gördüğümüz halde KONAK'taki tiplerin ve kahramanların hemen hepsini çok daha yanımızda, karşımızda ve içimizde hissedebiliyoruz. Bunda yazarın tasvir ve tahlilde gittikçe daha güçlenmesinin rolü olduğu kadar, yüreğindeki milli tarih anlayışının gittikçe daha bir artık heyecana ve vecde yönelişinin de payı olsa gerektir. «Aşk olmayınca meşk olmaz.» diyenler çok doğru söylemişler. Mustafa Necati Sepetçioğlu, aşkını meşke dönüştürmekte ve bu aşkı, onu bilmeyenlere daha yakından tanıtmakta cidden başarılı bir adım atmıştır. Daha önceki üç romanı okuyanlar din ve Tanrı anlayışı konusunda, millet ve milliyet anlayışı konusunda, o üç romanla bu sonuncusu olan KONAK arasında bazı zıt ifadeler görebilirler. Mesela KİLİT'te Ersagun Bey: «... İnanmazsan getir bıçağını damarlarımızı keselim. Bak iki kan bir mi değil mi?» der. KONAK'ta Aybüken Ebe: «Yarın büyüyecek bu oğlan; babadan gelen köleliği ağır basacak; anadan gelen Çerkezliği, Çerkez'in o hırsız inadı, o kini, o bencilliği, o merhametsizliği babanın köleliğine ağa olacak.» ve benzeri sözler söyler. Yine Aybüken Ebe'nin: «Ebeyim ben. Doğum sırasında Tanrı benim ellerimdedir. Görüyor musun şu parmaklarımı: Tanrı doğum sırasında işte bu parmaklarımdadır.» sözleriyle romanın ölmez tipi Kumral Dede'nin: «Selamünaleyküm ya bu vaktin sahibi.» dedikten sonraları: «Tanrı zamanın sahibidir. Vakit zamanın parçasıdır. Bütüne Tanrı, parçaya parça sahip olur.» yollu ifadeleri belki bazı okuyucuları irkiltebilir. Ne var ki Ertuğrul'un ölüm anındaki şu sözleri de yüreklere su serpebilir: «Tanrım yanıltmadı. Tanrım doğru yolda olduğumu gösterdi. Bırakın beni artık Hayme. Dursun Fakih'i çağırın; Kur'an okumak vaktidir.»</p>
<p>Din ve milliyet ile birlikte zaman zaman ikinci plandaki daha başka konulardaki çelişkili ifadelerle, yine zaman zaman bazı olayların birbirlerine bağlanışlarındaki kopuk gibi görünen durumlar, bir bakıma Mustafa Necati Sepetçioğlu'nun ufak tefek eksikliklerini gösterirken —o kanaatteyiz ki— bir bakıma da gerek roman anlayışındaki, gerek tarihi roman anlayışındaki yeniliğini ve güçlüğünü gösterir. Bütün mesele okuyucunun da her zaman yazarın seviyesine ulaşıp ulaşamayacağıdır. Müslüman Türk'ün devlet kurma ve medeniyet dünyasında çok layık olduğu yerini alma çabası dizideki dört romanın da ana kanavasıdır. Ancak bu ideali öteki ilk üçünden daha sıcak ve daha sancı olarak yansıtan elbette ki KONAK'tır. Ertuğrul Bey'in dar imkanlar içerisinde hazırladığı devlet olma ortamı ve bu yönde Osman Bey'e verdiği öğütler, müslüman Türk'ün bu kutsal idealini, çok başarılı olarak çizen yazar; KONAK'ta edebi ve tarihi roman yazarlığı yanında gerçek bir (moeurs) romancılığı payesine de ulaşmıştır. Bu onun en seçkin taraflarından birini teşkil etmektedir.</p>
<p>Kelimelerini alabildiğine halktan, cümlelerini alabildiğine geleneksel ve tarihi sentaksımızdan alarak hiç yapmacıksız ve aynı zamanda çok samimi bir dilin ve üslubun sahibi bulunan Mustafa Necati Sepetçioğlu'nu —öteki yöndeki büyük gerçek başarılarının yanında— bu bakımdan da kutlamak isteriz. KİLİT - ANAHTAR - KAPI -KONAK dörtlüsü çağdaş edebi Türk nesrine yepyeni ve tertemiz bir hava getirmiş bulunmaktadır.</p>
<p>Her geçen zamanla bu romanlar Türk edebiyatında hak etmiş olduğu yerleri, daha çok alacaklar ve daha çok milletin malı olacaklardır.</p>
<p>Şemsettin KUTLU «Bu yazı Ortadoğu Gazetesinde yayımlanmıştır.»</p>
<p>SEPETÇİOĞLU'NUN ROMANLARI</p>
<p>Türk çocuğuna Türkçe düşünme şuuru verebilmek için milliyetçi Türk ediplerinin eserlerini okutmalıyız. Türkçeyi canlı şekilde öğretmek ve düşünce ufuklarını açmak için seçkin parçalar yanında edebiyatımızın tarihle yoğrulmuş eserlerini de bütünüyle tanıtmalıyız.</p>
<p>Tarih, Türkçe, edebiyat ve sosyal bilgiler derslerindeki kuru bilgiyi manalandıracak, değerlendirecek; hayata bağlayacak ve bunları diğer dersler gibi sıradan ve sırf bir ders olduğu için okutulduğunu zanneden öğrencinin bu yanlış psikolojisini düzeltecek, ona bu derslerin milli hayatın canlı birer parçası olduğunu öğretecek milli romanlar, milli eserlerdir. Öğrenci bu edebi eserlerle diline, tarihine, örf ve adetine mevzuun akıcılığı ve çekiciliği ile sevgi ile bağlanacaktır.</p>
<p>Türk yazarlarının güzel Türkçe ile yazılmış milli eserleri ile öğrencinin kendi lisanına, kendi milletine ve şahsına güveni artacak düşünce ve hayal ufku da müspet yönde genişleyecektir. Öğrenci ve genç kadar diğer bütün insanlara da örnek hayatı, ideal insanı hayatın manasını, mazi istikbal bağı içinde cemiyete karşı vazifesini sanat endişesi kadar milli düşünce kaygısını da taşıyan eserler gösterecektir.</p>
<p>Öğrenci gibi okuyucu da öğüt ve yüksek ülkülerin nutuk ve ders havası içinde verilmesini değil; içinde millet, insan ve vatan gibi ulvi aşkların kendi farkında olmadan yöneltilmesini, yükseltilmesini istemektedir. Böylece o edebiyatçının eserinde kendini bulacak eser kahramanlarıyla yaşayacaktır. Orta okulda üç yıllık bir sosyal bilgiler öğreniminin tam olarak veremediği milli tarih şuurunu bir BOZKURTLAR romanı bir lahzada verebilmektedir. Böylesine güzel canlı Türk dili ve Türk kültürüyle yoğrulmuş romanlar genci milli ülküye, milli tarihe hassasiyetle bağlamaktadır. 1960'tan beri öğrencilerime Türk insanını, Türk milletini yaşatan; örnek Türk idealine örnek Türk insanına ulaştıran Kür Şadları, Alparslanları, Necatileri. Orhanları Atsız'ın, Şa-polyo'nun, Safa’nın romanlarıyla öğretiyordum.</p>
<p>Her şubat ve yaz tatilinde verilen roman ödevleriyle sene içinde öğretilen bilgilerin milli şuur ve muhakemeyle roman cazibesi içinde verilmesinin daha sonraki sınıflarda öğrencinin gelişmesi bakımından çok müessir olduğunu gördüm. Ama öğrenciye tavsiye edilecek edebi, milli, tarihi romanlar mahduttu; vazifeler Ö. Seyfettin, A. H. Müftüoğlu, N. Atsız ve P. Safa gibi değişmeyen isimleri tekrar etmeye başladı. Cengiz Dağcı ve Tarık Buğra'nın da bulunduğu bu seçkin Türk edebiyatı kervanına 1971'den sonra büyük ve sıcak bir nefesle M. N. Sepetçioğlu da katıldı.</p>
<p>KİLİT’i Selçuklular konusunu öğretirken haftada bir saat okutmaya başladım. Öğrencilerin tarihe ilgisi konuya tecessüsü daha çok arttı. Muhtelif sınıflarda roman kahramanlarının eserin en güzel yerlerinin konuşmaların tahlillerin, tasvirlerin ayrı ayrı üzerinde durduk. Türkçe ile tarihi beraber öğreniyorduk. İkisi birleşmiş hayat olmuştu; öğrencilerimle birlikte hepimiz birer roman kahramanı olmuş Türklük aşkı ile bilenerek Anadolu'nun fethine başlamıştık. KİLİT’i, ANAHTAR, KAPI, KONAK takip etti.</p>
<p>Şimdi bu büyük eserlerin sonuncusunu beklemeden edebiyatımıza yeni bir üslup yeni bir hava getiren bu kıymetli eserleri yeniden okuyorum. Düşüncelerimde belki öğrencilerimin vermiş olduğu ev vazifelerindeki tenkitlerin tesiri olacaktır. Zaten en samimi münekkit okuyucu değil mi?</p>
<p>Diğer neviler gibi roman da edebi ve edebi olmayan diye tasnif edilir. Gazetelerde neşredilen birçok tarihi roman vardır. Fakat bunların çoğunun hiç bir edebi kıymeti yoktur. Günlük aktüalite gibi takip edilir, okuyucuyu sadece oyalar, hoş vakit geçirtir. Edebiyatımıza da millet hayatımıza da hiç bir müspet tesiri yoktur.</p>
<p>Bizde edebi endişe ile ilk tarihi romanı Namık Kemal yazmıştır. Daha sonra konusu tarihten alınmış birçok romanlar yazılmıştır. Fakat bunlardan sadece birinin, Nihal Atsız'ın eserleri gerek edebiyatımız ve gerekse gençlik üzerinde müessir olmuş, tarihe edebi bir şekilde hayat vermiştir. Onda hareket hakimdir. Buğulu tarihimizin derinliklerindeki milli mücadeleyi melal içinde hayalleştirerek anlatır.</p>
<p>Atsız'ın romantik üslubu M. N. Sepetçioğlu'nda zaman zaman katı bir hakikatçiliğe bürünür. Sepetçioğlu Türkiye'nin doğuşunu hazırlayan bir tarih bölümünü romanlaştırmaktadır. O, dünün unutulmuş, toprak olmuş insanını ve cemiyetini değil, dünden bugüne, ölürken hala yaşıyan, topraklaşırken şimdi gözümüzün önünde uyanan vatan parçasının insanlarını canlandırıyor. 900-1000 yıl önceki Türklerin ruh ve inancını, üslubunu, edasını şahsiyetini hala içimizde duyamıyorsak millet olmadan bahsedemeyiz. Sepetçioğlu bu duyguyu, milletin devamlılığı, ölmezliği fikrini romanlarında canlandırmaktadır.</p>
<p>Sepetçioğlu'nun romanlarında şimdi Anadolu'nun dört bir yanında yaşayan insanların bu toprakları nasıl aldığını, nasıl yerleştiğini, yurt edindiğini, nasıl hem toprakla hem de düşmanla mücadele ederek bir devlet kurduğunu görürüz. Tarihi romanı romantizmden kurtarıp hakikatin, hayatın içinde yoğurmasını bilen yazar kahramanlarını bugünkü cemiyetimizin içinden seçmiş, onlara tarih içinde birer rol vererek sahneye çıkarmıştır. Bugün aramızda olmayan erenleri, imanlı rehber insanları ise ustalıkla yaşatmıştır. Romancı içimizden birini alıp roman sahnesine çıkarırken onun oynadığı roldeki tarihi şahsiyetin hususiyetlerine meziyetlerine ve roman içindeki vazifelerine azami itinayı göstermiştir. Onun dört eserinde aynı karakteri aynı vazifeyi ifa eden devam ettiren başka isimlerde kahramanlar görürüz. KİLİT'in Sarı Hoca'sı ANAHTAR'da KAPI'da İltutmuş, Küpeli Hafız'ı da Ersagun olur. KONAK'ta bunların yerini Kumral Dedeler, Edebaliler, Dursun Fakihler alır. Bu eserlerde Alparslan, Kıhçarslan, Ertuğrul Gazi, Osman Bey etten kemikten insanlar olarak aramıza girmekte, çevrelerindeki insanların zaafları, ihanetleri, çekememezlikleri, kibirleri, ihtirasları içinde Türk devletinin ezeli ve ebedi varlık mücadelesini vermektedirler. Bu bitmeyen dünya kavgasında büyük şahsiyetler kadar laalettayin insanların da büyük rolleri vardır ve Sepetçioğlu'nun romanlarında bunlar vazifeleri nispetinde başarıyla temsil ettirilmiştir. Sepetçioğlu'nun romanlarında milletimizin asıl felsefesi, devletimizin temel müesseseleri, doğuş, kendini buluş ve kuvvetleniş sebeplerimiz cilt cilt tarihten, tarih felsefesinden süzülmüş canlı bir hayat olmuştur.</p>
<p>Sepetçioğlu da her büyük romancı gibi önce mütefekkirdir. O da eserleri ve eserlerinin anlattığı ruh gibi kıraç bir bozkıra düşen tohumdan hayat bulmuştur; uzun ve ciddi bir gayretin çilenin milli tahsilin meyvesidir. Her bakımdan 150 yıldır kökümüzden koparılmak istenmemize büyük bir dirayet, celadet ve milli şuurla karşı koymuş milliyetçi devlet adamlarının, yazarların, profesörlerin tarihçilerin fikirleri Sepetçioğlu'nun romanlarında hayat bulmuştur. Ülkü müşterektir. Gökalplerin, Safaların M. Türbanların, Danişmentlerin, Osman Turanların ilmi, edebi ve felsefi çalışmaları meyvesini verecek bir Türk Felsefesi tarih, devlet, millet, roman ve hayat görüşüyle doktrinleşecektir. Sepetçioğlu'nun eserlerini böyle ulvi bir gayenin başlangıçlarından biri ve en önemli rüknü olarak görmekteyim. Romancımız Türk tarih felsefesini, Türkiye'nin hayatını ve kültürünü romanlaştırmanın mukaddes bir vazife olduğunu idrak etmiş fakat bu sevabı kazanırken milli mesuliyet şuuru içindeki edibe büyük bir tarihi vebalin de yüklendiğini unutmamıştır.</p>
<p>Sepetçioğlu milli ve tarihi bakımlardan olduğu kadar sanat açısından da edebiyatımıza büyük bir güç ve incelik getirmiştir. Onun romanlarının kuruluşunda gösterdiği ustalığı cıvıl cıvıl yeni deyişleri Selçuklu havası içinde renkli bir uslupla kullanışında görürüz. Sepetçioğlu yetiştiği Anadolu bölgesinin ağzını konuşma edasını kahramanlarına vermekte çok başarılıdır. Yazar dokuz yüz yıl önceki Selçuklu Türkçesinin hususiyetlerini roman akışı içinde birer motifle hatırlatmağa çalışmış, bu çığırdaki bir denemenin katı tarihi dilinden sıyrılmıştır. Buna rağmen bazı kelimeleri sık sık kullanmak istemesi, gayri ihtiyari okuyucuyu romanın akışından dil meselesine çekiyor. Mesela öğsek, ınçkınmak, ikircik, yalabuklanma, ivecen kelimeleri Türkiye'de umumiyet kazanmamıştır. Şüphesiz romancı dili zenginleştirir ve ona yeni kelimeler, deyişler hatta kavramlar kazandırma gayreti içinde olacaktır; lüzum görülürse tarihi olay zamanındaki yaşayan fakat bugün ölmüş birkaç kelimeye can verecektir fakat bunun ölçüsünü herhalde taşırmamahdır.</p>
<p>Sepetçioğlu'nun kelimeleri kendine has bir kullanışı vardır. Mesela (Konak, s. 81); «Yıllar yıh alışık olduğu hiç yadırgamadığı bir at sırtı, kaba etlerinin altında yekindi, bir su akışında ama dörtnala, düşüşü aksamalı oldu, topallamadı.» cümlesinde gibi edatını kullanmamak için ismin de halinden istifade etmektedir.</p>
<p>Konuşmaları eski Anadolu ve Rumeli Türkçesiyle verme gayretindeki yazarın dilimize yeni girmiş bazı kelimeleri kahramanlarının ağzında iğreti kalıyor, yadırganıyor (misal: Konak, s. 36 «daniska» kelimesi.) Şüphesiz romancının dünyası kadar bu evi yaparken seçtiği kelimelere de karışamayız. Fakat okuyucu ile yazar arasında devamlı bir temas olduğuna göre edebiyatçı sanatıyla kendine bağladığı cemiyetin değer ve kelimelerine bağlıdır. Bu milli bağı çok iyi idrak etmiş olan Sepetçioğlu'nun romanlarında yaşayan dil hakimdir.</p>
<p>Tarihi romanda hareket daha fazla olması icap ederken, tahlil ve tasvir hacmi Sepetçioğlu'nun eserlerinde olay anlatışından daha çok yer tutmaktadır. Bu zaman zaman tezli romanın zaruri bir icabı ve mütefekkir romancının da fikren rahatladığı bir melce oluyor.</p>
<p>Dört romanda da tasvirler renkli, tahliller yerinde ve kuvvetlidir. Bazen konuşmalar tiyatro gibi uzar gider. Bu hal atalarımızın «az konuş çok iş yap» düsturuna ve meziyetine aykırı görünür. Ama biz milliyetçilerin her sanat eseriyle okuyucuya halka söylemek istediğimiz, anlatmamız şart olan birçok hususlar var.</p>
<p>Mütefekkir romancı, cemiyetine aşkla bağlı yazar bunları bir vesileyle muhakkak izah etmek ister.</p>
<p>Romancının anlatacağı bazı olayları fikirleri roman kahramanlarının diline bırakmak büyük maharet ister. Aksi halde okuyucuyu sıkar. Eserin gerilimi akışı kesilir. Okuyucuyu devamlı meraklı tutmak, tecessüsünü bir sonraki cilde bırakmak edebi eseri gazetelerdeki tefrika romancılığına düşürüp düşürmeyeceği çok eskiden beri tartışma yapılan bir mevzudur.</p>
<p>Kısa zamanda yaşayan üç büyük romancımız arasına giren, hatta ele aldığı milli tarihin milli felsefeyi izah edilmemiş sahasında en kıymetli eserler vermeğe başlayan Sepetçioğlu'nun Türkiye'nin kuruluşunu anlatan romanlarından sonra münferit bütünlüğü olan romanlarını beklemekteyiz.</p>
<p>Orhun Abidelerinde canlandırılan Türk'ün ebedi ruhu, büyük davası, ibretli dersi Alparslanları yetiştirmiş, bu büyük ülkü bize Orta Asya'dakilerden daha büyük devletler vermiştir. Aynı asil ruhla dolu yeni edebi eserlerimiz de gençlerimizin hayal ufuklarında böyle büyük meyveler verecektir.</p>
<p>M. N. Sepetçioğlu'nun romanları, ilk nazarda basit fakat düşündükçe manasının hikmetinin derinliği anlaşılan «Ey Türk titre ve kendine dön.» emrinin her yeni eserle daha da şiirleşip büyüyecek, dimağlarımızda durmadan yankılar yapacak destanlaşmış şeklidir.</p>
<p>KİLİT, ANAHTAR, KAPI, KONAK, bu yurdun ne büyük güçlükler ve mücadelelerle karış karış Türkleştirildiğinin, Türk'ün kapalı denizden açık denizlere doğru çıkış ve ebediyyen müstakil yaşayacağı yurdunu seçişindeki, kısaca Türkiye devletinin felsefesinin romanlarıdır. Her öğretmen öğrencilerine, her anne baba çocuklarına bu büyük eserleri okumalı okutmalıdır.</p>
<p>Yılmaz GÜRBÜZ«Bu yazı Ortadoğu Gazetesinde yayımlanmıştır.»</p>
</body>
</html>