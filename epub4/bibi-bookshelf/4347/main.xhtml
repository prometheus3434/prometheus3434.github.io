<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body><a id="caption1"></a>
<h1><a id="bookmark0"></a><span style="font-weight:bold;">ÜÇLER YEDİLER KIRKLAR</span></h1>
<p>«Bismillahirrahmanirrahim.» gönlümden taşacak yer arayan bir fırtınaydı; iman tahtam yel vurmuş yelkene dönmüştü. Öyleyken adımımı ancak atabildim, Besmele gönlümde kaldı. Sal hareket etti. Suyun hışırtısını, sahn suyu şöyle böyle sıyırışını, kıyıda tökezleyen, sonra düşen orta boy bir gölge duydum. Ece Halil'in kaim, göğüsten gelen tekbirini Gazi Fazıl'ın kelime-i şahadeti tamamladı. İkisi de bana aldırmadı yahut varlığımı hissettirmedi; yok saymış da olabilirler. Aldırmadım. Tökezleyip düşen gölgeyi düşünmek istedim: sala binmek istiyordu, benim gibi. İki adım önce davransaydı yetişebilirdi, davranamadı; üstelik tökezledi. O zaman taştı gönlümdeki Besmele fırtınası, iman tahtamın şişip boşaldığını hissettim. Bunca yıldır, ömrümün sonuna geldiğim şu sıra, böylesine bir yaşamayı ilk defa duydum. Yaşamaktı bu, evet yaşama dedikleri şey bu idi!</p>
<p>Boğazın nemi yüzüme sıvandı; sakalımdan aşağı sızanın, yahut sızdığını sandığım şeyin su veya karanlık olduğunu anladım. İnce bir yel esiyordu. Boğazın hep kıpırtılı, iri çakıl taşlarını andıran yüzünü yatıştırmak isteyen ince bir yeldi. Ne karşı kıyı, ne sağımız, ne de solumuz seçiliyordu. Ayrıldığımız kıyı henüz çok yakınımızdaydı, biliyorum; gelgelelim kıyıyla salın arasını da birden aynı karanlık doldurmuştu. Bir an soluk alamamaktan korktum; alırsam ciğerlerime de karanlık dolacaktı; üstelik ıslak, tuz yapışkanlığında ve kaypak su kıpırdanışında bir karanlık dolacaktı. «Hayırdır inşallah» dedim.</p>
<p>Gazi Fazıl sahn sağ uç başındaydı, karanlığa yarı eğikti; sol arka uçta Ece Halil. O da karanlığa yarı eğikti. İkisinin elinde de kabaca iki kürek; yontulmuş ağacın beyazlığı ışıyordu; koyu karanlığın içinde Gazi Fazıl'la Ece Halil'in ellerinden aşağı suya sis ışımasında bir sağanak iniyor sandım. Ben ikisinin arasındaydım. Üçlü bir yalnızlığı götürüyordu salda su. Üç yalnızı desem daha doğru. Yaşlandığımı asıl o zaman anladım; dünyadan elimi eteğimi çekmemin zamanı geldiğini, bütün dolulukların boşaldığını, kalabalıkların bir bir çevremi bırakıp gittiğini, dünyanın bomboş bir çuval telaşıyla boşuna dimdik durmaya çabaladığını fark ettim. Çuval daralmıştı da ayrıca; bedenimi bir kıl dalaması yaktı. Kurtulmak için bir daha: «Hayırdır inşallah» dedim; «Sonumuz hayra varır. Hayır diliyorum.»</p>
<p>Gazi Fazıl'ın beni sevindiren küçücük sesi: «Hayırdan gelen hayıra gider Bileyici babam.» dedi; «Bilmez gibi üsteleme de yol ağır gelmesin.»</p>
<p>Şaştım mı, şaşmadım mı bilmiyorum. İlkin beni sevindiren Gazi Fazıl'ın küçücük sesi, lafını bitirdiğinde kocaman bir taş ağırlığıyla yüreğime oturdu. Sevincim yarıda kaldı. Üzerimden kalkıp gittiğini sandığım yalnızlık da yeni baştan gözlerime çöreklendi. «Kim olduğumu...» diye kekeledim; kekelemek adetim değildi halbuki, ya hiç konuşmaz yahut da başladığım lafı yarım komazdım. Gazi Fazıl: «Halil'e Sor.» dedi. Ece Halil, sahn arka ucunu, su yüzüne çıkmış bir kayadan korumağa çalışıyordu. Sal sallandı o yüzden: «Fazıl, kıyı boyundayız eyi bak!» dedi; «Akıntı kıyı sıra.</p>
<p>Kurtulamazsak sürüklenir dururuz. Sağı kürekle hele, kürekle hele...»</p>
<p>«Sağı da küreklesem boşuna. Temaşahğın ucuna kadar sürer bu akıntı. Orayaca ne açılsak kartmızdır. Yel kabarmazsa korku yok sayılır.»</p>
<p>«Yel kabarırsa karşı kıyıdan kabarır ki o zaman ne yapsan işe yaramaz. Tanrı'ya kalır.» «Tanrı'ya kalırsa sevinmeli değil miyiz?» dedim; «Bu işte Tanrı bizden yana olmazsa şu denizle şu karanlık kolay geçilir mi? Biz Tanrı'yı bildiğimize göre. Nereye neden gittiğimizi de biliyoruz. Öyleyse Tanrı da bizi bilir.»</p>
<p>Ece Halil'in sesi çatallı geldi: «Tanrı karşı kıyıdakilerin de Tanrısı değil mi hay Bileyici Baba?» dedi; «Karşı kıyıdakiler de kendilerine göre Tanrı'yı bilmiyor mu? Bizi kayırıp onları yüzüstü bırakacak değil herhal. Gece işi yaptığımıza göre niyetimiz de pek aydınlık sayılmaz, he mi?»</p>
<p>Gazi Fazıl'ın küçücük sesi araya girdi: «Ne var ki uykuda olan biz değiliz.» dedi; «Tanrı uyuyanlarla bile olamaz. Uyku gaflettir diyen O. Karşı kıyıdakilerin de gafletten ayıkacağı yok. İki idik üç olduk. Bir sürü uyuyana karşı üç uyanık. Eyidir.» Ece Halil: «Süleyman Bey uyur mu sanki?» diye sordu; «Yanındakiler uyur mu? Evrenus?» «Salda üç kişiyiz ama bekleyenler de bizimle bile sayılır.» dedim.</p>
<p>«Eh, yedileştik say.» dedi Gazi Fazıl; «Üçler bizsek, yediler de bizimle demektir.» «Kırk.» dedi kalın, göğüsten gelen sesi ile Ece Halil; «Kırkları da düşün. Süleyman Bey'in kırkları. Yeter mi?»</p>
<p>Ece Halil keyiflendi: «Taşımaz bunca sayıyı karşı kıyı be Ece!» dedi; «Urumeline bir Saru Saltuk yettiydi.»</p>
<p>«Bir Saru Saltuk!» dedi Ece Halil; sustu. Göğüs geçirdi. Deniz suyunu süzmüş bir sesle yeniden konuştuğunda o da keyiflenmişti: «O zaman dünya dünyaydı bre Fazıl. Bir damla ışık koca bir karanlığı boğmaya yeter de artardı bile. O vakitler, ışık düşecek karanlık arardı. Saru Saltuk'u seninle ben biliriz. Aha bu Bileyici Baba da Kumral Dedesini bilir elbet. Şimdi ben açık deyim sana, karşı kıyıya onun için geçiyorum. Saru Saltuk'a dönüyorum. Hele yokla bakalım senin içindeki kim? Niye sustun? Süleyman Bey'i zorlayan biz ikimiz değil miydik? Seninle ben. Niye Evrenus değil? Evrenus'u biz gönderildiğimiz yerde bulduk, Karesi'de. Urumelinden gelen ikimiziz. Karesi'ye bizi gönderen Saru Saltuk'tu. Karşı kıyıda bize benzeyenler var, bizim bıraktıklarımız.» «Ya benim neyim var?» diye bağırmak geldi içimden; bağıramadım. Neyin nesi olduğunu bilemediğim bir el boğazımı burkuverdi, boğazım acıdı. Acı ağzımın içine, acı beynime çıktı, dağıldı orada, yumuşadı. Boşalmış bir çuvaldan farksız sandığım dünyanın doluluğunu sezinledim. Sal, göründüğü gibi yalnız değildi; salda üç kişi değildik. Ece Halil'le Gazi Fazıl'ın arasını dolduran koyu karanlık kıvır kıvırdı; çevrem sımsıkı insan doluydu; beden bedene girmiş sayılamayacak kadar çok insan çevremde ha bire soluk alıyordu. Nice yıllar önce Kumral Dede'nin Kara Mürsel'i Karesi'ye gönderirken söyledikleri kulağıma doluyordu. Yoksa Kara Mürsel değil miydi giden, ben miydim? Çıkaramıyordum. Çıkarabildiğim sadece Kumral Dede'nin sesiydi, söyledikleriydi:</p>
<p>«Karesi'de, Saru Saltuk yetiştirmelerinden Ece Halil ile Gazi Fazıl vardır, onları bul. Gör bak nasıllar. Bize denildiği gibiler mi?»</p>
<p>Epeyi bir zaman öylece duydum o sesleri; epeyi bir zaman çevremi tıklım tıklım dolduran, beden bedene vermiş ha bire soluk alan insanları hissettim. Sal. Boğazın kaypak, kıpırtılı suları, biz. Üç kişi. Kopkoyu karanlık. Zulmet dedikleri bu herhal, zulmetin ne olduğunu bilemedim bunca yıl. Derken ısıyı verdi gözlerim; karşı kıyılar, karşı kıyıların da ötesi, boğazın yakın suları apaydın. Korktum. Titredim. Giden bendim bu salda, bana öyle geliyordu; bedenimi tanımasam hayır diyecektim. Yıllar yılı Bileyici salını sol omzumda taşımaktan bir yana eğik bedenim. «Olmaz! Hayır! Tanrım yardım et!» diye haykırdım. Delirmediğim muhakkaktı ama bedenim bir yana eğik değildi. Gözlerimi gördüm. Yemin ederim, gözlerim Kumral Dede'nin gözleriydi. Ben Kumral Dede'ydim!</p>
<p>Salda üç kişiydik.</p>
<p>Üç kişi miydik? Bilemeyeceğim. Karanlıktı. Sahn nereye gittiği belli değildi. İnceden esen yel kabarmağa başlamıştı.</p>
<p>Tir tir titriyordum.</p>
<p>Ece Halil'in hırçın sesini duydum: «Kıyıdan kurtulamıyoruz, kurtulamıyoruz bre Fazıl kurtulamıyoruz!» diye dertleniyordu; «Akıntı ters dönüyor.»</p>
<p>Sal durdu. Su köpürdü alttan; hava kabarcıklarının su yüzünde fıkırdanışını işittik. Gazi Fazıl hayıflandı: «Tulumlardan biri yırtıldı, altımız kayalık herhal.» Sözünü bitirdiğinde Ece Halil: «Sıkı durun!» diye haykırdı; nasıl çıkmıştı göğsünden o ses? Titremem geçmiş olsa şaşardım. Aynı anda da alttan kayalara dayadığı küreğini hızla kanırtarak itmişti.</p>
<p>Sal yalpalanıp kayalardan ayrıldı. Küçük bir dalgadan kopma su parçaları hırkama, sakalıma, birkaç damlası gözüme sıçradı. Suyun tuzu gözümü yaktı; ovalamak isterken Ece Halil kötü kötü söylendi: «Vay şeytan! Vay domuzun sol bacağı, vay uğursuz soyka!»</p>
<p>Küreği kayaya takılıp kalmış, sapı avucundan sıyrılıp kurtulmuştu. Hayal meyal bir beyazlık, az ötemizde sırıtıyordu; Ece Halil öfkelenmiş, dizini dövüyordu: «Salaklık bende.» dedi sonunda.</p>
<p>Gazi Fazıl sah, usul usul, ters akıntının dönüşünü kollayarak, küreğin takılı kaldığı kayaya getirmeye çalıştı. «Altımızdaki kayalar keskin dişli herhal.» diyordu; «Tulumun biri gitti, biri daha giderse tek tulumla çekmez sah bu deniz, çekmez; ha gözüm Allahım tulumlara göz kulak ol!»</p>
<p>Sabırsız davrandı Ece Halil; sal iyice yanaşmadan küreğin sapını yakaladı; belki de tulumları, kayaların keskin dişlerini düşünmüştü. Ne denizden anlardım ne de bir sala binmiştim şimdiyece. Deniz toprak gibi güvenilir değil, cıvık; gözleri yüreğini saklayan insandan farksız; şimdi güzel ama az sonra sana ne oyun edeceğini bilemiyorsun. Halbuki toprağa baktın mı ne var ne yok görürsün, altında sağlam durur, kaymaz, düşürmez seni; ben buyum işte, korkma, gel der. Gözleri yüreğini saklamayan insandır toprak; saklısız gizlisiz. Ece Halil'le Gazi Fazıl olmasa sala binmek deliliktir derim. Onun için Ece Halil'in sabırsız davranıp davranmadığını iyice kestiremiyorum. Ne var ki küreği kayadan alamadı. «Bulmuş soyka kayanın yarığını.» diye söylendi dişlerinin arasından; «Bak hele, yalvarsan girmez böyle.» Öfkesinin gitgide arttığı belliydi; öfkeden de öte bir şeydi bu: «İşin başındayken daha, işin başındayken. Var bunda bir terslik; bre Fazıl duayı fazla ettin gibime geliyor, he mi? Duanın da kıvamı kaçtı mı kötü götürür adamı bilmez misin? Hele hele; kürek gelmiyor, daha çok saplanıyor sanki bre! Kaya mıdır cin midir? Hay Allah.»</p>
<p>Yüreğim cız cız edip duruyordu; küreğe, küreğin sapına, küreğin kaya yarığına saplanan ucuna doğru gidip gidip geliyordu. Az kalsın halime bakmadan: «Ver şu sapı bana.» deyip ileri atılacaktım. Sandım biri tuttu yüreğimi; o zamanaca da Gazi Fazıl: «Hele dur öfkelenme.» demişti; «Kolun kuvvetlidir, öfke de bindi mi üstüne kırarsın soykayı.» demeğe kalmadı suda boğulmuş bir ses «Çat!» dedi; hemen ardından da Ece Halil: «Kırıldı bile.» dedi; «Ha başka laf edeydin n'ola?» Çaresiz kalakalmıştı. Kürek kısmı kopmuş bir uzun sırıktı elindeki; bakmış duruyordu. Kendi de ne dediğini bilemeden: «Eee? N'olacak şimdi?» diye sordu; «Bre Fazıl n'olacak şimdi, de hele?» Gazi Fazıl, bu sıra hiç olmayacak şeyi yaptı, güldü. Gülüşü de sesinin aynıydı, küçücüktü. «Kötülükler başında olsun, sonunda olmasın yeter ki.» dedi; «Yol yakın iken dönüşü kardır, ya denizin ortasında başımıza geleydi? Dön dönemezsin, git gidemezsin.»</p>
<p>Ece Halil de güldü; bana öyle geldi ki başka yapacak bir şey olmadığından güldü: «Sanki denizin orta yerinde kaya var da kürek kıracak.» dedi; «Dönsek mi ki?» Bana bakarak söyledi sandım. «Dönsek, gece vakti araç gereç bulup yeni bir kürek yapmanın mümkünü var mıdır?»</p>
<p>«Kahr artık.» dedi Ece Halil; «Yarın geceye kalır.» Gazi Fazıl: «Yarın gece ay çıkar; bu gece geciktik mi de ay çıkar zaten.» dedi; «Başladık; bitirelim. Ben Süleyman Bey'e boş elle dönemem, umudunu kıramam.»</p>
<p>«Tek kürekle? Biri yırtılmış tulumla? Boğaz denizi bu bre Fazıl, ilerde Marmara'dan Akdeniz'e su üstü akıntısı da olacak.»</p>
<p>Aklıma, sal hareket etmeden önce, hemen benim ardımdan sala atlamak isteyen, tökezleyip düşen gölge geldi. Uyduruklara inananlardan değilim, bilirsiniz beni; gelgelelim orada, sala atlayıp binemeyen, tökezleyip düşen gölgenin kıyının toprağına, kumuna sımsıkı sarıldığını, denizi tutup bırakmadığını, sahn bilemediğim bir köşesini tutup bırakmadığını hayalledim. Onsuz, onun izni olmadan yahut onu salımıza almadan gidemeyeceğimize inanmak üzereydim. Salımıza diye düşünüyordum ama ben de bu salda yabancı sayılırdım; çağrısız gelip binmiştim, istenmeden. Varlığımın fazlalığını hissettirmiyorlardı gerçi ama içten içe de terslikleri bana bağlıyorlardı belki. Gazi Fazıl da, Ece Halil de susuyordu.</p>
<p>Gazi Fazıl, küreğini, ağırlığını vermeden kayayla sal arasında dengede tutuyor; Ece Halil ucu kırık kürek sapını, elinde evirip çeviriyordu. Denizi de, sah da o sıra az biraz daha kabardığını sandığım karşı kıyıdan gelme yeli de unuttukları muhakkaktı. «Dönelim derim ben.» dedim; «Dönelim; fazlalıkları atıp noksanları tamamlar, yola sağlam çıkarsınız.»</p>
<p>«Noksanı anladık da fazlası hangisi?» diye sordu Ece Halil.</p>
<p>«Fazlası?» Lafı tamamlarsam ileneceğimi sandım; çocuklardan beter, konuşulacakları kendi üstüme çekmek isteyeceğimi, nazlı niyazh bir kötü kişi gibi görüneceğimi fark ettim. Belki daha iyi bir götürecek bulunur.» diye çevirdim; «Kayık mayık.» Gazi Fazıl: «Bizde yok bilmez misin?» dedi; «Osmanh şimdiyece kayık mayık bildi mi ki? Denize yeni gelindi. Kefereler de gece oldu mu kayığını mayığmı çekiyor karşı kıyıya. Geceyi bırak, gündüzün bile bizden birini izinsiz geçirenin başına gelenleri Hazreti Isa bilir ancak.»</p>
<p>«Olmaz zaten.» diye mırıldandı Ece Halil; «Bu gece boş dönemeyiz dediğin gibi, olmaz; ay ışığı varımızı yoğumuzu ele verir. Böyle bir anda Saru Saltuk Baba ne yapardı onu düşün? Döner miydi?»</p>
<p>«Biz Saru Saltuk Baba değiliz ki. Bileyici Baha'nın da Kumral Dede olmadığı gibi.» «Döner miydi? Onu de bana sen!» «Dönmezdi!»</p>
<p>«Biz de dönmeyiz! Ya Allah, Bismillah hadi tek kürekle.»</p>
<p>Yeniden ısıtma futmuşçasına titremeğe başladım. Gazi Fazıl'ın durup dururken Kumral Dede'yi lafa karıştırması mı ağırına gitmişti yoksa bana varlığımı mı duyurmak istiyordu, anlayamamıştım. Titremem artıyordu. Üşümüş gibi sarındım hırkama; karanlığa diktim gözlerimi. Deniz katran karaşındaydı; ağır ağır eriyordu, göremiyordum. Toprağın sereserpe açtığı bağrını özleyiverdim. Gazi Fazıl'ın küçücük sesi özlemimi kırdı: «Gel şu uca Bileyici Baba», diyordu; «Gözlerin keskindir, gözümüz ol. Daha bu kıyıda epeyce oyalanacağız.»</p>
<p>Ece Halil: «Hayırlısıyla kıyı akıntısından kurtulsak bir.» dedi; «Gerisi kolay sayılır; ana akıntı bizi Çimpe Burnuna sürükler doğrucana. Gözünü suya dik Bileyici Babam; aman kayalara dikkat! Bir tulum daha yırttırdık mı oturup ağlamak kalır çocuklar gibi ha, aman!»</p>
<p>Sahn başucunda yerimi aldım. Gazi Fazıl'ın kıpırdayan dudaklarından gelen fısıltıları seçemedim. Sadece, yavaştan ittiği küreğin ardından: «Uğurdur Yarabbi!» dediğini işitebildim.</p>
<p>Ece Halil: «Uğurdur!» dedi kısaca.</p>
<p>Sal bir kere daha ayrıldı kıyıdan. Yıl yedi yüz elli yedi idi; alemlerin rahmeti olan Muhammed Mustafa'nın hicretinden bu yana geçen yedi yüz elli yedinci yılda bir gece vakti, işte böyle biz üç kişi, Anadolu kıyısında bizi bekleyen bir üç kişi bırakarak Temaşahktan, karşı Urumeli kıyısına doğru biri yırtılmış boş, ikisi dolu üç tulumun üstündeki salda birinin ucu kırık sözüm ona iki kürekle yola revan olduk. Hangi yola? Yol dediğin sağlam olur, bastın mı toprağa baba bağrıdır, oyun etmez. Biz suda, katran karası cıvıklıkta ve katran karası bir gecede denize revan olduk. Sahn başucuna oturmuştum, gözlerim katran karası cıvıklığın bir oyununa gelmemek için dört açılmıştı. Birden haykırdım, yüreğim diken diken, haykırdım: «Eyvah! Oydu. O oydu. Dursun Fakih'ti eyvah! Ben bıraktım onu orda; bilerek bıraktım oyyy!» Gazi Fazıl da, Ece Halil de cevap vermedi.</p>
<p>Karanlık. Koyu, koyu, koyu bir karanlık gözlerime aktı.</p>
<p>GAZİ FAZIL'IN ANLATTIKLARI</p>
<p>Bir giyimlik sırt giyeceği. Yenice; az giyilmiş; herhalde bayramda seyranda giyerdi. Sağlığında giydiğini görmüşlüğüm olmadı hiç. Sonradan Ece Halil'e sordum. O da hatırlamadı. Dursun Fakih kadıydı, Osman Bey'in en yakınıydı, hemen en sevdiklerindendi; o da; «İki kere gördüm giydiğini.», dedi. İlkin, Kumral Dede'nin ocağına gitmiş giyip de; Bileyici Baba öyle hatırladı.</p>
<p>Sırt giyeceğinin yanında, üstü nakışlı bir yancık. Nakışlar ceylan gözü, yancık ceylan gerdanında. Bileyici Baba, yancığı Kendigelen Kız'ın Kumral Dedenin Ocağında dokuduğunu söyledi. O gün bu gün Osman Bey yancığı atının yanına asmıştı; tuzluğunu, kaşığını, azığını koymuştu bu torbaya. Tuzluğu Osman Bey'in, kaşıklığı, çizmesi kuzu derisinden, bir iki ufak tefeği ya iki ya üç akçe tutar, yanağın yanındaydı. İnanılmayacak kadar canlıydılar ama sessiz. Birileriyle eğlenir gibi duruyorlardı gayri bizimle mi, ölüp giden Osman Bey'le mi anlaşılması zordu.</p>
<p>Bir de gerçekten canlı olanlar vardı terekede: Birkaç at, ikisi çok soylu birkaç at; bir iki çift öküz. Dursun Fakih'in demesine bakılırsa Sultan önünde birkaç yüğrük atla Bursa yörelerinde birkaç sürü koyunu varmış. Bütün tereke, Osman Bey'den geriye kalanlar bunlardı. Başka bir şeyi, hiçbir şeyi bulunmadı. İki de oğul; biri Orhan Bey, biri Alaeddin Bey. Onlar şimdi içerde; iki ikiye, kardaş kardaşa konuşuyorlar. Ne konuştuklarını Tanrı bilir. Biz dışardayız, sofada. Osman Bey'den kalanlar orta yerde, biz çevresinde, el pençe divan durmuş bakıyoruz. Biz diyorum; ben, Ece Halil, Bileyici Baba, Dursun Fakih, Akça Koca, bir de Konur Alp. Akça Koca'yla Konur Alp iyice yaşlı; Dursun Fakih'le Bileyici Baba da. Onlara göre Ece Halil'le ben bir hayli genç sayılırız. İkimizi Orhan Bey çağırtmış. Karesi'deydik. Uçarcasına geldik. Ötekileri kimin çağırdığını bilmiyorum.</p>
<p>Sofada tozlu, eskimiş bir sessizlik var. Soluk alıp verişlerimiz de tozlu, eskimiş, sessiz. Osman Bey'in dirisine de ölüsüne de yakışmayan bir eskimişlik. Ne çabuk eskiyor insan Tanrım, canlılık ne çabuk eskiyor, hareket ne çabuk? Ölüm bu mu diye geçiriyorum içimden. Sonra o Osman Bey'den kalan şu tereke? Osman Bey'i geçen hafta toprağa verdik. Bursa'dayız. Dirisi gelmek istiyordu Bursa'ya Osman Bey'in; terekesi için toplandık.</p>
<p>Bileyici Baba, benim böyle düşündüğüm sırada konuştu işte: «Her şey bu dünyada! Her şey mi Dursun Fakih? Her şey dedikleri şunlar mı, şu az geyilmiş urba, şu yancık, şu, şu, şunlar? Osman Bey'in sözleriyle Osman Bey'den kalanlar? Ne dedin bu işe?» Sanki bağırdı birden, bana öyle geldi: «Duymak istiyorum Dursun Fakih!» Sofanın bütün tozluluğu, eskimişliği; garipti ama sofanın bütün sessizliği Bileyici Baha'nın sesine yüklenmişti. Olanca ağırlıklarıyla Bileyici Baha'nın sesini aşağıya doğru çekiyorlardı; ses, ha düştü ha düşecekti. «Dursun Fakih...» diye düştü hatta; «Söyle ne olur her şey bu dünyada mı?»</p>
<p>Bileyici Baha'nın sorusunu da, sesinin düşüşünü de doğrusu o gün tam tamına bilemedim; ne demeye geliyor, sonu nereye varır ölçemedim. Dursun Fakih, Bileyici Baha'nın beklediği cevabı vermedi herhal ki Bileyici Baba: «Açık değil.» diye söylendi; «Açık değil Dursun Fakih.»</p>
<p>Aslında Dursun Fakih'in verdiği cevabı pek duymamıştık; diliyle dişi arasında ezilmiş bir ses, benim çıkarabildiğim kadarıyla: «Dünyadan ne murat edilir, bilinmeli ki...» demişti belki.</p>
<p>Bileyici Baba, muhakkak bir cevap bekliyordu; Dursun Fakih'e öyle bakıyordu. Arada bir Osman Bey'den miras kalanlara gözünü diktiği oluyor; onlardan da bir cevap bekliyordu, onlara da Dursun Fakih'e baktığı gibi bakıyordu. Beklediği cevabı alamadığından olmalı kaşını gözünü oynatıyordu. Bir yana eğik duran bedeni iyicene eğilmişti. O pek merak ettiği dünyayı bir omzuna yüklenmiş gibiydi, ağırlığını çekemiyora benziyordu.</p>
<p>Akça Koca'yla Konur Alp bizden farklıydı; benden bir hayli farklıydı hiç değilse. Dursun Fakih'le Bileyici Baba, hele Bileyici Baba ne kadar düşmeye hazırsa Akça Koca'yla Konur Alp de o kadar ayakta durmak isteyen, sendelemeyen bir çabalamadaydılar. Bana öyle geldi ki, bir ölünün ardından kalan şu ıvır zıvır ne yapılacaksa yapılsın bir an önce, hemen çıkılıp gidilsin bu sofadan, dört duvardan, bir tavan altından. Bacaklarının at sağrısını özleyen bir kasılışı vardı; sakalları uçuşamamaktan, yersiz kalmaktan bungun, kire vurmuş bir aklığı susturuyordu. Bir ara, Bileyici Baba hala cevap beklemekteyken Akça Koca, fısıltısı bile at üstünde kabarık: «Bunlarda ne konuşurlar acep?» dedi Konur Alp’a; iç odayı işmar ediyordu bakışı; «Konur, bu çocuklar bir yeni icat mı çıkaracaklar orta yere dersin?»</p>
<p>Konur Alp genişinden bir soluk aldı; yüreğinde dürülüp bükülmüş bir sıkıntıdan kurtulmak ister gibi: «Çocuklar? Orhan Be/le karındaşı mı?» diye sordu.</p>
<p>Konur Alp'in fısıltısı da at üstünde, tırıstaydı. Ne kadar belli etmemeğe çalışırsa çalışsın kaş göz işmarıyla bizi, Ece Halil'le beni göstermeye çalıştığını gördüm: «Beydirler.» dedi usulca; «Beylerin beylere göredir konuşmaları.»</p>
<p>Akça Koca fısıltıyı bıraktı; dört duvar arası konuşmasından çok, alıştığı dağ bayır yalnızlığının rahatlığıyla: «Osman Bey de Bey idi hay gidim.» dedi; «Osman Bey de Beyce konuşurdu hemi de Ertuğrul gibi bir babayı gömdüğü gün. Meşveretin orta yerinde konuşurdu, kapı ardında değil. Bu uşaklar babaları ölünce kapıyı kapadılar, kapı ardı konuşmaları, hıh. Yeni icat!»</p>
<p>«Her şey bu dünyada Akça Koca, her şey bu dünyada; Osman Bey'in son sözüdür bu söz, ne demek ?»</p>
<p>Bileyici Baba; benim sol yanımdaydı; benden sonra Ece Halil duruyordu ondan sonra da Akça Koca; yarı dönüp Akça Koca'ya laf yetiştirmişti. Akça Koca şöyle bir baktı, susup baktı, Konur Alp'e: «Ne diyor bu?» diye sordu.</p>
<p>Konur Alp kaş göz işmarında yine bizi gösterdi. Akça Koca işmarı gördü bu sefer: «Ha bunlar.» dedi; «Karesi'den bunlar. Orhan'ın adamı olmalı. Dursun Fakih için çağrıldılar ellaham.»</p>
<p>Konur Alp'in yanakları kızardı. Gözlerini yere eğdi.</p>
<p>Dursun Fakih'i yan gözle süzdüm. Belli belirsiz sallanmıştı olduğu yerde; boğazında lokma kalmış gibi yutkunmuştu. «Dursun Fakih için çağrıldıysak?» diye düşündüm. Ece Halil'e bakmak istedim; Ece Halil kolumu usulca dürttü. Ben de başımı önüme eğdim. O sırada kapı açıldı. Bu yandaki, sofadan dışarı, hayata açılan kapı.</p>
<p>Kara Mürsel, Köse Mihal'i buyur etti; kapıyı dışardan çekip kapattı. Köse Mihal'in sofaya girişi de pek fazla bir değişiklik yapmadı; selam sabah faslı, kucaklaşma faslı, o da kısa süren bir değişiklik oldu sofada o kadar. Bu müddet içinde az biraz, tozlanmış, eskimiş, sessiz hava sofadan gitti, tozlarından arındı, yenilendi, seslendi; sonra eski haline bürünmüş olarak geri geldi. En gürültülü kucaklaşma Akça Koca'yla olanıydı: «Oy Mihal, Köse Mihal hoş gelmişsin, hele uzat yenlerini, at yelesi midir kokan, kılıç kabzası mı üç gündür hasretim bre; attan yeni indiğin belli, uzaktan mı?»</p>
<p>Köse Mihal, nereye istense o yana çekilebilecek bir cevap verdi: «Uzak da sayılır yakın da işte.» Sonra, Dursun Fakih ile sessiz sedasız kucaklaştı, ötekilerden daha uzunca sürdü bu kucaklaşma; konuşulsa bu kadar anlaşamazlardı. Köse Mihal pek kolay bırakacağa benzemiyordu Dursun Fakih'i ama Dursun Fakih hiç bırakmak istemiyordu, ısrarla gözlerine bakmak istiyordu Mihal'in, gözlerini arıyordu. Nedense Mihal gözlerini kaçırdı hep, Dursun Fakih'e bakamadı; sonunda da kolları çözüldü. Bileyici Baha'nın, ilkinki kadar yadırgamadığımız sorusu, zor durumdan kurtulmasına sebep oldu: «Bak, gör Mihal; bak gör şunları. Osman Bey'den kalan mirastır; Koca Osman Bey'den bildin mi? Söğüt gibi yerden Bursa gibi yerlere geldiydi hani. Ölürken her şey bu dünyada dediydi. Her şey bu dünyada mı şimdi? Bu dünya nasıl bir dünya? Nasıl bir dünya ki her şey var da hiç bir şey yok, ha Mihal, Köse Mihal Kardaş?» Akça Koca; «Aklından zoru mu var bunun?» diye Konur Alp'e döndü; «Kumral Dede'den sonra bir tuhaf oldu bu herif. At sırtına alışmamış herifler böyledir zaten, hep birbirine dayanırlar. Düştü mü biri, ötekiler de yok.»</p>
<p>Konur Alp de beğenmedi yahut Akça Koca gibi düşünmüyordu herhal ki cevap vermedi. Ben, Akça Koca'nın hiç değilse şu sıra can sıkıntısından böyle konuştuğunu sandım. Bileyici Baba hakkında da ilk defa o zaman düşündüm. Nasıl olsa vaktimiz vardı; iç odada Orhan Bey'le karındaşının daha ne kadar konuşacağını bilmiyorduk. Bizim bu sofadan çıkmamız ancak bu konuşmanın bitmesine bağlıydı. Bu arada Köse Mihal, Akça Koca'nın dikenli lafını silme niyetiyle: «Kumral Dede'nin bir sözü vardı.» demişti; «Aklindadır. Kısası, baktığın gibi görürsün demeye gelirdi. Lafın daha doğrusunu sen bilirsin.» «Benim bildiğim, bir terslik var. Bir yerde bir terslik var, bunca yıldır göremediydim. Dursun Fakih, sen aklın adamısın, akıl ne der bu işe? Akıl da bir terslik var demiyor mu?»</p>
<p>Dursun Fakih, mümkünü olsa çıkıp gidecekti sofadan. Yıllar yılı Ertuğrul Bey'den Osman Bey'e alıştığı itaat ile Şeyh Edebali'den bu yana iliklerinde yuvalanan mantık bütün bedeninde vuruşa vuruşa her göz açımında Dursun Fakih'i biraz daha güçsüz düşürüyor ama itaat, ama Bey çağırışı onu sofaya bağlıyordu, çıkıp gitmesine izin vermiyordu. Akça Koca'nın kaba dikenleri, Bileyici Baha'nın o hep aynı şeyi soran bedeni gibi bir yana eğik sesi, hepsinden kötüsü Köse Mihal'in bakamayışı, gözlerini kaçırışı öyleyken bile kollarını bir türlü çözmek istemeyişi dayanılacak acılardan değildi. Fakat bu sefer bir ışık olup yandı Bileyici Baha'nın soruşu; cevap vermeye can attı, yine de cesaretsiz başladı sesi, yenilmiş: «Terslik varsa...» dedi; «Yani bir nesne bir nesneye ters ise...» Sesi yavaş yavaş yenilmişlikten kurtuluyordu; Osman Beyin Kadısı konuştu en sonunda: «Yani bir nesnenin bir nesneye tersliği ileri sürülüyor ise, önce ters görünenin üzerinde düşünülmek gerekir. Çünkü öteki biliniyor demektir; öteki ters düşene göre doğru bilinmiştir, denenmiştir. Zamanımızda ters düşene, yani ters görünene inanılıyor, ters görünen doğru biliniyor. Oyunla da ters doğru, doğru ters düşürülebilir.» «Oyun olduğu anlaşılınca da...»</p>
<p>Köse Mihal, hiç bir art niyeti olmadan, hiç değilse yüzü ve bakışları kadar Dursun Fakih'ten yana titreyen bir sesle araya girmişti. Dursun Fakih, herkesin açıkça fark ettiği şekilde iç çekti. Ben bile Dursun Fakih'i pek az görüp pek az tanıyabildiğim halde, bu iç çekişin, ona yakışmayan bir yılgınlık olduğunu hissettim. Dursun Fakih iç çekişindeki yılgınlıktan utanmış gibi: «Ne fayda.» dedi; «Neye yarar? Bir kere nizam altüst olmuş; alışılan, inanılan dizi kopmuştur. Terslik uygulanır artık; eski bildiğimiz doğru, ters bilinip kötülenir, eski ters bilinen doğru olur; düzeltemezsin, düzelttirmezler, düzeltmek işlerine gelmez. Mademki cevap istedin, işte cevabım bu sana Bileyici Baba. Karar vereceksen sana ters gibi görünen nesne üstünde düşün, onu yargıla; daha kolay kurtulursun.»</p>
<p>Sustuğunda alnı terlemişti; bütün görünüşünde, yenilmiş de olsa titizlik, temizliğe hevesli —hatta temizlik hastası— bir dikkat akan Dursun Fakih, sol kol yeniyle düşünmeden alnındaki teri sildi; silerken bile temizdi; titizdi, ne alnını incitmek istiyordu ne de kol yenini. Neden sonra yaptığının farkına vardı. Sol kol yenini sağ avucuna alıp kurulamak ister gibi, kumaşın emdiği kiri silkip atmak ister gibi birçok anlama gelen anlamsız hareketler yaptı. Kendini savunmuştu muhakkak; şu kadar gündür söylenenlere ağzını açıp cevap vermeyen, ortaya çıkıp «Delirdiniz mi? Hiç mi aklınız kalmadı sizin?» bile demeye lüzum görmeyen Dursun Fakih, Bileyici Baha'nın yarı hasta sorusunu fırsat bilip kendini savunmuştu. Bunun için de daha suçlu, daha ezik, Dursun Fakihliğinin en az yarısını yitirmiş, olduğu yerde sindikçe sinmişti. Başı önüne eğik, gözleri yerdeydi.</p>
<p>Bileyici Baba, daha bir huzursuzdu. Köse Mihal, Dursun Fakih'e az öncekinden çok daha dost bakıyordu. Ece Halil, ummadığım bir şekilde konuştu; kulağıma yaklaşmış: «Yazık oluyor bu adama.» dedi; «Cibresini çıkaracaklar.» Hızla döndüm Ece Halil'e, aynı şekilde kulağına: «Orhan Bey'e niye söylemiyorsun bunu?» dedim.</p>
<p>«Sen de biliyorsun doğrusunu.» dedi.</p>
<p>«Birlikte söyleyelim.»</p>
<p>«Neyi değiştiririz? Ne faydası olur?»</p>
<p>«Orhan Bey bilirse?»</p>
<p>«Biliyordur. Bile bile kıyar hemi de.»</p>
<p>«Aklı başında adam kıymaz, hele Orhan Bey? Yanlışın olsa gerek!» «Hele Orhan Bey kıyar Gazi Fazıl. Bütün milletin ağzına düşeni...» «Yanlış. Yalan. Sen de biliyorsun. Az önce duydun sen de, Kadıca konuştu.» «Orhan Bey millete gidip de, her birine gidip de bu işin aslı budur diyemez; yanlışınız var, yalanla kandırmışlar sizi diyemez. Derse, inanan olursa, Orhan Bey sarayına döndü mü sokak doğruyu boğuverir yine. Bizde de böyle olmadı mı, Karesi'de?»</p>
<p>Cevap verecektim; Akça Koca engel oldu: «Hay Karesi'den gelenler sizde de mi fiskos?» diye dikenini uzattı; «Odada Bey oğulları, sofada Karesi uşakları ha bre biz burada fiskosa mı bekleyeceğiz Konur? Dursun Fakih'in de maşallahı tuttu yine, laf yarışına başladı ki sorma. Neymiş? Tersi başkaymış. A kadı eskisi. Ata at denir, ata eşşek diyeni gördün mü hiç? Diyeni gördüysen inananı gördün mü? Hak haa?» Dursun Fakih, su olsaydı buğulanmaya can atardı o sıra, eminim; öylesine yok olmaya çalıştı. Ece Halil kulağımın dibinden ayrıldı. Konur Alp Akça Koca'ya: «Akça, her şeyin sırası vardır.» diye çıkıştı; «Bırak Kadıyı; takazanın ne vakti ne de yeridir.» «Neye o Konur? Neden? Dişi olsa bir kıymık et bırakmazdı şimdi bende, daha lafının altında kalmadığım gün olmadıydı. Allah'tan dişleri sökük şu sıra. Hadi versin cevabını ata eşşek diyen görülmüş mü?» Bileyici Baba: «Her şey bu dünyadaysa eğer?» dedi.</p>
<p>Akça Koca kolunu en genişinden açarak havada, sanırsın bir sürü atlı kefereyi savurdu: «Hadi ordan, bre yana eğik sen de. Var git Kumralın Ocağında beleş ekmeğe yat sen. Nasıl olsa biz at üstünde vurup kırıp getiriyoruz.» Köse Mihal: «Akça Koca emmi.» dedi; «Beni seversen susar mısın?» «Severim bre Mihal. Gelgelelim soruma cevap vermeli bu kadı eskisi.» «Ben versem, diyen olur desem, inanan da olur desem?» «Yorulma boş yere Mihal. Ben cevabını kadıdan isterim; Kadıysa tabi.» Dursun Fakih belli bir isteksizlik içinde: «Pekey!» dedi; «Eşşeğe at diyen olmuştur, inanan da bulunmuştur. Halk, millet olmamışsa yalana da yalancılığa da aşıktır; yeter ki kaşı gözü yerinde, lafı usturuplu konuşan biri söylesin. Ata da eşşek der, eşşek. İnanırlar.» Konur Alp «Sen istedin bu lafı.» dedi Akça Koca'ya; «Kaşındın, hak ettin. Kızma.» Aksine dolu dolu gülmeye başladı Akça Koca; bir yandan da: «Hah şöyle bre kadı, yola gel; Osman Bey'in zamanındaki gibi ol be. İt ürür, kervan yürür hay gidim. Severim seni, gönlüm almaz bungunluğunu, yırt bre üstündeki ölü kefenini. Odadaki şu kardaş fiskosu bitsin. Orhan Bey'i bir yakalayım bak ne söyleyeceğim; o kadar kolay değil, Osman Bey'in kadısına laf söylemek herkesin harcı değil hey!» Doğrusu Akça Koca'dan böyle bir konuşma beklemiyordum. Deminden beri bana bile batan kaba saba, at sırtından inmemiş dikenlerinden tedirgin olmuş, için için Akça Koca'yı kınamıştım. Ece Halil ile ben, bildiklerimizi söylersek Orhan Bey'e, bir de bu Akça Koca bizi arkalar, şu şimdi söylediği gibi Orhan Bey'in gözünü açarsa diye düşünmeme kalmadı Dursun Fakih kızarıp bozararak ayağa kalktı; sendeledi, Akça Koca'ya doğruldu. Çok manalı, çok inanmış bir sesle: «İstemem Akça!» dedi; «Sakın ha. Hele Orhan Bey'e. İstemiyorum. Benim için bu dünyada kimseden şefaat istemiyorum. Her şey bu dünyada değil.»</p>
<p>Akça Koca: «Ahhaa.» diyordu ki Bileyici Baba araya girdi: «Her şey bu dünyada diyen Osman Bey'di.» dedi. «Hemi de en son nefesinde?» Dursun Fakih'in gözleri kanlanmıştı; acı, çok zor bir acı kırmızılığı Dursun Fakih'in gözlerini küçültmüştü; kolay anlaşılmayan bir sesle: «Kötülükler de bu dünyada.» dedi; «Giden iyiliklerdir. Kalan? Kötülükler, kalan her şey.» Kapı yine açıldı.</p>
<p>Kara Mürsel, sırım gibi bir adamı içeri aldı, buyur etti, kapıyı kapadı.</p>
<p>Akça Koca: «Ha bir sen noksandın Cendereli Halil.» dedi bir hoş; «Buyur gel, tamam olduk.»</p>
<p>Dursun Fakih sapsarı kesildi.</p>
<p>BİRİNCİ PROTEZ</p>
<p>Anlamıştı anlamaya Orhan Bey; Sultanlığın yükünü sırtlamak kendisine düşüyordu. Beş on yıl önce böyle bir durum olsaydı oturup kimse ile karşı karşıya, uzun uzun değil kısasından bile konuşmazdı, kardeşini aklına getirmezdi. Konuşurken bir ara bunu düşünmüştü. Yine düşündü. Alaeddin Bey ise: «Boşuna yoruluyoruz, boşuna zaman kaybediyoruz ağabeyim.» dedi; her zaman yumuşak konuşurdu. Sesi, bir gece vakti utanırcasına açılan; görünmeden usul usul kabarıveren pamuk pıtıraklarını andırırdı, sanki bu dünyanın sesi değildi. Orhan Bey ne zaman kardeşiyle konuşsa hep yoksul, ıssız, insan ayağı değmemiş biraz çorakça toprakların gün yanmışhğını duyardı. Pek fazla konuşmamışlardı fırsat düşmediğinden. İlkin bunca uzun konuşuyorlardı. Orhan Bey'in çıkmak istemediği oda Alaeddin Bey'in sesiyle pamuk, gün ışığı, toprak yanmışhğı karışımında, bu dünyada olmayan bir odanın sıcağında buğumsuydu: «Yorulmuyorum karındaşım.» dedi; «Seni yoruyorum belki amma ben, dinleniyorum. Neden vakit kaybetmiş olalım ki?» «Şundan...»</p>
<p>Ama hemen bitirmedi sözünü. Sesinin benzeri gözleri gün vurmuş bal süzümünde, Orhan Bey'in yıllar öncesinden kalma değişmemiş maviş gözlerinde durdu bir süre. Orhan Bey Mal Hatun anasının gözlerini hatırladı; böyle sevecen, böyle esirgeyen, böyle hayran bakardı. Çocukluğundan beri ne zaman korkulu düş görse, ne zaman bir zorlukla karşılaşsa Mal Hatun anasının gün vurmuş bal süzümünde gözlerinin yüreğinden gülümsediğini hissederdi. Alaeddin'in gözleri de öyle gülümsedi: «Başından belli bir işi konuşuyoruz. Sultan sensin; at, kılıç, çeri seni bilir; Osman Bey babamız seni bunun için yetiştirdi. Ben Edebali Tekkesinin çiçeğiyim. Sen ise savaşların, barışların, yine savaşların, yine barışların çiçeğisin. Bunlar olmasa bile benim büyüğümsün, büyük varken küçüğe uymak düşer.» «Konuştuk bunu karındaşım. Kendi isteğimle senin buyruğunda çalışmak istiyorum.» «Konuştuklarımızı toparlıyorum ağabeyim izin verirsen. Ben, insanlara buyuramam, ben insanlara yol bile gösteremem. Benim meşrebimde Türkmen'le Türkmen olmayanın ayrıcalığı yoktur, kimin çizdiği bilinmeyen sınırların o yanı bu yanı yoktur; Tanrı'yı biliyorsa, yani Tanrı'yı bilen herkese insan derim ben. Çünkü Tanrı'yı bilen kendini de biliyor demektir ki yeter bu bana. Böyle birini Sultan yaparsan, hele Türkmen'in başına Sultan yaparsan yazık edersin. Sultan sadece kendinden olan insanı insan bilmelidir, hak onun demelidir, yoksa kurtlar yer sürüsünü. Ben kurtları da haklı bulacak kadar zayıfım.»</p>
<p>«Sen sultanlığı benim üstüme yıkmak için konuşuyorsun; önüne setler çekiyorsun.» «Doğruyu söylüyorum, üstelik sözünü ettiğim insanların düşündüğüm gibi olmadığını da biliyorum; kendilerine doğru yolu göstereni asan, yalan yolu göstereni baş tacı eden sürünün mayasında çılgınlık zevki olduğunu da biliyorum. Onu nankör yapan bu maya diye insanlara karşı olan duygumu değiştiremem. Yaratanından ötürü yaratılanı hoş gören birine sultan ol diyorsun. Benim elimden sadece sana dua etmek gelir, bağışla beni.»</p>
<p>«Bana ortak ol hiç değilse; yanıldığım zaman yolumu işit.»</p>
<p>«İki çoban bir sürüyü böler, şaşkına çevirir.»</p>
<p>«Ben savaşayım sen halkı gönendir pekey; elele verelim.» Hemen cevaplayamadı Alaeddin Bey.</p>
<p>Orhan Bey fırsatı kaçırmadı: «Bir atın iki kulağı gibi olalım. Soylu bir atın, dimdik iki kulağı gibi. Ülkeyi birlikte dinleyelim. Bu benzetme bize atalarımızdan miras kalmıştır, bilirsin. İki kardeşin yan yana, sırt sırta verdiği zamanlar millet zengin olmuştur.» «Öyledir.» dedi Alaeddin Bey.</p>
<p>«Öyleyse?»</p>
<p>«Sana ayak bağı olurum. Tekkenin dışında düşünmedim ben; kitapların dışındaki dünyayı bilmem, merak da etmedim. Bu dünyayı öğrenmek için zaman gerek, bu zamanı senin yanında geçirmem ise işlerin tökezleyerek yürümesinden başka bir işe yaramaz. Çekilip bir köşeye düşüneyim. Bir gün bana ihtiyacın olursa çağırırsın, hazırsam koşar gelirim.»</p>
<p>Gözlerini yumdu Orhan Bey; gün ışığında buğday sarışınlığı parlayan yüzü yorgunluğunu saklayamadı, çenesine doğru süzüldü yanakları; dudak uçları düştü: «Pekey.» dedi çaresiz; «Yük benim sırtıma kaldı.» Gözlerini açtı; mavişliği bulanmış, hayli bulanmış bakışlarını kardeşinin gözlerine dikti. Orhan Bey'in gözleri, dinlenecek yer arıyordu; Mal Hatun anasının gözlerini özlemiş gibiydi, hüzünlüydü, terliydi: «Kandıramadım seni.» dedi; «İstediğim bir tek şey vardı, Nilüfer'le birlikte dağdağasız, biz bize bir ömür. İstersen oğlum Süleyman'ı da yanına verirdim. Gölgesi küçük bir çardak, iki evlek bahçe, sekiz on fidan; Nilüfer'in pişirdiği yemekler, Nilüfer'in yuduğu giyecekler, serdiği yatak. Onun yaktığı ışık, onun söndürdüğü mum. Osman oğlu Orhan olmak yeterdi bize. Sen, hayır deyip bütün bunları aldın elimden, kuru bir sultanlık verdin karşılığında. Pekey. Sana baskı yapamam; Bursa'da kal bari.» «Nasıl buyurursan.»</p>
<p>«Buyurmak değil; Bursa'da kalırsan güvencim olursun yine de. Babamızdan kalan atlarla koyun sürülerini de al.»</p>
<p>«Miras bölüşmesi midir bu?»</p>
<p>«Say ki miras bölüşmesidir. Kabul etmek istemediğin sultanlık bende kaldı.» «Sultanlık ülke demektir, ülke ise senin hakkındır. Ülkeyi yönetecek kişi iş başarmak için lüzumlu nesnelere gerek duyar, kitabın yazdığı budur. Bu gerekler de atlardır, koyun sürüleridir. Savaşa gidene at gerekir; sultansın, şölenler vermen şarttır, şölene koyun gerekir. Babamız bunları bu gerekler için bıraktı, ne sen Osman oğlu Orhan olarak ne de ben Osman oğlu Alaeddin olarak bunlara sahiplenemeyiz. Ülkenin mallarıdır, dolayısıyla da sultanın mallarıdır.» «Yoksa sen evliya olmak niyetinde misin?»</p>
<p>Orhan Bey, yapmacığı olmayan bu şaşkınlık içinde sormuştu. «Neyle yaşayacaksın? Ne yeyip ne içeceksin? Osman Bey oğlusun, Sultan kardeşisin, dervişliğe mi soyunma niyetindesin?»</p>
<p>Alaeddin Bey utandı; bir süre önüne eğdiği başını kaldırıp ağabeyine bakamadı. O durumda kısık bir sesle: «Sofuluk tasladım.» dedi; «Sofuluk taslar göründüm. Bencillik kuyusuna düştüm, haklısın ağabey.» «Yok, hayır, onu demek istemedim.»</p>
<p>Orhan Bey'in şaşkınlığı devam ediyordu. Ne olursa olsun yine de bir parçacık dünya hırsının bulunabileceğini sandığı kardeşinin böylesine dünya dışı oluşunu yadırgamıştı da. Lafı değiştirmek için: «Dışardakiler de bizi devlet millet işi konuşuyor sanıyorlardır.» dedi; «Akça Koca emmi patlayacak yer arıyordur çıkalım hadi.» «Çok mu ayıpladın beni ağabeyim; çok mu kınadın?»</p>
<p>«Neden?»</p>
<p>«Bencilliğimi, sofuluk taslayışımı.»</p>
<p>Ayağa kalkan Orhan Bey elini kardeşine uzattı; kaldırdı, omzunu tuttu: «Kıskandım belki.» dedi: «Eyice bilemiyorum. İmrendim belki de. Şunu aklına koy. Yarın ahirette yahut bizden sonra gelenler Sultanlığım yüzünden bana yükleyecek günah bulurlarsa bu günahın yarısı şenindir; Tanrı tanığım olsun ki şenindir çünkü bu yükü isteyerek yüklenmiyorum. Çünkü Osman Bey'in gücü yetkin iki oğlu var; biri yükten kaçıyor. Ben de kaçarsam babalarımızın da atalarımızın da kemikleri sızılar. İnşallah yükün üstesinden geliriz, yüzümüz ak çıkar. Kite Ovası tekmil köyleriyle birlikte senin dirliğin olsun, Sultan buyruğudur bu!»</p>
<p>«Kite Ovasında Kurudu Köyü Sultanım; buyruğun yerine gelmesi için.»</p>
<p>«Kurudu Köyü? Adı üstünde bre Alaeddin?» Derin, dertli, keyfi iyice kaçmış bir soluk aldı; bir an tuttu göğsünde. Boşalttı aynı şekilde: «N'olaydı?» dedi; «Ah n'olaydı biraz da şu dünyanın bir ucundan tutmaya heveslenseydin! Neyse, dediğin olsun.</p>
<p>Dilediğince yaşa; dilediğince yaşarken de beni unutma, acımı düşün.» Kapıyı açıyordu; eli mandalda duruverdi: «Al işte.» dedi; «Dursun Fakih? Sultan olarak ilk adımımı atacağım sofada Dursun Fakih. Sultan sen olsaydın ne yapardın?»</p>
<p>«Senin yapmak istediğini.» dedi Alaeddin Bey düşünmeden. Gözlerinde tek bir gölge bile yoktu; kırışmamış, kırılmamıştı. Gün vurmuş bal süzmesinde, Mal Hatun Anasının sevecen, esirgeyen, güven verici bir yürek sıcaklığında bakıyordu.</p>
<p>«Benim yapmak istediğim? Ya söylentiler yalansa? Yalanhğına inandığım halde?» «Ben de yalanhğına inanıyorum. Üstelik Ertuğrul Bey Atamızın en yakını, Osman Bey Babamızın güvenilir Kadısı olduğunu da biliyorum.»</p>
<p>«Aksi düşünülemez ki.»</p>
<p>«Ama bir tek Sultanın doğruyu bilmesi de bir işe yaramaz böyle durumlarda. Devlet Evinin bir direği kurtlanmışsa yahut kurtlanmış görünüyorsa yahut kurtlanmış sanıhyorsa direk yenilenmelidir; yenilenmiş gösterilmelidir.» «Ahşıhrsa direk dayandıramazsın bu sefer de.»</p>
<p>«Suya sağlam atla girersen geçersin; suda at değiştiremezsin. Atına inanıyorsan hastalatan illeti suyu sağlam atla geçtikten sonra arar kökünü kazırsın, öteki atları kurtarırsın. Sultanın da çaresiz olduğu anlar gelir; çaresizliği kendisi yaratmamışsa suçlanamaz.»</p>
<p>«Kim bilecek ki bunu?»</p>
<p>«Tanrı. Yetmez mi?»</p>
<p>«Dursun Fakih'e kıymak gerek demek? Yazık!»</p>
<p>Alaeddin Bey uzanıp kapıyı açtı; ağabey kardeş saygısını çok aşmış bir edeple eğildi, Orhan Bey'e yol verdi. Sofadakiler derlenip toparlandılar, kalkıp el bağladılar.</p>
<p>Orhan Bey içinden: «Tanrım, sana sığındım.» dedi; «Yüzümü ak et; yükümü ağırlaştırma.»</p>
<p>O gün, orada, sofada; Cendereli Kara Halil'i Bursa Kadılığına uygun gördüğünü açıkladı.</p>
<p>Yıllar tepetaklak oldu Dursun Fakih'in gözlerinde; Karacahisar, Karacahisar'ın kilisesinde okuduğu son ezan, kıldırdığı son namaz. Osman Bey, cemaat gözlerinde dolup dolup boşaldı; kocaman bir yapı yıkılıyordu gözlerine, yıllardan örülmüş duvarları kağşıyordu. Osman Bey'in orada Karacahisar'a Kadı tayin edişini; o gün oradaki Osman Bey'in sesini, Akça Koca'yı, Orhan Bey'in sarısına gün ışığı vurmuş yüzünde maviş bakan çocuk gözlerini yıkıntılar arasında seçti. Orhan Bey'in bugün, buradaki sesi, o gün oradaki sesinden yıllarca farklıydı: «Bursa'ya, Cendereli Halil gibi bir kadı gerektir, seçişimizde bu gereklilik var. Şimdi sizden istediğim, Bursa Kadısının da huzurunda, babamız Osman Bey'den kalan mirasın kağıda geçirilmesidir. Bu iş bitince Akça Koca ile Konur Alp Beyler bu akşam; Ece Halil ile Gazi Fazıl yarın kuşluk vakti bana gelsinler. Bileyici Baba ve Köse Mihal Bey'le şimdi görüşeceğim; hepsi bu kadar!» diyordu. Dursun Fakih adı hiç, hiç, hiç geçmiyordu; hiç, hiç, hiç geçmedi. Ne Akça Koca ne Hacı l'lbeğ ne Köse Mihal ağız açacak fırsat da bulamadı Dursun Fakih'i yanlayacak cesaret de. Sultanın sesi bölünebilecek cinsinden değildi. Dursun Fakih dizlerinin keçeleştiğini hissetti; kolları omzundan keçeleşmiş, belkemiğine boydan boya hem de ıslağından, burulmuş bir keçeden urgan salmışlardı. Bedeninde gören, duyan, hisseden tek yeri gözleriydi; orada da duvarları yıllardan örülmüş, kocaman, eni boyu belirsiz kocaman binalar taş taş üstüne yıkılıyordu. Bir an geldi, Dursun Fakih yıkıntıların altında soluk alamaz oldu. Sofada kimse kalmamıştı herhal; Osman Bey'in terekesinden başka, el sürülmemiş.</p>
<p>Bir de Dursun Fakih!</p>
<p>ECE HALİL'İN ANLATTIKLARI</p>
<p>Kalkıp ta Semerdire'den, Bulgar Elinden onca yol tepip Karesi Beyliğine neden geldiğimizi oldum olası düşünürdüm. Gelgelelim bizde sormak, sebep aramak yoktur. Gözümüzün önünde tabiat, gönlümüzde ışık vardır. Kimin ışığıdır bu, neyin ışığıdır dersen onu demem kolay olmaz. Tabiatta her bir sorunun cevabı vardır, her bir yolun nereye varacağı ince ince çizilmiş, gösterilmiştir. Bize bakmasını bilmek, görmesini bilmek işi kahr ki bunun için yüreğinde kin olmamalı, beyninde sevgisizlik çöreklenmemelidir. Bunlar, gözü bakışından çevirir; görmeyi kirlendirir. Işığı, yani yüreğindeki yahut gönlündeki ışığı ise seni yola salan yakmıştır. Ocağın yanan öğseğisi gibidir. Bizim, yani Gazi Fazıl'ın ve Evrenus'un öğseğisini Saru Saltuk atmıştır ta Bulgar Elinden ve bize Karesi Beyliği yolu gösterilmiştir. O zamanaca Karesi Beyliğinin adını bile duymuşluğumuz yoktur. Bulgar Elinde, daha yukarılarda bir yanda Peçenek, Uz, Kuman arasında gezip dolaşmışızdır; her birimiz oh dört on beş yaşlarında; Saru Saltuk bağhsıyız biz.</p>
<p>«Karesi'ye gidilecek!» denildi; o kadar, bu yetti bize.</p>
<p>Urumelinden, şimdi artık boğazın öte yanı Urumelidir, bu yana, Çimpe denilen yerden geçip bu Anadolu'nun Temaşahk kıyısına çıkalı hayli yıl oluyor. Karesi Beyliğini bulmak, Karesi Bey'e kapılanmak zor olmadı bizim için. Sonrası kendiliğinden geldi. Karesi Bey'in öldüğü günlerdeydi. Zamanı biz insanlar, kabak çekirdeği gibi bir şey sanırız; ya bir kıyıya atar çürütürüz ya da anam babam işi toprağa gömer, günü gelince yeni kabaklar yetiştirir yeriz. Yeni kabakların içinde yeni çekirdekler vardır; onlara da bir öncekiler gibi yaparız. Halbuki ne güzel sarı sarı yıldızsı iri çiçekleri vardır kabakların; o sarılara baksanız her yerinde aynı koyuluk yahut açıklık yoktur, böyle bir avuç içinde birçok sarı değişir; pürtüklü yeşil yaprakların yeşili de öyle değişik, dikensi pürtükleri de nazlı niyazhdır. Demem şu deme: Kabak der, kabak kökeni der geçeriz, üzerinde düşünmeyiz. Karesi Bey'in ölümü de, bütün Bey ölümleri gibi olduğundan; bütün Bey ölümlerinin üç aşağı beş yukarı ardından ne olduysa tıpkısı olduğundan önemsemedik. Oğlu Açlan Bey vardı; Açlan Bey, Bey oldu. Çok deli yağmurların yağmaya başladığı günler o günlere rastladı ki görülmemiş, işitilmemiş yağmurlardı. Karesi Beyliğinin yüreği Balıkesir'in üst yan deresi, o yağmurlardan sonra sekiz gün homurdana homurdana boz bulanık akıp durdu. Yağmur bir yandan, dere bir yandan, su basmadık yer bırakmadı; sürüleri sular alıp götürmüş ya, insanları da alıp götürmüş. Sürülerle insanlar arasında ne fark var zaten? İkisine de çoban gerekiyor, ikisi de kendi hallerine kalınca iş çığırından çıkıyor. Her neyse, yağmura gelelim biz; uzağa yakına gitmek ne demek, evden eve geçip hal hatır soracak günlerden değil kimilerince; üstelik gecenin gündüze karıştığı sıralar. Ben, gece vaktiydi sanıyorum; Gazi Fazıl sabaha çalıyordu vakit diyor. Yine her neyse, bu Bileyici Baba çıkıp geldi. Börkünden ayağındaki yemeniyece şişmiş bir yağmur girdi sandım içeriye. Yağmurun o ıslak, o inat soğuğunu da bilen bilir. Böyle tanıdım Bileyici Baba'yı ve Kumral Dede'nin selamını böyle aldım. Kumral Dede, Saru Saltukumuzdan duyup bellediğimiz Kumral Dede'ydi. Bize, «O sizi aramadan siz onu aramayasınız ha.» denilmişti; daha ileri gidilmiş: «Sizi çağırmazsa eğer varlığınızı da duyurmayın.» denilmişti. Bize bu lafların söylenildiği yer Bulgar Elindedir. Kumral Dede ise, Ertuğrul Bey oğlu Osman Bey'in topraklarında. Varın anlayın gayrı. Büyük iş yapılacak mı büyük düşünülür; kalıcı, aklın almayacağı zamanlar için temel atılmağa niyetlenildi mi kalıcı, aklın almayacağı ölçüler hesaba kitaba vurulur. Kumral Dede de Saru Saltuk da bu hesabın kitabın içindedir; Kumral Dede'nin konağındaki cönkte yazılı olsa gerek işin sırrı. Biz gerisini düşünmeyiz; yolumuz, erkanımız budur, işmarımızı tabiattan, doğrumuzu eğrimizi yüreğimizdeki ışıktan alırız. Bir daha deyim, bizim ışığımızı Saru Saltuk yakmıştır. Sırrı bu kadar açarım, dahasına bana da izin yoktur.</p>
<p>Kumral Dede'nin Bileyici Baba ile bize yol göstermesi Açlan Bey'in oğulları üstüne oldu. Niye Açlan Bey'in kendisi değil de oğulları diyemezdik? Mademki Açlan Bey bu gündü; bu gün bizim için değildir; bu gün ölümlüler içindir, kabak çekirdeğini yiyenler yahut çürütenler için.</p>
<p>Açlan Bey'in iki oğlu vardı. Küçüğü Dursun Bey, sanırım şimdilerde on beşinde, Orhan Bey'in oğlu Süleyman Bey yaşıtında. O vakitler üçünde yahut dördündeydi, Evrenus Bey'in eğitimine teslim olunduğundan korkumuz yoktu. Açlan Bey'in büyük oğlu o zaman on yaşındaydı; adı Demirhan Bey'di; katı bir oğlandı. Büyük oğlan olduğu için herhal babası fazlaca severdi; fazlaca sevdiğinden de oğlan, katılığının yanında bir densiz, bir şımarık. Kısasını deyim ölçüsüz bir oğlancıktı. Hacı İlbeğ: «Geçer; yaşını yaşasın bakalım, aklı başına gelir.» der avunurdu, bizi tasalandırmamaya çalışırdı. Gelgelelim Hacı İlbeğ'in de gizliden gizliye umutsuzluğunu bilirdik; Evrenus'a: «Aman Dursun Bey'i eyi yetiştir göreyim seni Evrenusum.» deyişi, sık sık deyişi başka nasıl yorumlanır yoksa? Hacı İlbeğ, Açlan Bey'in tek güvencesiydi, Karesi Beyliğini yedip yönetmeyi ona bırakmıştı; Hacı İlbeğ de bizim yolumuzdaydı. Hacı İlbeğ'in de bizimle Bulgar Elinden gelen Saru Saltuklulardan olduğunu söyler millet, aslı benim dediğimcedir ama milletin dediğine inanmak bir bakıma bizim işimize gelir.</p>
<p>Ne ise, Bileyici Baba yağmurunu suyunu atıp ferahlar, az biraz da ısınıp kendine gelirken yağmur da eskisinden bin beter yağmaya devam ediyordu. Böyle giderse Balıkesir'i vaktinden önce terk etmek gerekecek herhal diye düşünüyordum ben de. Bileyici Baba: «Kumral Dedemiz Dursun Bey'e göz kulak olunmasını niyaz eylemededir.» dedi; «Kem gözlerden saklanılsın, hemi de Pir Cabbarın Alisi gibilerden bir kötülük gelmesi önlenilsin. Bizim, Tanrı'dan sonra Evrenusumuzun bilgeliğine güvenimiz tamdır, gayrı can korunması da Ece Halil ile Gazi Fazıl'ın olsun demekte, bilesiniz.»</p>
<p>O günün sabahı kuşluk vaktine doğru Demirhan Bey'in, Bey evinde olmadığı anlaşılınca Kumral Dede'nin niyazı, şöyle bir başımı döndürmedi değil. Üstelik bu benim kendi kendime sorduğumun da cevabıydı. Vakti gelmeden bir yeri terk etmenin mümkünü olamazdı. Yine kabak çekirdeklerini düşündüm, bu sefer dikensi pütürleriyle yaprak vermiş kabak çekirdeklerini. Derken Hacı İlbeğ geldi; bizi çağırtmadı. Divanına kendi geldi. Eli eyi kılıç da tuttuğundan ayrı bir saygısı vardı aramızda. Bileyici Baba'yı yadırgamadı hiç. Doğrusu Bileyici Baha'nın yadırganacak bir yeri de yoktu. Geceki yağmur ıslanmışhğıyla yağmur üşümüşlüğü üstünden gittiğinden daha bir yakın, nasıl tarif edeyim şöyle tekke hamuru pişmişliğinde doyurmaya hazır, ısıcak bakıyordu; ısıcak gülümsüyordu, ısıcak boyun büküyordu. Hacı İlbeğ sonradan: «O ısıca klik içinde hep dönüp duran bir bileyici çarkı var Ece Halil farkına vardın mı Babanın.» dediği zaman, ne yalan söylemeli şaştım. Demek ısıcakhk içinde sessizden dönen bir çark. O çarkın durması kötüdür siz bu lafıma damga basın yeri gelecek!</p>
<p>Hacı l'lbeğ, Açlan oğlu Demirhan Bey'in Bey Evinden gidişinden değil de, Açlan Bey'den endişe ediyordu. Hatta oğlanın gidişinden sevinmişe benziyordu: «Bu yağmur alıp götürür oğlanı bre.» deyişinin «Alıp götürmüştür.» demekten farksız olduğunu sesinden anladım. «Ölçüsüz oğlandı, yağmur da ölçüsüz. Açlan Bey'e ne demeli pekeyi?»</p>
<p>Gazi Fazıl: «Haberi yok mu beyin?» diye sordu.</p>
<p>«Var. Benden önce onun haberi oldu tabii. Bulmak benim işim; bulamazsam Açlan Bey'e cevap vermek de benim işim. Oğlanın son altı aydır geceleri çıkıp dolaştığını yeni öğrendik.»</p>
<p>«O oğlandan her şey beklenir.» dedi Gazi Fazıl, «Çekeceğimiz var». «Vardı.» dedi Hacı l'lbeğ; «Yağmuru hesaplayamadı. Açlan Bey'e akla uygun bir sebep bulmalı Ece Halil. Ben bulamıyorum açıkçası.»</p>
<p>«Arayıcı çıkarıldı mı?» diye sordum; «Çıkarıldıysa döndü mü?»</p>
<p>Hacı l'lbeğ inanmıştı bir kere yahut inanmak istiyordu: «Nereye nasıl çıkarırsın arayıcı? Herkes Bileyici Baba değil, bu yağmur ahr götürür. Benim diyeni bile siler süpürür Ece Halil. Hadi arayıcı çıkardık deyim, hangi ize? İz bulursan izlersin, sürer gidersin. Ne gören ne eden... Kim, nereyi, nasıl tarif edecek? Sesine bak hele yağmurun. Hışım bu bre yağmur değil ki!»</p>
<p>«En iyisi beklemek.» dedi Fazıl; «Nasıl olsa durulacak, hemi gök delinmiş olsa da, o zaman anlaşılır ancak. O zamanaca da umut işe yarar.»</p>
<p>«Yine de arayıcı, sorucu çıkarmalı.» dedim; «Sen çıkarmazsan Bey çıkaracaktır.» Bileyici Baba bizi dinliyordu hep; lafa karışmıyordu. Hacı l'lbeğ dönüp ne düşündüğünü sormasa belki de hiç ağzını açmayacaktı. Hacı İlbeğ'in: «Sen ne dersin bu işe Baba?» diye sorması Bileyici Baha'nın da konuşmamıza katılmasına sebep oldu. 'lkin:</p>
<p>«Balıkesir yöresini pek bilmem.» dedi; «Yabancısıyım. Bildiğimce pek gece vakti çıkılıp gezilecek yeri yok. Bursa yoluna doğru iki dere bir boğaz var ki geceyi bırak gündüzün geçilmez şimdi. Hele on yaşında bir oğlancık için akıl işi değil.»</p>
<p>«Bu oğlan için akla göre düşünme Baba.» dedi Hacı l'lbeğ; «Bu oğlanda ölçü yoktur.» Gazi Fazıl: «Densizlik, ölçüsüzlük bu oğlana vergidir.» diye tamamladı; «Hemi bu yağmura eş işte. Kim bilir aklına neler getirmiştir yağmur. Kaç günlerdir Bey Evinde de kapalı kalınca...»</p>
<p>Aklıma oğlanın sıkıntıdan oynatmış olabileceği de geldi, yakışmaz değildi ama söylemedim. Söylesem de pek faydası olmayacaktı çünkü Bileyici Baba hiçbirimize kulak asmıyordu. Az önce biz konuşurken hep dinlemiş, yani çarkını döndürmüştü senin anlayacağın; şimdi çarkı avaraya alıyordu: «Öteden, bu yanki dağlara vuran yol dersen ora da Bursa yolu gibi. Kısacası şehrin dışına çıkamaz Demirhan Beyimiz, ne kadar ölçüsüz olursa olsun çıkamaz. Eh, şehrin içinde de gideceği yeri vardır belki...» Hacı l'lbeğ şaşırdı; hatta oğlanı bulmuş gibi üzüldü: «Şehrin içindeyse şehrin içini de seller götürüyor bre.»</p>
<p>İlla yok olmasını istiyordu Hacı l'lbeğ oğlanın. Söz aramızda, bunu biz de istiyorduk. Evrenus'un eğitiminden geçecek olan Dursun Bey babasının yerini alınca bizim hesabımız kitabımız Dursun Bey için yapılmıştı.</p>
<p>Bileyici Baba: «Altı aydır, her gece mi çıkar da gezermiş?» diye sordu.</p>
<p>Hacı İlbeğ: «Yok bre.» dedi; «Haftada birdir herhal; onun orasını sormadım.» «Sorsaydın keşke.» dedi Bileyici Baba düşünerek; «Haftada birdir herhal ya da belli günlerde. Bugün ne. Cuma mı? Perşembeyi cumaya bağlayan gece muhakkak gidiyordur.»</p>
<p>Ötekilerden önce ben «Neyi var bu perşembeyi cumaya bağlayan gecenin?» diye sordum; gerçekten şaşmıştım.</p>
<p>Bileyici Baba oralı olmadı. Hacı İlbeğ'e doğru: «Bu oğlancığın son altı aydır geceleri çıkıp dolaştığını yeni öğrendik dediydin, he mi?» diye sordu. Hem soruyor, hem düşünüyordu.</p>
<p>Hacı İlbeğ, benim soruma cevap beklerken, kendisine sorulmasına bakakaldı: «Öyle oldu.» dedi; «He ya.»</p>
<p>Bileyici Baha'nın seyrelmiş, seyrekliği kirlice koyun tüyü bir sakalı vardı; sakalını bir parmağına dolayıp bırakıyordu: «Nasıl bir bakıcı bu?»</p>
<p>«Bir kız bre; yirmisinde vardır, akça pakça eli yüzü temizinden. Oturaklı bir kızdır ha!» «Onu demedim. Milleti? Ne millettir? Yerli mi?»</p>
<p>«Bilmem. Açlan Bey'in cariyelerini bilemem.»</p>
<p>Gazi Fazıl: «Bana kalırsa Tacik'tir.» dedi; «Son gelen üç kızdan biri değil mi bu?</p>
<p>Bizans'tan dönen bir kervancının hediyesiydi.»</p>
<p>Ben de hatırladım. Üçüz gibi birbirine benzeyen üç kızdı; Açlan Bey karşılığında para kabul etmeyen kervancıya kabzası işlemeli kılıcını vermişti.</p>
<p>Bileyici Baba: «Kızı korkutmadan sorarsanız oğlanın her perşembeyi cumaya bağlayan gece dışarı çıktığını öğrenirsiniz.» dedi; «Korkutmadan sorun ama. Oğlancığımız Pir Cabbarın Alinin eline düşmüş. Bu Pir Cabbarın Alisini tanımanız gerekti; Kumral Dede, bizim Kara Mürsel ile bir haber saldıydı.»</p>
<p>Bileyici Baha'nın sözü tamamlanmadan Gazi Fazıl «Saldıydı.» dedi; «Gözümüzü açtıydı. Biz de o gün bu gün Ali denilen herifi boş komadık. Şehir pazarının kıyısında bir eskici çadırında yatıp kalkar iş görür. Arada bir Veli Baha'nın dergahına gider. Başkaca bir görünürlüğü yoktur; işinin dışında bir kimseyle görüşüp konuşmuşluğu yoktur.»</p>
<p>«Veli Baba dediğin de şöyle irikıyım, kafası kazınmış, sakalı kınalı, sürmeli göz bir derviş midir?»</p>
<p>«Öyledir.» dedim. Ama yine de Açlan Bey'in oğlu, Tacik kızı, Ali, Veli arasında bir ilmik bulamıyordum. Bir ara: «Yarının hesabını yapalım derken bugünü göremiyoruz herhal.» diye düşündüm ama hemen kovdum bu düşünceyi aklımdan. Ali'nin izinde Gazi Fazıl vardı; Gazi Fazıl da göreceğini iyi görürdü hiç değilse ben buna inanıyordum. Hacı İlbeğ bir bize bir Bileyici Baha'ya bakıyordu; onun da söylenenleri bir kaba sığdıramadığı belliydi.</p>
<p>Bileyici Baba: «Pir Cabbarın Alisi gözden sürmeyi çeken cinsindendir; çekerken de gözünü sürmelediğini sanırsın. Doksan dokuz çeşit yalanı doksan dokuz doğru kılığına sokar, söyler, inandırır. Hele çocuklarla kadın kısmından kandıramayacağı kimse zor bulunur. Açlan Bey'in küçük oğlunu kurtaralım derken asıl işe yarayacak büyük oğlu zıvanadan çıkmış. Belki bizim bilmediğimiz bir hayır vardır bunda da.» deyip düşündü azıcık. Ardından: «Şurası kötü.» dedi; «Üç kızın üçü değilse bile bu Tacik olanı, Bey Evine girmiş. Yani Ali, ayağını Bey Evine sağlam atmış; demek ki boş durmuyor göründüğü gibi; büyük oğlanı da bu yolla avlamış. Bana kalırsa şimdilik bir şey yapmaz. Oğlanın on üç on dört yaşına basmasını bekler. O zamanaca da sağda solda gücünü yuvalar. Kumral Dede, Dursun Bey'in korunmasını işaret ettiğine göre, belki de önce küçük oğlanı ardından Açlan Bey'i yok etmenin çarelerini aramaktadır Ali. Ben gerisini düşünemiyorum gayri.» Hacı l'lbeğ, Bileyici Baha'nın susması üzerine yarım öfke, yarım inanmazlık içinde: «Eyi.» dedi; «Çok eyi Baba. Biz bunca adımızla sanımızla, Balıkesir burnumuzun dibindeyken hemi de, kör olup göremedik. Sen de her bir şeyi görmüş gibi anlattın, amenna. Şimdi iki kolcu gönderir Veli Baha'nın dergahını basarsam yüzüm kara çıkmaz mı?» diye sordu ama Bileyici Baba: «Çıkmaz.» dese kolcuları gönderir miydi bilemem. Bir kere Karesi Beyliğinde kolcularla dergah basmak İlbeğ'in de işine gelmezdi, gelse de kolay değildi. İkincisi de duyduklarına inanmak istemiyordu. Buna rağmen Gazi Fazıl'la bana öfkeli baktı. Bileyici Baba: «Yüzün kara çıkmasına çıkmaz da.» dedi; «Kolcuları göndermeni salık vermem. İki sebep yüzünden vermem. Biri şu, Pir Cabbarın Alisi gizli yanının açığa çıktığını anlar; bir daha kendini hiç ele vermez. Öteki de bu işin içinden kolay sıyrılır; der ki: Yağmurda bir oğlancık sele gidiyordu, Veli Babamız nefes edip selden canını kurtardı, dergahta konuk ettik. Ne dersin böyle bir söze? Sen ne dersin, Açlan Bey ne der? Bir de halka yayılırsa?» Ve yayıldı da.</p>
<p>Hepimizin sustuğu o sıra Bileyici Baba da işe bir çıkar yol düşünürken Bey Evinin çavuşlarından biri sel, yağmur demeden koşup geldi. Hacı İlbeğ'e Demirhan Bey'in Bey Evine döndüğünü söyledi; «Açlan Bey sizi ister.» dedi.</p>
<p>«Bre nasıl? Kendi mi geldi oğlancağızın?» «Duyabildiğim kadarıyla Beyim.» dedi Çavuş; «Bulundu da Bey Evine getirilmedi henüz. Demirhan Bey sele kapılmış.» Gerisi Bileyici Baha'nın söylediklerinden farklı değildi. Çavuş sözünü bitirince Bileyici Baba: «Atik davrandı teres!» dedi; «Biz düşünüyoruz o yapıyor. Benim bildiğim, düşünen değil yapan kazanır. Artık gerisi sizin bileceğiniz iş; bize gitmek düşüyor.» Gazi Fazıl: «Yağmur.» diyecek oldu.</p>
<p>Bileyici Baba: «Onlar yağmurdan bile faydalanmasını biliyor.» dedi. Çıktı gitti. O ana kadar Dursun Fakih'in adını bile duymamıştım. Dursun Fakih'in adını bile duymamıştım dediğime bakma sen; Osman Bey'in ünü tünü Karesi Beyliğinde de duyulmuş, kadısını bilmeyen yoktu. Dursun Fakih demek Osman Bey demekti bir bakıma ama Dursun Fakih'in kaderinin bizim bu Veli Baba dergahından körükleneceğini kim bilirdi ki? Bileyici Baba, bizim gözümüzü Açlan Bey'in küçük oğlu Dursun Bey için açmıştı.</p>
<p>HACI İLBEĞ'İN ANLATTIKLARI Halk kanacak yalan arar; hele bu halk henüz aşiret geleneğini üstünden atamamışsa. Hoş bre biz bunun Bizans'ını da görmüşüzdür, Konya gibi şehirli halkını da görmüşüzdür. Doğru söyleyeni dokuz köyden kovarlar diyen boşuna dememiş. Gelgelelim bu böyledir diye bizim gibiler de yalanı dayanak yaparlarsa olmaz; halk da kalmaz ortada hak da.</p>
<p>Bu yaşıma geldim, unutmadım; yüreği yanan hastaya su vermiyorlar. Ben çocukken anam hastalandıydı; iyice ısıcaklamıştı, elini alnına vursan elin yanıyordu. Dediğine bakılırsa yüreği kızıl alevlerde yanar dururmuş. Yangının söyünmesi için de tas tas su içerdi durmadan. Babam bir baskına mı gittiydi yoksa Bey yanında sırada mıydı bilemiyorum. Babamın anası bizi çekip çeviriyordu. Anamın su istemesinin ardı gelmeyince korktu herhal: «Sudan boğulacak bu bre!» dedi; «Boğulmazsa her bir yanı delinip su sızdıracak. Varıp Deli Ozan'ı getireceğim ben İlbeğ. Sakın ola ki su vermeyesin anana gayrı, sıkı dur!»</p>
<p>Ben yine de dayanamadım; Deli Ozan'la babamın anası gelinceye kadar anam istedikçe tası doldurup doldurup verdim. Yoksulun bir tasa sarılışı, yarısını göğsünden aşağı dökerek bir içişi vardı ki suyu unutamam. Her tastan sonra az biraz ferahlıyor, az biraz soluk alıyordu ama çok sürmüyordu. Yine yüreğinde yangınlar başladığını, yine bedenini ateşlerde yaktıklarını söylüyor, yırtınıyordu. Ben korkuyordum.</p>
<p>Deli Ozan'la babamın anası geldiklerinde ben yeni bir tas su doldurmuş uzatmadaydım, anamın eli tasa yapışıvermişti. Deli Ozan anama suyu içirtmedi. Baykuşlar gibi bakıyordu; saçı sakalı kavak sülükleri gibi lüle lüle sarktığından biz bütün çocuklar Deli Ozan'dan korkardık. Böyle baykuşlar gibi hemen bir karış ötemden baktığını görünce eyice bir korktum, ağlamaya başladım. Deli Ozan benim ağlamama kulak asmadı; itiverdi ayağıyla beni, tası kaldırıp attı. Anam: «Su! Su! Su!» deyip inledi.</p>
<p>Deli Ozan babamın anasına: «Soy bakalım gelinini.» dedi; «Ana doğması soy korkma.» Bana da: «Hadi bakalım çap, dere kıyısında nane otu vardır, bir tutam yol da gel, çap!» dedi; «Bilir misin nane otu nasıldır? Ha bir bilmeyesin ki soyka!» Bilmesem bile bilirim derdim Deli Ozan'ın baykuş gözlerine; daha bir baykuşlaşmıştı. Dereye doğru koştum.</p>
<p>Döndüğümde anamı sarıp sarmalamışlar, keçelerin üstüne yatırmışlardı. Üstüne de evde ne kadar kilim milim, post most varsa atmışlar, anama soluk alacak bir ağız, burun deliği bırakmışlardı ancak. Deli Ozan anamın boğucuna çömelmiş alıcı kuş misali tünemişti. Beni gördü, yerinden kımıldamadan babamın anasına: «Oğlancığın elindekini al da kaynat suda.» dedi; «Yeşili suya çıkıncaya kadar kaynat.» Bana da: «Otur ananın ayaklarının üstüne.» «dedi; «Ucuna doğru. Hah öyle işte. Kımıldatma.» Anamın ayakları ezilecek diye ödüm koptu; onun için tam tamına oturmadım, eğreti durdum.</p>
<p>Babamın anası nane otunun kaynadığı suyu getirip Deli Ozan'a verdi. Deli Ozan da suyu çanakta bir süre dinlendirdi, sonra bir tasa usul usul süzdü dökmeden; çahmsı elleri vardı, kemik gibi ha kırıldı ha kırılacak parmakları vardı. Çanaktan suyu tasa süzerken gözlerini kısmıştı, alt çenesi sakalından aşağı ufaktan titriyordu. Gözümü iyice açmış, her bir hareketini gözlüyordum. Anamın ayakları altımda kıpırdanıyordu; ağzı: «Su!.» deyip duruyordu.</p>
<p>Deli Ozan, bir elini kuşağına sokup bir çimdik toz aldı, tasa süzdüğü suyun içine attı, yeşilimsi su sarıya döndü. O suyu yavaş yavaş anama içirdi. Anam önce içmek istemedi. Deli Ozan zorladı. Deli Ozan zorlayınca da anam içmemezlik edemedi. Sonra yine aynı şekilde yatırdı anamı Deli Ozan. «Daha ne varsa getirin, örtün üstüne.» dedi; «Şimdi su fışkıracak her bir yanından, ter olup akacak. İçindeki yangın sönecek, o zaman kurtulacak. Yangını yapan sudur; su verdikçe yangını körüklersiniz, kastınız neydi yoksula?»</p>
<p>Gelip benim börkümü çıkardı başımdan, saçlarımı okşadı. Yüzüne baktım. Az önceki baykuş bakışları uçup gitmişti gözlerinden, herhal gülüyordu kendince: «Anan kurtulacak.» dedi. «Hasta istedi diye su verme bir daha, e mi? Hasta ne istediğini bilse hasta olmaz.» dedi. Saçlarımı okşayan ellerinin de çalı gibi olmadığını hissettim. Belki de kaynar nane suyundan ısınmıştı.</p>
<p>Ertesi sabah anam dipdiri ayağa kalktı; bana ballı bazlamaç pişirdi.</p>
<p>O gün bugün Deli Ozan'ı da, anamı da, babamın anasını da unutamam. Say ki halk dediğin anam.</p>
<p>Gelgelelim Pir Cabbarın Alisi gibileri, kanacak yalan arayan halkın ağzına tas tas yalanı dayamak için hiçbir fırsatı kaçırmıyorlar. Deli Ozan biziz: Ben, Evrenus, Gazi Fazıl, Ece Halil. Bizi baykuş misali görüyorlar, görmek hoşlarına gidiyor neden? Çünkü biz taslar dolusu su vermiyoruz, hasta yüreklerine yangınlarını körükleyecek su vermiyoruz, terletip illetlerini atmak istiyoruz. Hastalıkları geçince bizden eyisi olmuyor ama Türkmen bu bre, düş gerek onlara. Pir Cabbarın Alisi veriyor düşü; tas tas.</p>
<p>O hışım gibi durmadan yağan yağmur Balıkesir'de her bir pisliği silip süpürdü ise de Türkmen'i bir eyice dört duvar arasına sıkıştırdı ya işte o müddet düş arattı onlara. Yağmur durmasa da bir gün daha o hışımını sürdürseydi, Allah bilir, dört duvar içi her birini bir ayrı kepaze ederdi. Sokağa dar attılar kendilerini.</p>
<p>Sokağa çıkan da: «Bre neler olmuş, Açlan Bey'in oğlu Demirhan Bey'i seller götürmüş essah mı?» yaygarasıyla karşılaştı. Gerisi kendiliğinden geldi «Essah da ne demek, ta Kirmastı'da bulunmuş bir bacağı.»</p>
<p>«Bre ta Yenice'de bir baş, sel götürüyor. Bakmışlar, Demirhan Bey'in başıdır.» «Yarı göğdesini sular Mihaliç'e doğru sürüp götürmüş.»</p>
<p>«Derken kardaş, Veli Baba bir nazar kılıyor ki ne göre! Yedi ayrı su yedi ayrı yerden köpürmüş höngürdeyip akmada ki sorma gayrı. Her bir suda Demirhan Bey'in bedeninden bir ayrı parça kopmuş, daha canlı, daha sıcak, can çekişiyor; amanın kurtarın diye inim inim inilemekte. O höngürtülü suyun homurtusunda bu yoksul inilemeyi kim duya, kim dinleye. Allah'tan Veli Baba var Karesimizda kardaş. Bir yeyip bin şükredelim. Veli Baba o sıra sekiz bininci secdesine varmak üzereyken höngürtülü suyun homurtusunda, o yedi ayrı suda can çekişen inilemeyi duyuveriyor. Şöyle bir dinliyor, secdeden başını kaldırıp dinliyor, bre bu ses Açlan Bey'in oğlunun sesi aman! Gelsin Pir Cabbarın Alisi diyor. Pir Cabbarın Alisi gelinceye kadar da yedi ayrı suda can çekişen inileme durmuş. Bre nerede kaldı bu Ali diyor bir daha Veli Baba. O zamanaca da Ali Dede geliyor ki ne gelme! Üst baş perişan, çamur, su içinde ve hemi de soluk soluğa, eli yüzü kırmızılanmış sel mili. Yanında da Açlan Bey'in oğlu Demirhan; Ali Dede'nin elini sımsıkı tutmuş, bırakmamacasına.»</p>
<p>«Bre bu nedir, bu ne haldir, Pir Cabbarın Alisi? Bu yanındaki oğlancık neyin nesidir?» diyor Veli Baba bilmezlikten gelerek. Pir Cabbarın Alisi de kapanıp, Veli Baha'nın dizlerini öpüp: «Bağışla beni babam.» diyor; «Sen az önce, bre Ali deyince bizim gözlerimiz açıldı çadırımızdayken; gördük ki yedi ayrı sel bu Demirhan Bey'in, yani Açlan Beyimizin gözbebeği oğlunun bedenini yedi ayrı parçaya bölmüş götürmede. Hemen bir koşu Kirmastı'ya, bir soluk Mihaliç'e, ordan Yenice'ye falan varıp suları durdurdum; bölük pörçük parçaları bir edip nefesiniz sayesinde bu oğlancığı diriltip size getirdik. Buyur, niyaz eyle de eski canını bulsun.» diyor, Veli Baha'nın bir dizini bırakıp ötekini öpüyor.» Ee. Yağmurun onca sıkıntısından, hışmından dört duvar içine sıkışan Türkmen'e aradığı bu düşü verirsin de almam mı der? Öyle bir aldı ki, hem de birin yanına bin katarak aldı. Pir Cabbarın Alisi, bir de perçin yaptı bu düşün üstüne. Demirhan Bey'i beyaz bir katırın üstüne bindirip yedeğine aldı. Beyaz katırın ardında kafası kazınmış, göğüs bağır açık, ayak çıplak, sakal göbekte yedi sekiz derviş huu çekerek, döğünerek, ala ala heyler içinde bir gulguleyle Veli Baba dergahından alıp yol boyu uzata uzata Bey Evine getirdi, besmele ile Açlan Bey'e oğlunu teslim etti. Seyreden kalabalığın sayısını diyemem de, sayamam da. Bize ortada görünmemek düştü. O gün Açlan Bey'e bile görünmemeğe çalıştım. İkindi üstüydü. Yağmur göğün de yerin de bütün hışmını almış, dinlendirmişti. Balıkesir'in ikindiüstleri, hele böyle bir dinlenmişlikte sümbüllü bir güneşle yaz baharında yeni uyanmış kız çocuklarına döner, çok severim. Bir de su başı bulmuşsam her bir şeyi unutur, dünya varmış yokmuş düşünmem, eskilere doğru giderim. Gerçi o gün Açlan Bey aklımdan çıkmıyor, Pir Cabbarın Alisinin soytarılığını Hacı İlbeğliğime yediremiyordum ama yine de kendimi kapıp koyuvermiş sayılabilirdim. Bre, bir sesler geldi hoyrat, hayırsız. Bey Evinin Çavuşu gelmiş beni sorar, bizim kahya da ezilip büzülür. Kalkıp gittim çaresiz. Yolda da Açlan Bey'e olanı biteni olduğunca, dosdoğru anlatmağı kafama koydum. Koydum ya kazın ayağı sandığım gibi çıkmadı. Açlan Bey, Türkmen'in en düşlüsünden de düşlü: «Ne dersin bu işe sen? Beyliğimizi eline bıraktığımız vezir, oğlumuzu sele kaptırır da dönüp yüzüne bakmadığımız bir yoksul derviş el uzatıp selden ahr. Bu ne iştir? Neden böylelerini korumayız biz? Şanımıza yakışır mı? Tezinden dirlik verilsin Veli Baha'ya. Bir köy mü, beş köy mü ne dilerse! Dilediği yerde de tekkesini kursun, harcına yardım edilsin.» deyip buyruklarını ardı ardına sıralayıverdi. Katı düş içinde kendinden geçenleri düşünden uyandırmak kadar tehlikeli iş olmadığını bilirim. Bu tehlikeyi göze almaktansa sekiz aslanla birden boğuşmayı yeğ tutarım. Üstelik Demirhan oğlu da dizi dibinde Açlan Bey'in. «Nasıl buyurursan öyle olur Açlan Beyim.» demek şimdilik en iyisiydi; öyle dedim ben de. Açlan Bey bastırdı: «Böyle olacak!» Buyruk, savsaklanacak buyruklardan değildi; yerine getirmek ise hiç işime gelmiyordu. Anamın hastalanışı geldi gözümün önüne hemen. Zaman kazanmak istedim. En iyisi buyruğu yerine getiriyor görünmekti. Bir yandan da gözcüler seçip Veli Baha'nın Dergahını gözletmeye başladım.</p>
<p>Sel olayından sonra dergaha giden gelen artmıştı. Türkmen'i, Türkmen olmayanı, en çok da kadın kısmı bunların, geceli gündüzlü gelir olmuştu. Pir Cabbarın Alisi bundan da yararlanmasını bildi. Eskiden pek ortalıkta görünmeyen Veli Baba, sık sık pazar yerinde gözükmeye başladı; sözüm ona pazarın satı bereketini arttırır olmuş. Yakın köyünden uzak köyüne duymayan kalmadı; pazarda satacak bir avuçluk mal bulan satı bahanesiyle kente doldu. Dergaha adaklar, armağanlar yağdı. Ece Halil'in içi içini yiyor, Gazi Fazıl öfkeden kuduracak yer arıyordu. Benim de onlardan kahr yerim yoktu, elim kolum gittikçe bağlanıyordu.</p>
<p>Derken Açlan Bey Tacik kızını haremine aldı. Engel olamazdım; gücüm yetmezdi. Böyle bir şey yapmaya davransam hepimizin sonu olurdu. Gözümüzü daha bir dört açar olduk. Ama, Açlan Bey'in küçük oğlu Dursun Bey'in bir gece vakti zehirlenmesini yine de önleyemedik. Olayı duyduğunda Evrenus'u kesseler bir damla kanı bile akmazdı, eminim.</p>
<p>Pir Cabbarın Alisi asıl bundan sonra Bey Evinin has adamı olup çıktı. Açlan Bey'in aklına o anda Ali'den başka bir ad gelmemiş, hemen Ali'yi çağırtmıştı. Ali de çocuğu kusturup kurtarmıştı. Ondan sonraki tütsüler, acayip ayinler, sağa sola kötü ruhları koğmak için köpek kanı sürmeler işin gözbağcılık kısmıydı; doğrusunu demek gerekirse köpoğlusu Ali de bu gözbağcılık işini fazlasıyla yerine getirdi, Açlan Bey'in ağzını açık bıraktırdı. Çocuğun neden zehirlendiği, nasıl zehirlendiği düşünülüp araştırılmadı bile. Açlan Bey bana söylemediğini bırakmadı. Artık Bey- Vezir ilişkisi kalmamışa benziyordu aramızda; hiç değilse o an beni sıradan bir çavuş gibi gördüğü muhakkaktı: «Sana ne oldu Hacı l'lbeğ? Gazi Fazıl'a ne oldu? Ece Halil, Evrenus? Ne yapmak niyetindesiniz bre? Hala neden Veli Baba dergahı onarılmaz, neden yeniden yapılmaz? Oğul, böyle veliler bir toprağa binde bir nasip olur, ayağının kıymetini bilmezsek sonradan başımızı taştan taşa çarpmışız ne fayda? Görmez misin ki Osman oğlu cümle dervişi, şeyhi toplamıştır; boşuna mı sanırsın? Veli Baba bundan böyle incitilmeyecek bilesin, istenmeden verilecek. Sabrım taşmasın!»</p>
<p>Ali'nin yılan misali Açlan Bey'in çevresinde dönüp dolandığını, uygununu bulduğundan hemi de ta yüreğinden Açlan Bey'e zehrini akıtacağını söyleyiversem daha mı iyi olurdu acaba? Gözleri, ne kadar doğru olursa olsun söyleyeceklerimi dinlememeye azmetmişti, bana öyle bakıyordu. Söylemedim. En iyisi, Karesi Elini Beyiyle, Beyliğiyle olduğu gibi bırakıp gitmekti; Orhan Bey'e varıp onun buyruğuna girmekti. Açlan Bey'in gözlerinde Karaesi Elinin karardığını görüyordum. Biz aydınlığın adamıydık, öyle olduğumuzu sanıyorduk.</p>
<p>Açlan Bey'in yanından çıkınca aklıma gelenleri, Evrenus'u, Ece Halil'i, Gazi Fazıl'ı toplayıp onlara anlattım: «Devletse devlet burda yok, milletse burada millet kalmamış; göz bağcıların buyur edildiği; gözü sürmeli dervişlere kurtarıcı deyi kucak açıldığı yerde yaşamak haramdır.» dedim. Öfkem sesimden belli oluyordu; böyle anlarda bir gözüm yukarı aşağı oynar, yine oynuyordu. «Burada kalsak da buradan gitsek de fark etmez.»</p>
<p>Evrenus sözümü kesti; «Bizi burada bekleyelim diye gönderdiler.» dedi.</p>
<p>«Bizi değil.» dedim; Gazi Fazıl'la Ece Halil'i göstererek: «Bunları gönderdiler; biz bunlara uyduk, bunların anlattıklarını doğru bulduk.»</p>
<p>Evrenus yine: «Doğru bulduğun sonunaca doğrudur, şunun bunun davranışı doğru bildiğini eğriltmez.» dedi; «Bunların anlattıklarını şimdi doğru bulmuyorsan ona bir diyeceğim yoktur ama bunun için sebep göstermelisin.»</p>
<p>«Sebep? Sebep yok. Bre sen ne diyorsun Evrenus, inandığımdan döndüğümü mü söyledim ki bana laf dokundurursun? Biz bir şeye kolay inanmayız, yüreğimiz inanmazsa hiç kabul etmeyiz. Şu bu dediğin senin Karesi Elinin Beyidir, Açlan Bey'dir. Herif yalan ağının kucağına yattıkça yatıyor. Burada durup gücümüzü eritmektense, hiç bir şey yapa ma maktansa, Orhan Bey'in yanında işe yaramak daha akıllıca olmaz mı? Üstelik Orhan Beyli olunca gelir Karesi'yi de kurtarırız. Sen söyle Gazi Fazıl, yanlışım var mı?»</p>
<p>Gazi Fazıl'ın yerine Ece Halil konuştu: «Eyi ama bizim niyetimiz Karesi'yi kurtarmak değil ki Hacı l'lbeğ. Sırası gelince nasıl olsa kurtarılır. Bizim niyetimiz Karesi Beyini Osman Bey'e karşı düşman etmemekti; Osman Bey öldüğüne göre şimdi de Orhan Bey'e karşı düşman davranmasını önlemek olacak. Nedenini biliyorsun; Osmanlı, kefereye karşı savaş açtı, kefere topraklarını Bizans'a doğru temizlemede. Osmanlı bu durumdayken arkadan vuruldu mu yok olur; OsmanlI'yı da arkadan ancak Karesi Beyi vurur bu karışıklıkta. Aşağıdan Germiyanoğlu nasıl gemleniyorsa burada da Açlan Bey öyle gemlenmelidir, bunu da ancak sen yapabilirsin.» «Ben de yapamam diyorum işte.» dedim; «Artık yapamam; Açlan Bey avucumdan uçuyor.»</p>
<p>Evrenus: «Çavuşlar, kolcular, üç buçuk da olsa tımarlılar senin elinde; eli kıhç tutan seni bilir. Açlan Bey buncacık hesabı hesaplamıştır.»</p>
<p>Korku değildi benimkisi, umutsuzluktu. Ayrıca bir Beyin yalana kucak açmasını aklım almıyordu. Açlan Bey'den soğumuştum, iğreniyordum belki de. Gazi Fazıl asıl duygumu ilgisiz görünen sözlerle açıkladı: «Şimdi bir gözbağcı, Bey Evinde bizden kıymath oldu diye alınıp küsmeyelim.» dedi; «Alınıp küsmek sokaktaki adamlara hastır, sokak işi gördüklerinden. Biz sokak işi görmüyoruz, öyleyse gönlümüze göre değil, aklımıza göre düşünelim. Gitmek en sonraki iş. Oyunsa bizim oyunumuz da olmalıdır karşılığında; çıngarsa biz de çıngar çıkarırız. Yalansa...»</p>
<p>Her bir tüyüm bedenimde ayrı bir ayağa kalktı sanki: «Yooo!» dedim; «Yalansa yoo!</p>
<p>Ben yalana yoğum!»</p>
<p>Gazi Fazıl başını eğdi: «Doğru.» dedi; «Yalana ben de yoğum.»</p>
<p>Evrenus: «Bildiğimiz yol en iyi yoldur.» dedi; «Herkes inandığınca davranır; inandığımız da doğru olduğuna göre eğri büğrü davranmanın gereği yok. Nasıl olsa bu Pir Cabbarın Alisi bir gün, kuyruğunu açıkta bırakacak bir iş yapacak; gözcülerin sağlamsa kıstırması zor olmaz.»</p>
<p>«Ama halk var.» dedim; «Halk; yalan çanağına ağız açmış, ver bre ver diyor. Beyi biz avucumuza alsak bile yalanla sarhoşlayan halk sokağa dökülürse n'oolacak? Gidiş o gidişe hazırlık; sokaktan da Bey zorlanılmak istenecek.» Evrenus: «Onun orasını da Ahilere bırakalım.» dedi; «Ahiler...»</p>
<p>Ece Halil: «Ahiler bu işe seyirci.» diye Evrenus'un lafını kesti: «Belki şimdilik işe karışmayacak gibi.»</p>
<p>Evrenus düşünmeden: «Belki de Ali'nin kendi yalanlarında boğulmasını bekleyeceklerdir.» dedi; «Halkı bölmek de eyi değil, tabi; halkın düşlere kanıksaması, kendiliğinden doğruyu araması, istenilen bu aslında...» «Uzun zaman alırsa!» diyerek Gazi Fazıl bana döndü; «O zaman da iş işten geçebilir; Hacı İlbeğ'in kuşkusu da bu olsa gerek. Onun için Ahileri bırakalım bir yana. Sel ağzındaki debbağhanelerden, Demirciler Çarşısından Okçular Arastasında Kumral Dede ocağından gelme ustalığa soyunmuş dervişler vardır; Bileyici Baha'nın iki üç bileyicisiyle bir iki çerçisi de vardı. Önce söylediklerim yerleşik, sonrakiler gezgincidir. Biz nasıl Beyi kollayacaksak bunlarda halkı kollayacaklardı. El altından haber salmakta yarar görürüm.»</p>
<p>Üçünün de fikri Karesi Beyliğini terk etmemekti, anlamıştım. «Nasıl uygunsa.» dedim; üstelemedim.</p>
<p>Ece Halil, Gazi Fazıl'ın sözlerini yerinde buldu: «Ben bu işi üstüme alırım.» dedi; «Esnafın birçoğunu tanırım.»</p>
<p>Evrenus: «Yine de Hacı İlbeğ'in gözcülerine iş düşecek.» dedi; «Veli Baba dergahının kirli çıkılarını başka türlü Açlan Bey'in gözüne sokamayız.» «Öyleyse Beyin küçük oğlunu Orhan Bey'in yanına gönderelim. Evnenus, Dursun Fakih'e bir mektup yazıp durumu anlatsın; Dursun Fakih de Orhan Bey'e iletip yolunca yordamınca istensin oğlancık; burda yok edecekler.» dedim.</p>
<p>«Benim yanımdayken?» diye atıldı Evrenus. Yanakları kızarmıştı; alnı hemen kırışmış, gözleri kısılmıştı. Evrenus'un bu huyunu düşünmemiştim: Kolay kolay bir şeye el atmazdı; attı mı da bırakmazdı. Az kalsın: «Senin yanındayken zehirlediler bre!» diyecektim; Evrenus, öfkesi boğazında boğulmuş sesiyle devam etti de diyemedim: «Dursun Fakih OsmanlInın ünlü kadısıysa biz de Evrenus'uz Hacı İlbeğ, kuşkun mu var?» dedi; «Bileğimiz eyi kılıç tutmaz ama bildiğimizi eyi biliriz hemi de iyisinden öğretiriz.»</p>
<p>Halbuki aklı da yerindeydi Evrenus'un, bileği de; kılıç işinde bana laf dokunduruyordu. Damarlarımdaki kan şöyle bir çekildi yüreğime doğru, sonra indi yine damarlarıma soğumuş olarak; ardından hemen ısındı, bir tuhaf baktım herhal Evrenus'a, başıma bir taş yemiş gibi baktım: «Bak şimdi sen...» dedim; «Bak hele lafı nereye çekersin. Beynine bileğine laf eden mi oldu bre Evrenus, haa?» Cevap vermedi bana; kalkıp pencereye gitti. Dışarısı kararıyordu; ikindi sonu akşama kavuşmuştu; Evrenus, akşama seğirten bulutlara bakar gibi yaptı: Yanına gitmeğe niyetlenip kalkmağa davrandım; Ece Halil kaş göz işmarıyla durdurdu. Bir süre konuşmadık. Sonra Ece Halil konuşulanları derleyip toparlıyormuş gibi: «Eh...» dedi; «Bir sonuca varıldı sanırım. Beklenilecek! Ben esnaf dervişlerle görüşüp yardımlarını isteyeceğim; kimseyi kuşkulandırmadan halka sunulan haşhaşın tiryaki olmalarını isteyeceğim. Evrenus'un dediği gibi sen de Hacı.» Evrenus yüzünü bile döndürmeden: «Ben bir şey demiyorum; neyi nasıl isterseniz öyle yapın!» dedi.</p>
<p>Pencereden görünen ortalık akşamlaşmıştı iyice.</p>
<p>Ece Halil bize doğru gülümsedi: «Evrenus'un dediği gibi Hacı İlbeğ sen de gözcülerini sıkıla.»</p>
<p>Bundan sonra Gazi Fazıl ile daha çok, esnaf dervişlerinden hangilerini bu işe salmanın yararlı olacağı üzerinde konuştular. Evrenus ne dönüp baktı, ne gelip oturdu yerine. Pencereden görünen ortalık akşamı buldu fakat Evrenus'un tuttu mu tutan damarı alıngan inadından dönmedi. Daha da ileriye gitti: «Ezan okunacak neredeyse.» dedi boğulması azalmış bir sesle: «Ben camiye gidiyorum.» Yine dönüp yüzümüze bakmadan çıktı.</p>
<p>Bu sefer Gazi Fazıl güldü; açık, yumuşak güldü: «Daha camiye girmeden şeytanları dağılacak.» dedi; «Gece yarısı uyandırıp gönlünü almaya çalışırsa şaşma Hacı l'lbeğ. Neyse biz işimize bakalım; konuşulmadık laf kaldı mı?»</p>
<p>Evrenus gidince daha rahat konuştum: «Küçük oğlanın Orhan Bey'e gönderilmesi şart!» dedim; «Bu bizim ayrıca güçlü olmamız demektir. Yeter ki Dursun Fakih Orhan Bey'i razı edebilsin. Bir oğlu Orhan Bey'in yanında olursa Açlan Bey ne de olsa çekinir, ölçüsüz gidemez.»</p>
<p>Elini şakağına koyup azıcık düşündü Ece Halil, kısık kısık: «Burası doğru işte.» dedi; «İşe bir de bu gözle bakmak gerek.» Ama hemen ardından: «Hele biraz daha bekleyelim.» dedi; «Belki durum kötüye gitmez.»</p>
<p>Ben: «İnşallah.» derken Gazi Fazıl da mumu yakıyordu: «Sesin çok umutsuz Hacı İlbeğ.» dedi; «Seni bilmesem, bu adam bizi bozguna vurmak niyetinde derdim.» Ece Halil: «Mektup yazmak şart olursa?» diye sordu bana düşünceli; aklı yatmıştı buna, belliydi; «Bu küçük oğlan meselesinde mektup yazmak şart olursa neden Orhan Bey'e yazmayasın? Dursun Fakih'i aracı koymandaki maksat ne?» «Şundan.» dedim; «Doğrudan yazmak Orhan Bey'i de kuşkulandırabilir; bizi iyi tanımaz; babası yahut Kumral Dede ocağının aracılığıyla tanır. Gençtir, ola ki kendi bilip tanıdıklarını daha yeğ tutar, babasından kalanlardan, az tanıdıklarına, iyi bilmeden güvenemez. Bir de Dursun Fakih tanınmış, bilinmiş bir kadıdır, güvenilir adamdır. Ayrıca Osmanoğlu için başı da gerekse verir. Herkesin bildiği bu değil mi? Ondan düşündüm Dursun Fakih'in aracılığını.» «Haklısın.» dedi ikisi de; «Dursun Fakih bizi de bilir. Yalnız Orhan Bey'e dediğini yaptırabilir mi mesele burda. Dursun Fakih için söylenenlere inandıysa Orhan Bey?»</p>
<p>O sırada ezan okundu. Bir sabah ezanı bir de akşam ezanı oldum olası beni hüzünlendirir. Anamın hastalanıp yüreği yandığı günlerden kalma herhal. Koca adam oldum, Karesi Elinde değil belki Osmanoğlunun ülkesinde de bileğime eş, kılıcıma denk az yiğit bulunur, isterse övünüyor deyin, gelgelelim, hala bu iki ezan sesi, beni anası hasta çocuğun garipliğine götürür. Bir yandan yalnız olmadığımı söyler, korkma ben varım, yanındayım der Tanrı sanki. Bir yandan da bir kadın sesi «Su! Su! Su!» diye inileyerek uzaklaşır kulağımdan. Hele o, sabah ezanında, daha çok, «Hayyealelfelah» sesinin çağırışı var ya. Yorganın altında dertop büzülüp ağlamak gelir içime; çoğuncası ağlarım. Bunu benden başkası bilmez, ne Ece Halil, ne Gazi Fazıl ne de Evrenus. Evli de değilim.</p>
<p>«Hacı İlbeğ! Hacı İlbeğ! Bre daldın. Camiye yetişelim.» Gazi Fazıl'dı.</p>
<p>Silkindim. «Yanık Ömer'in sesi değil mi bu? Konya'dan dönmüş demek.» dedim. İbrikten, birbirimizin eline su dökerek abdest tazeledik; cami uzak değildi. Namaza yetiştik. Doğrulayıp Evrenus'u buldum ben; yanında yer açtı. Namaza durdum. Ertesi sabah Açlan Bey vay yandıma düştü; Balıkesir karıştı sanki. Çarşıda, pazarda, arastada, Bey Evinin önündeki meydanda belli başlı sokak aralarında Veli Baba Dergahının sırtı yarım postlu, ayağı yalınayak başı kabak dervişleri Huu çekip dolanmağa: «Adalet! Huu! İnsaf! Hu!» deyip höngürdemeğe; «Dergahımız gözlenir, ibadetimiz basılır, vay ne mene iştir bu! Hak ki Hak!» iniltileriyle vaveylaya başladılar. Üçerli beşerli onarlı toplanmış, kimi de boydan boya yalnız yakası yırtık beyaz uzun bir kefen bezini bolca eteğiyle başından aşağı geçirmiş saçlı sakallı dervişler şehirde cirit attı. Bu sonuncuların nerden, nasıl, ne zaman geldiğini bilen çıkmadı ama Veli Babalı dervişlerden daha baskındılar; ellerinde zincirlerle dövünüp durdular, rastladıkları halka da vurdular, kendilerinden çok halka vurdular, kendilerine vurur göründüler. Balıkesir öyle bir havaya büründü ki bu dervişlerden yana çıkmayan suçlu gibi sandı kendini; Beye karşı gelmiş, Karesi Eline hayın olmuş gibi göründü. Ölenlerin, yaralananların olduğunu duyduk.</p>
<p>«Dergah basma da nerden çıktı? Dergah basan, dergah gözetleten kefere midir, bunun yeri Karesi midir? Şeriat cevap versin, Beyden adalet isteriz!» Haykırışları kimsede akıl, mantık bırakmadı. Açlan Bey, bu hengamede çağırttı beni; sapsarıydı. Gözleri, yuvalarında sapan taşı misali fırlamağa hazır bekliyordu. Sakalının boyanmış karanlığı bütün yüzüne vurmuştu; iki eliyle iki yakama birden yapıştı: «Sen! Sen! Sen ne yaptın sen!» diyor da başka bir şey demiyordu.</p>
<p>«Durdur, nasıl durduracaksan durdur hadi!» diyebildi en sonunda. Yakamdan çeke çeke meydana bakan camın önüne getirdi beni. Meydanda kaynayan dervişlerle onlara katılmış ne idüğü belirsiz kalabalığı gösterdi: «Bunları deliklerinden çıkarmanın yeri miydi, sırası mıydı Hacı İlbeğ? Yeri miydi, sırası mıydı ha? Bre sende hiç mi akıl yoktu ki inlerine adam soktun?»</p>
<p>Yakama yapışan elleri sapır sapır titriyordu. «Beyim.» dedim; «Açlan Beyim. Delikleri dedin, inleri dedin; sen de anladın ki yılan bunlar yahut tilki.» Sözümü bitiremedim. Açlan Bey kudurdu adeta: «Laf istemem vezir! Tedbir isterim, tedbir!» «Tedbir tamdır Beyim. Küçük oğlun Dursun Bey'i Evrenus bekler ki kılına dokunamazlar. Büyüğünü...» «Sana oğullarımı sormadım, sana kimi. Bre bana bak tedbir, tedbir!» Baktım olacak gibi değil: «Bırakın, ne yaparlarsa yapsınlar.» dedim sertçe; «Üstlerine varırsak daha da büyütürler. Varmazsak bir süre sonra defolurlar. Olacağı buydu, oldu. Pir Cabbarın Alisi denilen herif Beye sırtını dayadığı müddetçe bu gün gördükleriniz yarın, ertesi gün bin beteriyle tekrarlanır.» «Tedbir dedim sana! Pir Cabbarın Alisini sormadım!» «Tedbir buyurdunuz ben de tedbirden söz ettim. Pir Cabbarın Alisidir tedbir. Ali.»</p>
<p>«Kes şu Ali lafını!»</p>
<p>Ağzı köpürmüştü Açlan Bey'in; «Kes şu Ali lafını.» derken üç dört damla tükürük köpüğü dudaklarından kopmuş, yüzüme sıçramıştı. Silemedim; silemedim ama yüzümde kuruyana kadar da susmadım. Beymiş, paşaymış aldırdığım yoktu Açlan Bey'e artık. Veli Baba Dergahıyla, Pir Cabbarın Alisi hakkında ne biliyor, ne düşünüyor, neye niyetleniyorsam hepsini bir bir eğip bükmeden anlattım; lafı lafa uluyor araya alacak soluk bile sokmadan konuşuyordum ki Açlan Bey fırsat bulmaya diye. Sonunda soluk soluğa: «Şimdi düşünmek sırası şendedir Açlan Beyim.» dedim; yüzüm muhakkak morarmıştı, sesim boğazımda hırlıyor, soluksuz düşmekten zorlanıyordu: «Beysen, Beyce düşün. Beyliğini yerine getir. Değilsen orasını ben bilemem.» «Huh.» deyip geniş bir soluk alabildim; ne derse desin, verecek cevabım da kalmamıştı artık.</p>
<p>Meydanda dervişlerin hepsi bir araya toplanmış haykırıyor, dövünüyor, ayılıp bayılıyorlardı.</p>
<p>Açlan Bey, ellerini yakamdan çekmiş, içinden geçenleri bilemeyeceğim bir donmuşlukta suratıma bakıyordu. Neden sonra yine öyle bir tuhaf donmuşlukla başını meydandan yana çevirdi; meydana, dervişlere baktı. O donmuşlukta, donmuş bir sesle: «İyi yapmadın.» dedi; «Vezirlik değil bu seninkisi.» dedi, «Sidik yarışı, sidik!» dedi; sona doğru bağırmıştı. Ama ilk gördüğüm zamanki şuuru karışmış Açlan Bey değildi artık. Yavaş yavaş, donmuşluğunda çözülüyordu: «Deli desem deli değilsin, akıllı da değil. Aşağımızdaki Germiyan oğlunu düşünmedin ya Orhan Bey'i de mi düşünmedin? Sana kaç kere dokunma bu heriflere diye buyurdum. Orhan boşuna mı şeyhleri topluyor başına dedim. Şimdi bunların burda yaptıkları bir şey değil, yaygarayı basıp Germiyan'a, Karaman'a, Orhan'ın topraklarına durmadan dergaha baskı yaptığımızı, dervişlere işkence etiğimizi bilmem neyi yayacaklar, kendi meşreplerinden olanlar bu yaygarayı körükleyecek. Al sana püsküllü bir bela ki, kime doğrusunu anlatırsın. Germiyanoğlu «Vay.» diyecek; «Sen böyle yapamazsın, yaparsan ben gelir dervişleri korurum deyip dürzüleri bahane edecek; o etmezse Orhan edecek, Orhan etmezse Karamanoğlu niyetlenecek; halk bıkacak, bilenecek, taşacak. Kim kazanacak bundan vezir, kim? De hele bana. Hadi, ne susarsın?» Haklı mıydı değil miydi; inanarak mı söylüyordu, inanmayarak mı bilemiyorum ama korkuyordu. Apaçık belliydi. Yeryüzünde bir Beyin korkması kadar iğrenç bir şey olamaz. Cevap vermek istemedim. «Git, şimdi dağıt nasıl dağıtacaksan herifleri; dağıtmadan gelme yanıma.» demesini fırsat bilip çıktım yanından. Ancak o zaman sildim yüzümdeki kurumuş tükürük kalıntılarını. Yine de gidip bolca suyla yüzümü yıkamak geldi içimden. O niyetle Bey Evindeki odama koştum. Ama odaya girince, neden bilmiyorum, ilk işim kağıda, divite sarılmak oldu. Evrenus'tan görüp alıştığım şekilde bir ayağımı diz altı büküp oturdum; dikine duran dizimin üstüne elimi dayayıp avuç içinde desteklediğim kağıda «Bismillahirrahmanirrahim» yazdım. Yazım kötüydü ama okunaklıydı; «Kadıdır; kadı, nice kötü yazı görmüştür, yadırgamaz.» diye düşünüp mektuba başladım. Osman Bey'in ünlü, hatırlı, gerçekten bilge Kadısı, adaletinden hiç kimsenin şüphesi olmayan Dursun Fakih'e bütün olanı biteni anlattım, niyetimi yazdım. Orhan Bey katında aracı olup, Açlan Bey oğlu —ve hemi de kendi adaşı— küçük Dursun Bey'i aldırmasını niyaz ettim ve bunun yararlarını sayıp döktüm. Kağıdı zıhlayıp kuruladım; özene bezene katladım, mum eritip damgamı bastım. İş göndermeye kalıyordu. Uzun uzun düşüne seçe karar veremezken Sülemiş Çavuş geldi aklıma. Okçular Arastasından ok almağa gelmişti; Orhan Bey'in oğlu, Süleyman Bey'in yiğitlerindendi; genç, gözü pek biriydi, bana geldiğinde kanım kaynamıştı; haber salıp çağırdım.</p>
<p>Sülemiş gelinceye kadar da Bileyici Baba'ya, bir başka mektup yazdım; Dursun Fakih'e de yazdığımdan söz ederek gerek Dursun Fakih'in gerekse Orhan Bey'in herhangi bir kuşkuları olursa gidermesini istedim. Bu mektubu daha kolay gönderebilirdim; güvendiğim çavuşlardan birini seçmem zor olmadı. Mektupları, yerlerine varmak üzere seçtiğim kişilere verdikten sonra ancak içim rahat etti, Açlan Bey'in kesin buyruklarını ondan sonra hatırlayabildim. Nedense güldüm bir süre; benim dışımda, fakat benim aynım olan biri güldü daha doğrusu. Mektuplardan, mektupları gönderdiğimden benden başka kimsenin haberi yok sanıyordum.</p>
<p>Veli Baba Dergahı dervişlerinden illallah demeye başlayanlar olayların haftasında henüz azınlıktaydı; fakat açıktan açığa konuşup seslerini çıkaramıyorlardı, sağda solda kaçamak iç döküşler halindeydi şikayetleri. Pir Cabbarın Alisi, dervişleri sokaktan çekti hemen. Bir hafta, on gün öncesine göre alışılmamış bir sessizlik Balıkesir'i bir tuhaf sersemletti. İllallah diyenler bile bu sessizlikten, sokağın eski haline dönüşünden kuşkulandılar. Çok karışık, birbirini tutmayan söylentiler dolaşmaya başladı kentte. Pir Cabbarın Alisi uzaktan dinliyordu söylentileri; ne söylentilerin üstüne varıyor, ne yön vermeye çalışıyor ne de adamlarına şöyle yapın, böyle edin diyordu. Hemen hemen dergahın dışına çıktığı da yoktu. Son üç gün içinde, hücresinden de çıkmamıştı; Veli Baba'yı da çağırmadı. Tek gördüğü, üç gün önce bir gece yarısı dergaha gizlice gelen bir dervişti; dünden beri de bu dervişle birlikte hücreye kapanmışlardı. Bir ara Veli Baba, ne olursa olsun görmek istedi Pir Cabbarın Alisini; «Hücresinde beklesin, birazdan gelip ben kendisini görürüm.» cevabını aldı.</p>
<p>Pir Cabbarın Alisi, Veli Baha'nın hücresine öğleye doğru geldi; yüzü yumuşaktı; gözlerini bilenler karamsı ışıklarının arasında, çok keyifli olduğu zamanlar ancak böylesine iğne ucu gülümsemeler fark edebilirlerdi. Veli Baba, bu sefer, iğne ucu gülümsemelerin daha bir sivri, hemen fırlayacakmışçasına harekette olduğunu, Pir Cabbarın Alisinin gözevlerini zorladığını hissetti. Ali ayrıca, kavruk bedeniyle de iğne ucu gülümsemelerini döke saça yürüyordu. «Nedir derdin?» dedi Veli Baha'ya; «Beni görmek istemen korkundan mı yoksa? O sivri aklına yine neler esti ki uçuşmadasın?» Veli Baba pisti: «Fırsatı kaçırıyoruz, bilesin.» dedi sadece. «Hangi fırsatı?» «Dervişleri çektin. Yeni bir şey de söylemedin. Olayların ateşi sönecek neredeyse. Sönmeden bastırmahydık.» «Eyi. Sonra?» «Sonra? Bastırmahydık işte; sonrası da daha sonrası da bu. Anadolu'ya geldik geleli hiçbir vakit bu kadar güçlü olmadık; hiç bir gün su yüzüne çıkıp dediğimizi yaptıracak hale gelemedik bu kadar. Karesi Beyliği bir parmak ötemizdeydi, hala bir parmak ötemizde, neden bükemiyoruz bu parmağı bize doğru Alim? Dervişleri susturamıyorum; söyleyecek söz bulamıyorum.» «Dervişleri susturmak çok mu önemli?» «Bunların ne biçim dervişlerden olduğunu bilmez gibi konuşuyorsun.»</p>
<p>«Baldırı çıplak, serseri, ip kazık kaçkını. Başka? Hırsız, soyguncu, afyoncu. Görünüşü derviş, içi it. Bize böyle derviş gerekti bunları topladık. Ben topladım.» «Sen benimle eğlenmiyorsun he mi? Eğleniyor musun? Bu heriflerin ne biçim olduklarını bile bile hemi de?»</p>
<p>«Veli; bırak odunluğu; odunun bile özü vardır, hisseder; sen nasıl hissetmiyorsun? Bu heriflerle mi vuracaksın, Beyliği aldığın zaman bu heriflerle mi düzen kuracaksın? Bu heriflerin ilk işi seni yemek olur budala. Hala Dalaman'ın aşiretindeki dağda yaşayan evliya taslağısın sen, hala ordan bir adım ileri gitmemişsin. Dinle beni, dinle de gözünü aç.»</p>
<p>Veli Baha'nın bir yakasından tutup kendine doğru çekti, Veli Baha'nın bir kulağı ağzına değecek kadar çekti, o kulağa doğru dişlerinin arasından, dişlerini sika sika, ezilmiş sesleri bazen ıslaklaşmış, bazen iğne ucu gülümsemeler, bazen dost mırıltılar halinde: «Dinle koca budala.» dedi; «Dinle Veli Baba Dergahının soylu, keramet sahibi Veli Babası, dinle. Bizim Ehli Hak Ocağıyla göbek bağımız kesildi gayrı. Ordan bize ne bir umut ne bir güvenç var bundan kelli; ordakiler dağılmış, dağıtılmış, kendi yüreğimizde ne yanıyorsa onun közünü körükleyeceğiz artık; kendimiz var sadece, anladın mı kendimiz; onun için Karesi Beyliğini öyle bir parmak ötemizdeyken bile alamayız, açık açık ortaya çıkamayız, aslanlara yem oluruz sonra. Tilkiyiz biz, tilkiliğimizi bilmemiz gerek. Osman oğlunun eline düşmek ne demektir bilir misin? Etinden et kopmanın ne demek olduğunu bilir misin? Öyleyse dinle. Bensiz hiçbir iş yapamazsın; yüreğin boş çünkü senin, ipin elimde çünkü senin; Beylik, Vezirlik şatafatı iliklerini oynatmasın sakın, yoksa ipini kendi elinle veririm Orhan Bey'in eline haberin ola. O susturamadığın dervişlerin ortasına atıveririm seni, yok olursun bir anda; tamam mı? Yüreğimdeki ateşe inanmanda azalma oldu mu söyle. Cevap ver!» Veli Baba uykulu bir korkuda: «Kuşkun mu var ki?» dedi.</p>
<p>«Bırak kaçamağı, açık söyle, var mı?» «Yok. Hayır yok.»</p>
<p>«Yahşi. O zaman işin cefası bana safası sana korkma. Yorgunluğu bana; Veli Babalığı, adakları, hoş kadınları, yemesi içmesi sana. Dergaha gelen armağanlarda bir azalma oldu mu?»</p>
<p>«Olmadı.»</p>
<p>«Eyi. Öyleyse pazar yerinde görünme bir müddet. Halk seni görmedikçe daha çok arar.»</p>
<p>«Ya satı pazar eskisi gibi bollanır, bereketini kaybetmezse?»</p>
<p>«Senin yüzünden mi bereket arttı sanıyordun? Halk öyle görmek istiyordu soyka, öyle sanmak istiyordu, öyle körükleniyordu. Sen ayağını pazardan kestiğin zaman en küçük aksaklığı halk görünmeyişine yoracak. Korkma, ufak tefek aksaklıklar da her zaman olur, olmazsa yaratılır.»</p>
<p>«Daha ne kadar sürecek bu?»</p>
<p>«Hacı İIbeğ ile arkadaşları Karesi'den koğuluncaya kadar; Orhan Bey'in çevresi çökünceye kadar. Fazlasını öğrendin yeter artık. Git şimdi susturamadığın dervişlerinin yanına. Sustur artık.»</p>
<p>«Nasıl? Kolay mı sanıyorsun?»</p>
<p>«Seni ne gün için beslediğimi, ününü tününü körüklediğimi sanıyordun? İpin elimde dedim, duymadın mı? İpi senin elinde olan dervişler de vardır; yürü git sen de onların ipini çek. Bir çırpıda ölmek kolay iş ama herkes bir çırpıda ölmez bu dünyada. Etinden et koparırlar öldürmeden.»</p>
<p>«Ufaksın, yumuşak görünüşlüsün. Yüzüne bakan kadınsa gönlünü alamaz senden Ali. Alamaz.»</p>
<p>«Ey. N'olmuş, neden bu deli sayıklaması şimdi?»</p>
<p>«Heç. Yüreğin köpek yüreği senin!»</p>
<p>Veli Baba Pir Cabbarın Alisinin öfkeden taşmasını, ağzına geleni söylemesini bekledi. Aksine Ali güldü, sapsarı kirli dişleri görünüp ucu uzunca kıvrık burnu, sansar ağzı misali gerinerek sırıttı, sırıttı. Yüzü kayışlaştı; herhalde küfür etmeğe hazırlanıyor diye düşünecekken, Ali bangır bangır gülmeye başladı.</p>
<p>Veli Baba asıl bunu görünce korktu. Ali'nin bangır bangır gülüşü ciğerine işledi. Gülüşü birden durdu Ali'nin; başladığı gibi durdu: «Sevindim bunu öğrendiğine.» dedi; «Sen de böyle yürekten anlarsın zaten. Hadi bakalım akşama en güvendiğin beş dervişle yedi kadın ayır; halvetimiz olacak. Bursa'daki Veli Babalılara da haber sal hazırlıklı bulunsun; ikisi hemen yola çıkıp geç vakit de olsa bana gelsinler.</p>
<p>Diyeceklerim var.»</p>
<p>«Olur.» dedi başını eğip Veli Baba; «Salarım; dediğini ikiletmedim şimdiyece.» «Çıkarını bilene akıllı derim ben; hele bundan sonra. Arkamızda güvenecek kimse kalmadı, Anadolu teşkilatı dağıldı. Benden koptun mu tek başına kalacağını bilirsin. Yaşın yetmişi çoktan geçti, he mi?»</p>
<p>Veli Baha'nın boğazından aşağı sarkmış sandığı binlerce ip birden koptu, ilmiklendi, birbirine dolandı. Soluk borusunda yumaklandı fakat ne daha aşağı indi, ne daha yukarı çıktı. Pir Cabbarın Alisi: «Bakma benim sözlerime sen.» dedi; «Bilirsin köpek yüreğidir yüreğim. Akşama her bir şey hazır olsun; olura olmaza da kulak asma o kadar. Yarını düşün; yarının dünya nimetlerini. Ömür dediğin çok uzundur he mi babam?»</p>
<p>Pir Cabbarın Alisi, hücresine giderken Veli Baba bir süre hareket edemedi. Bunca yıl yaş yaşamış, hiçbir gün, eli kolu, bacağı, boynu böylesine, hem de iliklerinden böylesine bağlanmamıştı. Ense kökünde ilkin kötü bir isteksizlik duydu; belkemiğine aşağı, başının üstüne doğru gidip gelen bir isteksizlikti. Gözlerinde, ortalık gün güneşlikken karanlık yuvarlaklar dolandı; ne bir baş dönmesi, ne bir el ayak kesilmesi. Gücü kuvveti her zamankinden çok yerindeydi ama bu güce kuvvete karşı isteksizdi: «Yetmişimi geçeli beş yıl oldu hay it dölü.» diye söylendi farkında olmadan; «Eyi ki hatırlattın. Yetmiş şu kadar yıl!»</p>
<p>Derin bir soluk aldı, başka biri aldırdı herhal bu soluğu kendi almadı, zorla aldırıldiğini hisseder gibi oldu: «Yetmiş şu kadar yıl?» Yetmiş beş yıl, diyemiyordu bir türlü. Gözüne çarpan ilk ağaca doğru, oturmak isteyen bacaklarının itişiyle gitti; oturmak isteyen bedeni, oturdu. «Kafam niye oturmak istemiyor meret?» diye düşündü boş yere. Hücresinin kapısına varmış olan Pir Cabbarın Alisine takıldı gözleri; Ali hücresine girdiği halde gözlerini hücreden alamadı: «Köpek yüreği!» dedi tükürerek; «Korkuyor amma; benden korkuyor.»</p>
<p>Pir Cabbarın Alisi de hücresine girerken: «Bu Veli herifine fazla güven artık haram.» diye düşündü; «Yaşını yüzüne vurmakla hata ettim. Yaşı yetmişi geçen yarınki umudu düşünmez, bu güne bakar; düşünemedim buncağızı, düşünemedim. Düşünemedim tuh!»</p>
<p>Gerçekten dalgındı, gerçekten hayıflanıyordu; o anda dünyada tek başına, çevresinde bir büyük bulut boşluğu ile tek başınaydı. Kendinden başka var olabilecek her şeyi unutmuştu. Hücresinin kapısını kaparken kendi yalnızlığında konuştu: «Düzeltemeyiz de gayrı.» «N'ooldu Ali?»</p>
<p>Sıçradı Pir Cabbarın Alisi. Kapıya tutundu; açmak, kaçmak istedi. Soğuk, karanlık bir hücre korkusu ile kendini yalnız sanışı olanca ağırlığıyla çenelerini kilitledi, o durumda: «Kimsin?» diyebildi. Soğuk bir ter inerken sırtından, yanına gelen kadından kaçacakmış yahut kadına tutunacakmış gibi belirsiz bir hareketle kapıyı bıraktı: «Bende iş kalmadı herhal.» diye mırıldandı; «Seni unuttum Zöhre, unuttum. Şu işe bak. Korktum da.»</p>
<p>Zöhre eğilip çenesinden tuttu Ali'yi; kaldırıp yüzüne baktı. Terlemiş alnını sildi: «Ters giden bir iş mi var?» diye sordu; «Düzeltemeyiz gayrı dedin. Nedir bu?» Pir Cabbarın Alisi yavaş yavaş kendini topluyordu. Çenesinde, şimdiyece hemen hiç alışmadığı bir kadın elinin ıhyışını duymak da ayrı bir dirilik veriyordu. Zöhre'nin, çenesindeki eline uçmasını istemediği bir kuşu tutar gibi uzattı elini, tuttu. Çekine çekine yokladı: «Kadın eli.» diye mırıldandı; «Var mıymış? Nicedir unuttuydum. Soy beni Zöhre. Elini bedenimde de duyayım, dinlendirecek beni.» «Yoksa gelen dervişin ben olduğumu mu öğrenmişler?» diye sordu Zöhre. Bedeni olduğunca ürperdi.</p>
<p>Ali, Zöhre'yi çekerek postun üstüne götürdü: «Seni?» dedi, güldü. Az önceki korkusunu bastırmak için de gülüyordu; «Öyle bir derviş kılığına girmiştin ki üstündekileri çıkarmasan ben de bilemezdim. Bu çakallar nerden bilecek? Soy beni, düşünmeyi bırak, korkulacak bir şey yok ortada. Budalalık eden benim; Veli'nin suratına karşı yaşını hatırlattım.»</p>
<p>«Öyle dalgın girdin ki. Neyse. Oturma, ayakta daha rahat soyunursun.»</p>
<p>Ali bıraktı Zöhre'ye kendini; çocuk muydu, yeni yetmeliğinde mi yoksa delikanlılık çağı mıydı? Ne olursa olsun bir kadının soyduğu usul usul bir erkeğin düşündeydi.</p>
<p>Zöhre'nin elleri ise çocukluktan yeni yetmeliğe, delikanlılık çağına, çoktandır kadını unutmuş bir erkekliğe hızlanıyordu. İçlikleri çıkardığı zaman hoyratlaştı; «Giyecek yenilerin nerde?» diye sordu Zöhre; «Böyle durmayacaksın herhal?» Ali: «Böyle duracağım.» dedi. Posta oturdu, yanlamasına yattı: «Sen de soyun! Ne duruyorsun</p>
<p>soyunsana.»</p>
<p>Yüzü pembeden kızarıyordu: «Nazın sırası mı meret? Bedenimi oğmanı istiyorum. Başka türlü kendime gelemem. Ellerin bedenimi oğdukça aklım başıma gelecek herhal; kaç yıldır sensizim. Üç günü yetti mi sandın? Nazlanma hadi.» Zöhre direnmedi; gözleriyle dudakları arasında, yanaklarında kırılan eğri bir gülüş titriyordu: «Kaç yıldır bensizmiş.» dedi; «Hemi de sen. Çocuk olsaydım inanırdım belki. Memleketten ayrılırken de inandıydım. Şimdi inanmam. Orda.» «Orayı bırak şimdi; memleket yok, memleket burası. Buraya sen de geldiğine göre şimdi ikimiz varız.»</p>
<p>İçlikleriyle kalan Zöhre'nin, içlik düğmesine giden eli duruverdi: «Ne demek ne kadar sürer? Ben temelli geldim. Senin yanında. Temelli seninle.»</p>
<p>«Temelliliğine temelli de. Sen belki. Neyse, soyun sen daha vakit var.» Zöhre bıraktı kendini posta; Ali'nin böğrüne doğru yaslanıp oturdu: «Memleketteyken kaçtın. Derviş olup seni buldum.» dedi; daha çok sokuldu Ali'nin böğrüne; «Aklında yine bir şeyler varsa. Kolay savamazsın beni haberin ola. Sen nerdeysen ben de oradayım artık.»</p>
<p>«Kadın işi değil bu. Kadın bana ayak bağı olur bundan böyle.» diyecekti; Zöhre'nin böğründeki sıcak kadınlığından çok, Zöhre'nin gözlerinden korktu. Zöhre'nin gözleri, karlı gecelerin açlığında kıvranan yalnız kurt gözleriydi; aç kurdun kar yemiş dişi gözleri ışıkların en soğuğundaydı: «Kadın sana?» dedi; «Kadın sana ne yapar?» Ali: «Sana güveniyorum sadece.» dedi gözlerini kaçırarak; «Tek güvencem sensin. Öyle bir zamanda geldin ki hemi de. Hızır'a inansam işe Hızır karıştı derdim.» Zöhre, Ali'yi omzundan tutup posta yüzükoyun çevirdi. Bir dirseğini iki kürek arasına bastırdı: «Kolay mı oldu sanki?» dedi; «Seni unutmam daha hayırlı olurdu.» Ali'nin sırtını yavaştan oğmağa başladı: «Aslında kaçıp geleceğimi anladılar. Kaçmasam babam zaten yok edecekti. Ne sana gönül düşürmemi yedirebildi kendine ne de tarikata girmemi. Onca malın mülkün sahibi olmak, üstelik Sünni olmak babamın üstünlüğüydü. Bilirsin; sizin de malınız mülkünüz gözle sayılmazdı.»</p>
<p>Ali: «Canı cehenneme malın mülkün.» dedi; «Dünyadan zenginleri kaldırmazsan rahat edemezsin. Hah orayı! Orayı işte, oğ eline kurban olduğum kuluç olmuş, kuluncunu ezercesine oğ. Zenginlik de böyle bir zıkkım; koca bir bedenin sancısı oluyor.» Zöhre oğmayı bıraktı. Ali yarı doğrulup Zöhre'ye baktı. «Niye bıraktın?» «Hep böyle mi sürecek bu?» dedi; «Ne zamanaca? Burda bitsin. Gidip başımızı sokacak bir yer vardır elbet, oraya gidelim. Herkes ne yapıyor, nasıl yaşıyorsa iki ikiye biz de.»</p>
<p>«Biz yapamayız Zöhre.»</p>
<p>«Niye? Çocuklarımız olur. Mal mülkse sevmediğin karnımızı doyuracak, çocuklarımızı büyütecek kadarını kazanırız, yeter. Toprak sahiplerinin birinin yanında çalışırız.» «Sen, senin babanın toprağında çalışanların nasıl it köpek yerine konulduğunu bilmiyorsun herhal, ben benim babamınkileri biliyorum!» dedi hırsla Ali; yeniden posta yüzükoyun yattı.</p>
<p>Zöhre kararsız: «Her toprak sahibi bir değildir.» dedi; «Bizim oralar, belki bizim oralar çok ayak altı olduğundan hani gelip geçen aşireti, Tatarı, eşkıyası şusu busu yüzünden zenginleri de ezici olmuştur; onca mal mülk başka türlü korunur mu? Ama buraları öyle değildir; buralar durmuş oturmuş olduğundan...»</p>
<p>Ali: «Zengin her yerde zengindir!» diye hırçınlaşıp sözünü kesti Zöhre'nin; «Hele sonradan zengin olanların hepsi birdir. Namussuz, hırsız, it dölü! Yürekleri köpek yüreğidir oradakilerin de buradakilerin de yüreği köpek yüreği.» durdu. Sesi gittikçe nefretle koyulaşıyorken düşüvermişti; sulanmıştı, kopmuştu: «Soykaya bak sen.» dedi, sinirlenerek; «Şu herif de bana aynı şeyi söyledi. Veli de. Yüreğin köpek yüreği senin dedi.» kalktı; Zöhre'den hafifçe uzaklaştı, posta bağdaş kurdu. «Köpek yüreği?» diye söylendi. Gözleri Zöhre'nin ellerindeydi ama boş bakıyordu. Ellerini uzatıp Zöhre'nin elini de boş bakışının boşluğunda tuttu, avuçlarının içine aldı: «İnsanı sevmiyorum ben aslında.» diye mırıldandı; «Öyle. Doğrusu bu. Nefret ettiğim benim, ne zengin, ne yoksul ne de Bey. İnsandan nefret ediyorum. Sen hiç kurban kesilirken gördün mü? Kurban keseni, kesilen kurbanı gördün mü?» Zöhre, Ali'nin yüzünün solmakta olduğunu görüyordu. Ali'nin göz aklarında kirli sarı bir su perdelenmişti; bakışındaki boşluk bu kirli sarı su perdesinden süzülüyordu. Gözleri yanaklarına doğru cepleniyordu. «Uzan da oğayım.» dedi; «Hoşlanıyorsun.»</p>
<p>Ali istemedi. «Ver şu içliklerimi, üşüdüm.» dedi. «Hücre nemli gibi, sırtıma yapıştı.» Zöhre kalkıp Ali'den soyduklarını getirdi; önce içliklerini alıp giydirmek istedi. «Ben giyerim.» dedi Ali önce; sonra: «Sen giydir, pekey.» dedi; «Anam geydirip kuşatırdı beni, beslemelerin eline bırakmazdı. Anam kurban kesilirken seyretmemi de istemezdi. Bir Çerkez yanaşmamız vardı; sığır kuyruğundan zalim bir kırbacı vardı yanaşmamızın. Atın sağrısına vurdu mu o pırıl pırıl dolgun öpülesi sağrıda kırbaç izi kabarırdı; sağrının o canım yumuşak etin yırtıldığını sanırdım. Yanaşma her kırbaç vuruşta keyiflenir, yüzü al al olur; kısrağın sağrısı, hep kısrakları seçerdi hergele, yumuşak etinden yırtılirdi sanki. Ben tarifsiz bir titremede seyrederdim. «Hoşuna gidiyor Ağa oğlu ha?» der sırıt irdi yanaşma; öküz kuyruğu kamçıyı elime sıkıştırır: «Hadi sen de vur!» derdi; «Vur!»</p>
<p>Kamçıyı elime aldığım ilk günü hatırlıyorum; o tarifsiz titremem çocuk parmaklarımdan yüreğime doğru kasıhvermiş, kafam sarhoşlamıştı. Yaklaştım sağrıya doğru, kaldırdım kamçıyı. Ipıl ıpıl süt beyaz kısrağın sağrısı bıngıldadı gözümde. Vuramadım; kısrak, kırbacı tuttuğum kolumu omzumdan tepti. Nasıl olduğunu bilmiyorum gökyüzü beş parça oldu gözümde; yere yıkıldım. Yanaşmanın elimden kırbacı aldığını, kısrağın dolgun sağrısını şırak şırak kamçıladığını duyuyordum; canım yanıyor, omuzum karıncalanıyor, başım git gide sarhoşlanıyordur</p>
<p>Pir Cabbarın Alisinin sesi, hücrede boğuk, karanlık, duvarsıydı; boğuk, karanlık, taşsıydı.</p>
<p>Zöhre, elleri içlikte, içliği Ali'nin boğazından yarı geçirmiş, bir tuhaf oyalanıyordu. Ali, kolunu uzatıp sağ omzundan içliği yukarı doğru sıyırdı; «Bak, kısrağın tepik izi bellidir.» dedi; «Eyi bakarsan göreceksin.»</p>
<p>Zöhre göremedi: «Sana öyle gelmiş.» dedi; «Çocukken izi kaldı sandıysan...» Ali: «Ben görüyorum.» dedi katica. «Babamın da bir kamçısı vardı.» diye devam eden sesi katılığın yanı başında burkuktu da. «Daha süslü, daha kahn. O da anamı döverdi geceleri. Bir gece seyrettim. Anamın ak derisi de her kırbaçta bir ayrı yırtılıyordu. Kısrağın sağrısı kanamazdı hiç. Anamınki kanardı. Ben kusardım; başım dönerdi.» Zöhre çekip çıkardı Ali'nin başından içliği. Ali, çocukluğundan kalma günleriyle o anının arasında sıkışmış gözlerle Zöhre'ye baktı: «Ne yaptın?» dedi mazlumca. Zöhre cevap vermedi. Bir çırpıda soyundu. Gelip Ali'nin yanına posta uzandı. Bir kolunu Ali'ye yastık yapıp Ali'yi kolunun üstüne çekerken: «Unut.» dedi; «Şimdi ben varım. Senin için geldim.»</p>
<p>Ali, Zöhre'nin koluna doğru yatmamak için direniyordu: «Çocukluk unutulmuyor.» dedi; «Çocukken her şey adamın kafasına kazılıyor. Çıkmamacasına kazılıyor. Üstelik çocuk, bir inek gibi çekildiği yere gidiyor. Anam kesilen kurbanı göstermemek isterken beni kurbana itiyordu. Yanaşma bir gün gösterdi bana, hemi de kendi keserken gösterdi. Bıçağın ağzı, koyunun ak pütürlü yünlerinden sıyrılan boynu. Derken birden kan fışkırdı boyundan, gırtlağın fırlayışını, kanın fışkırışını, koyunun debelenişini gördüm; kanın fışırdayışını, kanın hırıltısını duydum. Yanaşmanın yüzü yine al al olmuştu. Bir kesilen koyunun boğazına, parçalanmış gırtlağa, bir yanaşmanın alca yüzüne bakıyordum, alca terleyişine dalıyordum. Nasıl oldu bilemem o ara kurbanla yanaşma yer değiştirdi. Koyunun yanaşmayı kurban ettiğini gördüm. Zöhre, yemin ederim sana gördüm. Yanaşmanın gırtlağı paramparçaydı, hırıldıyor, fışırdıyordu. Yanaşma kansızdı yalnız; bu sefer koyunun yüzü al al olmuş terliyordu. Koyunun yüzündeki alca ter öyle değişik bir gülüş oldu ki anama benzedi; anam eline kamçıyı almış da ha bire yapıştırıyordu babama, yapıştırdıkça gülüyordu, koyun gibi. Yanaşma debeleniyordu. Bu yer değiştirme hoşuma gitti benim. O gün bu gün böylesine hoşuma giden bir...»</p>
<p>«Sen delisin.» diye bıraktı Ali'yi Zöhre; yastık yapmak istediği kolunu çekti: «Olmayacak şeyleri hayalliyorsun. Delisin sen!»</p>
<p>Ali bir garip güldü: «Sen benim deliliğimi sevmedin mi?» dedi; «Olmayacak şeyleri hayallemeseydim buraya gelmezdin.»</p>
<p>Giyinmek için kalkmağa davranan Zöhre'yi çekip oturttu: «Kalkma!» dedi; «Ense köküme dünya oturdu sanki. Beynime yükleniyor, oğ biraz.» Zöhre'nin elini bırakmadan yüzü koyun yattı yine posta: «Senin ellerin... Neyse... Oğ hadi. Ensem... Bazen bir bıçak istiyor, kanın fışkırması şartmış sanıyorum, hadi oğ Zöhre.» Zöhre, istemeye istemeye oğmağa başladı bir daha. Ali'nin ense kökündeki damarlar, oklava kalınlığında kabarmıştı, ok katıhğındaydı. Zöhre'nin parmaklarına direniyor, parmaklarından kayıyordu. Avuçlarıyla bastırdı Zöhre, olanca gücüyle bastırdı; yüreği kaynadı o sıra ama ne kaynamasıydı bu, bilemedi. Ali: «Ohhh...» deyip inledi. «Hep yanımda olsan... Hep ensemi oğsan... Bıçak gelmese arada bir aklıma...» «Yanındayım. Yanında olmak için geldim. Yanından ayrılmağa da niyetim yok.» Hem konuşuyor kesik kesik hem de o kesik kesikliğe uygun bastırıyordu avuçlarını, mıncıklıyordu. Yüreğindeki, ne kaynaması olduğunu bilemediği o kaynama da kah artıyor, kah eksiliyor, kah yok oluyordu.</p>
<p>Ali'den bir süre ses soluk çıkmadı. Gittikçe bıraktı başını posta, ense kökünün damarlarındaki direnme de eski katılığını bıraktı, yumuşadı hatta. Ali'nin ense kökünün kızardığını, soyulmuş gibi kıpkırmızı gerildiğini gördü Zöhre. Belli belirsiz bir acımayla sevmek istedi bu yanmış, kızarmış ense derisini. Usul usul ensesinin saçını sıyırdı, deriyi okşadı, okşadı, hafifçe sıkıp sıkıp bıraktı. Bir sıyrığın kabarışını hissetti parmakları, durup yokladı, baktı. Bir bıçak yarasının kabarmış iziydi, gül yapraklarının sapının az kalıncasıydı.</p>
<p>«Nedir bu Alim? Ne zamandan?»</p>
<p>«Hiç.» dedi Ali uykulu; cevap vermeğe niyetli olmadığı belliydi.</p>
<p>Sıktı yara kalıntısını Zöhre; yüreğindeki kaynama öfkelenmiş de parmaklarına koşmuş, yara yerini sıkmasını istemişti parmaklarından sanki. Yara kalıntısı kanlandı. Ali can acısından bağırdı, çekti ensesini; çekerken de can acısından mı nedense bilmeden şaplağı yapıştırdı Zöhre'nin çıplak etine. Vurduğu yer sol göğsünün altına rastladı. «Sen delisin!» dedi Zöhre bir daha. Bakakaldı.</p>
<p>Pir Cabbarın Alisi garipleşti; yoksul baktı: «Neden vurduğumu bilmiyorum. Canını acıtmak için değildi.»</p>
<p>«Canım acımadı.» dedi Zöhre; «Boynundaki damarı kesmek istedin değil mi?</p>
<p>Söylesene kesmek mi istedin? Kestin de ne kazandın? Kanın kırmızı mıymış senin de?» «Ben kesmedim.» dedi Ali. Zorlandı; içliğini geçirdi başına. Yüzü içliğinde saklı: «Yanaşmaya kestirdim.» dedi; «Öğrendin de ne oldu? Yanaşma kesmek istemedi, zorladım; koğdururum seni dedim. İt oğlu kesince keyiflendi amma; akmasın diye emmek istedi kanımı.»</p>
<p>Zöhre fırlayıp kalktı. Utanmış gibi, acelesi varmış gibi, bir yere gitmesi gerekmiş gibi giyindi.</p>
<p>Ali de giyiniyordu. Hemen kaçacak bir ses hazırlığında: «Seni Dursun Fakih'e göndereceğim.» dedi.</p>
<p>«Nee? Kime dedin?»</p>
<p>«Dursun Fakih'e.»</p>
<p>«Kim imiş o? Nedenmiş?»</p>
<p>Pir Cabbarın Alisinin sesi hemen kaçtı: «Gidince öğrenirsin.» dedi.</p>
<p>ZÖHRE'NİN ANLATTIKLARI</p>
<p>Sesimin çirkinliğine aldırmadan tutturmuş gidiyordum; iki dizimin üstündeydim, dal basmadan çiçekli bir şalvarım vardı. Bir o yana, bir bu yana sallanıyordum. Gözlerimi yummuştum. Hoşuma gidiyordu: «Elif üstün eyli, be tekke dibi hey. Te ona benzer, se ona benzer cim karnında bir nokta. Ha ona benzer, hı ona benzer. Dal boynu bükük, zel de ona benzer. Ayyy. Eli kopasıca ne çimdikledin len.» Arkası ağıt ki çıngırdakhsından.</p>
<p>Yanımda oturan Pir Cabbarın Alisiydi. Karaca, sürmeli gözlü bir oğlan çocuğu; bir onların çifti çubuğu var dünyalar kadar bir de bizim, benim babamın bu Meraga'da. Onun için yan yana oturuyoruz Hocanın önünde. İkimizin Amin Töreni aynı gün yapıldı, gayrı bilerek mi aynı gün yapıldı, bilmeyerek mi ne bilem, geçmiş gün işte. İkimiz de elif okumasına aynı gün başladık. Pir Cabbarın Alisini o gün gördüm zaten; «Sürmeli gözü de güzel oğlancığın.» dedim içimden. Sesi de güzeldi. Zaten neresi güzel değildi ki domuzun? Bak gene aklımı aldı gözü çıkası. Alsın istediği kadar, direneceğim gayrı, yok eski Zöhre artık. Zöhre'nin de canı cehenneme.</p>
<p>Tam «Daim boynu bükük zel de ona benzer»'i bitirdiğimde bastı çimdiği, aha şuramdan, haşa huzur kaba etimden. Ağıdın çıngırdaklısı da o zaman koptu benden. Hoca içerki tahtambeçli odasında uyukluyordu, biz kalfanın rahlesindeydik. Pir Cabbarın Alisi «Sus kız! Hoca duyacak!» diye dürtüklüyordu ya dürtüklerken de çimdikleri ardı ardına bastırıyordu, ben de ağıdın birini ötekine uluyordum. Öteki çocukların kimi gülüyor, kimi de şimdi ne olacak der gibilerden merakla bekliyordu. Çocukların hepsi de fakir fukara çocuğuydu; anaları babaları kimi bizim kimi Pir Cabbarların işlerini görürdü.</p>
<p>Ali vire çimdiği basıyordu, ben de vire ağıdı koyulaştırıyordum. Kalfa ne yapacağını bilemiyor, kaşı gözü bir bana bir Hocanın uyukladığı odaya gidip geliyordu. Hocanın cinleri başına toplanmıştı en sonunda; sopasını kaptığı gibi kapıda göründü. O kadar işte. Ben iki ağıt arasında: «Beni çimdikledi soyha.» diye Ali'yi gösteriyordum. Ali de; «Ben çimdiklemedim. Kendi kendini çimdikledi aha böyle, aha böyle.» diye diye çimdikleyip gösteriyordu. Hocanın yüzü deli yüzüne döndü, uyuklamalı gözleri de kan çanağı oldu. Oldu ama ne yapsın? Benim babama da gücü yetmezdi, Ali'ninkine de. «Hadi uslu uslu okuyun.» diye homurdandı. Kalfaya bağırdı: «İki çocuğu idareden acizsin behey nabekar!» deyip odasına çekildi. Ağıdı kesip Hocanın haline fıkırdadım bu sefer de; ayıp mayıp fıkırdadım işte. Hepiniz çocuk oldunuz, saklayacak değilim ya. Ertesi gün gene. Daha ertesi gün gene. Benim de hoşuma gider oldu. Öyle ki: «Elif üstün eyli» ye başladım mı soyka Ali ha şimdi çimdiği bastıracak ha şimdi diye düşüne beklerdim. İt, her zaman aynı yerde çimdiklemezdi. Umudumu kesip: «Bu gün çimdik yok herhal.» diyeceğim sırada, aklımdan geçeni anlardı zahar domuz gibiydi, etimi büküverirdi aynı yerden hemi de. Hoca baktı ki baş edemeyecek Ali'yle, babalarımıza söylemek de işine gelmediğinden olmalı, ayırdı Ali'yi, tek tek okutturdu. Bu sefer de: «Ali'siz okumam.» diye tutturdum. Yalanım dolanım yok, Ali'nin çimdiği olmadığı günler hastalıklı olurdum. Hatta ben çanak tutardım; Ali'ye doğru yayılır, yaslanır abanırdım. Gide gele tutuldum sıracalıya; yanından ayrılmaz oldum, etimden et koparsın istedim. Ağabeyim de yoktu benim; zengin bir evin bir kızıydım. Anam oğlan olmasını istermiş her doğuruşunda babam kız. Oğlan doğarmış. Babamda bir surat anamda keyif. Bir süre sonra oğlan ölürmüş bu sefer anam suratlı babam keyfte. Ardından hadi bir doğum daha, yine oğlan. Ölen oğlan, doğan oğlan. Derken benim doğumumdan önce babam: «Meret karı inat edip yine oğlan doğurdun mu bil ki seni asarım; oğlan nasıl olsa ölecek. Ardından da alırım dört karı. Dört kız doğurturum sana inat; mezarda çatlarsın.» demiş; «En iyisi yol yakından inadı bırak bu sefer kız doğur</p>
<p>soyka!»</p>
<p>Herhal korkudan, anam beni doğurmuş, bir daha da bitmiş bu iş. Doğurmamış hiç. Beni sevmedi, konuşursa bile laf olsuna konuştu; nice sonra keyifli bir gününde sordum: «Neden isteyim.» dedi; «Ha kapında bağlı mal, ha odanda karın, farksız; eksik eteksin derler lafına kulak asan olmaz; eşşekler gibi çalışırsın evde sözün yarıma zor geçer, öldüm bittim erkek olmadan işe yaramazsın. Ne bileyim daha bunun gibi niceleri.» Bir göğüs geçirdi ki unutması zor; ardından «En kötüsü seversin, sevdiğine vermezler.» dedi. «Yalan mı essah mı gör işte; kızsın.» «Eyi ama babam kız olsun istemiş hep.» dedim.</p>
<p>«İstemiş.» dedi, hemen kabuğuna çekildi, keyfi kaçtı: «Babanınki inathktan. Ben oğlan istedim diye. Kız isteseydim oğlan diye tuttururdu. Şimdi ben yine oğlan isteyeceğim, oğlan istedim diye o da kız istemek zorunda kalacak. Onun için de. İşte öyle. Hadi ordan kız beni kötü kötü söyletiyorsun git işine.»</p>
<p>Bir daha ağız açmadı bu meselelerde. Bana da karışmadı. Babamın el bebek gül bebek kızı oldum. Sarhoş bir gününde: «İnathk bazen işe yarıyor kız.» dedi; «Eyi ki anan oğlan doğuracağım diye tutturdu da oğlansız kaldı, kız benim oldu. Senin ananın bir tahtası çatlaktır. Öyle olmasaydı hilemi anlardı.» «İyi ama sen de oğulsuz kaldın.» dedim.</p>
<p>Bir gözünü kırpıp: «Kızım var.» dedi; «Benim kızım bana yeter.» «Oğlan da olsaydı daha iyi olurdu ya.» dedim.</p>
<p>Herhal boş bulundu; boş bulunmadıysa sarhoş düşüncesizliğinden: «Benim oğlum var.» dedi.</p>
<p>Şaşıp kaldım. Şaşıp kalmışlığımda: «Nerde?» demişim.</p>
<p>«Ya.» dedi; «Yağma var. Yerini söyleyim de anan da öğrensin he mi? Üveyine bakmaz, oğlan ya, der bağrına basar soyka vermem ona bu keyfi.» «Üvey mi?» diye sordum. Aklı başına geldi ki: «Anana söylersen bacağını kırdım belle.» dedi, «Malım ikinize de yeter amma söylediğini duyarsam koğarım seni, sürünürsün.» Bu lafının bir gün işime yarayacağını bilemezdim tabi.</p>
<p>Babamın odalıklarını anam da biliyormuş. Oğlanı bilmiyordu sadece. Odalıklara, hemi bildiklerine hemi bilemediklerine aldırmıyordu. Anamın da kendine göre... Nasıl deyim bilmem ki. Canım bizde kısa süreli uzun süreli birçok iş vardır birçok adam çalışır işte. Onu orada bırakalım; benim derdim Pir Cabbarın Alisiyle.</p>
<p>Tutuldum bu ite ayıp değil ya. Ne yapsa gözümde büyüyordu ne yaptıysa gözümde büyüdü. Biri bu gün bile gözümün önünde; elif be okuya okuya Amme Cüzüne gelmiştik biz ikimiz. O sıralarda Hatimi bitirenlerin Hatim Duası yapılacaktı; Hatim Duasından bir gün önce Hoca mektepte bu çocukları denedi; adet böyledir bilirsiniz bir aksilik olmasın diyedir. O gün hava yanıp yakıyordu ortalığı. Denenen hatimciler de altı yediydi herhal. Arka sıralarda uyuklayanlar, uyuyanlar vardı, horlayanlar bile vardı. Hele bir tanesi ağzını bir karış açmış, sırtını da duvara dayamış, dünyasından geçmişti. Ali bunu görür de durur mu? Hemen çimdiği bastırıp bana ağzı açık uyuyan oğlanı işmar etti. Çevreye sezdirmeden, tilki misali sine sürüne oğlanın yanma vardı, beni de çekti. Nerden bulduysa bir yonga parçası buldu. Kırmızı saplı bir çakı bıçağı vardı; onu çıkarıp yonganın iki ucunu sivriltti; şu kadar, serçe parmağın yarı boyundaydı. Elleri de marifetliydi soykanın; iki ucu sivri yonga parçasını, ağız açık uyuyan çocuğun diliyle üst damağı arasına ustaca yerleştirdi. Ali'yi görenler soluklarını kesmiş bekliyordu; hatimciler aşir okuyordu, hoca uyuklamaktaydı. Ortalık hamam sıcağında; hatimcinin yanık sesi salınıp duruyordu. Derken Ali, çocuğu: «Hişt hişt. Hoca geliyor.» diye dürtüp uyandırdı. Korkuyla uyanan çocuk da ilk iş ağzını kapattı herhal ki canı yandı; nasıl bir yanma ama. İki sivri ucun iki yerden batışını düşünün. Çocuk başladı mı avaz avaz küfür etmeğe. Ali derseniz yerde yatmış gülmekten kırılıyor, debeleniyordu. Öteki çocuklar da, ben de.</p>
<p>Ortalık karıştı hemen. Hoca baktı ki bu iş de Ali'nin işi. Ne yapsın? Ağzına yonga sivriltip koyduğumuz çocuğu yıktı falakaya. Çünkü Ali: «Uyuyordu, Kur'an okunurken horluyordu bu oğlan.» demişti; «Hemi de uykusunun içinde senin için iyi şeyler söylemiyordu.» demişti.</p>
<p>Falakanın bir ucunu Ali tuttu. Oğlanın her sopada bağırışı Ali'nin yüzünde pembeleşiyor gibi geldi bana; gerilmiş çocuk yüzü gülüyordu. Akıl olsa bende daha o gün Ali'nin yanından kaçar bir daha da yüzünü görmezdim. Ne gezer? Bende akıl ne gezer. Belki de aynı hamurdanız ikimiz de, onun için Ali dedim başka bir şey demedim. Öyle öyle zaman geçti büyüdük. Yalnız bir şey oldu bu büyüme sıralarında, Ali beni Ehli Hakçıların Dergahına götürdü. Ben ilk defa gidiyordum, Ali oranın alışkını olmuştu, ,lkin yanaşmaları götürmüş onu da. İlkin o da korkmuş benim gibi, ilkin o da korkarken bedeninde hoşça bir titreme duymuş. Ben: «Ne biçim yer bura Ali, korkuyorum ama hoşça bir titremedeyim, neden ki?» diye sorduğumda o, fısıldayıp: «Hoştur.» dedi; «Ne varsa bedendedir de onun için hoştur. Bedeni hoş tutmağa bak; ne isterse ver.» Hemi anladım bu lafın ne demeye geldiğini hemi anlamadım. Ali'nin ağzından dökülen başkasının bir lafı gibiydi, eğreti giyilmiş amma hemi yakışmış Ali'ye hemi yakışmamış; Ali yakıştığını sanıyordu. Ben Ali'ye vurgun!</p>
<p>Dergaha Ali açık açık gidiyordu. Tekkenin Babası Meraga'da dehşetli alim bilinmişti, Ali ondan ders alıyordu. Ben de gizliden gidip geliyordum. Anam fark etmiş, yüzüme vurmadı. Arada fırsat buldukça laf atar, iğneli iğneli bakar: «Eyi bakalım babasının kızı, eyi.» derdi, başka bir şey demezdi. Umursamazdım.</p>
<p>Bir gün Pir Cabbarın Alisinin anası öldü. Hiç yaptığı yoktu nedense o gün de anam beni yanına çağırdı. Yadırgayıp vardım yanına; anam bir sevinçliydi ki tarifsiz. Bir zil takıp oynamadığı kalmıştı: «Gel hele gel babasının kızı gel.» dedi; «Pir Cabbarın Alisinin anası mı ölmüş?»</p>
<p>«He ya. Öyle olmuş.» dedim. Ağlasam mı ağlamasam mı diye düşündüm.</p>
<p>«Ee. Kız doğdun, kızlığına sevindin ne yapalım.» dedi anam.</p>
<p>Pir Cabbarın karısı öldüyse benim kızlığımla ne ilgisi olabilirdi? Anama acayip baktım herhal ki anam: «Durup dururken oğlan istemem doğuracağımı.» dedi; «Baban gibi aklım belimde değil benim. Kız doğdun, o böyle istedi. Günahını da boynunda taşır elbet.»</p>
<p>Anama, Ali'nin anasının ölümü dokunmuş olacaktı. Görünüşünden öyle anlaşılıyordu ama kim bilir; herkes bir tuhaf belli eder derdini, bununki de böyledir belki. Sıkılmağa başladım. Ali'nin bana ihtiyacı var sanıyordum; yanında olsaydım şimdi... Teselli etseydim derken içimden, anam: «Ali'nin anası neden ölmüş bildin mi?» diye sordu. Sorduğu anda da gözleri ışıl ışıl yandı; bunun için: «Neden ölmüş?» diye soramadım. Anam sormamı beklemedi zaten; gözleri daha bir ışıltılı: «Ali'nin babası...» dedi yudum yudum; «Anasını kamçılamış. Döve döve. Bütün gece. Ne o? Sarardın kız?» Gırtlağımda duyamadığım bir ses bağırıyordu; isyan ediyordu. Ama nasıl bir sarılık aldığını bilemediğim yüzüm anamı doyumsuz hoşluklara beliyordu, görüyordum: «Ali de babasına çektiyse kız!» dedi yine yudum yudum: «Kendi sonunu şimdiden gör işte. Babamın kızıyım deyip tafrandan geçilmiyordu. Baban da görsün. Ben boşuna istemedim kızım olmasın diye. Kamçıdan ölmek de kızlara hastır.» Duramadım artık anamın karşısında, gelgelelim nasıl fırlayıp kaçtığımı hala hatırlayamam, hatırlasam bile sizin işinize yaramaz. Soluğu dergahta aldım. Ali yoktu. Gidebileceği yerlerde de yoktu. Pazar yerinden geçiyordum. Keseden geçmek için pazar yerindeki mescidin bahçesine daldım. Mevsim gül mevsimiydi demek ki. Yediveren gülünden Öksüz Hüseyin gülüne dek çeşidi sayısız nice gül açmış, kokmaktaydı. Bir de ağaç büyüklüğünde irileşmiş bir duvar dibi leylağı mor salkımlarını göz göz sallandırmıştı. Eyilik var benim içimde herhal; içinde iyilik olanlar çiçeği sever. Kokular, renkler yumuşak bir baş dönmesinde beni sarmak üzereyken Ali'yi gördüm. Yeşil çimenleri bırakmış; onca gülleri, leylağı bırakmış, a mübarek git mescidin gölgesine otur bari onu da yapmamış gitmiş helanın duvarının dibine oturmuş, üstelik helanın kapısı da açık. Hela bahçenin ta öte dibinde, önce o nur değil mi dedim; o idi. Kolları dizlerini kenetlemiş, sırtı hela duvarına dayalı oturuyordu. Sırtını dayadığı duvar dibi boyunca iri ısırganlar bitmiş, kimi ısırganlar Ali'nin sağından solundan boyun eğmişti. Az bu yanda güller, leylaklar dururken gidip de niye ısırganhğa oturduğunu düşünmedim değil ama namaz vakti olmadığından mescidin kimsesizliğini fırsat bilmek işime geldi; doğrulayıp Ali'nin yanına vardım. Hiç oralı olmadı. Cin tutmuş gibiydi; dili dişi kenetlenmiş, çenesi ta şakağından çengellenmişti. Ne ben ağzımı açıp konuşabildim ne de o bir şey söyledi. Isırganların dalamasına aldırmadan yanına oturdum.</p>
<p>Sokuldum. İçimde hiçbir kötülük yoktu, yani öyle kadınca madınca sokulmadım, oğlan kardeşim olsa da onu da böyle görseydim başka türlü sokulmazdım. Beni itti. Ya iki ya üç ay sonra Ali'nin babasını öldürdüler, mallarını yağmaladılar; çiftini çubuğunu yaktılar. Bütün bunlar yanaşmalarının başının altından çıktı; Meraga'da bilmeyen yok bunu. En çok benim ödüm koptu. Babam da hayli tedirgin oldu ya onun tedirginliği başka; «Yol olur, sıra bana gelir.» dedi, tedbirlerini artırdı; bütün yanaşmalara, kahyaya bile yol verip yerlerine daha azılılarını aldı. Babam dar babamın tasaları da umurumda değildi; Ali'nin başına bir iş geldiyse, Ali aklına koyup da öç almağa kalkarsa diye içim içimi yiyordu. Fırsat bulur bulmaz dergaha koştum. Ali, anasının öldüğü günlerinden çok daha iyiydi. Gözlerim faltaşından beter açıldı birden, yüreğim yerinden kopup kopup oturdu; yanaşmaları yanımıza gelmişti. Ali'yle hiç bir şey olmamış gibi konuştu; Ali de onunla. Bir kucaklaşmadıkları, sarılıp öpüşmedikleri kaldı. Aklım almadı bu işi. Yanaşma yanımızdan ayrılır ayrılmaz budalaca sordum: «Bu? O değil miydi?»</p>
<p>Anlamamış gibi yüzüme baktı. «Yanaşma!» dedim usulca. «Evet.» dedi. «Pekey nasıl oluyor bu? Ali? Yani diyorum ki... Bana baksana sen! Bu herif senin babanı öldürmedi mi, malınızı yağmalamadı mı, çiftliğinizi yakmadı mı?»</p>
<p>Boğazımda yumruk yumruk sesler, benim olmayan, benim kılığıma girmiş sesler fırlamak için birbirine giriyor, birbirinin sırasını kapmak için debeleniyordu: «Ali sen bu herifle nerdeyse can ciğer...»</p>
<p>«Evet.» dedi taş gibi.</p>
<p>«Ben buraya bir delilik yapmayasın diye geldim; elini kana bulamayasın, gençliğine kıymayasın, bana, bana kıymayasın diye geldim Ali.»</p>
<p>«Sana mı? Sana nasıl?»</p>
<p>«Yanaşmayı öldürürsen. Seni asarlarsa ben? Bunca işten sonra yanaşmayı kim olsa öldürürdü.»</p>
<p>«Neden? O yapmasaydı ben yapacaktım.»</p>
<p>«Babanı öldürmeyi?»</p>
<p>«Malını. İkisi de aynı kapıya çıkar zaten.»</p>
<p>«Deli misin sen?»</p>
<p>«Hadi git! Hadi git! Hadi git!»</p>
<p>Gittim...</p>
<p>O gidiş işte beni buraya getiren. Dursun Fakih'e kadar götürdü beni Ali'nin sayıklar gibi koğuşu.</p>
<p>Eve geldim. Eve kapandım. Çıkmadım bir yere. Genç kızlık kötü şey; genç kızlık gözü bağlılık. Senden kaçtılar mı sen kovalıyorsun, seni kovaladılar mı kaçıyorsun. Ev az sonra zindan oldu; evi az sonra Ali doldurdu her şeyiyle. Soluk alsam soluklarım Pir Cabbarın Alisiydi, uyusam uykum, düş görsem düşüm... İçtiğim su, yediğim ekmek Pir Cabbarın Alisi olduğu gün duramadım.</p>
<p>Dergaha gittim; Ali'nin koğduğu yere.</p>
<p>Ali yok.</p>
<p>«Gitti.» dediler.</p>
<p>«Nereye? Nasıl? Neden?» diye çırpındım; «Bana bir haber? Bırakmadı mı?» Susan susana; gözlerini kaçıran kaçırana, yüzünü çeviren çevirene: «Bir Allah'ın kulu çıkmaz mı? Bir Muhammed ümmeti ne olur? Nereye gitti, bir cevap, Haşan Hüseyin aşkına bir cevap verin!»</p>
<p>Yanık yanık yalvarıyordum. Yalvar yakar dergahın babasına kadar varıp çıktım;</p>
<p>Ali'ye ders veren bilgeliğine sığındım: «Baba. Aziz Baba. Saygıdeğer Baba yönünü söyle Ali'nin. Yönü yönüm olsun.»</p>
<p>«Kızım gidemezsin, ıraktır. Anadolu sana göre değildir, kaynar kazandır, kaynayacaktır.»</p>
<p>«Nerden gidilir Anadolu'ya? Nasıl gidilir?»</p>
<p>«Yollar kahırlıdır.»</p>
<p>«Katlanırım.»</p>
<p>«Anadolu kıskaçtır.» «Ali var ya. Ezilirim.» «Zengin kızısın. Zengin kızlarına katlanmak da ezilmek de lafıyla hoş gelir.» «Zenginlikse? Ali nasıl soyunduysa zenginliğinden? Dergahına sığınırsam?» «Babanın Sünniliği Zöhre kızım. Sünni'yi dergaha almak...» «Kim ne karışır Baba? Sen izin verdin mi?»</p>
<p>Yeldir yepelek çıkıp eve koştum. Her adımım Ali'ye ulaşıyordu koşarken. Bastığım yeri görmüyordum, gözlerimin önünde Ali'nin karamuk sürmeli gözleri koyulaşmış çekiyordu beni. O halimle babamın yanına çıktım. Babam çardağın altında horluyordu. Uyandırdım. Koşan ayaklarımdan bin beter, çarpuk çurpuk, birbirine girmiş sözlerle niyetimi anlattım. Babamın, uykulu, horlayan gözleri devriliverdi; dünyanın ne kadar kanı varsa gelip bu gözlere doldu sandım: «Neee?» diye gürledi; «Salak!» Anlamadı diye düşündüm. Bir daha, bu sefer, aklımca, acındırıcı sözler arayıp bularak anlattım yeni baştan. Kamçısını kaptığı gibi yapıştırdı suratıma. Güneş yüzüme yapıştı sandım, şırrak dedi yapışırken.</p>
<p>İkinci kamçıyı görüyordum. Geldiğini görüyordum. Yüzüme yapışan güneş yüzümü oyuyordu. İkinci kamçıdan deli gibi kaçtım. Kaçarken: «Ben biliyorum sana yapacağımı.» dedim. «Biliyorum, biliyorum. Oğlunu söyleyim de gör sen!» Arkamdan kudurmuş bir boğa hışırtısının geldiğini hissediyordum. Anama ondan önce geldim. Anam, babamın bir oğlu olduğunu o zaman, benden duydu.</p>
<p>Babam koğdu beni: «Sürün! Soysuz kahpe sürün. Sürüneceksin!» Dergaha sığındım. Beni sakladılar. Bir yıl, iki yıl sakladılar. Bir yıl, iki yıl ne dedilerse yaptım, belki daha fazla. Eğdiler, büktüler, diledikleri kıvama getirmeye çalıştılar. Ben Ali'yi hayalliyordum hep; Ali'den başkası, dergah, dergahın babası, eğitişleri Ali'ye giden yollar olduğu için ilgilendiriyordu beni. Ali, azalacağı yerde çoğaldı içimde. Derken, günü gelmiş ki beni yola saldılar; Anadolu'ya. Dergahın en ışıksız hücresinden geliyormuşçasına bir ışıksız Anadolu korkusundan ürpermedim değil, mıhlandı kaldı bir ürperti yüreğimde, adım attırmadı. Fakat tez geçti.</p>
<p>Yola çıkmadan önce Babanın Hücresine çağırıldım. İki ikiye bir süre kaldık: «Ali şu sıra Osman Bey'in ülkesindedir.» dedi; «Senin, Ali'nin yanına varman uzun sürer, o da ola ki başka yerlerdedir. Menzillerde haber ahr, yönünü yönlersin. Yolun emniyete alındı; gelgelelim yol bu, yolculuk bu, kahırlıdır dediydim sana. Başına bir iş gelirse korkma, umudun kırılmasın; yer yarılsa seni bulup kurtarırlar. Ali'ye varınca söyle ona bildiğince yolunu çizsin. Savaşın içinde olan kendisidir, savaşın gidişatına göre yöntemini savaşın içindeki belirler. Burda öğrendikleri eskimişse yenisini yerine koymakta serbesttir; bizden kopmuş, kendi kendinin yıldızı olmuştur artık. Biz onun yüreğine ışık, kafasına beyin olduk, kılıcına su verdik. Bundan kelli Anadolu'da ışık da o, beyin de o, kılıç da o. Kesmezse keserler, yakmazsa yakarlar, tutuşturmazsa söyündürürler. Dediklerim aklına yer etti mi?</p>
<p>Ettiyse olduğunca ilet, ne demeğe gelir anlar Pir Cabbarın Alisine. Yolunun kahrı azalsın. Var sağlıcakla Zöhre. Hadi!»</p>
<p>Eğilip dizlerini öptüm, o da boynuma yakın omuzlarımı; köhnemiş, küf kokulu ısıcak bir nefesi vardı, boynumu sardı; sırtımdan, göğsümden aşağı aktı. Hoşça ısındım. Anamı hatırladım bir an, babam geldi aklıma; ama Ali baskın çıktı ikisinden de. Kalabalık bir kervana katıldık Meraga'dan çıkarken. Beni Konya'ya kadar beş kişi götürecekti. Ama Konya'ya varmak kolay olmadı, çabuk da olmadı. Yıllar geçti; kervan soygunları, kaçırılmalar; kimi yerde esir olup satılışım, kimi yerde odalık, cariye ne bileyim buna benzer et, beden işleri. Ne var ki umutsuzlanmadım; yedi kat yerin dibinde de olsam bulup kurtarırız demişlerdi, bulup kurtardılar. Konya'ya kadar getirdiler. Konya'da da kaldık epeyce. Konya karışıktı; Selçuklu Sultanı var mıydı yok muydu belli değildi. Moğollar, Baybars'ın adamları, Karamanoğlu, Cimri yok bilmem kim. Bunca kargaşada Ali'nin öldüğünü de duyduk. Kumral Dede'nin konağını mı uçurmak isterken ölmüş, Osman Bey'e pusu mu kurarken yakalamışlar bilinmiyordu. Elim ayağım buz kesildi. Gelgelelim, kafamın içinde de bir ışık yandı o an. Elimin ayağımın buz kesilmesine sebep Ali'nin öldüğünü duymam değil de, çektiğim bunca kahır, teptiğim bunca yol, arkamda bıraktığım yıllardı. Ali bunların arasında yitip gidiyordu «Belki sersemledim, sersemliğimdendir.» diye düşünüp Ali'yi bu kadar geriye atışıma bir sebep aradım. Sizin anlayacağınız Ali'ye kıyamadım, kıymak vefasızlıkmış gibi geldi. Ama sersemliğim geçip de aklım başıma gelince yine Ali'yi değil kendimi düşündüğümü hissettim: Gökyüzünde, karanlık gecelerde bir başına ışıyan yıldızlar görmüştüm niceleri. O yıldızlardan birine benzetiyordum kendimi, ne yapacaktım? Bir başıma hiç bir işe yaramadan öyle çakılmış gibi olduğum yerde kalacak, bakanları açındıracak mıydım? Düşüp bir boşluğa kaybolup gidecek, kendi kendime söyünecek miydim? Yoksa başka yıldızların, bana benzeyenlerin arasına katılıp sonumu kalabalık içinde mi bekleyecektim? İnsan, öyle anlarda, içinden çıkamayacağı sorular soruyor durmadan; hemi de yerde gökte kendine eş arıyor deli ozanlara dönüyor. Fakat soruların hiçbirinde Ali yoktu eyi biliyorum; Ali'nin ölümü yoktu.</p>
<p>İlk günler beni oyalamak için kimi: «Kesin haber değildir hele bekle.» dedi; kimi: «Doğrusunu araştırmak için adamlar çıkardık.» dedi; kimi de: «Umutsuzlukta da umut vardır bacı, bırakma kendini.» dedi.</p>
<p>Konya'da Selçuklu Saltanatı can çekişiyordu.</p>
<p>Konya'da ben de can çekişir oldum. Zaman dediğimiz sizin, siz diriyken diri; diriliğiniz delinsin bir kere de görün bakalım zamanı, nasıl tıslıyor. Islığından kulağınız sağır olur. Bir de çevrenizin boşalışı. Dursun Fakih'ten önce ben bu durumu yaşadım üstelik. Dursun Fakih'inkinin yanında benim önemliliğim cim karnında bir nokta sayılırdı. Neyse, sırayı şaşmayım Dursun Fakih'e daha var. O günler önemli olan benim sadece. Sadece benim!</p>
<p>Dergahın mutfağına verdiler beni. İş az, zaman çok. Zaman az, iş çok da olsa benim için önemli değil. Ne geriye dönüş, ne ileriye gidiş. Dünyada en büyük irezillik nedir diye sorsalar, o günler vereceğim cevap budur işte, olurdu. «Olduğun yerde kalmaktır.» derdim. Ne var ki gözüm açıldı yavaş yavaş. Çevremde gördüklerimin her birinin Alilerin yanaşmasından farksız olduğunu görmeğe başladım. Uyurgezer gibiydiler, afyon yutmuş gibiydiler, yutanlar da vardı zaten. Örümceklere, örümcek ağlarına benziyorlardı. Biri ötekini dürtüyor, öteki o örümcek ağında koşturuyordu. Toplandılar mı bir araya, cümle örümcekler huu çekiyor sanıyordum. Uzaklaşıyordum; kendi kendimden uzaklaşıyordum. Uzaklaşan Zöhre, uzaklaştığı Zöhre'yi tanımıyordu, tanıyamıyordu. Elim yüzüm mutfak karasında, isinde, pasında kadınlıktan çıkıyor; kadınlığa girmek istemiyordu.</p>
<p>Zaman nereye vardı bilemiyorum. «Selçuklulardan hayır yok gayrı.» hükmü verildi dergahta, Konya dergahında: «Bundan böyle Selçukluya benzer bir birlik kurulmaya, nerde görülse dağıt ila. Bizim dirliğimiz onların birliğinde değildir.» Ne demek anlayamadım. Yalnız o gün çok aş yenildiğini, çok şarap içildiğini, dem tutulduğunu hatırlıyorum. Ekşimiş şaraptan nerdeyse kusacaktım.</p>
<p>Kavruk bir delikanlı vardı, arada bir mutfağa bıçaklrın bilemeğe gelirdi. Sessiz, sağırcana, hoşça gülen hem dervişe benzeyen hem benzemeyen bir delikanlı. Milletin aşa dalıp deme kendilerini verdikleri sıra ocakbaşına geldi. Sessiz sedasız geldi. Ben bir köşede, ellerimi şalvarımın arasına almış, çöküp düşünmedeydim; ocağın alevi gözümü almış bırakmıyordu. Gökyüzündeki yalınız yıldız bendim. Geldiğini görmedim başta. Belki de beni ürkütmemek için gölge misaliydi, sesi de öyle: «Bacı! Bacı!» dedi; «Bacı uykuda mısın?»</p>
<p>Sesi duydum; bana geldiğini anladım, kendisini de gördüm: «Aş için geldiysen yok.» dedim; «Kazanın dibinde kaldıysa aha orda. Yumadım daha.» Gölge misali güldü: «Aş için gelmedim.» «Eyi öyleyse. Var git.»</p>
<p>Ocağın alevi gözümü bırakmıyordu; bir an bıraksa hemen geri alıyordu. «Bilenecek bıçak varsa diyecektim de...» «Bıçaklar da orda aha. Orda!»</p>
<p>Aldı bıçakları. Gitti. Bileyici salını aldı geldi. Ayağı salı çevirdi, bıçağı taşa verdi. Bir kıvılcım selidir aktı. Fırlayıp kalktım: «Deli misin sen bu saatte bıçak mı bilenir soyka!» diye haykırdım.</p>
<p>Durmadı.</p>
<p>Mutfağın, ocaktaki alevin, akan kıvılcım selinin, her bir şeyin, geçmişin geleceğin yumuluverdiği, beni durduran, şaşırtan, buzumu eriten bir gülümseme vardı ağzında: «Zaman sana bağlı değil midir bacı?» dedi; «Kimi senin gibi oturur bekler zamanı, kimi de zaman bekler benim gibileri.» «Ey hani sen sağırcanaydın?»</p>
<p>«Kimi zaman sağır kimi zaman ağır. Bileyicilik bu demek. Hani sen de az bağırmadın. Mısır'daki duyar.»</p>
<p>Bana bir şeyler söylemek istiyor gibi geldi; eyi baktım o zaman, burdakilerden de bir ayrıcalığı vardı, ilk bakışta anlaşılmıyordu. Sınasam mı diye düşündüm, hemen caydım. Neyi sınayacaktım? Sınasam ne olacaktı, sonu neye varacaktı?</p>
<p>Bileyici beklemedi: «İnsan yalnızken zayıf sanır kendini, halbuki yalnızlık güçlüdür. Bir Tanrı, bir insan, bir de yalnızlık... Ne çok kalabalık değil mi bacı? Ne düşündün? Bak bu bıçak. Bu da taş. Taş yalnız döner. Bıçak yalnız keser. Ama gördün mü şimdi, birbirine değince akan şu kıvılcım seline bak.» «Taş kim, bıçak kim?» dedim uykudaymışım gibi.</p>
<p>«Taş sen.» dedi; «Bıçak? Ali!»</p>
<p>Kaynar sular aktı başımdan aşağı; mutfak kaynar sularda döndü, kıvılcım seli beynime doldu. «Ne dedin? Sen ne dedin?»</p>
<p>Boğuluyordum yahut gereğinden fazla nefes alıyordum.</p>
<p>Bileyici bilemeği bıraktı: «Ali sağ bacı.» dedi; güvercin kanadında uçmuş geldi yanıma: «Ali Karesi Beyliğinde. Balıkesir derler duymuşluğun var mıdır?» «Karesi Beyliği?</p>
<p>Balıkesir?» diye sayıkladım. «Uzak mı?» «Eh, sayılır da sayılmaz da.» «Nasıl gidilir?» «İstersen götürürüm.»</p>
<p>«Ne zaman?»</p>
<p>«Şimdi dersen şimdi...»</p>
<p>Şöyle bir bakındım çevreme; sanki elimi yüzümü, üstümü başımı yokladım. Uykuda, düşte, hayalde.</p>
<p>«Sen kimsin? Nerden bildin? Nasıl geldin?»</p>
<p>«İnanırsan varım.» dedi; «İnanmazsan yokum.»</p>
<p>Dökülüverdim: «Bana bak. Niyetin benimle... Benim kadınlığımı şeyse... Kimse yok burda; ağzımı açıp bağırmağa da niyetim yok.» dedim. Elim şalvarımın uçkuruna vardı: «İşini gör git. Beni de kendime bırak.»</p>
<p>Yanıma iyicene sokulmasına bir adımlık yol kalmıştı; durdu. Taş oldu kaldı; taş oldu baktı, taş konuştu: «Bacı dedim sana, bacı diye geldim.» dedi; «Sen? Böyle mi görür bunlar kadınlarını? Kadınlarınız erkeğe hep böyle mi bakar? Yazık!» Utandım. Belki ömrümde ilk defa utandım. Ağlasam temizlenecektim sanki. «Sen? Bizden değil misin?» diyebildim. «Sen? Siz?» Bocaladım.</p>
<p>«Sizden olmuşum, sizden olmamışım ne fark eder? Senin Ali için ne kahırlar çekip geldiğini buradakiler bilmiyor mu? Ali'nin sağ olduğunu da biliyorlardı; Balıkesir'de olduğunu biliyorlardı.»</p>
<p>«Mümkünü yok! Olamaz!» diye inledim.</p>
<p>«Oldu işte bacı» dedi; «İster inan ister inanma bana, olanı olduğunca söyledim.</p>
<p>Niyetleri pörsütmek seni burada, çürütmek.»</p>
<p>«Ama niye? Neden?»</p>
<p>«Bilsem. Bilemem. Bana inanıyorsan gel benimle.»</p>
<p>Bir andır bu, önüne yollar açılır, yıldızlar dökülür; bir kuş gibi sanırsın kendini. O bir an içinde uçtun uçtun, uçamadın mı bir daha ne o yollar vardır önünde ne de yıldızlar; kanatlarına yağmurlar yağmıştır, kaldırıp uçamazsın artık. Meraga'dan çıktım çıkalı bunun böyle olduğunu öğrenmişimdir. Yine de ikircikliydim: «Bak kardaş.» dedim; «Bundan kaç yıl öncesi olsaydı; hani daha gözüm açılmamışken, her şeyde Ali'yi görürken olsaydı şu bir teklifin yeterdi, ikinci lafını ağzında bırakır düşerdim yollara. Gelgelelim şimdi ben o Zöhre değilim.»</p>
<p>«Ali'yi unuttun mu?» dedi; «Onun için yollara düştüğünü duyduydum. Sen bilirsin.» «Güneşi unutsan ne fayda. Görünmese bile biliyorsun ki yine var.»</p>
<p>Öteberisini topladı. Salını omuzladı: «Eyi öyleyse.» dedi; «Nasıl istersen. Ben yarın akşama kadar buradayım. Cayıp da gelmek istersen bilenecek bıçaklar var diye haber sal. Caymazsan? Südüne kalmış gayri; ne sen beni gördün ne ben seni he mi?» Gidiyordu. Kapının eşiğini aşmak üzereydi. Kendime geldim; toparlandım.</p>
<p>Durdurdum: «Adın ne senin kardaş?»</p>
<p>Yumuşak sesi tedirgin döndü: «Niye sordun?»</p>
<p>«Geleceğim seninle; yarına kalmasın.»</p>
<p>Durdu; «Sülemiş.» dedi.</p>
<p>«Türkmen'sin öyleyse?» dedim. Neden bilmem içimdeki hesaplaşma bitti, yüksüz kalmış dallara döndüm.</p>
<p>«Türkmen'im» dedi Sülemiş; «Oğuz'danım. Kesenkes gideceksen az beklemen gerek; sana derviş giyecekleri bulmalıyım. Sen de şu ocağın isinden yüzünü alacala, saçını kısadan kes. Şurda bir kırpma makası olacaktı.» Salının çekmecesini karıştırdı: «Buldum.» dedi; «Al. Becerirsin herhal.»</p>
<p>Sülemiş dönünceye kadar dediklerini yaptım. Beraberinde getirdiği derviş giyeceklerini üstümdekilerle değiştirdim; ben değişirken Sülemiş mutfağın dışına çıkmıştı. Meraga'dan bu yana alışmadığım bir şeydi bu; kadınlığımı hissettim. İsli yüzüm, kırpılmış saçlarım, benim olmayan derviş giyeceklerine rağmen kadınlığımı hissettim.</p>
<p>Dergahtakiler aşın ağırında demin doruğundaydılar. Çıkmamız kolay oldu. Konya'ya bir vakitler gün ışırken, bulut kızarmasında girmiş, uyanan koca bir şehrin uykusuzluğu gözlerimi yakmıştı. Konya'dan, şimdi bir gece vakti, koca bir şehir uykuya yatarken çıkıyordum, gözlerim uykuya varmanın rahatlamasındaydı. Sülemiş usul usul: «Bütün iş Konya'dan çıkıncaya kadar.» dedi; «Gece vakti kolcuya, subaşıya haber anlatmak zordur, onuncun ikircikli yüzüne. Konya'yı çıkınca daha bize dokunan olmaz korkma.» Dediği gibi de oldu.</p>
<p>Balıkesir'e burnum kanamadan girdik. Sakalsız bıyıksız bir kirli dervişin yoksulu ile kavruk, sah omzunda gençten bir bileyiciden şüphelenen bile olmadı. Yolumuzun üstüne iki kervansaray birçok han çıktı ama hiçbirine uğramadık. Tekkelerde yattık, karın doyurduk. Son yattığımız tekkede, temiz bir konuk odasında tek başıma kaldım. O gece biraz korktum işte, Sülemiş de görünmedi sabahaca. Sabah yola çıkınca Sülemiş: «Veli Baba diye birini tanır miydin Meraga'da?» diye sordu. Tanımadığımı söyledim. Tarif etti bu Veli Baba'yı. Yine tanıyamadım. Şöyle böyle bir yüz belirdi gözlerimde ama çıkaramadım. «Niye sordun?»</p>
<p>«Hiç.» dedi Sülemiş; «Senin Alin, Veli Baba Dergahındaymış da. Tanırsın belki diye düşünmüştüm.» Başkaca laf etmedik. Sülemiş konuşurken de hoştu susarken de, Tanrının bildiğini sizden ne saklayım, bir ara: «Ha ne var idi, şu Sülemiş benim yaşımda olaydı.» diye geçirdim aklımdan. Yüzüm kızarmadı hiç, farkındaydım. Veli Babanın Dergahına bir gece yarısında ulaştık. Kapıdan girmedik nedense;</p>
<p>Sülemiş: «Almaz bunlar adamı içeri.» dedi; «Konuk sevmezler, hele konuğun bu saatlerde gelenini hiç sevmezler.»</p>
<p>Yüreğim cızz etti, ayrılacaktı. Ali'ye kavuşmak ekmekten sudan çok istediğim şeydi. Ekmeğin suyun zahmetinden çok zahmet çeke çeke kavuşuyordum. Öyleyken bir ayrılık acısı yüreğime çöreklenmişti, Sülemiş'e bakamadım: «Nasıl gireceğiz öyleyse?» dedim.</p>
<p>«Bahçe duvarını aşarsın.» dedi.</p>
<p>«Sen?»</p>
<p>«Gelemem.»</p>
<p>«Ne yapacaksın pekey? Bu saatte?»</p>
<p>«Beni düşünme.»</p>
<p>«Son mu şimdi?»</p>
<p>«Ne son mu?»</p>
<p>Utandım. Karanlıktı; gözlerimi görmesinin mümkünü yoktu ama gözlerimden utancımı anlar diye gözlerimi yumup sordum: «Bir daha görmek, birbirimizi?» dedim.</p>
<p>«Tanrı büyüktür.» dedi; «Yazdıysa görmemek ne mümkün? Şimdi sen...» Sesi çatallaştı gibi geldi kulağıma; «Duvardan atlayınca sakın korkma, korkacak bir şey yok zaten. Ali demek dergah demektir, daha sıkışırsan kim olduğunu açıklar, Ali'nin karışıyım dersin. Ben burada bir saat bekleyeceğim; bir aksilik olursa bağır adımı.</p>
<p>Bana güveniyor musun?»</p>
<p>Yüreğim daha başka şeyler söylemek için çırpındı; aklım, sadece: «Güveniyorum.» dedi.</p>
<p>«Öyleyse.» dedi Sülemiş de; «Buraya yalnız geldin sen. Ali sorduğunda, senin Balıkesir'de olduğunu duyunca kaçtım, araya sora izini buldum, tek başımaydım der misin? Beni bilmelerini istemiyorum. Ali minnet duymasın.» Nedense Ali'nin minnet duyacağını sanmadım; Ali'nin beni görünce sevinmeyeceğini bile sanıyordum. Ya içimdeki bütün pınarlar kurumuştu yahut da en çok Konya'dayken, Ali'nin Aliliğini anlamış olmamdan.</p>
<p>Sülemiş: «Hadi artık.» dedi; «Bakarsın bir gören olur.»</p>
<p>Omuz verdi, duvara çıkarttı: «Tanrı'ya emanet olasın.» dedi yavaşça.</p>
<p>Duvarın üstünde, Ali'yle Sülemiş'in arasında, geceye has bir karanlık oldum bir an. Meraga nasıl arkamda, artık dönemeyeceğim şekilde kaldıysa Sülemiş de öyleydi. Yine Ali'ydi önümdeki. Bıraktım kendimi duvardan aşağı; ham toprağa düşüşüm tısladı bir an. Sonra gece, sonra sessizlik; Sülemiş'le aramı duvar ikiye böldü. Yürüdüm.</p>
<p>Işık gördüğüm tek pencereye doğru yürüdüm.</p>
<p>Yüreğim, bütün göğsümü doldurmuştu; yüreğimin sesi kulaklarıma yükseliyordu. Işığı yanan tek pencerenin kapısına çekine çekine vardım.</p>
<p>Kapı bir acayip açıldı; bana acayip gibi de gelmiş olabilir. Yarım bir yüz belirdi; yarı mum aydınlığında karanlığımsı yüz yaban yaban baktı. Yaban bir ses: «Ne var?» dedi. «Ali!» diyemedim. Bütün göğsümü dolduran yüreğim ciğerlerime de oturmuştu, soluğumu tutuyordu, ağzımı açtırmıyordu. Ne yaptığımı bilemeden başımdakinden başlayıp üstümdeki derviş giyeceklerini soyunmağa başladım, hızlı hızlı soluyordum. «Delirdin mi soyka yoksa afyon başına mı vurdu yıkıl git!» diye hırladı Ali. Hırlama denirdi ancak o sese, aldırmadım. Eyice soyundum. O zaman: «Zöhre!» diyebildi ama yemin ederim ki küfür etse daha tatlı çıkardı sesi; kulaklarımın cam gibi kırıldığını hissettim; «Sülemiş!» diye bağırmak geldi içimden fakat Ali çekip aldı beni odasına, kapıyı kapadı, posta doğru çekti; oturttu. Bir an durup baktı, ardından kapıya koştu, dışarda kalan derviş giyeceklerini topladı, kapıyı kapatıp sürgüledi. Derviş giyeceklerini bir köşeye attı ve ancak ondan sonra, üşümüş bir gülümsemede: «Eh, hoş gelmişsin öyleyse.» dedi bana.</p>
<p>Üşümüş gibi baktı.</p>
<p>Titredim. Belki de hücreden, mumdan, ne bileyim nedense. Titredim işte.</p>
<p>«Üşüdüm.» diye fısıldadım; «Sırtıma bir şey ver.»</p>
<p>«Şimdi.» dedi.</p>
<p>Üç gün çıkmadı odadan. Üç gün ben konuştum daha çok. Yalnız geldiğime inanmadı. O üç günü sırf benim için benimle geçirmek istediğini sanmıyorum. Maksatlıydı muhakkak, maksadını anlayamadım. Düşündü, uyudu, soyunuk oturdu çokçası; sırtını boynunu oğdurdu durmadan. Üçüncü gün gelen bir haberi bahane etti, çıktı. Çıkarken ayrı bir keyifteydi; döndüğünde ayrı bir keyifteydi.</p>
<p>Ali'nin akıl tahtalarından üç dört tanesi noksandı, bunu iyice anlamıştım. Ama Meraga'daki Zöhre kız da değildim artık; ateşin ısıtmakla kalmadığını, yakıp kül ettiğini de, suyun serinlik verdiği kadar boğup öldürdüğünü de anlamıştım. Başımı sokacak bir dam altı çerden çöpten olsun isterse, bir iki çocuk, başımda bir er arzusu. Böylece dinleneceğimi hissediyordum ancak. Ali'ye bu arzumu söyledim. Abuk sabuk laflar etti; aklının birkaç tahtası noksan olanların söyleyeceği laflardı. Sonunda beni Dursun Fakih'e göndereceğini söyledi.</p>
<p>Dursun Fakih'in adını ilkin duyuyordum. Ali'ye bakarsan mal mülk zengini gibi, çok şey bilen bilgi zenginlerinin de sürünmesi, köle niyetine ayak altında çiğnenmesi gerekti. Bilgi zenginleri de, mal mülk zenginleri gibi öteki insanların paylarını çalan, sömüren eşkıya takımındandı. Dursun Fakih'i bir canavar farz ettim gözümde.</p>
<p>«Osman Bey'in yoksul Türkmen'i soyup soğana çevirerek güçlenmesi bu namussuz Dursun Fakih'in yardımıyla oldu.» dedi Ali; «Aklını bilgisini Osman Bey'in eşkıyalığına kullandı; onun büyümesine, devlet olmasına harcadı. Orhan Bey kanatlanmadan Dursun Fakih'i yıkmak gerek.» «Ben nasıl yapacağım bu işi?» «Sen içerden, biz de dışardan.» dedi Ali; «Birlik olup Dursun Fakih'ten başlayacağız. Başladık zaten, hızlandıracağız. Sonra sıra ötekilere gelecek!» Nasıl olacağını da o akşam, yaptığı toplantıda anlattı. Ben kadın kılığımla katıldım toplantıya; Veli Baha'dan başka birkaç kişi daha vardı. Ben gözlerimi Veli Baha'ya dikmiştim, ayıramıyordum. Pir Cabbarın Alisi kısadan bir iki laf ettikten sonra: «Bundan böyle.» diyerek asıl diyeceklerine geçti: «Karşımızda bir devlet var artık. Şimdiyece bu devletin birlik olmaması için çalıştık, beceremedik. Osman Bey bizden güçlü çıktı. Baş dayanağı Şeyh Edebali idi, Kumral Dede'ydi. Bu ikisi, Anadolu'nun bu ucunda, bizden önce geldikleri hemi de açık söyleyim bizden akıllı oldukları için baş edemedik. Şimdi hem Osman Bey yok, hem Şeyh Edebali hemi de Kumral Dede geberdiler. Şeyh Edebali'yle Kumral Dede'nin yerine geçecek kimse yok;</p>
<p>Osman Bey'in iki oğlu var. Önce bu ikisinin arasını açmak için her çareye başvurmalıyız. Türkmen, Bey oğulları hakkında çıkaracağımız dedikodulara inanmaz çünkü Türkmen budaladır, köle ruhludur; Bey demek Türkmen için dünya demektir. Öyleyse Beylere laf dokundurmadan kaçının ki Türkmen sizden hemen soğumasın; Beyden yana gözükün ki Türkmen çevrenize toplansın. Bir Beyi yıkmak için en iyi yol Beyi göklere çıkarmak, durmadan onun iyiliğinden, üstünlüğünden söz açmak yoludur; Türkmen'in bir budalalığı da çok övülenden çabuk bıkmasıdır. Fakat bu yola pek güvenmeyelim. Asıl, Beyin çevresini çürütmeğe, çevresindeki güvenilir adamları gözden düşürmeğe çalışmak bizi başarıya götürür. Çevresinden soyulan Bey de, kökü çürümüş kavak misali tez düşer. Bunun için ben Dursun Fakih'i seçtim. Dursun Fakih Osman Bey'in en ünlü kadısıdır; haktan şaşmaz, karşısında Osman Bey de olsa, haklı olan davacı kefereye hakkını vermek için direnir. Bunu bilmeyen yoktur. Bunu bilmeyen olmadığı için de Türkmen Dursun Fakih'in adı geçti mi hakkından emindir. Dursun Fakih'e karşı duyulan bu güveni yok edeceğiz, yerine kuşkuyu, yerine nefreti yerleştireceğiz. Halk Dursun Fakih'ten nefret ettikçe, geçmişinden, geçmişte yapılan işlerden şüphe edecek; geleceğinden, gelecekte yapılacak işlerden şüphe edecek. Şüphe, gücü kemiren kurttur, kemire kemire öldürür.»</p>
<p>Pir Cabbarın Alisinin kısa bir susuşu oldu. Biri, bu susuş sırasında: «Türkmen Dursun Fakih'e bu kadar güveniyorsa bizim dedikodumuza inanmaz.» dedi. Benim gözüm hala Veli Baha'daydı; Veli Baba bana bakmıyordu.</p>
<p>Ali: «Biz şimdiyece, hele ben, hep hata işledik, Beye yüklendik, Bey için kötü konuştuk. Kumral Dede gibi birinin konağını uçurmağa kalktık, adam öldürdük. Bunlar bizim adımıza zararlı oldu; ortadaydık hep. Şimdi tamamen yeraltından gideceğiz, görünmeyeceğiz. Söz temsili bir laf atılacak ortaya: Dursun Fakih pazar yeri bacını bir kefereye sattı, bu kefereden yılda şu kadar haraç aldı denilecek. Sonra; köprü geçiş parası Kadılık hükmüyle kondu, Osman Bey istemedi, yoksulun parası alınmasın dedi amma Dursun Fakih köprüden geçen yoksulun parasını da alıp zenginledi, tanık Akça Koca'dır; denilecek. Akça Koca tanık değilim derse hemen Akça Koca da bu işe ortaktır Osman Bey'i kahrından öldüren de budur, denilecek. Halkın kesesine dokunacak yalanları bulup yakıştırmak halkı ağzınızdan çıkan lafa inandırmaktır. Bir de Türkmen'in bir ırz namus budalalığı vardır. Söz temsili Dursun Fakih, kimsesiz kefere kız çocuklarını alıp evlat ediniyor, niye?</p>
<p>Büyütüp koynuna almak için, örnek mi?. İşte Güllücük dediği kefere kızı. İşte falan işte fişmekan. Bol bol soru; sorun amma cevabını da kendiniz verin, böylece akılda daha iyi kalmış olur. Karşınızdakinin cevap vermesini önleyin!» Adamlardan biri: «Dursun Fakih yaşlı, hayli yaşlı. Güllücük denilen kız ise yirmisinde filan, inanan olur mu?» diye sordu.</p>
<p>Veli Baba bu soruyu soran adama bir tuhaf baktı, gözlerimi yüzünden ayıramadığım için, Veli Baha'nın sakalının titrediğini fark ettim; belki de kızmıştı soruyu soran adama, ağzı bir açılıp bir kapandı, fırlak dişini gördüm, köpek dişine benziyordu. Birinde daha görmüştüm böyle bir diş, eski, eski, eski bir tanıdık diş gibi geldi bana ama Ali'nin cevabında adım da geçtiği için o yana kulak kabartmak zorunda kaldım: «Böyle düşünen olursa Zöhre Bacı böyle düşünenleri inandırır. Dursun Fakih'e nikahlanacak!»</p>
<p>Bir soğuk titreme yayıldı sırtıma. Gözlerimi Veli Baha'dan, aklıma takılan köpek dişinden alabilsem Ali'ye hınçla bakacaktım. Ali muhakkak anladı içimden geçenleri ki: «Zöhre Bacı davamız uğruna kendisini feda etmek için Meraga'dan geldi.» dedi hemen; «Bir takım yeni haberlerle geldi, hemi de bu iş için geldi. Bu gece Dursun Fakih'e gidecek, hepimizden akıllıdır, kendi bildiği yolları, oyunları vardır. Bu yaşta dediğiniz Dursun Fakih Zöhre'yle nikahlandı mı Güllücük dedikodusuna inanan olmaz mı?»</p>
<p>Veli Baba hariç hepsi bana bakıyordu; beni ölçüyor tartıyor; beni kendilerine göre değerlendiriyorlardı. Üstelik deminden beri açık açık bakmaya cesaret edemedikleri kadınlığımı, fırsattan istifade süzüyorlardı. Ama Veli Baba neden bakmıyordu? Kadına dayanamayan sulu bir elmacık kemiği şakağına doğru çukurlaşmakta iken hemi de? Derken Veli Baba Ali'ye: «Zöhre Bacı'nın getirdiği yeni haberler de açıklanacak mı bu gün?» diye soruverdi. Sesi tanıdım hemen: Pir Cabbarın yanaşmasının sesiydi bu. Gözlerim yuvalarından çıkacak gibi açıldı. Fakat Ali gürledi: «Neyi ne zaman nerde açıklayacağımı ben bilirim!» dedi; «Bu günlük bu kadar. Veli Baba hariç yarın sabah hepiniz Orhan Bey'in ülkesine... Bursa'ya, Yenişehir'e, Söğüt'e, Karacahisar'a... Adamlarınızın yanına gidin ve söylediğim yönde, oralarda hangi çeşit yemi yutacak cinsindense Türkmen, o yemin fısıltılarını yaymağa başlayın, hedef Dursun Fakih'tir. Biz de Balıkesir'de Açlan Bey'in çevresindekileri çürüteceğiz. Hacı l'lbeğ şimdiden çürüdü; ötekiler, birbirinden kuşkulanmada henüz. Demirhan Bey'i Açlan Bey'in yerine geçirdik mi Karesi'de, çevresini o zamanaca çürüteceğimiz Orhan'a karşı bir Beyliğimiz olacak demektir. Bu da hemi bu dünyada hemi öteki dünyada bayramımız demektir. Şimdi şükredip dağılalım. Çırağlar soyundurulsun!» Veli Baba: «Hu!» dedi derinden; kaba, boğuk.</p>
<p>Bir iki kişi kalkıp yanmakta olan çırağlara «püf» dedi; biri kapıya varıp üç defa vurdu. Oda karanlık oldu. Sönen çırağların fitillerinde sönen cingiler, yanmış bir yağlı fitil kokusu. Karanlıkta birden açığa çıkan ağırlaşmış ayak kokuları odayı doldurdu.</p>
<p>Kapı açıldı; iki sıralı mumların pırıltısında, yüzleri peçeli sekiz kişi bir tabut getirdi ağır ağır. Mumları taşıyanlar da peçeliydi. Peçelerde yalnız göz delikleri vardı. Hepsinin ayağı çıplaktı, mum taşıyanlar kadındı. Mumlar ve tabut görünür görünmez Ali dahil herkes ayağa kalktı, ben de kalktım bilmeden. Gelenler, içeridekiler ayağa kalkınca bir ilahiye başladılar. Ben ilahi diyorum belki de bir türküydü. Meraga'dayken, Tacikler söylerken duyduğum ezik türkülere benziyordu. İlahiye Ali dahil içerdekiler de katıldı. Veli Baba, derin, kaba, boğuk sesiyle iki durakta bir hu çekiyordu. Tabutu, odada yedi defa dolaştırdılar, sonra getirip odanın ortasına koydular, yere koymadılar; tabutu taşıyan sekiz kişi yere diz; çöktü, tabutu omuzları hizasında tuttu. Mum taşıyanlar da yere diz çöktü iki sıra. Ali ile Veli Baha'dan gayrisi koşup tabutun önünde arkasında secdeye kapandılar. O sıra yeni bir ilahiye başlandı; bu seferki ağıdımsıydı.</p>
<p>Ben ne yapacağımı bilmiyordum. Veli Baha'yı bırakıp Ali'ye baktım.</p>
<p>Ali olduğum yerde secdeye kapanmam için göz işmarı yapıyordu. Zoruma gide gide secdeye kapandım. Ali'yle Veli Baha'nın yürüdüklerini sezdim. Başımı kaldırıp baktım. Veli Baba, iki yanına sallana sallana, her sallanışta hu çekerek dolaşıyordu secdecilerin çevresinde; Ali, tabutun önünde diz çöküp boyun kırmıştı. Veli Baha'nın huları susunca Ali: «Doğrulun ey secde halkı.» diye inledi; «Doğrulun, burası Şehrizur Ovasıdır. Haydi canlar Şahrazülün Harmanında paylarımız bölüşülmektedir; kalkın ve doğrulun. Bu tabut, Mahşer Gününe akan ırmaktır, cümle canlar uyanınca bu ırmakta yıkanacaktır. Ta ki Beyler ve Paşalar ve cümle zenginler ve yoksulu ezip halkın ciğerinden çıkarını söke söke alanlar yok olana, Şahrazül Harmanının düzeni bu dünyada hüküm sürene ve yoksul bay olana kadar cümle canlar elinden geleni de gelmeyeni de yapacaktır. Yapmazsa bu dünya böyle bir tabut olup üstlerine kapanacak ve onları paysız bırakacak, Mahşer Günü Şehrizur Ovasında paylar bölüşülürken de tabut öcünü alacaktır, nasıl mı? İşte böyle.»</p>
<p>Deyip sustuğu an Veli Baba, o kaba yaşlanmış bedeninden umulmayacak bir çeviklikle tabutun üstüne örtülen şah çekip sıyırdı; tabutun kapağı kalktı, bir el tabuttan uzanıp bir kılıç uzattı. Veli Baba kılıcı nasıl kaptıysa kaptı ve o hızla deli danalardan beter dönmeğe başladı. Az sonra ağzı da köpürmeğe başladı, sakalından aşağı salyaları aktı. Başım dönecek gibi oldu.</p>
<p>Mum pırıltılarında, Veli Baha'nın deli danalardan beter dönerken rast gele salladığı kılıç yalabuyor, ıslıklanıyordu; ha şimdi birinin başına indi ha şimdi inecek, diye bekliyordum. Ali dahil, önceden odada olanların hepsi bağdaş kurup oturmuşlar boyunlarını öne eğmişlerdi. Veli Baba, çevremizde hırıldanmağa başladı.</p>
<p>Gözüm kararıyordu artık. Az daha sürerse yıkılacaktım olduğum yere. Fakat faltaşı gibi açıldı gözlerim, katıldım kaldım. Veli Baba korkunç bir hızla kaldırmış kılıcı, tam yanımdaki adamın ense köküne indirmişti, fışırdayan bir kan selinin bana doğru oklamasına fışkırdığını, buğulandığını gördüm.</p>
<p>Ali'nin: «İşte böyle.» dediğini; Veli Baha'nın: «Şehrazül'ü satanın boynu kıldan incedir böyle.» diye uluduğunu duydum. Uzak, çok uzak bir köpek uluması korkunç bir gece kararmasında gözlerime çöktü. Gerisini hatırlamıyorum. Kendime geldiğimde Ali'nin odasındaydım, posttaydım.</p>
<p>Kandilin cızırtısı, titreyen ipildek bir ışık duvarın islerine yapışıyordu.</p>
<p>Kulağımda uzak, çok uzak bir köpek uluması, unuttuğum bir gece korkusuna yankılanıyordu.</p>
<p>Sapır sapır söküldü dişlerim, omuzbaşlarım, dirseklerim; bileklerim kopacak gibi sızladı.</p>
<p>Bir fısıltı duydum, kulak kabarttım farkında olmadan, iki kişi konuşuyordu herhal. Sürünerek kapıya doğru gittim; kapı bir ucundan el ayasında aralıktı, kulak verdim. Konuşan Pir Cabbarın Alisiyle Veli Baha'ydı. Önce anlayamadım. Sonra Veli Baha'nın itiraz eden sesinde adımı duydum: «Zöhre'ye güvenmekle?» diyordu.</p>
<p>Ali: «Ne zararı var?» dedi.</p>
<p>«Çok.» dedi Veli Baba; «En iyisi öldürmek. Elimizle casus gönderiyoruz.»</p>
<p>«Ne suç bulacağız şimdi?»</p>
<p>«Beklersek buluruz.»</p>
<p>«Bekleyemeyiz. Onu buraya getirenler Bileyici Baba tayfasıdır, başkası olamaz; Konya Dergahından başkası adam kaldıramaz. Buraya da bana ayakbağı olsun diye getirdiler; benim de ona tutkun olduğumu sandılar ireziller. Bir karı aşık ise, hele hele bunca yıl erkeksiz kalıp azmışsa korkulur o kadından. Zöhre o cins, başımdan savmahyım.</p>
<p>Savarken de hemi vakit kaybetmemeli hemi işe yarar bir yere savmahyım. Bu da Dursun Fakih'in yanıdır.» «Ya dediğin gibi Dursun Fakih nikahlamazsa?»</p>
<p>«Nikahlar. Dursun Fakih yersiz yurtsuz bir kadını evine alacak merhamettedir. Dursun Fakih Zöhre gibi bir kadını damının altına aldı mı da, karılık için olmasa bile günaha girmemek için nikahlar da ahr. Namahremlik meselesi sayar.» «Ya almazsa, almazsa? Evine de almazsa?»</p>
<p>«Daha iyi ya budala: o zaman da döner. İşte Dursun Fakih'iniz sizin deriz; düşkün kadınları sokağa atıyor deriz; çünkü kadın Dursun Fakih'in yatağına girmek istememiş de onun için deriz.»</p>
<p>«Dursun Fakih? Bilmem ki Dursun Fakih için söyleyeceklerimize inanan olmaz sanıyorum. Neden Dursun Fakih? Akça Koca olsa?»</p>
<p>«Hacı İlbeğ'in yazdığı mektuptan haberin var mı senin? Yok. Gelmiş karşıma ötüyorsun karga gibi. Hacı İlbeğ Dursun Fakih'e bir mektup yazdı, hemi de en güvenilir adamla gönderdi. Bu mektupta Açlan Bey'in küçük oğlunun Osmanlı sarayına aldırılması isteniyordu anladın mı? Açlan Bey'in küçük oğlu Osmanlı Sarayına giderse büyük oğlu burda kalmış da Bey olmuş olsa neye yarar düşünsene salak! Onun için önce Dursun Fakih. Yeter artık var git de zıbar, uyuyacağım.» Duyduklarım kanımı, iliğimi kurutmuştu. Öfkeden kuduracak hale gelmiştim. Ama Ali'nin beni kendilerini dinlerken yakalaması da hayrıma olmazdı; dar attım kendimi posta. Baygınmışım, hala kendime gelememişim gibi yattım.</p>
<p>Ali odaya dönüp kapıyı sıkı sıkıya sürmeledi. Kandili alıp yanıma geldiğini yüzüme yaklaşan ışıktan fark ettim. Işık iyice yaklaştı yüzüme. Yağı, fitili, ışığın ısıcağını hemi yüzümde hemi saçlarımda duydum; kokusu burnumdan genzimi yaktı. Sıktım kendimi iyice; beni yakacak sandım. «Eyi halt ettin de geldin!» diye söylendi dişlerinin arasından. Öylece bir süre daldı; düşündü herhal.</p>
<p>Gözkapaklarının kıpırdanmasından korktum.</p>
<p>Gitti neyse. Işık yüzümden uzaklaştı.</p>
<p>Kandili yerine koydu.</p>
<p>Soyunmadan yattı.</p>
<p>Korkum geçti. Yerini öfke aldı; hınç aldı, öç aldı. Parmaklarım birini boğacak gibi kasılmağa başladı. Gözümde Ali'nin boğulmuş, bir karış dili sarkık başı hayallendi. Kasılan parmaklarım Ali'nin boğazına boğazına gitti. Kalkıp parmaklarımın isteğini yerine getirmezsem ben boğulacaktım bu sefer.</p>
<p>Ali horladı.</p>
<p>Yalandan horladı sandım. Böylesine bir adamın, az önce kanlı, az önce yalan dolu bir herifin böyle çabuk, böyle rahat horlamasına inanamadım.</p>
<p>Ali'nin horlaması arttı.</p>
<p>Parmağımdaki kasılmalar, Ali'yi boğmak için durmaz oldu; parmaklarıma söz dinletemiyordum, parmaklarım beni çekiyordu, kalkmağa zorluyordu. Kollarım kendiliğinden kalkmıştı, delirecektim nerdeyse. Dayanamadım. Ali'yi boğmak niyetiyle doğruldum, ondan sonra Veli Baba olacak yanaşmayı bulacaktım. «Ayıldın mı?» O ara horlaması kesilmiş, fark etmedim. Kıpırtımdan da uyanmış.</p>
<p>«Neye kalktın? Ne var?»</p>
<p>«Seni öldüreceğim it oğlu it!» diye yüzüne karşı haykırmamak için zor tuttum kendimi: «Karnım.» dedim; «Ağrıyor, kusacağım herhal. Dışarı çıkacağım.» «Çıkamazsın.» dedi başını kaldırmadan; «Kapının arkasına kus.» Gerçekten kustum. Uyuyamadım artık. Aklım Ali'yi boğmağa takılmış bir kere. Boğmalıydım; boğacaktım. Bir daha denedim. Yine uyandı: «Yine ne var?» diye sordu. Cevap vermeden kapının ardına gittim.</p>
<p>Üçüncü denemem de boşa gitti. Ya kuşkudaydı, kuşkuda uyuyordu yahut da Meraga'dan sonraki hayatında hep böyle yaşamıştı, böyle alışmıştı. Boğamadım, Allah beni kahretsin. En son, gece yarısını geçtiğinde kalktım. Bu sefer uyanmadı. Kuşkulandım. Bekledim biraz başucunda. Horlamasının yapmacık olmadığına iyice inanmıştım. Kollarım Ali'yi boğabilmenin tadıyla uzanıyordu ki kapı hızla vuruldu. Ali sıçrayıp kalktı; benimle burun buruna geldi. Korkudan ben geriledim o beni itti ayrıca. Kapıya giderken: «Üstüne kalınca bir çul al, yola çıkıyorsun.» dedi. Ali'den kalan son ses bu oldu. İş olacağına varıyor, ahmak boşuna çalışıyor ne yapsam faydasız. Dursun Fakih daha ben doğmadan alnıma yazılmış nasıl silerdim.</p>
<p>Gece yarısı çıktık. Akşam ezanı okunurken Yenişehir'e geldik. Beni Dursun Fakih'in kapısının önüne bırakıp gittiler. Arkalarına dönüp bakmadan gittiler hemi de.</p>
<p>Hiç bilmediğim bir şehir, biç bilmediğim insanlar, hiç bilmediğim bir akşamüstü. Meraga'nın bulutlarına benzeyen bulutlar, Meraga'nın gökyüzünden farksız bir gökyüzünde maviliğini büsbütün yitiriyor, karardıkça kararıyordu. Evlere, pencerelere bakamıyordum; gözüme çalınan pencerelerde balımsı mum ışıkları ısınıyordu. Çulumu iyice sarındım. Başımı göğsüme eğdim. Kendi sıcaklığım yalnız ve garip ısıttı beni. Hafif, taşları uyandırmak istemeyen ayak sesleri yaklaştı.</p>
<p>Hafif, taşları uyandırmak istemeyen duada ayak sesleri yanı başıma geldi; durdu. Hafif, duada, cami içi bir ses omuzlarıma doğru, «Esselamüaleyküm.» dedi.</p>
<p>Kapı açıldı. Kapanmadı. Ayaklar hem bende hem içerde, durdu, yürüdü: «Güllücük.» dedi hafif, duada, cami içi ses; «Kapıda bir hemşire var, al içeri kızım. Açsa doyur, dertliyse dermanı ol, incitme sakın...»</p>
<p><span style="font-style:italic;">O</span> zaman tutamadım kendimi işte; o zaman ağladım. O zaman!</p>
<p>* * *</p>
<p>Kıyıdan kolay kurtulamıyorduk.</p>
<p>Su yüzüne fırlamış kayalar eskisi gibi değildi; altımızda hiç değilse iki kulaç, deniz vardı. Gelgeldim bu derinlik, katı kayalardan da rahat nefes almışken işimizi kolaylaştırmadı. Gazi Fazıl haklı çıktı, kıyı akıntısı, iki ileri gidersek bir geri atıyordu bizi. Gözlerimi denizden aldıkça Temaşahk Burnuna dikiyordum; gecenin koyulaşan deniz karanlığında Temaşahk Burnu daha katı bir koyu karanlıkta oturuyordu. Ece Halil, kürek kısmı kırılan sapı, suda kürek niyetine her çekişinde bir başka çeşit hayıflanıyordu: «Soyhaya bak. Kör atın ciride çıkışı sanırsın!» diyordu; «Üç keçili Kürt gibi ne eğiliyor ne bükülüyor şuna bak hele!» diyordu, diyor oğlu diyordu. Kah burnundan soluyor, kah yüreğini geniş tutmağa çalışıyor ama Gazi Fazıl sağlam küreğini bir çekti mi Ece Halil iki çekmek zorunda kaldığından öfkesi baskın çıkıyordu. Bir ara, olduğumuz yerde dönüp durduğumuzu sandım; Temaşahk Burnunun karalığı, eyi bakıldığında bizden uzaklaşmıyordu. «Burgaca mı düştük ne?» diye söylendim. Ece Halil: «Biz burgaca eyi düşüyorduk bir zamanlar.» dedi; «Eyi düşüyorduk ya... Neyse geçmişi deşelemeyelim; nerden çıkardın şimdi burgacı Bileyici Baba? Benim bildiğim Nara Burnundan bu yana burgaç olmadığıdır.» «Niye sağa doğru dolanıyorsun öyleyse?»</p>
<p>Gazi Fazıl güldü. Kürek çekmeyi bıraktı bir süre; sonra ağıra aldı. Sal, dönmeden kurtuldu az biraz, hep gözüm Temaşahkta olduğundan anladım, ileri doğru gitti. «Kurtulduk herhal...» dedim.</p>
<p>Ece Halil de güldü; onunki sıkıntılıydı: «Burgaçtan değil o.» dedi; «Fazıl'ın elindeki sağlam kürek bir çekişte sah götürüyor benimki sap sadece, yarımın yarısı kadar gücü yok, geri kalıyor, sağa dönüş bundan. Bir iki saat bu zorluğa katlanacağız çaresiz. Su üstü akıntısına varmadan rahat yok.»</p>
<p>Suyun koyulaşmış gece karanlığında bir tuhaf konuşması oluyor; Gazi Fazıl'la Ece Halil'in kıyıdan ayrılacağız diye denizle cebelleşmesinden ilkin farkına varmadım. Şimdi, her ikisi de susunca, su konuştu: Islak, hemen uçan. Kelebek kanatlarında tozlar olur, toz değil de toza benzeyen kelebek tüyleri, onun gibi bir konuşma; insanı çekiyor, ahp götürüyor kulak verince. Daha kötüsü eğilmek eğilmek, kulağını suya yapıştırarak dinlemek için, ancak o zaman bu konuşmanın tadına varılabileceğini sandığından yarı belinden aşağı sarkmak geliyor insanın içinden. Kıyı adamları anlatırdı da kulak aşmazdım bir zamanlar; filanı deniz çekip aldı, yanımızdaydı şöyle bir sıyrıldı gitti bre gibilerden tevatürlere işin icabı, hatır için kulak verirdim. Denizin çekip alması bu işte; suyun konuşması. Uyku sandım başlangıçta. Dört gün dört gece de olsa uykusuzluklara şerbetli olmak bizim mayamızda var, uyku değildi. Gazi Fazıl'ın küreği sıyır sıyır, suyun konuşmasını kesiyor. Ece Halil'in sopası hoyratça kırıyordu. Su sesi, küreğe de sopaya da aynı şekilde sıvanıyordu; kürekle sopa sudan ayrıldıkça ses, havada boğulmamak için herhal, hemen denize kaçıyordu. Yavaş yavaş sesin sırrına varmağa başladım; varmağa başladığımı sandım daha doğrusu. Bilemediğim nice bir balığın, deniz yaratığının dertleşmesi; yıldız ışığını, koyu karanlığın ötesinden süzüp getirmek isteyen bir yalvarma, bir şükür. Doğrusu bu, gerisi benim süslemem. Şükrediyordu nice bin balık, nice bin deniz yaratığı. Rahatlamamın sebebini o zaman anladım. Şükreden dünyadan güzel olan başka ne var ki? Gözümün önüne Kumral Dede'nin, konağın bahçesindeki çiçeklerin arasında oturup uzun uzun niyaza varışı, o esnadaki konağın mutlak sessizliği geldi. Ürperdim yeniden. Salın hareket edişinden az sonra nasıl birden kendi kendimden sıyrıldıysam, nasıl Kumral Dede'nin bedeninde bedenimin terlediğini hissetiysem şimdi de, eminim ki benden başkasının duymadığı suyun konuşmasıyla çiçeklerin renk renk konuşması, renk renk ötüşü arasında gidip gelmeğe başladım. Yaz günleri ısınmasının ortasında dolmuş, açılmış çiçeklerin arasında oturmuş Kumral Dede, gözlerimin önünde canlı, canlı, olduğundan daha canlı. Ben koyulaşmış gece karanlığında suyun konuşmasına eğilmekteyim. Nedir bu Tanrım? Neyin karışması? Dini ben böyle düşünmedim hiç. Böyle inanmadım. Senden gelen sana gider; amenna amma bu bendeki Kumral Dede ne pekey?</p>
<p>«Bileyici Baba yine dönüp durmakta mıyız yoksa burundan ayrıldık mı?» «Dönüp durmak? Nerde?»</p>
<p>Gazi Fazıl'ın sorusu beni hemen çekip alamadı suyun konuşmasından. Ece Halil: «Burgaç diyordun az önce, sana göre burgaçta mıyız hala diye sorar?» deyince salın gerdeğine döndüm. Deniz, su konuşmasından kurtuldu; koyu karanlık gece sığınmışlığını attı üstünden yolumuzu kesen eski bilinmez katılığıyla engel oldu. Temaşalık Burnundan epeyce uzaklaştığımızı gördüm. «Kurtulmuşuz.» dedim «Yahut da senin dediğin gibi burgaç yoktu.»</p>
<p>Gazi Fazıl: «Burgaç insanların kendisidir.» dedi; «Doğumdan ölüme döner durur insan kendi içinde.»</p>
<p>Laf atıyor gibi geldi; benim, bir zamandır bocaladığımı mı sanıyor ne? Halbuki beni buraya, bu sala, tam hareket edeceği sırada hem de koşturan bu bocalayış olmadı mı? Ece Halil: «Döner durur, sonra da koşturur doğduğundaki başlangıca. Son ile başlangıçtaki karanlık aynı olduğuna göre.» diye Gazi Fazıl'ı tamamladı; «Burgaç değil midir? Karanlıktan karanlığa yalpalamak.»</p>
<p>Altımız ve üstümüz dahil dört bir yanımızın koyu karanlığı, katran karası bir deniz suyunda ciğerlerime doldu o an. «Sen buna inanamazsın!» diye isyan ettim; «Ece Halil varlığın başını da sonunu da karanlık görmekle kendini inkar edemezsin; sen Ece Halil'sen sen de Gazi Fazıl'san...» «Varlıktan kastın insan mı?» «İnsan tabiyi Tanrının özü, öz parçası hemi de?»</p>
<p>«Daha iyi ya.» dedi Gazi Fazıl; «Ece Halil'in dediği de bu. İnsan karanlıkta yaratır kendini, Tanrı karanlıkta verir özünü insana. Aydınlık dediğin yanılmadır; değişik, herkese göre farklı gerçekler aydınlıkta değil midir? Bu kadar gerçek arasında insan kendini bulamaz. Karanlık işte baksana çevremiz, göz gözü görmüyor lafı bu karanlık için denmiştir herhal. Yolumuzu bulmakta güçlük çekiyor muyuz?</p>
<p>Yoo. Çünkü gideceğimiz yeri biliyoruz. Gideceği yeri bilen aydınlıktadır.» «Ver şu küreği biraz da ben çekeyim.» dedim Gazi Fazıl'a.</p>
<p>«Kaçıyorsun.» dedi Ece Halil.</p>
<p>Gazi Fazıl'ın yerini almadan önce: «Sanırım Osman Bey'in ölmeden önce, her şey bu dünyada deyişi ile senin son ile başlangıçtaki karanlık aynıdır deyişin arasında fark vardır.» dedim Ece Halil'e. Cevap vermedi.</p>
<p>Gazi Fazıl, ikiletmeden küreği verdi. Yalnız: «Neden hep zora koşarsın kendini?» dedi usuldan; «Kürek çekmek sana göre değil. Bir yükü çekip götüreceksin, yük senin sıkıntını bilmeyecek. Osman Bey'in sıkıntısını ne sen ne ben ne de Ece Halil bilebilir. Hele çek bakalım, kolay mıdır?» Şap diye vurdum küreği suya; bir hayli su sıçradı, benim bir yanım olduğunca, ayakta duran Gazi Fazıl'ın da yarı bacağı sıçrayan sudan ıslandı; serpintiler Ece Halil'in yüzüne vurmuş olmalı fakat ağzını açıp bir şey demedi. İkinci üçüncü kürekte ilkinkinden daha az acemiydim, yavaş yavaş alıştım ama göğsüm zorlanmağa başladı. Su, sahn ucunda gözcülüğe oturduğum zamanki gibi konuşmuyordu artık; yumuşak da değildi, bana karşı geliyordu. Küreğime direniyordu. Gözcüdeyken, küreğe sıvandığını sandığım su sesi, kürekteyken bir balçığın nemrutluğuydu. Ben aynı ben olduğuma göre suyun bu ikinci yüzü nereden çıkmıştı? İnce bir ter içliğimde buğulandı, tenimde nemlenmiş bir ısınma gevşedi.</p>
<p>Gazi Fazıl: «Halil, farkında mısın, su üstü akıntısına ya girdik ya giriyoruz, he mi?» dedi.</p>
<p>«Daha var.» diye cevap verdi Ece Halil; «Ama zorluğu atlattık sayılır. Bir iki saat soluk alırız.»</p>
<p>«Sonra? Bir de akıntıdan çıkma işi var.»</p>
<p>«Hele o vakti bulalım da, şimdiden gözünde büyütme.» «Büyüttüğümden değil. Beni düşündüren akıntıdan çıkmak da değil, nasıl olsa çıkarız, beni düşündüren ay! O zamanaca doğmuş olur. Urumeli kıyısına da yaklaşmışız, ortada çanak gibi görünmek? Gözcü mözcü varsa boşa gider bunca emeğimiz.»</p>
<p>«Yüreğini ferah tut Fazıl. Kolay bir iş değil yaptığımız. Başarırsak, şu denizin kilidini biz açmış olacağız; Anadolu Urumeline dökülecek. Saru Saltuk ne demişti hani o Bulgar Elinde uğraşırken: Bir gün olur, ya buradan Anadolu'ya ya Anadolu'dan buraya kavuşulur. Yorgunluğumuz o kavuşmanın tadı içindir demişti, he mi? Bizim bu tuzlu su yorgunluğumuz da o tat için. Sonu eyiye varır. Süleyman Bey'e beklediğini götürdük mü deniz meniz kalmaz ortada. Akar bu yana gayri.» Kürek çekiyordum ama kulaklarım Ece Halil'le Gazi Fazıl'daydı. Kendi aralarında konuştuklarının bir sözünü bile kaçırmıyordum. Bu, pazılarımda belirdiğini hissettiğim gerilmeye hazırlanan acıyı da azaltıyordu.</p>
<p>Gazi Fazıl eğilip suya bakarken: «Süleyman Bey sadece bizim sözümüze uyup da kararını vermedi herhal.» dedi; «Hacı İlbeğ de Evrenus da durmadan Urumelinden söz açtık söz açmasına, fırsatını kaçırmadık; gelgelelim yine de Orhan Bey babasının buyruğu onu evdirdi. Ne dersin?»</p>
<p>«Duğrudur.» dedi Ece Halil; «Bir iki gün Bursa'dan çıkmadı. Halbuki sabah gider akşam gelirdi, kalmazdı.»</p>
<p>«Bursa'ya da Orhan Bey'in çağrısı üzerine gitti, bunu eyi biliyorum. Saray çavuşu geldiğinde Süleyman Bey'in yanındaydım. Koştu gitti; dönünce, o güne kadar ikircikli olan Süleyman Bey; Fazıl Urumeline çıkacağız, gel bakalım şu denize şimdi bir de ahcı gözle bakalım dedi. Yerinde duramıyordu. Yol boyu gelirken herhal hep bu Urumeline geçiş işini düşünmüştü. Gerisini biliyorsun.» «Biliyorum.»</p>
<p>Ece Halil «Biliyorum.» dedikten sonra konuşmayınca Gazi Fazıl da sustu. Pazılarıma kürek, koyu karanlıkta daha çok ağırlaşan tuzlu deniz suyu, salın kaim hatılları yüklendikçe yükleniyordu. Ece Halil'le Gazi Fazıl'ın konuşmaları beni oyalıyordu. Susunca sadece pazılarımdaki yükün, her kürekte biraz daha artan acısı kaldı. Üstelik Süleyman Bey'in durup dururken Urumeline geçişi düşünmediğini sandığımdan, düşündüklerimi doğrulayan konuşmaların sonunu da merak ediyordum: «Yani? Şimdi size göre?» dedim kesik kesik; «Süleyman Bey, Sultan Ohandan buyruk almasaydı Urumeline geçilmeyecek miydi? Benim duyduğum Süleyman Bey, şu Temaşalıkta oturur, gözlerini Urumeli kıyılarına diker, düşünürmüş hep.»</p>
<p>İstediğim cevabı verecek yerde Gazi Fazıl: «Sesin kesik kesik Bileyici Baba.» dedi; «Kürek yorar adamı, yük yorar dedim; ver istersen küreği, ben nefeslendim sayılır.» Vermedim. Sesimin inatlaştığını seze seze: «Sen benim sorduğumu cevapla!» dedim; «Urumeline geçerken bizim de terimiz akmah. Sarı Saltukluların terine Kumral Dedelilerin teri katılmazsa hamur mayalanmaz, ekşir.»</p>
<p>Ece Halil, sopasını kürek yerine çekerken yine söylendi ama bu sefer gülerek; bana da laf yetiştirdi: «Ha şimdi anladım. Siz bu sala onun için soluk soluğa geldiniz.</p>
<p>Maksat Saru Saltuklularla yarışmaksa bir noksansınız Baba, arkadaşın Anadolu kıyısında kaldı. Amma şimdi ne Saru Saltuklu ne Kumral Dedeli var. Osman Beyli olarak biriz hepimiz.»</p>
<p>Gazi Fazıl: «Saru Saltuklu, Kumral Dedeli, Osman Beyli.» diye araya girip cevabını önledi; «Üçü bir havanda doğulmuş tozdur. Tanrı bu tozu Anadolu toprağına serptiydi. şimdi Urumeline savuruyor suyun üstünden, böyle desek daha eyi.» «Amenna.» dedim; gönlümden koptu sesim. «Amenna da bu serpişe vasıta olan Süleyman Bey mi, siz mi, Orhan Bey mi? Benim bildiğim, sizin Karesi'ye bunun için gönderildiğiniz, Süleyman Bey'in yanını bunun için seçtiğinizdir. Süleyman Bey Temaşahkta Urumeli kıyılarını düşünürken...»</p>
<p>Lafı ağzımdan Ece Halil aldı: «Doğru.» dedi; «Anlaşılan bizi de çaşıtlatmışsın, senden kolay gizlenmez biliriz. Süleyman Bey'in, fırsat buldukça Temaşahkta Urumeli kıyılarına dalıp dalıp düşündüğünü bilmeyen yoktur. Biz bundan yararlanmışızdır; Urumelini, Urumelinden öte toprakları anlatmışızdır. Süleyman Bey yiğit bir Bey oğlu; bütün yiğitler gibi de gönlü su misali akar yaratılışta. Bir de, nasıl denir, bütün yiğitlerden, bütün Bey oğullarından bir farkı var. Gözlerine baktıysan Fazıl sen de görmüşsündür; Süleyman Bey'in gözlerinde hep bir yalnız ceylan yavrusu gezinir, Bey oğullarında yadırganacak mahzun gözleri var, he mi?» «Mahzun değil.» dedi Gazi Fazıl; «Yeni doğmuş tayların gözleri, kaçtı mı tutamıyor insan; kaçmadı mı baktığını yanından ayırmıyor, bana da böyle gelir hep.» Bu sefer ben güldüm. Pazılarımdan omuz başlarıma sıçrayan kürek çekmenin sancısına rağmen güldüm hemi de; her ikisine birden: «Dervişliğinize diyecek yok, dervişsiniz.» dedim; «Saru Saltuk'tan eyi el almışsınız. Bileğiniz de güçlü; kılıç salladınız mı vay gele kefereye. Aklınız ise değme cin fikirlerin pabucunu dama atar, onu da bilirim. Gelgelelim ozan gibi konuşmanıza şaştım. Gerçi Oğuz soyu ozanlığa doğarken hevesli doğuyor.»</p>
<p>Ece Halil, lafın sonunun kendine dokunacağını sanarak pirelendi, sözümü kesti: «Sözü dönüp dolandırma da ne diyeceksen de.» dedi; «Sopayı kürek niyetine çekmekten avuçlarımın derisi soyuldu zaten.»</p>
<p>«Hiç.» dedim o değilden; «Benzetişiniz yanlış. Ozan ya yalın konuşur ya da benzetmeyi yaptı mı gediğini bırakmaz. Biriniz ceylan gözlü dediniz, biriniz tay bakışlı. Bu ikisi de ürkektir, korkakçadır. Yiğit yiğitse, gözü kudretten sürmeli de olsa bakışı yiğitlere has olur, Süleyman Bey'inki de öyledir. Siz, içli ozan ruhlu demek istersiniz, içli ozan gözlerini tarif etmeğe çalışırsınız. Pekey bir şey sorayım size; Süleyman Bey, neden Saru Saltuk Ocağına yahut Kumral Dede Ocağına girmedi? Neden Ahi kuşağı kuşanmadı da Mevlevi sikkesi giydi hiç düşündünüz mü? Sanmam. Saru Saltuk Ocağı olsun, Kumral Dede Ocağı olsun, bir yönden kılıca sahip çıkar; Ahi Dergahı zaneata meyleder. Süleyman Bey kılıcın yiğidiyken sizi de bizi de bıraktı, vardı Mevlana kapısına; çünkü Mevlana kapısı sizden de bizden de Ahilerden de çok aşka varır, her bir şeyde aşkı bulur, aşkı döner. Eh, Süleyman Bey de Nilüfer Hatun'la Orhan Bey'in oğlu. On şu kadar yıl çocuk doğurmayan bir kadını, hemi de Osman Bey bir torun beklerken baştacı edip üstüne gül koklamayan Orhan gibi bir Bey neden bekledi dersiniz? Bir göz işmarıyla kendisine beş on çocuk doğuracak Türkmen'den, kefereden bir sürü kadın, kız varken ortalıkta Orhan Bey neden on şu kadar Nilüfer Hatun'un gözlerinin içine baktı acep diye düşündünüz mü? Aşktı bu aşk, huzur, dünyalık, hayatta ne varsa her bir şey bunun içindeydi.»</p>
<p>Coşmuştum. Sah da, omuzlarımda gıcırdayan küreği de; neye, nereye, niçin gittiğimizi de, hatta Ece Halil'le Gazi Fazıl'ı da unutmuştum. Günler, aylar boyu düşüne düşüne vardığım inancı haykırıyordum: «Bu bildiğiniz kadın erkek ilintisi değil; yerin göğün uğruna yaratıldığı aşktır. Öyle olmasaydı çabuk geçerdi. Süleyman Bey de Murat Bey de bundan oldu. Gördüğümüz gözler yalnız Süleyman Bey'de değil karındaşı Murat Bey'de de vardır.»</p>
<p>Soluk almak zorunda kaldım.</p>
<p>Gazi Fazıl, o küçük, ufacık sesiyle: «Eyi, öyle olsun.» dedi; «Varmak istediğin ne? Ne demek isteyeceksin?»</p>
<p>«Şunu. Bir şeyi neye benzetecekseniz o şeyi ona göre değerlendireceksiniz demektir. Urumeli çıkışını yalnızlığa, ürkekliğe, hayallemeye bağlayamazsınız; o zaman maksatsız olur. Süleyman Bey Mevlevi'nin insanı insana bağlayan aşkını Urumelinde denemek niyetinde. Buna benziyor demeğe getireceğim. Vurdusuz kırdısız; vurdusu kırdısı az olarak. Her şey bu dünyada, dedi Osman Bey ölürken, bütün kötülükler mi, kalan bütün kötülükler midir dünyada, her şey bu mudur? Aşk her şeydir; aşkla giden her şeydir, aşkın varlığını gösteren ışık her şeydir. Bunun için bindim bu sala; Anadolu kıyısından Urumeli kıyısına giden salın aşkına kapılırsam arınırım dedim. Kumral Dede de, Saru Saltuk da, Ahisi de Mevlevisi de. Osman Bey'in bunca yıldır salladığı Türkmen kılıcı da bu salda, yoğrulup bir aşk hamurunu mayalandırmış dedim, inandım.» «Bunun için soluk soluğa yetiştin?» dedi Ece Halil; «He mi?»</p>
<p>Gözlerim kararıyordu; gözlerimin önünde binlerce yıldız çarpışmış on kere bin yıldızdan kopma kıvılcımlar karararak uçuşmaktaydı. Sala yetiştiğim andaki gibi soluk soluğaydım. Göğüs kafesim çatırdayacak gibiydi, her kürek çekişte daha bir burkuluyordu. Ece Halil'in soruşu, kulaklarımda sağır yankılar yaptı; ağzımı açamadım. Ece Halil: «Dursun Fakih de mi bunun için koştu?» diye devam edince belinledim. Kararan gözlerim, kararan gözlerimde uçuşan binlerce kıvılcım, kulaklarımın sağırlaşan yankılarında Dursun Fakih'i birden çıkaramadım: «Hangi Dursun Fakih?» diye sorabildim ancak.</p>
<p>Gazi Fazıl'ın küçücük, ufacık sesini zor duyabildim: «Kıyıdan ayrılırken iki kişi koşuyordu. Biri şendin, yetiştin; öteki kıyıda kaldı. Sen onun Dursun Fakih olduğunu söyledin sonradan.»</p>
<p>Gazi Fazıl sözünü bitirince gözlerim büsbütün karardı; yanmağa başladı. Kulaklarımdaki sağırlık kütleşti, başım fırdolayı döndü. Soluk soluğa sala doğru koşuşumu yüreğimin çıkacak gibi kabarışı, kabarışı, daha kabarışı, bacaklarımın dermansızlığı, çatırdadığını sandığım bedenim. Bütün bunlarla yeniden o anı yaşar oldum. Eti kemiği kurumuş bir iskelete benzettim uzaktan o koşan kendimi. Saldan başka bir şey düşünmediğim için çevremde olan bitenden bilgisizdim. Neden sonra birinin daha koştuğunu; koşamadığını, koşmayı beceremediğini belki bana yetişmeğe çalıştığını hissettim.</p>
<p>Gazi Fazıl'a: «Dursun Fakih'ti» dedim güçlükle;</p>
<p>«Ne için koşamadığını bilemem ben. Dursun Fakih değilim, Dursun Fakih de ben değil!»</p>
<p>Ece Halil: «İkiniz birlikte yola çıkmışsınız gibi geldi bana.» dedi, «Senin ayağın daha çabuk olduğundan...»</p>
<p>«Ben onu bıraktım mı demek istedin?» diye bütün gücümü toplayarak atıldım; «Hayır. Onun nerden, nasıl geldiğini?» Bilmiyorum diyemezdim. Sustum. Fakat susmak iyi olmayacaktı; usulca: «Sala yetişeceğim sıra arkamda hissettiydim.» dedim.</p>
<p>Gazi Fazıl: «Belki o da kurtulmak istiyordu.» dedi.</p>
<p>Gazi Fazıl'a da atıldım: «Ben kurtulmak için gelmedim. Ben ne için geldiğimi söyledim!» dedim.</p>
<p>Ece Halil: «Dursun Fakih?» dedi.</p>
<p>Gücüm kalmıyordu artık. Kusmaya benzer bir sıkıntı da karnımda dolanır olmuştu: «Neden kurtulmak istesin?»</p>
<p>Gazi Fazıl: «Bilinmez ki.» diye fısıldadı; «Ünlü bir Kadının da kurtulmak istediği bir şey vardır belki.»</p>
<p>«Dedikodular!» diye hırıldadım; sesimi duyan başka türlü tarif edemezdi. Ağzımda bir damla bile tükürük kalmamıştı. Bulantım artmış, gözüm koyu karanlıktan başka bir şey görmez olmuştu. Üstelik denizin tuzu nemli nemli burnuma doluyor, bulantımı körüklüyordu. Böyleyken ha bire kürek çekiyor, gözü bağlı dolap beygirlerinin dönüşü gibi maksatsız, küreği denize daldırıp çıkarıyordum: «Bu dedikodulara sebep sizsiniz!» İkisi birden: «Neden?» dediler. Kötü durumuma rağmen seslerindeki şaşırmışhğı fark ettim. Halime bakmadan da: «Şundan.» diye söylendim; «Bu dedikodular Balıkesir'den yayıldı, bilmeyen kalmamıştır.</p>
<p>Siz o zaman, orada; sen de, sen de, Evrenus da, Hacı İlbeğ de... Sözü geçen kişilerdiniz. Pir Cabbarın Alisinin melunluğunu. Pir Cebbarın Alisini ben Kumral Dedenin Konağından bilirim. Osman Bey'in Karacahisarından bilirim. Sizi gelip, Balıkesir'de uyardıydım da.»</p>
<ul style="font-size:x-large;">
<li><a href="main-1.xhtml">Ondan sonra ne söyledim bilmiyorum. Bulantımı da, </a></li>
<li><a href="main-2.xhtml">Üçüncü gün anlattım Güllücük'e her şeyi; ne bir ye</a></li>
</ul>
</body>
</html>