<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>Ondan sonra ne söyledim bilmiyorum. Bulantımı da, göğsümdeki sızıları da, kürek çekmeği de unutmuştum. Uykuyu andırır kötü bir uyuşuklukta kendimi bıraktığımı hatırlıyorum. O uyuşuklukta kusmak için dayanılmaz bir kıvranma duydum. Saldan aşağı eğilmek istedim; küreği nereye bıraktığımı bilmiyorum. Bir sesin bağırdığını duydum: «Gazi Fazıl, kürek denize gitti hey!»</p>
<p>Ben sahn kenarından tutunup abanacak, ağırlığımı kollarıma verip kusacaktım, hayal meyal düşünebildiğim buydu. Bir de o uyuşuklukta bir boşluk fırıl fırıl dönüyordu. Karanlıktı, ıslaktı, tuzluydu. Ellerim kayıverdi. Karanlık, ıslak, tuzlu soğuk bir yumuşaklığa düştüm. Düştüm mü kaydım mı artık Tanrı bilir. Bir anda içim dışım tuza bulandı; ne biçim tuzdu bu? Su kıvamında akıyordu. Kusamıyordum.</p>
<p>Derinlere; soğuk, karanlık, tuzlu derinlere doğru indim; ya biri yukardan beni itiyor, ya aşağıdan çekiyordu.</p>
<p>Sonra yukarı çıkmağa başladım.</p>
<p>Gözümü açamıyordum; açmak istiyordum halbuki. Göz kapaklarımda tuzlar donmuştu; tuzlar eriyordu. Daha sonra koltuk altlarım sıkıştı.</p>
<p>Tuzlu bir koyulukta sallandım.</p>
<p>Sal da sallandı.</p>
<p>SÜLEMİŞ'İN ANLATTIKLARI</p>
<p>Ben bu işe isteye isteye girmedim. Çaşıtlık işi bana göre değil. Adam dinlemek, adam gözlemek, başkalarına güven vermişken, ne olursa olsun, neye yararsa yarasın o başkasının gizliliklerini, saklı düşüncelerini öğrenmek, getirip öğrendiklerini beri yana taşımak için adamın içinde biraz çürüklük olmalı. Ülkenin yararına, eskiden Osman Bey'in şimdi Orhan Bey'in devletinin yararına da yapılsa çaşıtlık, yüreğimdekini saklamadan yazıyorum buraya, hırsızlığın başka türlüsü; çaşıtlar da hırsız, soyguncu cinsinden. Ama ben böyle inanıyorum diye bu işte çalışanları da kınayamam. Kumral Dede'nin konağına yarı sağ yarı ölü getirildiğim günden sonra bir yandan Tanrı'nın en yiğit en yürekli kulu hemi de Osman Beyimizin anlı şanlı subaşısı Rahman Ağamdan at binme, kıhç vurma talim ettim; Tanrı, yerini cennetin başköşesinde vermiştir eyi biliyorum. Rahman ağam Kumral Dede'nin gözbebeğiydi, o da Kumral Dede'ye çok inanırdı. Bunun için Kumral Dede, öğleden sonraları konaktaki mektepte okumamı buyurduğundan, okudum. Orada bana çaşıtlığın şartını şurtunu da öğrettiler. Bileyici Baba öğretti. Gelgelelim içimden inanarak öğrenmedim; Kumral Dede mektepte çaşıtlık dersi de görülsün dediğine göre doğrudur deyip belledim; açıkçası bu. Bir gün, bu işe soyunacağımı akıl etmedim.</p>
<p>Kumral Dede de ölünce, Osman Beyimiz dahil biz hepimiz sahipsiz kalmış atlara döndük. Şimdi siz, Kadılık Evinin adamları, sahipsiz kalmış atlara dönmenin ne demek olduğunu bilmem hayalleyebilir misiniz? At binip kıhç sallayanlar anlar, tarifim onlar için olmayacak.</p>
<p>Soylusu da soysuzu da, at, attır; yerine göre insandan eyidir. Yerini yurdunu pek iyi bilir, sever. Sahibinin soluğundan dertliyse derdini, açılıysa acısını anlar; sahibinin sağlığında atın başı yerde değildir. Gözleri güler mübareğin, bekler hep. Yemini bekler, suyunu bekler; eğerini, gemini, sahibinin üstüne binip sürmesini bekler. Sahibi atın yaşamasıdır. Ölünce, at da ölür sanki; gözleri beklemez artık. Başı eğik, kulakları düşmüş, göz akları bulanmıştır. Yeme bakmaz, suyu isteksiz içer. Kumral Dede'nin ölümünde biz böyle olduk. Bir Orhan Bey canlıydı. Bursa kuşatmasındaydık; Osman Beyimiz de attan kılıçtan elini eteğini çekmiş; atı, kılıcı, onca çeriyi Orhan Bey'in buyruğuna bırakmıştı. Bursa ha düştü, ha düşecek derken düştü haberi gelmiyordu bir türlü. Köse Mihal Bey, Orhan Bey'den aldığı buyruk üzerine Bursa içine giriyor, Bursa Tekfuru ile konuşuyor; kansız teslim olursa Bursa'ya şunlar şunlar yapılacak diyor, kandıramıyordu. Bursa'nın kefereleri açtı. Bursa'nın içinde Bileyici Baha'nın yetiştirmesi bileyici, okçu, debbağ, taşçı bir sürü esnaf görünüşünde adam yerleşmişti. Kimi keferece konuşup keferece yatıp kalkıyor, kimi Türkmenliğini saklamıyordu. Bu sonuncular, yaptığı beğenilir, söylediği güvenilir kimseler diye bilinip Bursa'da adlanmışlardı. Hepsi de Bursah kefereleri içten göğnütmek, tekfurlarından soğutup Osman Bey'e gönül bağıyla bağlamak için orada kalıyorlardı. Ben, Orhan Beyimin at uşağıydım. İşimin adı at uşağı, kentli konuşmasında Orhan Bey Tatarıydı sıfatım. Ama biliyorsunuz ben göçerli bir aşirette doğdum, sözüm ona Bey oğluyum. Bizde bu sıfat at uşaklığıdır. Olsun; isterse Orhan Bey'in köpeği desinler, benim gibi ölümlü bir adam için Orhan Bey'in yanında olmak dünya malının da üstündedir. Bunu Orhan Beyim de bilir. Bildiği için de sık sık Bursa içine beni salar; bizim Bileyici Baba esnafına buyruk gönderir, onlardan haber ister. Ben götürür getiririm, bunun için de, gecenin gizli vakitlerini seçerim; kılık değiştiririm. Kumral Dede Konağında bu keferelerin dilini de öğrendiğimden sıkıntı çekmem. Yaptığım iş bir bakıma çaşıtlık işiymiş, o zaman bilmiyordum; sonradan Bileyici Baba söyleyince eşşekten düşmüşe döndüm. O gidiş gelişlerimin birinde öğrendim Kumral Dede'nin öldüğünü. İçim boşaldı sanki. Damarlarımdaki bütün kan çekildi. Bursa'daki Bileyici Baha'nın esnaf görünüşlü takımı da benden farksızdı. Geri döndüğümde haberin bizim tarafta çoktan duyulduğunu gördüm. Yakın tanıdıklarımın çoğu, Bursa kuşatmasını bile bırakıp cenazeye koşmak için kıvranıyordu. Sanki bağlı yularlarının çözülmesini bekleyen atlardan farksızdı. Orhan Beyimi de öyle göreceğimi sandım; o zaman çökecektim ben de herhal, ayakta durmaya gayret ediyordum.</p>
<p>Orhan Bey'i, aksine pek sağlam buldum. Haberi yoğa benzer diye düşünüp önce bu haberi vermek istedim. «Biliyorum, sen sağ ol.» dedi susturdu beni; şaştım. «Duası bizimledir, dünya da sağların dünyasıdır Sülemiş Çavuş; sağlar ölmek için sağdır dünya kalmak için; nasıldır Bursa'nın içi, kaç gün dayanır?» Anlattım.</p>
<p>Anlattıkça dünyaya kısıldı gözleri; dünyayı kıskaca aldı. O zaman sahibi ölen atların yeni sahibini görmekte olduğumu anladım. Kumral Dede'den değişikti; Rahman Ağa'nın kılıcını kapmış, Kumral Dede'nin kuşağını başına dolamıştı Orhan Bey. Yine de Kumral Dede'nin ölümünü duyduğu halde, durduğu yerde boynu bükük beklemeyişi Orhan Bey'in, beni yadırgattı. «Şimdi ne olacak Orhan Beyim?» diye sordum. İlkin, verdiğim haberlerin sonucunu sorduğumu sandı. Bizim gibi at uşağı takımından birinin Beyden düşüncesini sorması aşirette haddini bilmemek anlamına gelir, cezasını verirler hemen. Onun için Beye bizim gibiler soramaz. Ama Osman Bey'in devletinde at uşağı da sorar it uşağı da yeri gelince; ayrıcalık yoktur. Gelgelelim Orhan Bey benim sorumu o an hoş karşılamadı; belki de ben boynu bükük bir çaresiz sesle sorduğum için ürkekliğimi yadırgadı, herhal bundan sanıyorum: «Hangi iş ne olacak?» diye Orhan Beyim bana sordu.</p>
<p>«Kumral Dede Orhan Beyim?»</p>
<p>Bursa'dan getirdiğim haberleri tekmillerken kısılan gözleri açıhverdi; mavi bakardı Orhan Bey; sarışın sakalın, sarışın yüzün, sarışın geniş bir alnın tekmil sarışınlığının ortasından mavi bakardı. Açıhveren gözlerinde mavilik yüreğinden fışkırmış gibiydi: «Öldü dedin ya...» dedi; «Öldüğüne göre. Kumral Dedeliğine has töreni olur, yapılır.» Benim için, benim gibi bir çokları için zor düşünüleni bu kadar kolay söylemesi Orhan Bey'i, başka türlü yaratılmış biri gibi gösterdi gözüme; görmek istemedim önce. Yalansız söyleyeceğime yemin ettiğime göre bildiklerimi, böyle oldu. «Olmaz mı? Yapılmaz mı yoksa?» diye sordu.</p>
<p>«Herhal. Belki, belki ne demek hay hay Beyim!» dedim. Dediklerime ben de inanmadım. Orhan Bey de ki yanıma iyice yaklaştı. Ben sağ dizim yerde, sol dizim diklemesine, bir zamanlar Rahman Ağamla Kara Mürsel yiğidin tarif edip öğrettiği bizim eski usul Bey katı selamlamasından kalkmamıştım. Bir eliyle omzumu tuttu; omzumun at okşanmasında ürperdiğini hissettim.</p>
<p>Orhan Bey daha gençken böyleydi işte; çekindiren bir senli benlilikle adamı sarar sarmalar ne yöne sürükleyecek ise çeker götürürdü. İstemezseniz bile, buyruk verilmediğini bildiğiniz halde, götürmek istediği yöne doğru uçardınız. Bursa kuşatması sırasında pek böyle senli benliliğini görmemiştim: «Sana az önce ne dedim Sülemiş? Sağlar ölmek için sağdır dedim. Kumral Dede için de bu böyledir; kimsenin ölümü dünyanın gidişatını değiştirmez; ölmemesi değiştirir hatta gidişatın değişmesi gerektiği için ölümün şart olduğu zamanlarda bile. Kumral Dede'nin ölmesi gerekiyordu; ölmezse, Konağına sarınıp kalacaktı, Konağı tutacaktı onu, bırakmayacaktı; bir adım ileriye artırmayacaktı. Başlangıçta bir değil, on değil, bin adım ileri atılmak için kendi elleriyle yaptığı o konak, bundan sonra korkacaktı bizden. Bizim ileriye gitmek zorunda olduğumuzu, bizim yeniliğimizi anlamak istemeyecek, tehlikeli görecek, durdurmayı isteyecek, kendine bağlamak için çırpınacaktı. Bize yeni konaklar gerekecek Sülemiş, yeni konaklara yeni adamlar gerekecek. Yeni konaklar yeni adamlar yapar, bunları bulmak gerek derim ben, bana kalırsa tabi.»</p>
<p>«Sizin ya işte.» demişim düşünmeden. Ağzımdan kendiliğinden çıktı. Orhan Bey ise aldırmadı lafıma.</p>
<p>«Babam hayattayken benim düşüncem düşünce olarak kahr. Karındaşım Alaeddin de var. Üstelik benden akıllıdır, benden çok okumuştur. Beylik onun hakkıdır bana soran olursa; hem...» Çekti elini omzumdan.</p>
<p>Omzumdaki o at okşamasındaki ürperiş yetim kaldı.</p>
<p>Başımı kaldırıp Orhan Bey'in yüzüne bakmak istedim. Nedense o anda yüreğim bir hoş oldu; Çerkez anamın beni hep küçümseyen, ayakaltı gören tavırları ile Çerkez anamın elinde süpürge sapı misali dönelenen aşiret Beyi olacak babamın ürkekliği arasında sığınacak bir yer arayan sekiz yaşında bir çocuk sümsüklüğü ciğerime oturdu; başımı kaldıramadım, Orhan Bey'in yüzüne bakamadım.</p>
<p>Orhan Bey: «Kalk git Kumral Dede'nin cenaze törenine sen.» dedi; «Bileyici Baba'yı da gör, şu şimdi sana neler söylediysem birini bile saklamadan söyle ona. Çeri beni bekler, Bursa bana bakar burda. Sevdiğin adamın cenazesine gitmek bile güzeldir bazen. Bilen için; hele sevdiğin birinin sağlığına varmak, sağlığında yaşamak daha güzel değil midir? Değer mi cihan padişahlığı buna Sülemiş? Cihan padişahlığı sevdiğince yaşamaktır. Bunu söyleme sakın Bileyici Baba'ya, anlamaz. Demek Bursa'daki Bileyici Baha'nın esnaf takımı sahipsiz kalmış atlar misalindedir he mi? Öyleyse biz Bursa'yı sahipli atlarla zorlarız.» Köse Mihal Bey'in geldiği haberini getirdiler bu esnada.</p>
<p>Ben izin alıp çıktım.</p>
<p>Çıkarken Orhan Bey: «Kumral Dede'nin cenazesine gitmen benim buyruğumdur, sakın ola ki şaşmayasm!» dedi; «Dönüşünde beni Bursa'da bulursun.» Bursa'ya dönemedim; Orhan Bey'i göremedim.</p>
<p>Araya Bileyici Baba girdi; hemi de kötü girdi.</p>
<p>Bileyici Baba, sahipsiz kalmış atların en sahipsiz kalmışıydı; üstelik yılkının başında gitmek zorunda kaldığını sanıyordu. Kendisinin baş çekmediği yılkı uyuzlayacak, her biri bir yana gidecek, yılkı atları atlıklarını kaybedecekti. Bana sorarsanız Bileyici Baba bu işin üstesinden gelirdi; Bileyici Baba olarak kalsa, kendi yöntemlerini kendi gücünde kullansa da daha öteye gitmek istemeseydi. Söz temsili Kumral Dede olmak istemeseydi. Konağı derleyip toparlardı. Bu onun bileceği iş, bu meselede bana söz düşmez zaten.</p>
<p>Kumral Dede'nin cenaze töreni az biraz karışık oldu; Osman Beyimiz bir kuşak meselesi çıkardı. «Dede kuşağıyla gömülmelidir. Bana vasiyeti böyledir.» deyip Beyliğini orta yere koyunca şeriat karşı geldi. «Din diyanet.» denildi; «Görülmüş işitilmiş değildir, insanoğlu kefenlik bezinden başkasıyla gömülmez, puta tapıcı aşiret kalıntısı töreler Müslümanlığa uymaz.» denildi. Dursun Fakih de Osman Bey'e «Olmaz!» diyenlerdendi. Bileyici Baba ağız açmadı.</p>
<p>Osman Bey'in dediği olmadı sonunda; Dursun Fakih'in dediği oldu. Dursun Fakih'in dediğinin olması da akla yakındır. Çünkü Dursun Fakih'in kadılıkta üstüne yok bilinir, Osman Beyimizin üstüne nasıl Bey bulunmazsa. Bey de kadıya uyar bu ülkede. Hele öte dünya işlerinde. Gelgelelim bu Kumral Dede'nin cenaze töreni meselesinde</p>
<p>Osman Bey'le Dursun Fakih arasına bir soğukluk girdi diyenler oldu o sıralar. Arkasından da birdenbire dedikodular Dursun Fakih'i tefe koyup ülkede, çalmaya başlayınca bu cenaze töreni meselesi iyiden iyiye eşelendi. Dursun Fakih, Osman Bey'i milletin gözünde küçültmek, devleti aslında kendisinin idare ettiğini göstermek istiyormuş da, gibilerden başlayıp çok daha ötelere gidildi. Söylentiler, dedikodular öylesine dallanıp budaklandı, öylesine dilden ayağa düştü ki, bir hafta önce bir sözü ile ülkede Bey kadar hükmeden Dursun Fakih bir hafta sonra «Selam versek günaha mı gireriz acep?» düşüncesinden görmemezliğe gelinen bir kişi durumuna düştü. Osman Bey'in hastalanıp yatağa düşmesi de bu günlere rastladı. Bu da dedikodu fırtınasını azdırdı. Ben, Bileyici Baba'yı henüz gönlümce görmek, Orhan Bey'in söylediklerini iletmek fırsatını bulamamıştım. Bu yüzden Bursa'ya dönemiyordum. Bileyici Baba Yenişehir'deydi; Osman Bey'in hastalığına gitmişti. Varıp Yenişehir'de bulmağı, Orhan Bey'in sözlerini ona, orada iletmeği düşünüyordum. Aklıma, hep koğmak istediğim çok kötü şeyler geliyordu; Osman Beyimiz ölürse böylece cenazesinde de bulunurum diyordum istemeye istemeye. Fakat hele yarın olsun giderim; hele yarın olsun diye düşüne oyalanıyordum. Kumral Dede'nin Konağı eski tadında ballanmıyordu artık; petekleri soyunmuş, baldan çok mum gözeneklerinin arıları tutmaya çalıştığı bir kovana benzemişti. Bir zamanlar Rahman Ağam, Kara Mürsel yiğit, Akça Koca, Konur Alp gibi nice yiğitlerin gelip gidip nasip aldığı adı duyulmuş duyulmamış nice erenlerin halleşip söyleştiği Konak, şimdi arada bir yol düşüren bir kervanın gelip konduğu, yoksul bir dervişin konaklamak için uğradığı az büyücek bir hana dönmüştü. Her gün ya bir debbağ ya bir okçu ya bir kılıççı yahut da başka bir esnaf bir yere göçüyordu. Gün dönümü fırtınalarından sonra toprağın bir sersemlemiş dinlenmesi vardır, ne yapacağını bilemez bir halde oturup beklemişliğe benzer bir tedirginliği yaşar ağacı, otu, kuşu, suyu tabiatın. Kumral Dede'nin Konağı böyleydi. Yeni yetmeliğimde gözümü alan taş duvar aklığı, o zamanlar hele ay ışığı vurdu mu yeni tımar edilmiş süt beyaz bir at derisinde ışıldar da ışıldardı. Şimdi, isli bir aklık ha bire dumanlanıyordu. Hamamın göz göz kubbesi toprağa doğru abanıyor, caminin minaresi akşamın biran önce kararmasını bekliyor gibiydi. Belki de bana öyle geliyordu. Bir zamanlar, irezilliği diz boyuna çıkmış aşiretimden sekiz yaşlarımda nasıl kaçtıysam, kaçarken nasıl koca bir dünyanın yalnız kalmış seslerinden başka bir şey duymadıysam Konağın da o sekiz yaşındaki çocuk ağlamakhğında, her gece kaçmağı denediğini sanıyordum.</p>
<p>Ne Bileyici Baba dönüp geliyordu ne de? Tanrı günahımı bağışlasın, ne de Osman Bey ölüyordu.</p>
<p>Kumral Dedemizin Konağında kimseyi görmemeğe çalışarak bu günü yarına, yarını devresi güne ekliyordum. Bir akşamüstüydü. O gün, camide, cemaatle namaz kılmağı istedim. Abdest aldığım halde bir abdest daha aldım. Değişecek üstüm başım olsaydı üstümü başımı da değiştirecektim. Odamda, yüklüğün raflarında eskiden kalma, unutulmuş bir giyecek vardır belki diye düşünerek aranıyordum. Öyle zamanlarda, insan hiçbir şey bulamayacağını bile bile aranıyor; eli bir zamanlar başka insanların elinin dolaştığı eski bir havayı karıştırdıkça gizlice rahatlıyor; bunu hissediyordum. Kapım açıktı, yarı aralık bırakmıştım. Konakta öteden beri kapılar kilitlenmezdi zaten, kilit bilmezdik. Gıcırdadığını duydum kapının, yan gözle baktım, ardına kadar itildiğini gördüm. Kapımı iten karaltıyı seçemedim yarı aydınlıkta ama nedense bir kadın olduğunu hissettim. Arkamı dönmeden kendimi yokladım, derli topluydum.</p>
<p>«Bu vaktin hayrolsun Sülemiş kardaş; destur verirsen gireyim.»</p>
<p>Kadının sesi hiç yabancı gelmedi. Adımı söylerken, bacım varmış da bacım gelmişçesine hoşlandım bu kadar eyi tanıdığım bir yakınımın sesiydi, çıkaramadım.</p>
<p>«Buyur bacı.» dedim dönerek; «Vaktin hayrola, hoşgeldin buyur.»</p>
<p>Yüzü yarım yaşmaklıydı. Alnını, yarım yüzünü, iyice karanlıkta kalan gözlerini seçmeye çalışıyordum gizlice; açıktan bakmağı kendime yediremiyordum. Bir kadınla ilk defa yalnız kalıyordum; akşamın bu saati de yalnız bir odada kadına karışınca kıpırdaklı oluyor.</p>
<p>Oturması için yer gösterdim.</p>
<p>Az önce, odanın yüklüğündeki raflarda eskiden kalma unutulmuş bir şey arayan ellerimin karıştırdığı eskiden kalma bir hava esnekliğinde kadın, gösterdiğim yere Kumral Dede Konağının kadınlarına has bir edeple oturdu. Ben ne yapacağımı bilemedim. Otursam mı iyi olurdu ayakta dursam mı? Kararlaştıramıyordum. Kadın, tanıdık sesiyle: «Dışarı çıkacaktın herhal Sülemiş kardaş?» dedi. Hafifçe davranmağa kalktı: «Çıkacak idiysen sana engel olmak istemezdim.» Telaşlandım. Otururken işimin olmadığını, gidecek yerim bulunmadığını söyledim. «Nereye giderim ki zaten.» dedim; «Gitmek istesem yani.»</p>
<p>«Evet.» dedi; «Birkaç ay önce bile gidecek yer olurdu. Günlerdir Konuklar Evi de kapalı. Silip süpüren kadından başka kapısını açan yok. Bir vakitler Konuklar Evinin hizmetine on kişi yetişmezdi. Sayrılar Evi dersen eskiden incesaz çalınırdı günde sekiz nöbet.»</p>
<p>Göğüs geçirdi kadınca.</p>
<p>«İncesaz yasak mı edildi?» diye sordum çocukça.</p>
<p>«Yoo.» dedi; «Hekim yok! Yarım hekimlerin elinde kaldı bir zaman. Şimdi onlar da yok. Kumral Dede'nin nefesine gelirdi hasta. Güven olmayan yerden insan ayağı çabuk kaçıyor.»</p>
<p>«Güven olmayan yerden dedin bacı? Burda güven?»</p>
<p>«Kalmadı. Güven dersem dirlik düzenlik anlamında değil; çok şükür güvenin o biçimi henüz yerinde. Hasta burada iyi olacağına inanmıyor; kervancı burada aradığını bulacağına inanmıyor.»</p>
<p>«Yine ok, kılıç yapılıyor; yine deri işleniyor, ne bileyim bunun gibi, eskiden Konakta üretilenler yine üretiliyor, üretilmiyor mu?»</p>
<p>«Üretiliyor, azaldı ama üretiliyor. Gelgelelim eskiden üretilen her şeyin üstünde Kumral Dede'nin nefesi vardı; Kumral Dede'nin nefesi, damgasıydı. Demek istediğimi diyebildim herhal. Sonra her kervan muhakkak mal almağa gelmez ki. Mal getirir; bilgeleri getirir; Konağa uğrayıp nasip almak için gelir sadece; üstünde dualarla, nefeslerle yoluna devam etmek için gelir. Yok şimdi.»</p>
<p>Kadının sesi boğazında takıldı.</p>
<p>Çok iyi tanıyordum bu sesi, çok iyi. İnsanın eskiye dönmesi hem kolay hem zor; dönse de bocalıyor, yeniden tanımağa çalışmak sinsi bir yorgunluk olup beynini dolanıyor. Kadının, boğazında takılan sesi kulağımda eski bir boşluğa dolmak üzereyken kadın: «Senin dediğin güvenin de üstü gölgelendi bir bakıma kardaş.» diye devam etti; «Dursun Fakih hakkında söylenenleri bilirsin. Biz bile inanacağız nerdeyse; Kadı Beyi bilmesek, Dursun Fakih'in şaşmazlığına inanmasak acaba diyeceğiz nerdeyse. Ortalıkta bu dedikodular böyleyken bir de Kumral Dedemizin kuşağı meselesi çıkınca...»</p>
<p>Şaştım gerçekten. Kadının sesini, eski tanıdıkhğımı falan unuttum: «Ne kuşağı?» diye sordum; «Dedemizin kuşağının Dursun Fakih'le ne işi varmış? Bunu da mı dillerine dolamak itliğinde bulundular?»</p>
<p>«Bulundular.» dedi kadın acınarak; «Hem de ne bulunma Sülemiş kardaş; ben asıl senin duymamışhğına şaştım. Kumral Dedemiz öldüğünde cenazesinde, hatırlarsın belki bir kuşak vasiyeti vardı Osman Bey'e; Yesi'den buraya gelirken belinde bir kuşakla.»</p>
<p>Sözünü kestim: «Biliyorum.» dedim; «Rahman Ağamdan çok dinlemişimdir o kuşağın gelişini.»</p>
<p>Kadının sözünü kestiğim için olacak herhal, hemen devam edemedi. Başını önüne eğdi. Bekledim. Başını kaldırmadan sesi de biraz titremiş olarak: «İşte o kuşak.» dedi. Lafı değiştirdi; kaçamak bir yoklama yaptı eminim: «Rahman Ağam dedin de.» deyip bir an bekledi, ikirciklendiğini sandım: «Rahman'ın oğlunu, Karacasını gördün mü hiç? Karısı...»</p>
<p>Bu sefer başımı ben eğdim önüme. Verecek cevap bulmakta güçlük çektim: «Ben...» dedim; «Benim...» dedim; «Ben hemen...»</p>
<p>«Böyle işte, hep böyle.» diyerek daha çok zorlanmama engel oldu; «En yakınlarımız bile gelir, işini görür, gider, durmaz, gider hemen. Şimdiki zaman böyle istiyor belki. Konak, eskiden zamanı beklerdi Sülemiş kardaş, bu Kumral Dedemizin lafıdır. Elma, armut nasıl bekleyerek olgunlaşırsa dalında, Konak da zamanı bekleyerek zamanı olgunlaştırmak için kurulmuştu. Olgunlaşan yemişler dalından düşmeye başladı mı dal boşalır; çürükler, kurt yemişler, ham kozalaklar kahr dalda. Konak da öyle artık; zaman olgunlaştı, durmak bitti, tohum toprağa düşecek ki yeniden filizlensin; sonra tohum sonra yine toprak. Böyle bir dönemde durmak olmaz artık he mi? Harekette duruldu mu, beklenildi mi gelen hareket duranı çiğner.»</p>
<p>Cevap vermemi bekledi.</p>
<p>Başım önümdeydi hala.</p>
<p>Cevap veremeyeceğimi anlamış olmalı ki: «Şu kuşak meselesi.» dedi uykumsu bir kırık sesle; «Kumral Dedemiz, Tanrım kuru iftiralardan sana sığınırım sözüm burdan ırak güya Konağa adanan öteyi beriyi altına çevirmiş, kuşağına sarıp toprağa, beraberinde mezara götürmek istemiş. Vasiyeti bunun içinmiş. Dursun Fakih de bu işe önayak olmuş ki her iş bittikten sonra mezarı gizlice açıp altınları çıkaracak zenginliğine zenginlik ekleyecekmiş. Dursun Fakih böyle adammış işte. Kumral Dedemiz böyle biriymiş.»</p>
<p>Olanca kanım beynime sıçradı: «Bacı bu ne biçim laftır!» diye bağırdım; «Hadi söyleyen söyledi soysuz diyelim, kim inanır kim!»</p>
<p>«Söylendi ya inanan bulunur.» dedi kadın.</p>
<p>Kendi kendimi yiyordum: «Olmaz! Olmaz bacı olmaz!» diye çırpınıyordum: «Bir kere ölünün kuşakla gömülmesine karşı çıkan adam Dursun Fakih'in kendisi, bunu bilmeyen mi var? Osman Bey gibi birine direndi bunun için, başka biri direnseydi haddine mi düşmüştü!» Öfkemden gülmeğe başladım: «Kumral Dede'nin altına, dünya malına meyletmesi üstelik? Hey Tanrım şu işe bak sen, üstelik mezarına beraberinde götürmesi? Çocuk inanmaz buna, yedi dinli kefere inanmaz ne diyorsun sen. Kumral Dede ha! Dursun Fakih ha! Gömdürtmeyen Dursun Fakih bre bacı Dursun Fakih!»</p>
<p>«Doğrusun Sülemiş kardaş; bunun böyle olduğunu bilenlerin hepsi yaşıyor; daha ne kadar zaman geçti ki şunun şurasında? Ama işin aslını bilmeyen binlerce Türkmen var. Anadolu denilen ülke uçsuz bucaksız. Her Türkmen'in ardına bir derviş takıp da doğrusu budur diyemezsin. Bunu çevremizde denedim ben; bizim konağın bir hayli kadını vardı sen bilirsin. Onları saldım çevreye. Gidenlerin bir kısmı geri gelmedi, gelenler de kuşkulu döndü. Onlar işin doğrusunu söylediklerinde: &quot;Dursun Fakih, mezarı benden önce açan olur, sırrı benden önce bilen olur, altınlar elimden gider diye kuşağı Kumral Dede'yle birlikte gömdürmemiştir, yoksa vasiyet yerine getirilmez mi?&quot; demişler; &quot;İçi altın dolu kuşağı emniyete almak için Beyine karşı direnen Kadı Beyden hayır gelmez konuşma boşuna.&quot; demişler. Kimse, Kumral Dede sağlığında tapmadı ki altına ölünce mezarında tapsın dememiş.»</p>
<p>«Soysuzlar!» diye söylendim; «İki başlı iftirayı kurmuşlar ki nereye dönsen karşında, çürütülmez cinsten, tuh!»</p>
<p>«Üç başlı kardaş üç başlı.» diye yakındı kadın; «Çıkarsa çıkarsa Dursun Fakih'i temize çıkarmayı deniyor insan, Kumral Dede'nin kuşağına altın hırsızlamasını, tövbe Tanrım, kimse yadırgamıyor, kabulleniyor hemen. Bir zamanlar Pir Cabbarın Alisi denilen bir soysuz çıktıydı ortalığa, bu konağı havaya uçurmağı denediydi de arkadaşı uçtuydu. Onun kara barutunun yapamadığını şimdi bu lafları çıkaran soysuzlar kimse onlar yapıyor, yaptılar da. Bilmem ki Orhan Bey duymaz mı bunları, bilmez mi? Hani Osman Bey hastaysa Orhan Bey var, neden Konağa arkalamaz? Neden Kumral Dede'nin ruhuna sahip çıkmaz. Sen, kardaş şimdi Orhan Bey'in yakınındasın. Desen ki...» «Orhan Bey şimdi Bursa önlerinde.» dedim çekinerek; kadını kırmamağa çalışıyordum aklım sıra; «Bursa'yı kuşatmış, kefere dayanıyor. Bursa'yı Osman Bey ölmeden almak niyetinde, bu yüzden belki duymamıştır.»</p>
<p>Dedim ama ben de pek inanarak söylemedim. Kumral Dede'nin öldüğünü haber verdiğim zaman Orhan Bey'in durumunu, söylediği sözleri hatırladım. Kadının söylediklerini duymuş bile olsa Orhan Bey'in söylentilerle pek ilgileneceğini sanmadım. Dursun Fakih için söylenenleri bildiğinden haberim vardı; Dursun Fakih için söylenenlere inanmış gibi davrandığından da haberim vardı Orhan Bey'in. Beynim oynadı birden yerinden o zaman. Yoksa Orhan Bey mi dedikoduların yayılmasına göz yumuyordu? Eskilerin kendine ayak bağı olmasını istemediğinden bu dedikodular işine mi geliyordu? Fakat Orhan Bey'in üstüne toz kondurmak istemiyordum. Aklıma gelenleri defetmeğe uğraştım.</p>
<p>Kadın: «Keşke» diyerek iç çekti kadınca; belliydi ki umutsuzdu; «Keşke o Pir Cabbarın Alisi denilen soysuz, Dedenin varlığında havaya uçursaydı Konağı. Dede sağken hakkından gelirdi. Şimdi sahipsiz, sahipsiz kalan malın hırsızı çok olur.» «Bak, bu Pir Cabbarın Alisinin işi olmasın yine?» dedim. Aklımın, Orhan Bey'den kuşkulanmasını önlemeğe çalışıyordum hala; bir suçlu arıyordum; «Şimdi ortalığı boş bulunca eskiden yapamadığını yapmak isteyemez mi?»</p>
<p>«İster» dedi; «O da ister, başka soysuzlar da ister. Kardaş sana şu kadarını deyim; ben, Kumral Dede'nin kızı sayılırım. Daha buralarda ot ocak tütmezken Dedenin yanına geldim. Geldim diyorum, Tanrı getirdi desem yeridir. Sıracalı hastaydım.» «Sen Kendigelen Kız'sın bacı. Şimdi tanıdım seni, eyvah ki eyvah!» diye haykırıp kalktım. «Hay ben de ne budalaymışım ki hemen tanıyamadım.» Sapır sapır titrer oldu her yanım; gerçekten sevinmiştim. Bacım olsa da kaybedip bunca yıldan sonra bulsam bu kadar sevinmez, böylesine titremezdim çocuk coşkunluğunda: «Vay kusura kalma yaban davranışımdan, vay bağışlayasın beni bacım ben ne biçim bir adam, hay bak hele ben tanıyacağım bacıyı diyordum. Vah ne yabanlık ettim.»</p>
<p>Kendigelen Kız benim yerinde durmayan coşkunluğum karşısında ezilip büzülmeğe başladı; elini ayağını koyacak yer bulamaz oldu. Sesi ağlamaklıydı: «Ben tanıdın sandım. Tanıdın sandım da, yabancı duruşundan alındıydım. Çok mu çökmüşüm?» «Çok...»</p>
<p>Tuttum ağzımdan çıkacak lafı, çevirdim: «Çok çökmemişsin bacı.» dedim;</p>
<p>«Tanıyamamam benim şaşkınlığımdan. Bursa kuşatmasından geldim, Kumral Dede'nin ölümü şaşkına çevirdi beni; sonra bu Konağın hemen bu hale gelişi aklımı aldı. İşte bunun gibi şu bu yüzünden sersemlemişim. Eh akşam vakti bir sıkıntı vaktidir yalnız adam için, tanıyamayışım bunun için...» İnanmadı; inandı göründü.</p>
<p>«Öyle olsun.» dedi; «Her şeye alışmak gerek, yaş da geldi çattı sayılır. Şurdan anla ki Türkmenceyi bile her yıl bir önceki yıldan daha düzgün konuşur oldum. Var kıyasla bundan geçen zamanı. Kumral Dede yeni bir baba oldu bana, bu Konağı nasıl yoktan var ettiyse beni de yoktan var etti. Sizin gibi doğmamış, sizin gibi büyümemiş birini alıp da Türkmen yapmak, Türkmen'i bırak Osman Beyli yapmak Kumral Dede'ye hastır ancak. Bir şeyi yapmak değil yıkmak ustalık ister derdi. Yıkacak olan kişi, yapan kişinin ustalığını da bilmezse neyi nasıl nerden yıkacağını bilemez derdi. Bir yeri yıkmak isteyen o yerin temellerini arar, usta yıkıcıysa ben bunlardan korkarım derdi. Ona göre Konağı havaya uçurmak isteyen Pir Cabbarın Alisi Konağın Osman Bey'e temel olduğunu hesaplamışmış. Bizi buldu soysuz, demişti; bu sefer beceremedi amma bu gün yarım bıraktığını yarın ilk fırsatta tamamlayacak. Konak da yetmeyecek, Osman</p>
<p>Bey'in bir temeli de adalettir, adaleti de yıkmaya çalışacak demişti.»</p>
<p>«Tedbirini de almıştır öyleyse bacı.» dedim yarım yamalak; çünkü Kendigelen Kız'ın Konaktan umudunu kesmesi yetmiyormuş gibi Osman Bey'in devletinden de umutsuz olduğunu hissetmiştim. Doğrusunu saklamayım, bende de gizli bir korku yer etmeye başlamıştı. Çok iyi bildiğim cenaze törenindeki kuşak meselesinin böylesine üç başlı hem de çürütülememesine üç bağlı ok yapılıp can evine atılması heriflerin niyetini gösteriyordu. Orhan Bey'in tavrını da bildiğimden hele hele söz ettiği yenilerin nasıl yeniler olduğunu da bilemediğimden korkumu pek yersiz bulmuyordum. Daha çok kendimin bu gizli korkusunu unutmak arzusuyla: «Kumral Dede bildiği tehlikenin tedbirini de hazırlamıştır.» diye devam ettim; «Bu Pir Cabbarın Alisi söz gelimi. Peşine adam salmıştır herhal.»</p>
<p>«Bilmem ki.» dedi Kendigelen Kız; «Saldıysa bile faydasız. Baksana ortalığı sindiren iftira sağanağına.»</p>
<p>«Pekey neden Dursun Fakih'in sesi soluğu çıkmıyor? Neden, ortalığa çıkıp da ben buyum demiyor?»</p>
<p>«Kime desin? Neye karşı desin? Bir yel esiyor bir yerlerden kopup gelmiş, önüne çıkanı silip süpürüyor. Böyle bir anda ne yaparsın sen olsan? Yelin geldiği yeri bulup durdurmağı mı denersin? Geldiği yeri kesinkes bilmiyorsun ki, yelin dinmesini beklemekten başka ne çare?»</p>
<p>«Görünüşe göre dineceğe benzemez. Gittikçe artacak hemi de; oya oya, söke devire artacak, öyleye benzer. Bu durumda beklemek de akıllı işi olmasa gerek. Ben olsam çıkar ortaya bangır bangır bağırırım.»</p>
<p>«Siz kılıcın adamısınız; savaşı bilirsiniz. Dursun Fakih kitabın adamıdır kardaş, kitap kıhç gibi bağırmaz, bağırmadan önce düşünür bildiğim kadarıyla. Sonra Dursun Fakih de kendisi için ortaya çıkıcılardan olmasa gerek.»</p>
<p>Beni kötülemek için söylememişti bu sözleri eminim; amma yine de kötülendiğimi hissettim. Kınanmış insanların suçlu tedirginliğinde sağıma soluma bakındım: Oda birdenbire kararmıştı sanki. Benim bilemediğim bir zamanda akşamüstü solmuşluğu yerini kara bir geceye bırakıp gitmişti. Göz alışkanlığıyla, biraz da seslerimizle görüyorduk birbirimizi. Benim sağıma soluma dönelenen tedirginliğimin farkına varmış olmalı ki Kendigelen Kız: «Akşam olmuş.» diye hayıflandı. «Ezan okunmadı he mi? Okundu da biz mi duymadık? Mümkünü yok bunun. İmam efendi hastalandı yine öyleyse. Gidip bir bakayım kardaş. Vaktini aldım senin de.» Kalktı.</p>
<p>«Müezzin vardı.» dedim; «İmam hastalandıysa müezzin?»</p>
<p>Kapıya doğrulmuştu. Geldiğinden daha sessiz yürüyordu. Oturmaktan olacak ayakları karıncalanmış, uyuşuk bir sürünmedeydi. Durdu: «Müezzin sizlere ömür.» dedi. «Herkesin her işte yaşlı olduğu, ölümlü olduğu sanki birden ortaya çıktı; Dedemizin ölümüyle göründü bunlar. Şimdi de İmam efendi, akşam ezanı geçeli haylidir, okumadığına göre.»</p>
<p>Sorayım mı sormayayım mı diye düşünüp duruyordum; sordum birden: «Kumral Dede neden yerine birini bırakmadı? Neden yetiştirmedi? Cihan padişahları bile kendinden sonrakileri düşünürken...»</p>
<p>«Cihan padişahı olmadığından belki.» dedi bir tuhaf ezgide bükülürken sesi; «Ona benzetmek istemediğinden belki de bilemem ki. Bildiğim şu, Yesi'deki Şeyhine bağlı kaldı hep. Bizden sonra bir yeni gelmeli; Anadolu'dan doğmuş olmalı, bu toprağın hamurunu yoğurmuş olmalı derdi. Ne manaya gelir bu Dedem der sorardım. Gülerdi. Sana ne için geldim, neler anlattım kardaş kusura bakma. Orhan Bey'den bir fayda olursa yardımını esirgeme diyecektim; onun için geldiydim.» «Orhan Bey...» diye başladım; «Ben de gelsem seninle.» diye devam ettim; «Burda yardımım olur herhal.» «O kadar yalnız sayılmayız.» dedi güçlenmeye çalışan sesi; «Konağın sadıkları, Dedenin özleri terk etmedi daha. Gelirsen sevinirim. Rahman Ağa'nın Karaca oğluna da uğrar, görmüş olursun. Rahman Ağa'nın karısı benim kız kardeşim biliyorsun.» «Bilmez miyim bacı.» dedim; «Az aşını yemedim.» Allah'tan sustu Kendigelen Kız. Yoksa ağzımdan çıkan söze verilecek çok cevaplar vardı; hiç birisi de benim hayrıma söylenemezdi. Ben de utancımdan düzeltemedim lafımı.</p>
<p>Geçtiğimiz yollardan bir zamanlar adım başında ya bir yolcuya ya bir dervişe, ya bir esnafa, çerçiye, Beye, çeriye ne bileyim türlü insana rastlamamanın mümkünü olmazdı. Her çeşit ses duyulurdu; insanlar gibi gölge sesler. Akşamsa akşamlaşmış, geceyse geceleşmiş, sabahsa gün doğumunda insanlar, sesler, soluklar dolaşırdı. Ufacık pencerelerde mum ışıkları titremezse kandil ışıkları hoşça sararır geceye bürünmüş bir bal rengini sızdırırdı dışarıya. Mevsimine göre çiçek kokar, kuş öter, böcek seslenirdi. Şimdi biz ikimiz, Kendigelen Kız'la ben; o alışkın, ben bunalmış, tek tük böceklerin canlılığını ispata çalıştığı bir akşam sonunu sıyırıyorduk. Karanlıkta hem çok kimseler vardı hem hiç kimse yoktu. Yerlerini eskiden beri çok iyi bildiğim küçük pencerelerin hepsi de karanlıktı, geceydi.</p>
<p>Cami de karanlıktı. Yerini bilmesem geldiğimize inanmayacaktım.</p>
<p>Bu kadar kısa zamanda, o kadar dolu; canlılığı o kadar büngüldeyen Konağın böylesine ölmüş olmasını aklım almadı. Gözlerimle görmesem inanmazdım. Elimde olmadan: «Bir tek kişiden hayat bulmak da iyi değilmiş.» diye hayıflandım. Kendigelen Kız, demek istediğimden de ötesini anladı: «Kumral Dede'yi bir tek kişi diye sayıyorsan haklısın.» dedi.</p>
<p>Camiye girdik.</p>
<p>Son cemaat yerini sağdan kıvrılıp minareye çıkılan merdivenin kapısını dolanınca imam odasının penceresindeki ışığı gördük. Kapıyı itip selam verdi Kendigelen Kız. İçerden cevap gelmedi. Çok, çok, çok üşüyen bir insanın çene titremesini andıran bir ses belli belirsiz duyuldu.</p>
<p>Kendigelen Kız: «Isıtma nöbeti gelmiş herhal.» dedi usulca içeri girerken; «Yaşlandıkça sıklaşıyor.»</p>
<p>İmam Efendi, odada ne bulduysa sarınmış, ne bulduysa sarınmasına rağmen üşümesini önleyememiş, bir köşeye kıvrılmıştı. Yanma geldiğimizde, titremekten birbirine değen alt üst çenelerin sesini daha iyi duyduk; arada bir dişler birbirine kenetleniyordu; sıkıyordu çenelerini; dişleri gıcırdıyordu. Gözlerinin içi bile sapsarıydı. Kendigelen Kız İmamı gösterip: «Bunu böyle sırtlayabilir misin Sülemiş?» dedi; «Aryetta'nın evine götürelim.» «Aryetta?»</p>
<p>Hatırladım ama benden önce o: «Kız kardeşim.» dedi; «İmam Efendi burda yalnızlıktan daha çok üşür.»</p>
<p>İmam Efendi kaskatı direniyordu ben toparlamağa çalıştıkça. Sarıp sarmalayıp sırtlamakta hayli güçlük çektim. Sırtımda zelzeleler debeleniyordu sanki; sıkıca tutmasam İmam Efendi daha ilk adımda fırlar düşerdi sırtımdan; titremesi bana geçiyordu, içimde soğuk yeller esmeğe başladı.</p>
<p>Koştum.</p>
<p>Kendigelen Kız'ın bize yetişip yetişmeyeceğini düşünmedim bile. Evi biliyordum nasıl olsa.</p>
<p>Kapıyı iki elimle birden İmam Efendiye sarıldığım için, ayağımla itmek istedim; açılmadı. Arkadan sürgülenmiş olmalıydı. İster istemez, henüz Kendigelen Kız da bize yetişmemiş olduğundan kapıya ayağımla vurdum. Biraz hızlı vurdum herhal, içerden katılaşmış bir kadın sesi: «Kim o?» diye sordu.</p>
<p>«Yabancı değil.» diye karşılık verdim uzatmamak için.</p>
<p>Aynı ses: «Yabancı değilseniz kimsiniz, kaç kişisiniz?» diye sordu bu sefer de. Araya erkekleşmeğe yüz tutmuş bir ses girdi. Aryetta'nın sesi iyice kısılarak araya giren erkekleşmeğe hazır sesi tersledi; iki ses, kısıla kısıla cebelleşti bir süre. Kendigelen Kız gelip yetişmeseydi belki de kapıda kalacaktık: «Aryetta aç, benim, yabancı yok.» diye tanıttı kendini. Bana da sesini yavaşlatıp: «Aryetta gittikçe yabanlaşıyor.» dedi; «Rahman'ın ölümü bunca yıldır...»</p>
<p>Sözü bitmeden kapının ardındaki sürgünün çekildiğini duyduk. Aralıklardan ışık sızdı, açıldı kapı. Allah'tan İmam Efendiyi sıkı tutuyordum; kollarım alışmıştı da kendiliğinden tuttu, bırakmadı. Yoksa afallayıp kalmıştım, aklım dağılmıştı. Açılan kapıda, ardında anasının tuttuğu kandil ışığında Karaca, Rahman Ağamın gözlerini, kaşlarını, dudaklarını, çenesini almış, çocukluğun durgunluğuyla eleyip belemiş çıkıvermişti karşıma.</p>
<p>Sırtımdaki İmam Efendiyi unutup Karaca'nın yeni yetme yüzündeki Rahman Ağama daldım; sabahaca doyamayabilirdim. Kendigelen Kız Aryetta'ya: «Sülemiş'i tanımadın mı? Aryetta?» diye sorunca da o doymamışlıktaydım ama: «İmam Efendi hastalandı, yalnız bırakmak istemedik.» diye devam edince, İmam Efendinin sırtımdaki üşümesinin durulduğunu hissettim, katılaşmış bir bedendi sırtımdan aşağı, kollarıma sarkan. Karaca geri çekilip yol vermişti. Girdik.</p>
<p>Aklım Karaca'da, aklım İmam Efendide, Aryetta'da bölük pörçüktü; Rahman Ağam gözlerimin önündeydi ve bunca zamandır oğlunu arayıp sormadığım için bana çıkışıyordu.</p>
<p>Aryetta daha önce seğirtip odanın birinde, eşiğe bıraktığı kandil ışığında bir yatak sermiş, yastığını, yorganını, çarşafını koşuşturmuşuz; Kendigelen Kız yardım etmişti. Karaca'nın gözleri bendeydi, İmam sırtımda taş gibi.</p>
<p>Hazırlanan yatağa bir taş yumağını yatırdığımı sandım. Akı sarılaşmış bir ipek sakal, çenesinden aşağı bir tuhaf titrememiş olsaydı İmam Efendinin canlı olduğuna inanmazdım. Üşümüyordu artık yahut da üşümediğini hissediyordu. Elimi alnına koydum; sıcak, erimiş. Sıcak erimişliği elimi koyduğum alna sıvanmış bir deriye yapıştı elim. İmam Efendinin alnı bütün erimişliğine rağmen elimin altında gerildi, elim kaydı. Gözlerini sonunaca açtı İmam Efendi; korkulu baktı, ne gördüyse boşluktu, o sıra boşluğa baktığını sandım; ne gördüyse gördüklerinden korktu. Çatlayacak, göz kapakları kopacak, gözbebekleri bin parça olacaktı nerdeyse. Sağ elini kaldırmak istedi; beceremedi. Ben ne yapacağımı bilemeden Kendigelen Kız'a baktım. Kendigelen Kız'ın gözleri, ocağın üstündeki bir sıra raftaydı. Gitti; öteberiyi karıştırdı eve eve, en üst rafta buldu aradığını, Kuran-ı Kerim'di. Hiçbir şey söylemeden gelip İmam Efendinin başucuna diz çöktü.</p>
<p>İmam Efendinin gözlerindeki korku çatlaması elmacık kemiklerine kadar yayıldı, gözlerindeki son üşüme de çoktan durmuş; parlak, ışıklı bir aklık alabildiğine gözlerini doldurmuştu. İmam Efendide canlı olan tek şey gözlerindeki bu ışıktı, bir de elmacık kemiklerine kadar taşan korku çatlağı.</p>
<p>Kendigelen Kız İmam Efendinin başucundan ayrılmamı işmar etti; Kuran okumağa başladı.</p>
<p>Odada bir anda birçok şeyler oldu sanki; doldu oda, boşaldı; daraldı, genişledi. Bir Türkmen imamı, doğduğundan beri Müslüman olan bir Türkmen imamı ölüme bakıyordu; bir tekfurun kızıyken Konağa karışan Kendigelen Kız, Kumral Dede'den öğrendiği şekilde diz çökmüş, Türkmen imamına Kuran okuyordu. Aryetta, çok erken ihtiyarlamış yüzünü önüne eğmişti; belki dua ediyordu; Rahman Ağamın Aryetta'dan olma oğlu Karaca'nın gözleri bendeydi, hissediyordum. Ben. Çerkez bir anadan doğma, aşiret Beyi kalıntısı ben. İmam Efendinin gözlerindeki ışığa bakıyordum. Kumral Dedenin Konağı, odanın dışında soluk bile almıyordu; koyu karanlığa bürünmüştü. Dışarı çıksam, İmam Efendinin gözlerindeki ışık yerine yıldızları göreceğimi hissettim.</p>
<p>Bunaldım.</p>
<p>Boğulmamak için Karaca'ya usulca: «Gel biz erkek erkeğe konuşalım Karaca.» dedim. Hiçbir niyetim yoktu. Aslında Karaca'ya söyleyecek sözüm de yoktu. Karaca, çağrıma uydu, anasından sıyrılıp benimle ocağın yanına gelmek istedi; Aryetta bırakmadı. Aryetta'nın yüzü daha bir yabanlaştı; önüne eğdiği, vaktinden çok önce yaşlanmış yüzünü kaldırıp gözlerini bana dikti. Yavrusunu çalmak isteyen bir tuzakçıya bakan dişi ceylan bakışlarından ürperdim. Kekeledim: «Karaca'yı. Karaca'nın görmesini.» İmam Efendiyi gösterdim gözlerimle: «Karaca'nın görmesini istemedim de.» dedim.</p>
<p>Aryetta Karaca'ya daha bir sıkı sarıldı.</p>
<p>Olduğum yerde kalakaldım.</p>
<p>Kendigelen Kız'ın Kuran okuyan çok hafif mırıltıları kulağımdaydı. Karaca'nın yanıma gelmek istediğini sezdim; anasının kendisini tutan ellerine gizlice direniyordu. Ocağın yanındaki postu gösterdim Aryetta'ya: «Şuraya oturun hiç değilse.» dedim yarım yamalak; «Çocuk için iyi olmaz; İmam Efendi ölecek.» Karaca anasını ocağa, posta doğru çekti; Aryetta oğluna uydu bu sefer. Posta oturdular. İmam Efendiyi görmelerini önleyecek şekilde aralarına girip durdum. Çok zor oldu ama becerebildim mi beceremedim mi bilemedim gayri, Karaca'ya bakıp gülümsedim. Karaca da gülümsedi. Rahman Ağamın, pek az güldüğünü, güldüğü zaman da tıpkı böyle yüreği ile gözleri arasında ısınmış buğuların yüzünü dolandığını hatırladım. Bundan cesaret buldum: «Kusura bakma bacı.» dedim Aryetta'ya: «Sizi arayıp soramadım. En çok ben aramalıydım halbuki. Karaca'yı ben.»</p>
<p>«Bizim aranıp sorulmağı istediğimiz yok!» Usul usul konuşuyordum; Aryetta çok dik, benim usul konuşmamı bastıran bir sertlikte karşılık verdi: «Ne senin ne de bir başkasının. Karaca'ya dokunmayın!»</p>
<p>«Karaca'ya dokunmak isteyen kim?» diye gerçekten şaştım. «Ben demek istedim ki, yani ben, bacım bu Karacamızın...»</p>
<p>«Neden sizin Karacanız oluyor?» «Yani bu Karaca böylesine demek istedim. Orhan Beyimizin yanında olmaktır yeri; Orhan Beyimizin...»</p>
<p>Aryetta çıldırmak benzeri bir yüz karışıklığında: «Gidin evimden!» dedi birden; «Ahn ölünüzü de götürün. Abla!»</p>
<p>«Abla!» diye bağırışı kendi eski ana dilinde oldu. Ana dilinde «Abla!» derken yüzü de gözleri de öyle bir değişti ki tanımak zordu. Ablasınınkine benzeyen yarım yaşmağı eğreti gibi durdu o sıra; zorla yaşmaklanmış bir tekfur kızı gördüğümü sandım. Kendigelen Kız ne yaptı bilmiyorum. Aryetta'nın yüzüne bakmaktan dönüp ablasını göremedim. Yalnız, Kendigelen Kız'ın Kuran okuyan mırıltısında bir duraklama oldu. Sonra yine devam etti.</p>
<p>Karaca anasına yadırgamış baktı yahut da bana öyle geldi. Belki de ben anasına yadırgamış bakmasını istedim.</p>
<p>Aryetta, bana diktiği, hiç de sevecen bakmayan gözlerini çevirmedi. Ne yapacaktım şimdi? «Bacım.» dedim sesimi kısıp daha yumuşak; aklım sıra, neden olduğunu bilmediğim ama benim hangi lafımaysa öfkelenen Aryetta'yı yatıştıracaktım; «Suç bende. Suç benim gibi, bizim gazilerde, sizi pek yalnız bıraktık.»</p>
<p>Demeseydim keşke. Aryetta daha beter: «Sizin yalnız bırakmamanız ne demeye gelir bilmeyen yok.» dedi; «Karaçama dokunmayın!»</p>
<p>Arkamda ölmek üzere olan İmam Efendiyi unutup oturdum yanı başlarına. Aryetta yanına bir domuz yanaşmış gibi geri çekildi: «Karaçama dokunmayın!» dedi bir daha. Aryetta'nın öfkesini yine anlayamadım: «Karaca'ya dokunmak kimin haddine bacı.» dedim; «Karaca Rahman Ağamızın bize hediyesidir; Orhan Bey'in yanında da baş tacı olmalıdır.» «Sonunda ölsün diye mi?»</p>
<p>Yine öfkeli bir karşılık beklerken buz soğukluğunda donmuş, buz soğukluğunda dümdüz bir sesle Aryetta: «Sonunda ölsün diye mi?» deyince kafam büsbütün karıştı. Orhan Bey'le ölüm arasında hiç bir ilgi bulamadığımdan bakakaldım. Aryetta'ya. Göz ucuma takılan Karaca ise beni bırakmış, anasının, benim hala anlayamadığım nefretine üzgün, bakıyordu. O ara yavaş yavaş Aryetta'daki öfkenin de buz soğukluğunun da bir biçimde nefret olduğunu hissettim. Bunun için: «Ne ölümü bacı?</p>
<p>Neden ölsün?» diye sordum: «Karaçamı Tanrı saklasın.» «Sizin Tanrınız ölüm!» dedi Aryetta; «İçkiniz ölüm, sarhoşluğunuz ölüm, her şeyiniz ölüm. Ölümden başka bildiğiniz yok; gittiğiniz her yere ölümü götürüyorsunuz, geldiğiniz her yerden ölüm getiriyorsunuz; ölüme tapıyorsunuz siz ölüme!»</p>
<p>Sinsi sinsi yağarken açık, ıslatan, iyice ıslatan sağanağımsı bir yağmur inadını almıştı Aryetta'nın sesi. Derken kendinden başkasının varlığını kabul etmeyen sicimleşmiş bir yağmur olup çıktı: «Görünüşünüze bakıp bir kere aldatırsınız siz adamı bir kere, iki kere değil. O aldanmada gelir hisarımızı alırsınız elimizden; gelip babamızı ahr yersiz, yurtsuz, hisarsız edersiniz hem de bizi içimizden avlar, içimizden şaşırtıp gönlümüzü çeler topraklarımızı elimizle teslim ettirirsiniz, sonra? Sonra kızlarımızı karı deyip ahr çocuk doğurtursunuz, sonra? Sonra çocuk daha gözlerini açmadan bırakır orta yerde ölüme koşarsınız, deli gibi koşarsınız, ağzınız köpüre köpüre koşarsınız, niye? Ölüm sizin Tanrınız çünkü. Türkmen'siniz, başka şeyiniz yok, gittiğiniz her yere ölüm götürüyorsunuz; geldiğiniz her yerden ölüm getiriyorsunuz. Rahman Ağam diyorsun; kimdi Rahman Ağan? Benim erim, bu oğlanın ataşıydı. Uğruna babamın hisarını size teslim ettim de ne oldu? Ha? Bir yıl erim diyebildim ancak, bu oğlan bir aylıkken atasını ölüme çağırdınız; yaban danaları gibi boynuna oklar saplanmış, kanı oluk oluk aktı da Rahman'ın bana ne kaldı, bu oğlana ne kaldı? Ölüm, ölüm, ölüm! Bırakın da biraz dünya soluk alsın, karılar oğullarını büyütsün, erler toprağını eksin. Türkmen'seniz gidin geldiğiniz yere, kara ölümünüzü de götürün!»</p>
<p>Ancak araya girebildim: «Biz geldiğimiz yere gidersek, bu ölüm olmayacak mı bacım?» «Olsa bile sizsiz olur, herkes yatağında ölür. Bırakın Karaçamı; Rahman'ı seviyorsanız bırakın.»</p>
<p>Neyi var neyi yoksa boşalmış bir çift göz; halsiz, yorgun bakıyordu bana. Taşıyamadığı kara bulutlarını dökmüş bir gökyüzünün hışımlı bir yağmur sonrasının dinlenmişliğini düşündüm elimde olmadan: «Karaca'ya yazık olur o zaman.» dedim; «Rahman Ağamın kemikleri sızlar. Biz şimdi ölüyorsak yarın bu çocukların da çocukları rahat etsin diyedir; ölmesin, toprağı toprak suyu su bilsin, yurt edinsin diyedir bacım, ölümler boşuna değil ki.»</p>
<p>Aryetta'nın halsiz, yorgun bakışları umutlanmağa bile hazırlanmıştı ağzımı açarken; sözümü bitirdiğimde çok kötü bir şekilde kırıldı: «Vermem size!» dedi hırsla; «Rahman Ağanın kemikleri vız gelir bana!»</p>
<p>«Sülemiş! Kardaş!» dedi Kendigelen Kız korku ile o sırada; nasıl etsem de Aryetta'ya derdimi anlatsam diye düşünmekteydim. Kendigelen Kız'ın sesi çaresizleşmiş: «İmam Efendi gitmekte.» diye haykırdı; «Çabuk, zemzem, zemzem suyu.» Silkinip kalktı.</p>
<p>Ben, daha çok Aryetta'dan kaçmak için İmam Efendinin yanına gittim. İmam Efendinin dişleri birbirine kenetlenmişti; sıçrıyor; görmediğim, anlayamadığım bir güce karşı direniyordu. Omuzlarını tutup bastırdım; öyleyken kollarım, o ana kadar hissetmediğim bir kuvvetin karşı koyusunu bastırmakta zorluk çekti. Allah'tan uzun sürmedi; bıraktı kendini İmam Efendi, nefesi de zorlanmaktan kurtuldu. Önü tıkanmış bir su yolunun tıkanıklığından kurtulan su misali bir rahatlamada bedeni yumuşadı. Gözleri yine öyle ışıklıydı ama korkulu bakmıyordu artık; elmacık kemiklerindeki korku çatlaması da gitmiş, yerini belirsiz bir tebessüm sislenmesi almıştı, gitgide açıldı sislenme; tebessüm elmacık kemiklerinden başladı; İmam Efendinin gözlerine doğru yayıldı. Bunca ömrümde, böylesine ışıklarla bezenmiş par par yanan bir tebessüm görmedim desem yeridir. Tebessüme aç, tebessüme doyamamış bir çift gözde yüzdüm adeta, tadını unutamayacağım bir an yaşadım, tarif edemem. Kulağıma gizliden, ancak sevenlerin sevilenlere söyleyebileceği bir içtenlikte, başkalarının duymasından kıskanmış bir fısıltıda sesler doldu: «Allah! Allah! Allah!» İmam Efendiydi, dudakları kıpırdıyordu, nefes alıp veriyor; nefessi sesin gizliliği İmam Efendinin yüreğini usul usul dışa döküyordu. Gözlerindeki ışıklarla bezenmiş tebessüm artık hareket etmiyordu. «Güzel!» dedi en sonunda; «Her şey şimdi güzel, ohhh! Tanrım çok güzel çok. Tanrım çok.» Gözleri İmam Efendinin, kendiliğinden yumuldu. Tebessüm, sadece elmacık kemiklerinde kaldı.</p>
<p>Akları sarılaşmış bir ipek sakal, o kadar yumuşacıktı ki...</p>
<p>Arkamı dönmeden: «Ölüm sandığın gibi kara değil herhal Aryetta.» dedim. Sesim karşılıksız kaldı; bana öyle geldi ki odada konacak bir dal bulamadı; çırılçıplak bir boşlukta çırpındı durdu.</p>
<p>Döndüm.</p>
<p>Aryetta da Karaca da yoktu.</p>
<p>Bir ben, bir İmam Efendi, bir de oda. Bir de kandilin ışığı.</p>
<p>Olduğum yerden kalkacağım sırada, tıknefes olmuş Kendigelen Kız gözüktü kapıda. «Yetiştim mi?» diye korkuyla sordu. Elinde ufacık bir testi vardı, Zemzem suyunu getirmişti.</p>
<p>Gözlerimi kaçırdım Kendigelen Kız'dan.</p>
<p>«Yazık.» dedi; yanıma oturdu; «Yetiştiremedim.» «O kadar rahattı ki...» dedim. Testiyi bir yana bıraktı, Kur’an-ı Kerim'i aldı.</p>
<p>«Aryetta nerde?» diye sordum. Cevap vermedi.</p>
<p>Birdenbire odada fazla olduğumu hissettim. Sanki dolmuştu her yan; açık kapıdan durmadan gelenler vardı; gelenler oturacak yer arıyor, sıkışıyor, sıkıştıkça daralıyordu oda.</p>
<p>Çıktım.</p>
<p>Kendigelen Kız başını çevirip bakmadı bile.</p>
<p>Dışarda ilkin, alışık dolaşıyordum; yollar, sağlı sollu ağaçlar, yapılar, güller, leylaklar, otlar tanıdıktı. Hamam, Cami, Konuklar Evi, Aş Evi, Sayrılar Evi... Derviş hücreleri; kadınlar bölümü., yabancısı olmadığım, çok iyi bildiğim bir köyde dolanıyor gibiydim. Çocukluğumun birçok yılının geçtiği, bir zamanlar neresine gitsem, neyine el atsam yabancılık çekmediğim, benim olduğunu sandığım yollar, ağaçlar, yapılar, ilkin bana batmadı. Fakat az sonra bir garipseme çöktü üstüme. Kumral Dedenin Konağı her şeyiyle benim yabancımmış gibi görünmeğe başladı derken, bu yabancılaşmanın arttığını, arttığını, arttığını hissettim. Başımı sokacak bir yerimin olmadığını, bir yere girip dinlenemeyeceğimi, bir kapıyı çalıp birinden bir şey isteyemeyeceğimi anladım. İmam Efendi ile birlikte yeni baştan ölmüştü Kumral Dede; yarı sağ yarı ölü olarak getirildiğim halde burda, bu Konakta dirilmiş olan çocukluğum ölmüştü.</p>
<p>Bağırmak, sesime tanıdık bir ses aramak geldi içimden. Yabancı yollara, yabancı ağaçlara, yabancı yapılara bağıracak gücü bulamadım kendimde. Bağırsam, birileri çıkıp da karşıma: «Sen kimin ülkesinde kime bağırıyorsun ha?» diyecek sandım. Üşüdüm o zaman; yüreğimde bir acayip titreme başladı; bütün bedenimi sardı, çenem çeneme vurdu, çenelerime sahip olamadım, durduramadım.</p>
<p>Ben böyleyken bir at kişnedi camiyle hamamın arasından büyük kapıya doğru giden yolda; huysuz bir kişnemeydi; gitmek istemeyen, zorlanan bir at kişnemesi. Yığılıp kaldım olduğum yere.</p>
<p>Ağaçlar bile benden canlıydı yemin ederim.</p>
<p>Gece mi bana yüklendi ben mi geceye, anlayamadım.</p>
<p>Başımı kaldırıp da gökyüzüne bile bakamadım; yıldızlardan korktum.</p>
<p>KENDİGELEN KIZ'IN ANLATTIKLARI Sülemiş o sabah gitti.</p>
<p>Bir zamanlar Konakta gelişlere alışıktık; kapılar ardına kadar açıktı, gelenler sayısızdı, sayısızlığından bilemezdik; gidenler de gelenlere göre olduğundan bilemezdik. Zaten gelenin karşılayıcısı, gidenin yola sahası vardı Konakta o zamanlar. Gelen azalınca giden göze batıyor; gelen azalınca gidenin acısı adamın gözlerine oturuyor. Sülemiş'in gidişi de böyle oldu. Gelgelelim Sülemiş: «Döneceğim!» dedi giderken. «Karaca'yı bulup döneceğim; kız kardeşini bulup getireceğim.» dedi.</p>
<p>Ne kız kardeşimi, Aryetta'yı, ne de Karaca'yı bulamayacak; biliyorum. Aryetta oğlu Karaca'yı alıp kaçmasaydı bile Sülemiş gidecekti; bunu da biliyorum. Çünkü Konak bunalttı Sülemiş'i. Ölmüş bir tabiatta insanoğlu can çekişir; Kumral Dedemizin bir lafını unutmamışsam eğer derim ki tıpkı tıpkısına, insanoğlunu yaşatan çevresidir. Başlangıçta çevre dinçtir, buzağının anasından süt emmesi misali insanoğlu da dinç olan çevrenin sütünü emer durmadan. Kuşun, çiçeğin, ağacın, bulutun, taşın hemi de çevresindeki öteki insanların sütünü emer. Bir gün gelir kuş, çiçek, ağaç, bulut, taş hemi de insanlar sararır; bu, sütün kesilme işmarıdır. İnsanoğlu işmarı görmemezliğe gelir ama içine işlemiştir, çıkarıp atamaz kolay kolay. Ondan sonra kaçar hep, kaçar da kurtulur mu? Kurtulduğunu sanır.</p>
<p>Aryetta, ta Rahman'ın vurulup öldüğü gün kaçacaktı. Rahman'ı vuran ok sanki Aryetta'nın şahdamarına saplanmıştı. Ama Kumral Dede sağdı daha; Kumral Dede'nin sağlığında da dünya o kadar kolay, o kadar bir sırt sıvazlamasında düzeliveren cinsindendi ki; Aryetta kaçamadı, oğlu Karacasında Rahman'ı buldu, her gün biraz daha buldu. Rahman'ı unuttu diyemem; kız kardeşim olduğu için bilirim, bizim unutmamız küllenmiş kor ateştir; söyünmez de olmayacak bir zamanda tutuşuverir. Karaca, Rahman babasının yeniden dünyaya gelmişi gibiydi; bu da Aryetta'ya ayrı bir dünya bağı oldu. Eğer bir gün Kara Mürsel gelip de Karaca'yı götürmek istemeseydi bu böyle sürüp giderdi.</p>
<p>Kara Mürsel Rahman'ın ölümünden sonra Konağa bir süre uğramamıştı; hisardan hisara akıyordu, kırk yiğidi ardında, kırk yiğidin kırk burma bıyığı; kılıçları, kılıçları, kılıçları. Bir ay, iki ay, üç ay Kara Mürsel'le kırk yiğidi çevrede düşürmedik hisar bırakmadı. Ne dur dinliyordu ne durak; vuruyor, alıyor, kaçıyordu. Haber salıyordu: «Filan hisar Osman Beyimindir artık, gereği yapıla.» O zaman Osman Bey sağdı, haberin gereği yapılıyordu, hisar din değiştiriyordu, din değiştirmezse yön değiştiriyordu. Kara Mürsel, kırk burma bıyığı kırk kılıcı ile bir başka hisara yükleniyordu, yoluna çıkan pişmandı, yoluna çıkmak kimsenin işine gelmiyordu. Bir ay, iki ay, üç ay daha. Daha, daha, daha!</p>
<p>Konağa döndü bir gün Kara Mürsel. Doğruca Kumral Dede'ye vardı, elini öptü: «Rahman'ın kanı ödenmiş oldu mu Dede?» diye sordu. Yanlarındaydım. Çok iyi gördüm, Kumral Dede hemen cevap vermedi, vermek istemedi herhal. Kara Mürsel belinledi: «Dede ödenmediyse daha ne gerek? Ne kadar gerek? Söyle kırk yiğidimle Anadolu'nun bir ucundan girip öte ucundan çıkayım, yetmezse</p>
<p>Urumeline atlayım. Ok sanki benim boynuma vurdu Dede, yarılan sanki benim şahdamarım. Rahman'ın değil benim kanım aktı.»</p>
<p>Dede, her zamankinden sakindi; Kara Mürsel'in yerinde duramayan soluyuşu ile Kumral Dede'nin sessiz yüzü, yarış atıyla binicisinin yarış öncesini andırıyordu. Kara Mürsel'in ille de cevap beklediğini görünce Kumral Dede: «Neden kan oğlum Kara Mürselim?» dedi; «Neden illa ki ödeşmek? Bütün hesaplar bu dünyada görülmez ki?» «Yani Dede Rahmam'ın kanı yerde mi kalmalıydı?»</p>
<p>«Rahman'ın kanı yerdeyse, hani sen öyle diyorsan, yerdeki kanı bir başka kan mı kaldırmalıdır? Akan kan, kimden aktıysa aksın durdurulmazsa sonu alınmaz olur. Yarayı kanla değil merhemle sararlar oğul.»</p>
<p>«Ben? Şimdi? Bunca hisarı boşuna mı vurdum Dede?»</p>
<p>«Rahman'ın kanını ödetmek için vurduysan yanarım ömrümce oğul. Rahman'ı senin vurup aldığın hisardakilerin hiçbiri oklamadı.»</p>
<p>«Ama hepsi aynı soyun adamıydı? Rahman'ı vuran oku atan başka soydan değildi ki?» «Aynı adam mıydı? Kaldı ki aynı adamı da suçlayamazsın; Rahman bir cenge girdi, ya ölecek ya öldürecekti.»</p>
<p>Kara Mürsel başını önüne eğdi. Kıpkırmızı oldu. «Yazık!» diye hayıflandı mırıltıyla. Kumral Dede kalkıp Kara Mürsel'in sırtını sıvazladı: «Hayıflanma!» dedi; «Geçmiş günlere hayıflanmak insana hiçbir şey kazandırmaz oğul, aksine gelecek günlerini bağlamış olursun. Halbuki gelecek günlerin sana da Osman Bey'e de bize de lazım. Rahman'a olan sevgin merhamet olup birikmeli içinde. O zaman yaptığın iş değerli olur. Aldığın hisarın adamları dün Rahman'ı öldüren adamın soyundandı ama bugün senin milletinden oldu. Senin milletinden olana kin mi duyacaksın hep? Bir insanın suçunu, bütün insanlara ödetmeğe kalkmak, hani nasıl derler evlat, ne ise, bize göre değildir böylesi. Gel, birlikte Karaca'yı görelim gidelim de. Rahman'ın yerine Karaca filizleniyor şimdi. Karaca'nın kinsiz bir dünyaya büyümesi gerek. Gel Kendigelen Kız sen de gel.»</p>
<p>Aryetta bir de o gün kaçmayı istedi gibi geldi bana. Çünkü Kara Mürsel, Karaca'yı görür görmez Rahman'la karşılaşmış gibi oldu. Kaş, göz, ağız burun küçülmüş bir Rahman olmuş, az biraz yabanca ama çocuk yabancılığı içinde güzel mi güzel bakınca, hele bir de Kara Mürsel'e çocuk kanı kaynayıverince boş bulundu Kara Mürsel: «Dede bu Karaca'yı götürüp Orhan Beyimize versek he mi?» dedi saf, tertemiz düşünceler içinde. Ama daha o anda Aryetta'nın kaşları çatıldı; iki kaşının arasındaki kırışıklık kabardı. Ben kız kardeşimin bu hali ne demeye gelir iyi bilirim. Korktum. Kara Mürsel'i dürtüp de hesaplı konuşması için elimi uzatmaya fırsat bulamadım. Kara Mürsel: «Hem çocukları da olmadı Orhan Bey'in.» diye devam etti: «Çocukları oluncaya kadar oyalanırlar; Karaca da Beyce büyümüş olur.»</p>
<p>Çekip aldı Karaca'yı Aryetta: «Beylik sadece sizde mi var?» diye bağırdı; «Benim babam da tekfurdu, Beydi; bilirim oğlumu büyütmeyi. Beyliği ben de bilirim. Benim oğlum ölüme koşmayacak!»</p>
<p>Allah'tan Kumral Dede vardı yanımızda, kolayca araya girdi: «Karaca burda büyüyecek Kara Mürsel oğlum.» dedi; «Rahman, oğlunun kitap ehli olmasını dilerdi, Karaca da Kitap ehli gibi okuyacak.»</p>
<p>Aryetta, Karacasına sıkı sıkıya sarılmıştı; çatık kaşları gittikçe geriliyordu. Karaca her an elinden alınacaktı sanki. Aryetta her an geri çekecekti Karaca'yı, vermeyecekti; arada bir, bana da kötü kötü bakıyordu.</p>
<p>Kumral Dede, Karaca'nın yumuk yanaklarını okşadı usul usul: «Kitap ehli de gerek bize he mi Karaçam.» diyordu bir yandan da; «Bu Konağın, kitabı bilenlerin elinde bundan sonrası olacak; kılıcı bilenler bir gün gelir susar, o zaman kitabı bilenler konuşmazsa yazık olur bunca emeklere oğul. Aryetta kızım bu çocuğun karnı mı aç ne? Doymamışa benzer.»</p>
<p>Aryetta kupkuru: «Doydu Dede!» dedi.</p>
<p>«Eh, anası doydu dediyse oğlan doymuştur. Kimse anası kadar bilemez bu işi.» Aryetta rahatlamıştı rahatlamasına, hiç değilse Kumral Dede sağ olduğu müddetçe Karacasını kimsenin elinden alamayacağına inanmıştı. Gelgelelim Kara Mürsel iyice çökmüştü. «Dede, anlayamadım bu işi.» deyip mırıldanıyordu; «Bu işi de anlayamadım. Neden kitap ehli olsun Karaca? Rahman gibi bir yiğidin oğlu niye eli kıhçsız küflenip kalsın? Niye burda, dervişçe büyüsün de er meydanında kılıç sallamasın Dede? Bizim Rahman gibi nice bin yiğide ihtiyacımız var, yok mu?</p>
<p>«Olmaz mı oğul? Bilmez miyim? Ama anası?»</p>
<p>«Anası? Olsun anası. Karaca bize Rahman'dan emanettir.»</p>
<p>«Ya anasına?»</p>
<p>«Canım Dedem, anası anasıdır kim ne karışır. Ama Karaca da devletindir.»</p>
<p>«Hangi devletin?»</p>
<p>Kara Mürsel şaşırmış baktı. O şaşırmışhk içinde: «Osman Beyim devlet dediydi ya, demedi mi? Osman Bey'in devletinin.»</p>
<p>Kumral Dede, bazen insan çatlatan bir vurdumduymazlık içinde bakar dururdu, öyle sorardı soracağını; yine öyle:</p>
<p>«Eyyy. N'olmuş Osman Bey'in devletine?» diye sordu.</p>
<p>Kara Mürsel toparlayamadı söyleyeceklerini: «Hiç...» dedi; «Hani sen de derdin de, çocuklar çiçek gibi derdin; çiçekler nasıl güzel kokarsa derdin, nasıl herkes görür, hoşlanır koklarsa, kokusundan hoşlanmada serbestse derdin, demez miydin?» «Derdim. Yine de diyorum. Çiçeklerle çocuklar birdir.» «Öyleyse anası da babası da, çiçeği çiçek yapan, kendi haline bırakıp yabanlıktan kurtaran çiçekçidir.»</p>
<p>«Ha şu mesele. Çiçeği kendi haline bırakırsan azar dediydim; bir bahçıvan olmalı, çiçeğe babalık etmeli.»</p>
<p>«Tamam Dede. Çocuğu da kendi haline bırakırsan azar. Her ananın her babanın keyfine bırakırsan azar. Bir bahçıvan gerektir ki çocukları alıp bahçıvanın amacına göre yetiştire...»</p>
<p>Durdu Kumral Dede. O kadar yıl Dedenin yanındaydım, böylesine tuhaflaştığını, tuhaflaşıp baktığını görmemişimdir. Kumral Dede, biraz da ummamış, beklememiş bakıyordu: «Bunu sen mi söylüyorsun Mürsel? Aklın başında mı söylüyorsun?</p>
<p>Aklın başındaysa eğer?»</p>
<p>«Aklım başımda Dede. Hemi de senin benzetmelerinden yürüyüp geldim bu sözüme. Günah mı söyledim?»</p>
<p>«Düşüncenin günahı olmaz.» dedi Dede sadece; «Kimseyi zorlamıyor, kimsenin zararına olmuyor. Hani düşünce olarak kalıyorsa günahı olmaz. Ben de öyle düşünüyorum, yani senin gibi. Çocuklar devletin çocuğudur. Gelgelelim öyle bir devlet kurulur elbet bir gün gelir, önce sen kinden arınmalısın. Yarayı kanla değil de merhemle sardığın gün belki, he mi Mürsel?»</p>
<p>Kumral Dede, düşünceli girdi hücresine; dalgın, bizim kapının dışında kaldığımızı unutmuş gibi örttü kapısını.</p>
<p>Ben Aryetta'nın yanına döndüm Mürsel'den izin isteyip.</p>
<p>Kara Mürsel, o günden sonra fırsat buldukça Konağa gelip Karaca'yı gördü. Ne götürmekten, ne çocukların devletin çocuğu olduğundan söz etti. Ama fırsatını bulsa Karaca'yı alıp götürürdü; Karaca'yı alıp götürmek hep aklında kaldı. Aryetta'nın da Karaca'yı Mürsel'den saklamak kaldı aklında hep. Ta Sülemiş'e kadar da çıkmadı. Karaca konuşmaya, söyleneni anlamaya başlar çağa gelince Kumral Dede aldı önüne; ilk Besmele'yi Kumral Dede'den geçti. O gün Kara Mürsel de konaktaydı. Sapsarı oldu. Bir daha görünmedi. Ben, Rahman bir daha gelmemecesine gitti sandım. Aryetta her gün biraz daha rahatladı; Kumral Dede'nin ölümüne kadar; Kumral Dede'nin ölümünden sonra... Kumral Dede'nin ölümünden sonra? Bir direk yıkılırsa başka bir direkle eve payanda vurulamıyor, direk gitti mi ev de gidiyor. Önce Aryetta yabanlaştı; bir kurdun yabanlığıyla yavrusuna kapandı. Varı yoğu Karacasıydı, her gün daha da kapanıyordu Karacasına; yeme içme işleri olmasa Konağı da, Konakta kalanları da, beni de gözü görmeyecekti nerdeyse.</p>
<p>Karaca palazlanıyordu bu arada ama yarım bir palazlanmaydı bu, hastalıklı bir palazlanma. Daha şimdiden, çocuk yüzüne bir derviş sarılığı sinmişti; gözlerinde kitap karası harf harf eskimişti.</p>
<p>Sülemiş'in geldiği sıralar, üstelik Konaktaki ıssızlaşmanın ağacına, toprağına suyuna sinmesiyle bir de yalnızlık halini alma sıralarıydı; Karaca'nın ders okuyacak, daha ötesini okuyacak hocaları bulamadığı bunun için de kitaptan elini ayağını iyice çektiği sıralardı. Anasının en mutlu olduğu günler bu günler oldu diyebilirim: Kılıcın uşağı olmaktan kurtarmıştı oğlunu, kitabın uşağı olmaktan da kurtarmıştı, oğlu dizi dibindeydi. Oğlu dizi dibinde olduğu sürece de Azrail olsa ölüm Azrail çaresiz kalırdı, alamazdı.</p>
<p>Sülemiş'in geldiğini duymuştum; elimizde büyüdü gelir beni yoklar sanıyordum. Gelmeyince aklıma bir kurt girdi, Karaca'yı alıp götürmek için geldiğine inanır oldum. Aryetta'yı böyle bir olaya karşı hazırlamak için varıp yokladım. Aryetta diken üstündeydi, her lafımdan bir anlam çıkarıyor kendince, kapandıkça kapanıyordu. Açıktan sözü Karaca üstüne getirmiyor, korkuyordum. Karaca, az ötemizde oturuyordu. Neden bilmiyorum, bir an, çocuk bana her yanından ağır zincirlerle bağlanmış gibi geldi; kendi kendinin üstüne kilitlenmişti sanki. Gizliden, kilitlenen kendi kendini zorluyor, zencirlerini zorluyor dışarılara, kıra bayıra, ata kılıca koşuyordu. Yanımızda olan kilitli, zencirli bedeniydi, anasına görünüyor, yanındayım işte diyordu; ama içindeki Karaca görünmüyordu. Rahman'ın böylece kilitlenip zencirlendiğini düşündüm. Aslında Aryetta'nın istediği de buydu zaten. Yüreğim kabardı, lafı dolandırmayı bırakıp doğrudan: «Yazık ediyorsun Karaca'ya.» dedim; «Bir gün gelir lanetler seni bu çocuk, erler arasında yerini bulamazsa kimin yüzüne bakabilir, sen oğlunun yüzüne nasıl bakabilirsin.» dedim.</p>
<p>«Oğul benim oğlum, kime ne?» dedi. «Rahman yaşasaydı da mı böyle derdin?» dedim. «Rahman yaşamak istemedi.» dedi; «Yaşamak isteseydi bizi böyle komazdı.» «Rahman'ı ölüme sen gönderdin.» deyiverdim. Nasıl çıktı ağzımdan bilmiyorum; çıktıktan sonra da geri alamadım sonunaca gittim. Neden sonunaca gittim onu da bilmiyorum, yüreğimde şimdiyece gizlenmiş biri konuştu ben konuşmadım: «Rahman'ı da, istedin ki böyle, bu Karaca gibi bağlayasın, dizinin dibinden ayırmayasın, tutsağın kılasın. Ama Rahman'ın erliğinin kabaracağını düşünmedin; erin, avradı kadar atı da kılıcı da olacak bilemedin; Osman Bey gibi birinin kılıç kardaşı için avrada bağlanmanın yürek ezikliğini hesaplayamadın. Rahman yanında yörende dolandıkça dünya senin çevrende dönecek sandın hep. Bir gün bir işmar geldi Rahman'a, seninkine eş, senin kabul etmediğin, kabul etmekten korktuğun Rahman'ın dünyasından geldi. Başlangıçta o dünyayı sen de kabul etseydin böyle çabuk yıkılmazdın. Aksine daha dayanıklı olurdun. Rahman gitti. Sen yıkıldın.» Söyleyeceğimi söylemiştim. Daha önceleri, çok önceleri söyleseydim o andakinden muhakkak ki çok daha rahat olurdum. Aryetta'nın taşlaşmış yüzüne bakıyordum; taşlaşmış yüz ha şimdi çatladı ha şimdi çatlayacak diye bekliyordum. Beklediğimi göremedim. Aksine tuhaf, öç almış, lezzetlenmiş, hazza doymuş doyacak bir gerilme o taşlaşmış yüzü kımıldattı, iyice bakınca çok ağır kımıldayan Aryetta'nın taş yüzünde gizlenmiş bir de nefret fark ettim. «Sen. Sen.» dedi. Gözleri gerilere kaçarak; «Sen, seviyordun Rahman'ı.» Sanki Karaca'yı elinden alacaktım; öylesine eğildi bedeni, Karaca'yla benim arama eğildi. Hüzünlendim.</p>
<p>«Rahman'ı?» diye mırıldandım; «Rahman'ı mı?» Gözlerimin önüne çok uzaklarda kalmış bir gece vakti geldi; babamızın hisarının teslim edilişinin birkaç saat öncesi; Aryetta'nın düşlü gözleri, düşlü gözlerinin Rahman'ı soruşu, tarifimi kıskanışı, öfkelenişi çocukça. Aryetta'nın, düşlerinden başka bir şeyi düşünmeyişi.</p>
<p>«Rahman'ı mı?» diye tekrarladım. «Hep olmayacak düşlere mi yatarsın sen Aryetta? Sıracalı hasta da olsa benim çıplak bedenime değen tek erkek eli Kumral Dede'nindi, üzerimde gezinen nefes Kumral Dede'nin nefesiydi. Senin Rahmanın kaç akçe eder ki?»</p>
<p>Sır küpünün ağzı açılmaya görsün bir; taşmasını önlemenin mümkünü olmaz. Bunca zamandır basura basura doldurduğun, ağzına da koca kayaları getirip kapadığın küp bir sızıntı verdi mi ne küpte hayır kalır ne de içindekinde. Taştı sır küpüm, Aryetta taşırdı: «Sen, bir Karaca kaldı elimde Rahman'dan diye ne yapacağını bilemiyor, Karaca'yı kimlerden nasıl saklayacağını şaşırıyorsun. Ya ben ne yapayım düşündün mü hiç? Koca bir dünya kaldı Kumral Dede'den. Ne yana baksam gözümde bir Kumral Dede. Çiçek mi? Kumral Dede'dir; kuş mu, ağaç mı, ot mu? Kumral Dede'dir. İnsan da, güneş de, ayda; karanlığı, aydınlığı, tozu toprağı Kumral'dan başka bir şey olmayan ucu bucağı görünmez bir dünyada Kumral Dede'nin nefesini duymadan yaşa bakalım nasıl yaşayacaksın; öyle bir dünyayı sakla bakalım; nasıl, kimden, nereye saklayacaksın? Üstelik benim tarif ettiğim bu dünyayı Kumral Dede herkeslere bırakıp gitti, herkesin dünyasıdır kimse sahip çıkmaya tek başına deyip gitti; üstelik beni, hemi de yanı başımdayken, yüreğimin orta yerinde duyarken onu, beni bilemeden, sahipsiz bırakıp gitti...» Ağlıyordum.</p>
<p>Aryetta ne ağıtımı anlıyordu ne de söylediklerimi.</p>
<p>Sürüne sürüne sözüm ona sezdirmeden, Karaca'nın yanına kadar kaymış, Karaca'yı sırt arkasından bana karşı kalkana almış, bekliyordu.</p>
<p>Birdenbire yoksullaştığımı hissettim; bir yürek yoksullamasıydı bu. Sır küpü sıza sıza kurumuş, boyalarını atmış, nakışlarını dökmüş, tamtakır kalmışta. Az sonra, göz pınarlarımdan yaş sızmadığını da hissettim.</p>
<p>Aryetta: «Git ona, Karaçama el uzatmasın, söyle!» dedi yaban sesiyle. «Kime?» dedim yoksulluğumda; Sülemiş'i gerçekten unutmuştum.</p>
<p>Aryetta'nın hatırlatmasından Sülemiş'in gelişini duyduğunu anladım; benim kendisini yoklamamı da ona bağlamıştı muhakkak. Yoksullaşmış yüreğim ayrıca yorgundu, halsizdi; dirilip Aryetta'ya, gelişimin Sülemiş'le ilgisi olmadığını söyleyemedim. Sülemiş'i henüz görmediğimi anlatamadım. Sadece: «Karaca, Rahman'dan kalma bir çiçektir Aryetta.» dedim; «Tek başıma koklayacağım dersen kurutursun, bahçıvanı gelince vermelisin.» Ben mi konuşuyordum, ağzımda Kumral Dede'nin ağzı mı konuşuyordu, bilemeyeceğim.</p>
<p>Çıktım Aryetta'nın evinden.</p>
<p>Akşam oluyordu. İkindi sonu esmerliğinde, Sülemiş'in konakladığı eve doğru yürüdüm. Esmerlik göz göz kamçıladı beni; kınadı, ayıpladı, hor gördü. Esmerliğin göz gözlüğünde sırrını satmış bir günahkar kadın yürüdü, yaşlanmış bir kız değil. Bu acıyı tattım; çiçeğe, ota, ağaca bakamadım, korktum. Suratıma karşı bağışlanmaz günahımı haykıracaklarını sandım. Ya yol uzadı ayaklarımda, ya da ben başka yolları dolandığımdan uzattım.</p>
<p>Sülemiş'in konukladığı eve gireceğim sırada, her nasılsa başımı kaldırıp göğe baktım; boğulmamak için olmalı. Her zaman böyle erken mi doğar, aynı yerde mi doğar bilmiyorum; erken doğmuş bir yıldız gördüm; gözlerim takılı kaldı yıldıza. Bana göz kırpıyordu, göz kırpışlarında gülümsüyordu. Günahımı kınamayan tek varlıktı; yüreğime doğru aktı, sıcaktı.</p>
<p>Kapıyı ittim.</p>
<p>Açıktı.</p>
<p>Sülemiş'le, yüreğimdeki Kumral Dede olduğunu çok iyi bildiğim o yıldızın göz kırpışında konuştum. Neler konuştuğumuzu anlatmıştır nasıl olsa size. Önemli olan bence neler konuştuğumuz değil zaten. Ertesi sabah gidişi Sülemiş'in. Aryetta'yı bulacağını, Karaca'yı geri getireceğini sanıyor. Aldanıyor. Aryetta'nın bir tekfur kızı olduğunu unutuyor; babamın tekfur damarını unutuyor. Aldığını vermez Aryetta, kendinin sandığını başkasına yar etmez. Babamın hisarında kimsenin bilemeyeceği mağaralar vardır, oraları iyi bilir. Oralarda değilse bile en sağlam manastıra giden en ıssız yolu bilir. Karaca'yı değil, Karaca'da Rahman'ı götürdü Aryetta oraya; yazık, diyemiyorum.</p>
<p>Yazık bana asıl. Ben nereye gideceğim?</p>
<p>O gün, İmam Efendinin cenazesiyle oyalandım.</p>
<p>Kur’an'a elim varmadı. Kur'an'a sadık kalmamışım gibi üç gün, ancak bir hayının başı yerdeliğinde oturup kaldım. Mümkünü olsa, Kumral Dede'den kalma ne varsa, Konak dahil, sarıp sarmalayıp kucağıma almak, Aryetta'nın Karacası misali kucağıma almak, Aryetta'nın kaçtığı o bilinmez mağaralardan birine yahut bir manastıra kaçmak, Kumral Dede'yi kendim için, sadece kendim için yaşatmak istedim hep, bunu düşündüm. Kumral Dede'nin benden başka herkese kendini veren cömert dünyasına öfkelenip durdum.</p>
<p>Kendi kendimde sızmıştım üçüncü günün akşamında.</p>
<p>Bileyici Baba bu kendi kendimde sızmışhğıma geldi.</p>
<p>Yorgundu. Çok yaşlanmış insanların taşınmaz yorgunluğu sanırım körkütük sarhoşların gözünden bile saklanmaz. Hep bir yana eğik duran bedeni öyle bir eğilmişti ki hasta da olsan kalkıp düşmesin diye dayak olmak isterdin o yanına. Sayısı bilinmeyen yıllar birbiri üstüne binmiş, sakalına asılmıştı arı oğulunda; sesinin, kendi kendimde sızmışhğım yüzünden, keçeleşmiş çıktığını sandım: «Dedenin türbesinde ışık görmeyince...» dedi. «Neden ışığı sönmüş türbenin?» diye sordu.</p>
<p>«Işık sönmüş mü?» dedim.</p>
<p>«Sönmüş. Söndüğünü görünce sana da bir hal oldu herhal diye düşündüm.» «Nasıl bir hal?»</p>
<p>«Tanrı korusun!» dedi. Korkulu sesi saklandı hemen. «Bir şeyin yok ya?» «Yok.» dedim istemeye istemeye. Bir şeyim vardı açıklayamadığım. Yahut açıklayabileceğim halde korktuğum. Söylemedim.</p>
<p>«Türbede ışık yanmazsa?» dedi; «Kumral Dede ışıksız mı?» Sözünü tamamlatmadım. Boğazımda yanan bir mum sönmüş de fitilinin dumanında boğulmuşum gibi oldu. Silkinip fırladım: «Ne diyorsun sen Baba. Işık mı sönmüş dedin!» diye bağırdım bir garip; «Kumral Dede'nin mi? Türbenin mi? Aman Allahım!»</p>
<p>Seğirttim; koptum, çaptım.</p>
<p>Kumral Dede'nin Türbesindeki karanlığa bulaşıncaya kadar soluk bile almadım herhal. Türbenin yalnız kalmış karanlığına bulaşınca da kendimden geçtim, her şeyi unuttum. Ellerim buldu mumu, çırayı, odu, ocağı; ellerim, parmaklarımın ucu gördü her bir şeyi; mumu yüreğim yaktı. Ondan sonra yığılıp kaldım Kumral Dede'nin başucuna. Yüzümü, taş sandukanın çıplak soğumuşluğuna yapıştırdım; olancahğımla bıraktım kendimi. Bütün bedenim sarsılıyordu; bütün bedenim sarsıldıkça rahatlıyordum. Doya doya fısıldadım: «Bağışla beni, bağışla beni Kumralım, bağışla beni.» dedim. Bu yaşta, günahsa affedin beni anlayın ne olur Kadısınız siz anlayın bu yaşta genç kızlığımın bütün yükünü boşalttım. Taze bir bahar açtığım hissettim göğsümde.</p>
<p>Neden sonra Bileyici Baba'yı fark edebildim yanımda.</p>
<p>«Bilmiyordum.» diye fısıldadı; «Ah ben, ben bilmiyordum.»</p>
<p>Yoksulluğum gitmiş, yalnızlığım gitmiş, boşalmış yüreğim dolmuştu. Pırıl pırıl zenginlikten taşmış baktım Bileyici Baba'ya: «Bilme.» dedim; «Yine bilme. Görmedin; duymadın da.» Uzunca bir müddet konuşmadık.</p>
<p>Sonra Bileyici Baba: «Işık sönmesin artık.» dedi; «Karanlıkta kalmasın bir daha.» «Sönmez artık.» dedim; «Karanlıkta kalmaz artık.»</p>
<p>Bileyici Baba gözlerimin içine bakıyordu. Daha önce olsa gözlerimi kaçırır bakamazdım; kaçırmadım bu sefer. Yalnız lafı değiştirdim: «Sülemiş geldi.» dedim. «Ben de onu arıyordum.» dedi. «Bulmam gerek.» «Gelecek.» dedim; «Giderken geleceğini söyledi.»</p>
<p>«Tezinden gelmeli; iş işten geçmeden. Sele kaynağında set çekilmezse önünde durulmaz olacak.»</p>
<p>«Ne seli bu?»</p>
<p>«Fitne, fesat, yalan seli, duyduğun duymadığın. Orhan Bey hisar almakla toprağa toprak eklemekle mülk bütünlenir fikrinde. Bursa'yı almış İznik'i düşünmüş, İzmit'e yürümüş ne fayda. Akça Koca Sapanca'dan, gölden vurmuş Ak Yazı'yı geçip Karadeniz'e ulaşmış onunla övünürmüş; Konur Alp daha beri yanı silip süpürmüş Orhan Bey'in mülkü yapmış bununla koltuk kabartırmış ne fayda? Herifçioğlu kurmuş Karesi Beyliğine tezgahını bir fitne fesat yalan kilimi dokumakta, Orhan Bey'i ucun ucun kemirmekte ki sonunu kimse görmüyor. Buldum soyhaların inlerini, yılanın başı Karesi'de. Pir Cabbarın Alisi denilen it!» «Kolay öyleyse.» dedim; «Yılanın başını deliğinde ezip bitirirsin işi.» «Kolay değil, kolay değil.» diye söylendi; «Karesi Beyini avucunun içine almış ki dünya bir araya gelse çıkaramazsın. Sözüm ona dervişleri, şeyhi bilmem neyi halkın gözünü iyice boyamış. Halk dediğin ne sanki; millet olamamış halkın koyun sürüsünden farkı ne? Dök önüne otu, çek istediğin yere, gelsin ardından. Bu yüzden Ali'yi deliğinde boğamazsın.» «Sülemiş ne yapacak öyleyse?» «Bir Zöhre var, onu da öğrendim; bu soysuzların Konya Dergahına kapatmışlar, Ali'nin yavuklusuymuş. Karıyı oradan kaçırıp da Ali'nin yanına getirebilirsek belki ayak bağı olur.»</p>
<p>«Belki dedin; inancın az herhal?» «Bilemem ki.»</p>
<p>«Ali de başından savarsa Zöhre dediğini?» Cevapsız kaldı sorum. Hep bana bakıyordu konuşurken; bu sefer başını önüne eğdi, dal boynunu kıstı. Başı omuzlarının arasından içeri doğru düşer gibi oldu. «Bir umut.» dedi zayıfından; «Bir belki. Sülemiş gecikirse bu umudum da gider büsbütün, elim kolum eyice bağlanır.»</p>
<p>«Başka yapılacak şeyler de vardır herhal!» dedim.</p>
<p>Bir yol göstereceğimi sandı; umutlanmış baktı: «Ne gibi?» dedi canlanarak; «Nasıl bir yol?»</p>
<p>«Bilmiyorum, vardır herhal diyorum.» deyince eski haline döndü. Çaresizlik bana da geçti; aslında, az öncesinden beri Bileyici Baha'nın dert edindiği dünya işleri beni hiç mi hiç ilgilendirmiyordu. Bileyici Baba daha başka şeylerden söz açsa; sudan, havadan, güneşten söz temsili, bunlardan da konuşurdum. Gelgelelim benim bir sözüme umutlanıp da umudunu boşa döndüğünü görmem çaresizliğine bulaşmama sebep oldu: «Kumral Dede olmalıydı ki şimdi.» diye hayıflandım.</p>
<p>«Kumral Dede olmalıydı ki.» diye tekrarladı Bileyici Baba. Sonra: «Ne yapardı? Ne çare düşünürdü, diye diye zorladım aklımı. Yok; bomboş kalmış aklım; sahibi ölmüş at gibi aklım. Danışacak adam aradım. Konağın yenilişi gibi geldi bu bana; Kumral Dede'nin sırtı yere getirilmiş gibi geldi. Vardım Dursun Fakih'e gittim. Akıl dedin mi hemi de dünya aklı Dursun Fakih'tedir, herkes bilir. Gel gör ki akıl değil safi şeriat, safi adalet terazisi, üstelik yalanlar bin bir ok olmuş doğrulamış Dursun Fakih'i yüreğinden vurmaya. Anlattım; dinledi, düşündü. &quot;Anlattıkların doğru senin.&quot; dedi; &quot;Akıl mantık yoluyla doğru, gelgelelim görmedin sen bu anlattıklarının hiç birini, kulağınla duymadın.&quot; dedi. &quot;Gördün mü gözlerinle, duydun mu öz kulağınla?&quot; diye sordu. &quot;Bu yalanları Ali'nin yaydığını gördün, Ali'nin ağzından işittin mi?&quot;</p>
<p>«Hayır.» dedim; «Ne gördüm ne işittim. Ama bunun böyle olduğunu sanıyorum, biliyorum, inanıyorum,» dedim.</p>
<p>Yüzünde bir tek kıl bile oynamadı Dursun Fakih'in: «Sanmakla, bilmekle, inanmakla hüküm verilmez.» dedi; «Bunlar delil olamaz.» «Haber aldım; adamlarıma inanırım.» dedim.</p>
<p>«Adamlarını dinlemek gerek.» cevabını verdi; «Adamlarının delillerini görmek gerek.» «Hüküm istemiyorum.» dedim; «Ne yapmam lazım, yol göster.» «Göstereceğim yol bir suçsuzu ölüme götürecekse günahını nasıl öderim?» dedi. Benim yerimde başka birisi olsa çıldırırdı. Belki ben de çıldırmıştım da durmadan soruyor, susmuyordum: «Devlet!» dedim; «Devlet elden gidecek. Devleti yıkmak için uğraşanları adalet terasizinde tartmak...»</p>
<p>Kesti sözümü: «Devlet devletse insan da insandır.» dedi; «Suçu görünmeli, belli olmalı. Suçlu dediğin kimse de, bu işi devlet için yapıyorum derse?» «Ama sen!» diye bağırdım artık, tutamadım kendimi; «Söyledim az önce Dursun Fakih, okun varacağı yer sensin; canını sokakta mı buldun sen?» «Ben devlet değilim.» dedi; «Dursun Fakih'in canı devlet değil; ölürsem hesabımı suçludan devlet sorar ama ben ölmeyim diye devlete suçlu yaratamam. Tanrı hepimizin taksiratını affetsin.» deyince duramadım artık; kaçtım yanından. O andaki kadar Kumral Dede'yi anıp aradığımı hatırlamıyorum Kendigelen Kız; o andaki kadar bedenimin her bir parçasının avaz avaz bir ayrı Kumral Dede çağırıştığını hatırlamıyorum. Kime gidip soracaktım? Kimi bulup akıl danışacak, yol yordam öğrenecektim? Böyle anlarda kimden alırdı ışığını Kumral Dede, kime sorardı?» Bileyici Baha'nın sorusuna, kendiliğinden gelme bir cevap çıktı ağzımdan! «Kendine!» dedim.</p>
<p>Bileyici Baba başını salladı: «Kendine!» diye sesimi tekrarladı; «Kendine, doğru dedin. Gelgelelim o an bu benim aklıma gelmedi. Deli dervişler misali düştüm yollara. Aklıma tek bir yol geliyordu: Sülemiş. Neden geliyordu, niçin geliyordu araştırmıyordum. Aklıma eseni yapacak, Sülemiş'i Konya'ya gönderip Zöhre'yi kaçırtacaktım. Bursa'ya onun için gittim. Orhan Bey'in Bursa'ya döndüğünü duymuştum yolda, Sülemiş de Bursa'da öyleyse diyordum. Fakat Sülemiş'i Bursa'da bulamadım. Orhan Bey'e de görünmek işime gelmedi. Sanki kızgındı içim Orhan Bey'e Kendigelen Kız; küskündüm, Osman Beyimizin oğlunun yüzüne bakmak gelmeyecek gibiydi içimden. Sülemiş'i görmek için gittiğim Bey Konağının avlusunda, ilk gördüğümde ilgimi fazladan çekmeyen bir olay oldu; üstünde durmadım. Bir çam yarması derviş, uzun saçları vardı apak, uzun sakalları göbeğindeydi, dolaksız ayaklarına ham deriden post kesmesi çarıklar giyinmişti; eski bir çul yarısını aba niyetine boynundan sırtına geçirmişti; upuzundu. Yarı göğdesinden kocaman bir çınarı omuzlamış, bana mısın demeden getirmişti; çınarın dalı, budağı, yeni filizlenmiş sürgünleri, sarımsı yeşil, uçuk yapracıkları; bir baldır kalınlığında göğdesi, topraklı kökleri görenleri sarhoş etmeğe yeterken çam yarması dervişin soluğu bile kesilmemiş yürüyüşü büsbütün akıl alıyordu. Geldi, geldi, geldi; gözcülere, çevresine toplananlara aldırdığı bile yoktu. Avlunun orta yerine gelince omuzladığı çınarı incitmeden yere bıraktı; gidip samanlıktan kazma kürek aldı getirdi. Çınarın kökünün bulunduğu yere yarı bel derinliğinde bir çukur kazdı.</p>
<p>Derviş bu işleri yaparken Orhan Bey de sundurmaya çıkmış seyrediyordu. Ağzını açıp konuşan bir tek kişi bile yoktu.</p>
<p>Dervişe karışan; ne ne yapıyorsun diyen ne de kimsin, nesin diyen vardı.</p>
<p>Derviş, kazdığı çukurun dibine, toprakları eleye incelte bir kat diplik yaydı. Dikip çınarı besmeleyle, köklerinden çukura iyice yerleştirdi. Kökleri bastıra bastıra toprakla besledi; çukuru doldurdu, üstünü iyice çiğnedi. Kürekle kazmayı samanlığa geri götürdü; sundurmanın altından iki güğüm aldı, göğümlere su doldurdu, çınarı suladı. Bu işleri yaparken de kaldırıp başını bir kimseye bakmadı. Sanki bir dağ başındaydı, yapayalnızdı yahut sık bir ormanın içindeydi de etrafındaki kalabalık, ağaçların kalabalıkhğıydı.</p>
<p>Güğümleri de aldığı yere geri götürdü; aldığı yere bıraktı.</p>
<p>Gelip diz üstü oturdu yeni diktiği çınarın dibine. Geyik gözlerinin neminde bir ses: «Euzubillahimmeşşeytanirracim, Bismillahirrahmanirrahim.» dedi kendine özgü bir makamda. Kendine özgü bir makamda diyorum Kendigelen Kız, çünkü şimdiyece böyle bir makam duymuşluğum yoktur. Ardından Yasin-i Şerif okumağa başladı. O zamanaca ne var ne yok her bir şey susmuştu zaten, o zaman büsbütün sustu. Ben yeryüzünün yaratıldığı sessizlikteyim sandım; yeryüzünün yaratıldığı sessizliğe daldım. Yasin, dervişin sesinde suyu, toprağı, çınarın köklerini bir arada gizlice yoğuruyor gibiydi; Yasin, yeni dikilmiş çınarın köklerini toprağın derinliklerinde, can verici suyun hâzinesine götürüyor gibiydi; göğün güneşini sarımsı yeşil uçuk yapracıklara doğru eğiyordu.</p>
<p>Son ayeti de «Külli şey'in ve ileyhi turceun.» deyip bitirir bitirmez derviş, yeni diktiği çınarın köklerine doğru bir deli coşkunluğu içinde secdeye kapandı. Belki başkaları fark etmedi ama ben gördüm, iyice gördüm. Derviş, secdedeyken dudaklarının değdiği toprağı üç kere öptü. Bir an bekledi. Kalktı sonra.</p>
<p>Çevresindeki kalabalığı yeni görüyormuş gibi baktı. Orhan Bey'i de yeni görüyormuş gibi baktı.</p>
<p>«Orhan Bey!» diye bağırdı; «Oğul Orhan Bey, bu çınar devletindir, avluna dikilmiştir. Bu çınar burda durdukça devletin dal budak sala, kök sala; var yürü bu çınar gibi boy at, oğul Orhan Bey, bu çınar gibi devletin de gelişsin!» «Babam! Geyikli Babam!» deyip atıldı sundurmanın merdivenlerine Orhan Bey. «Dur!» diye bağırdı Geyikli Baba; «Geleceğin vakti de, geleceğimiz vakti de bir gün gelir bildiririz. Şimdi bu kadar.» Geldiği gibi gitti.</p>
<p>Duramadım gayri yerimde. O ana kadar elimi, ayağımı; dilimi, aklımı bir görünmez bağ bağlamıştı da o an çözülmüştü. Uzun müddetten beri görmemiş olsam bile Geyikli Baba'yı bir görüşte tanıyamamış olmama öfkelendim. Koştum ardından. Ne yaptıysam yetişemedim; yetiştiğimi sandığım anda da büsbütün kaybettim. Şehir kalabalıktı. Türkmen'i, Tatar'ı, tekfurlusu, Tacik'i kaynaşıp duruyordu. Yeni dikilmiş bir çınar ağacını andırıyordu Bursa; köklerini yeni yumuşatılmış bir toprağa usul usul salıyordu, eski bir toprakla kaynaşıyordu bir genç çınar. Kulağımdan Geyikli Baha'nın Yasin okuyan sesi bir türlü gitmiyordu; yepyeni, duymadığım bir makamda geziniyordu. Daha koştum; kan ter içinde kalmıştım. Ilıcalar yoluna düştüm: Ilıcalar yolunun sonundaki kale kapısından, Alaeddin Bey'in yeni yaptırdığı mescide geldim. Bir an Alaeddin Bey'e uğrayıp sormağı düşündüm, hemen caydım. Nedense Bey oğullarından birini görmek istemiyordum. Dağ yoluna vuran yokuşa attım adımlarımı. Keşiş Dağının yarı belindeki düzlükte, orman içinde bir yerdeydi Geyikli Baba; bir kere yerinde varıp niyazda bulunmuştum. Dağın, ağacın, göğün arınmışhğında, yaşını hiç belli etmeyen bir bitmez gençlikte görünmüştü gözüme; saçından ayak tırnağına varıncaya kadar bir arınmıştık içindeydi o gördüğümde. Bu seferki çullu, ham deriden post çarıklı, saçı sakalı salınmış dervişi birden tanıyamamış olmam da belki bu yüzdendi.</p>
<p>Akşam ezanından nice sonra ulaştım dağın yan beline; yıldız ışıkları boldu, ay yeni çıkıyordu. Akşam namazımı bol yıldız ışıklarında kıldım; bol yıldız ışıklarının yuduğu bir dağ sessizliğinde çok akşam namazları kılmışhğım vardır ama bu seferkine dağ kuşlarının akşam çığırışları da karıştığından mıdır nedir, tadına doyamadım. Bundan olacak oyalandım az biraz. Yatsı namazını da kılıp Geyikli Baha'ya öyle varayım dedim. Yatsı namazına ay da çıktı. Dağın, ormanın gecede bir gümüşlenmesi oldu ki tarif edemem. Namaz boyu dolup dolup taştım. Senden saklamayacağım Kendigelen Kız, doğrusunu söyleyeceğim. Kumral Dede'ye de ilk rastlayıp ilk açılacağım vakit böyle bir gece vaktiydi; unutmadıysam bir handaydık, hanın kapısının duvarında. Söyleşine bir ay ışığı, böylesine yıldızlar hatırlıyorum. Geyikli Baha'da aradığımı bulacağım içime doğuyordu ay ışığında; bu yüzden de namaz boyu yüreğim kabarıyordu.</p>
<p>Fazla dolanıp aranmadan buldum Geyikli Baba'nın yerini. Eski tanımışhğım değil, yüreğime yeni düşmüş bir ışık yolumu gösterdi, Geyikli Baba'nın yerini kolay bulmamı sağladı. Belki de bundan cesaret alarak doğruca mağarasının kapısına vardım. Ortalıkta gece kuşlarının, uyumamış orman yaratıklarının seslerinden başka ses; ayın, yıldızların ışığından başka bir ışık yoktu. Benden başka görünürde bir canlı da yoktu. Fakat mağaranın kapısından içeri atamadım adımımı.</p>
<p>Nereden çıktılarsa çıktılar seçemedim, daha önce varlıklarını bile hissedememiştim, kendilerini sezdirmemişlerdi. İrikıyım beş altı çoban köpeği birden sardı çevremi. Korkunç seslerle uludular, çemkirdiler, hırladılar. Ay ışığında kanlı gözlerini, sırıtmış, sipsivri dişlerini görebiliyordum. Çevremde dolanıp havlıyorlardı. Nasıl olsa Geyikli Baba ya seslenir susturur, ya çıkar susturur diye düşündüğümden ilkin aldırış etmedim; yüreğim ferah bekledim. Ama ne çıkan ne seslenen oldu. Yanlış gelmediğime, bir başkasının mağarasına gelmediğime emindim. İçerdekinin Geyikli Baba olduğunu adım gibi biliyordum, daha ötesi içerdeki Geyikli Baba'yı hissediyordum.</p>
<p>Fakat Geyikli Baba bana yardım etmedi; köpeklerden kurtarmadı. Ne var ki köpekler zencirliymiş de zencirleri bir yere bağlıymış gibiydiler; üstüme atılıp etimden et koparmaları işten bile değilken bunu yapmıyorlardı. Ölçülmüşçesine belli bir uzaklıkta çevremi dolanıyorlardı. O zaman açıldı kör olmayan gözlerim Kendigelen Kız o zaman açıldı.</p>
<p>İzin yoktu.</p>
<p>Mağaraya girmem, Geyikli Baba'nın postuna niyazım istenmiyordu.</p>
<p>Geri döndüm.</p>
<p>Köpekler de sustular. Daha önce nerdeler, hangi görünmezlikte idiyseler oraya döndüler. Ama çaysam da bir adım bile dönseydim geriye, kanlı gözlerini, sipsivri dişlerini göstereceklerdi, eminim.</p>
<p>Az ötedeki bir kuytuda sabahı bekledim.</p>
<p>Sabah oldu; kuşluk, öğle oldu.</p>
<p>Geyikli Baba çıktı, gezindi; gelenlerini karşıladı gidenlerini yolcu etti. Dönüp bakmadı bana; varlığımı bilmedi.</p>
<p>Köpekler bütün gün görünmediler ortalıkta.</p>
<p>Geyikler korkusuz, rahatça geldi, gitti, düzlükte dolaştı. Mağaranın gölgesine yatıp uyuyanları oldu.</p>
<p>Geyikli Baba çıktı gitti. Akşama kadar görünmedi.</p>
<p>Akşama doğru bazılarını tanıdığım, bazılarını tanır gibi olduğum, bazılarını da hiç tanımadığım dervişler, at binmiş erler, erenler, yolcu kılıklı adamlar geldi. Mağaranın önünde kocaman bir ateş yakıldı, sofralar kuruldu. Yenildi, içildi, yarenlik edildi. Sofra ne bir derviş sofrasıydı, yarenlik ne şeyh yarenliği. Benim varlığım yine bilinmedi. Bilinmemesinin mümkünü olamazdı. Sofradakilerin bir kısmı görmüştü bile. Köpekler yine görünmedi ortalıkta.</p>
<p>Sofra da yarenlik de gece yarısına kadar sürdü.</p>
<p>Aklım almıyordu. Sağırlaşmış mıydım? Kör müydüm? Düşte yahut hayalde miydim? O gece de öylece sabahı buldum. Ama değişen bir şey olmadı. Gün bir öncekinden farksız geçti. Üstelik açlığımı hissettim. Açlık gittikçe kemirir oldu midemi. Elime geçen otları yolup ağzıma attım düşünmeden. Acı bir ot suyu dişlerimi, diş etlerimi, damaklarımı sardı. Tükürdüm. Üç gün üç gece sürdü bu böylecene. Belki de dört gün. Bulunduğum yerde biraz ot, biraz toprak oldum; büzülüp kıvrıldım. Nasıl olsa çağırılacaktım; nasıl olsa izin çıkacaktı. Çıkmazsa? Çıkıncaya kadar çakılıp kalacaktım olduğum yere. Yavaş yavaş, bulunduğum yerde, bulunduğum yerin ayrılmaz bir parçası olduğumu hissetmeğe başladım; ottan da topraktan da öte bir parçaydım. Belki de bulunduğum yerin aslıydım. O an öyle hisler duyuyor insan Kendigelen Kız; şimdi sana yabancı gelebilir belki.</p>
<p>Kaçıncı günse artık, diyelim dördüncü gün, öğleye doğru, mağaradan hiç çıkmamıştı Geyikli Baba. Öğleye doğru çıktı. Duruşuna bakılırsa yönü bana doğruydu, bana doğru gelecekti. İçimde bir karınca kaynaması canlandı. Ha çağırdı ha çağıracak, izin çıktı herhal diye gözlerimi dikmiş bakıyordum. Sağ yanımdan orman cılgasını çıkan ayak sesleri duydum. Geyikli Baba da o yana dönmüştü. Köpekler de çıktı o sıra orta yere sessizden. Dinelip Geyikli Baha'nın ardında beklediler. Ben de baktım. Gelen üç beş kişinin önündekini tanıdım yaşma rağmen. Turgut Alp'ti; Osman Bey'in güvencelerinden bir Beydi, Ertuğrul Gazi'den kalma yaşlı mı yaşlıydı. Kurumuş, kabuğuna çekilmiş bir orman ağacı yürüyüşünde geliyordu. Haylidir attan kılıçtan ayrıldığını, bu yanlarda bir köye çekildiğini duymuştum. Günlerdir benim varlığımı, kapısında süründüğümü bilmez görünen Geyikli Baba, Turgut Alp'i görünce karşılamağa vardı; kucakladı, omzunu öptü, mağarasının önüne kadar bir koltuklaması noksan kalmış, getirdi.</p>
<p>Oturdular.</p>
<p>Az sonra bir adam üç dört çocukla birlikte geldi. Onlar da beri yanda oturdu.</p>
<p>Ortalık birden hareketlendi. Birkaç gün önceki gece yarısı sofrasına hizmet eden dervişler de çıktı ortaya. Ateşler yakıldı, çorbalar pişti, sofralar kuruldu. Karnım birbirine girdi, ezildi; dayanılmaz, unutulmuş bir açlık hatırladı bedenim. Gözlerim karardı. Yüreğimde kabaran bir öfke fırtınası gözlerime vurdu; damarlarımda kuruduğunu sandığım kan isyana geldi. Tutamayacağımı sandım kendimi. Üç sofra vardı orta yerde.</p>
<p>Birinde Geyikli Baba, Turgut Alp, Turgut Alp'le birlikte gelenler oturmuştu, karın doyuruyorlardı. Birinde adamın getirdiği çocuklarla beraber adam karnını doyurmuyordu. Üçüncüsü de köpeklerin sofrasıydı. Geniş bir leğene yal doldurulmuş, bulamacının dumanı tüte tüte getirilip kurulmuştu, çevresini saran köpekler hır gür içinde ağızlarını yala daldırmışlardı. Üç sofranın üçü de benden habersizdi, açlığımdan habersizdi, daha kötüsü bana değer vermiyordu. O anda bu üç sofranın üçüne göre de değerimi ölçüp yerimi aradım. Birincisine gidip oturamazdım; Geyikli Baba kabul etmiyordu bu belliydi artık. Çocuk değildim, İkincisinden de gidip nasibimi alamazdım; bu hakkı da ben kendimde göremedim. Bana göre olanı üçüncü sofraydı, köpeklerin sofrasıydı. O sofra için ne izin almağa, ne çağrılmağa lüzum vardı; anladım ki bu sofraya itiliyordum. Düşünmedim geri yanını artık. Büzülüp oturmaktan katılaşmış kemiklerimin izin verdiği nispette yan doğrulmuş yarı sürüncemede köpeklerin sofrasına ulaştım; köpek hır gürü arasında yalı avuçlayıp avuçlayıp attım ağzıma. Çocuklardan belki çevirip başını bakan olmuştur; öteki sofradan dönüp bakan olmadığını çok iyi biliyorum. Birlikte yallarını paylaştığımız köpekler bile kendi aralarında dalaştıkları halde bana tenezzül edip de dokunmadılar. Yalnız sofra hizmetine bakan dervişlerden biri, büyücek bir çanak dolusu yalı getirip bizim leğenimize döktü. Herhal yeni dökülen yal benim içindi, köpeklerin hakkını eksilttiğimdendi. Bu kadarcık ilgi bile duygulanmama yetti; varlığımın köpek sofrasında olsun bilinmesine sevindim. Bizimki hır gürlü, öteki iki sofranın yemeği sessiz bitti.</p>
<p>Köpekler mağaranın önündeki güneşe gidip yattılar.</p>
<p>Ben de köpeklerin sofrasında yediğim, bu sofrada varlığım kabul edildiği için köpeklerle birlikte mağaranın önündeki güneşe gidip oturdum. Başımı göğsüme eğip elimi toprağa sildim. Bekledim.</p>
<p>Turgut Alp, eskiden beri sağırcanaydı; sağırlığı yaşlılığıyla artmış olmalı ki Geyikli Baba konuşurken epeyce sesli konuşmak zorunda kalıyor, Turgut Alp de sesini ayarlayamadan konuşuyordu. Konuşmalarını rahatlıkla duyuyordum. İster istemez dinledim. Turgut Alp: «Bu çocuklar aşağı hisarların öksüz yetimleridir, Bursa'ya gönderiyorum.» dedi. «Bursa'da isteyenler olmuş, ama halleri vakitleri de pek iyi değilmiş.» dedi.</p>
<p>Geyikli Baba:</p>
<p>«Çocuklara sahip çıkacak kadar düzenleri varsa ikirciklenmede gerek yok.» diye cevap verdi; «Biraz fazla harçlık verilirse hem çocuklara eyi bakarlar hem kendi ev dirlikleri eyiye yönelmiş olur.»</p>
<p>«Biz de öyle düşündük.» dedi Turgut Alp; «Şimdiyece bakıp yetiştirmesi için çocuk verdiğimiz evlerin erkeğine, her çocuk için ayda iki akçe veriyorduk. Onların halleri vakitleri eyiydi. Bu seferkilere dört akçe verelim diye düşündük.»</p>
<p>«Akçeyi çocukların bakımına sarf edeceklerinden emin olunsun da beş de verilsin.» dedi Geyikli Baba.</p>
<p>«Adamlarımız yokluyor.» dedi Turgut Alp; «Başlangıçta azdı baktırdığımız çocuklar; kerem edip bize büyük yardımlarınız oluyordu. Şimdi hayli çoğaldı çocuklar; üstelik ufak, dağınık köylerde kentlerde her biri. Yoklamacı adamlarımız da arttı tabi. Şimdiyece hangi eve çocuk verdiysek eyi bakıldı, eyi büyütüldü; akçesi çocuğa sarf edildi Geyikli Babam. Bu gün sana gelişim Bursa yüzündendir. Derim ki Bursa'da da biri bu işi üzerine alsa, Bursa'da bir merkez olsa. Ben bu yöreyi yedip yönetsem, Bursa merkezi de Eskişehir'e kadar olan yerleri görüp gözetse. Bursa'da böyle bir iş için kimi uygun görürsün?»</p>
<p>«Ah!» deyip dizine vurdu Geyikli Baba, dervişlikten, şeyhlikten uzak bir adamcıllıkta; «Ah bre Turgut Alp bu iş için uygun bir yer var. Bursa'dan mursadan eyi, sağlam; bu iş için biçilmiş kaftan ama gelgelelim sahipsiz kaldı şimdi kim bakar kim nasıl yönetmekte bilemiyorum. Kumral sağ olmalıydı ki Kumral? Acelesi vardı sanki öteye dönmekte; dünya düzene girdiydi de sanki...» Yüreğim koptu yerinden.</p>
<p>Turgut Alp: «Nereye dedin? Nereye gitti Şeyhim?» diye sordu sağırlara özgü; «Kim giden?»</p>
<p>Geyikli Baba Turgut Alp'in çok yaşlanmış sağır sesine duraksadı önce. O zaman lafın, Turgut Alp'e değil bana olduğunu anladım: «Bu dünyada işi olanların ölmek elinde değildir; işi yarım bırakmak ellerinde değildir. Bu dünyada yapacak işi olanlar, önüne ölümler de çıksa ölümlerle boğuşmazsa; ölüme, hele geri dur sen, benim söyleyecek sözüm var daha, bitmedi demesini bilmezse; sıradan bir insan gibi oturup ölümü bekler, ilk çağrıda teslim olur giderse neye yarar? Her şey bu dünyadadır. İnsanoğlunun eline bırakırsan insanoğlu bu dünyayı cehennem yapıp gitmek ister; yalancı cennetler kurar yahut görünüşte bu da bir başka cehennem körüklemesidir. Halbuki dünyanın bir düzeni vardır; bu düzende yerli yerinde olmayan hiçbir şey yoktur. Şu dağ taş, şu orman, ot, bitki, hayvan; ışık, su, renk, ses yerli yerinden koparıldı mı bir kere denge bozulur insanoğlunun üstüne yıkılır dünya, ezer. Kumral Dede gibiler düzenin sırrına ermiş kişilerdir; kapılarını çalar çalmaz koşup ölüme kucak açamazlar, açmamalıdırlar, hakları değildir.» Ben duramadım artık; Geyikli Baba ortaya çıkmamı zorlar gibi konuşmuştu: «Her nefes ölümü tadacak, dünyaya gelen her canlı ölecektir. Her şey bu dünyada olsaydı ölüm olmazdı. Osman Bey de her şey bu dünyada dedi ama yanıldı. Her şey bu dünyada değil...»</p>
<p>Bir çırpıda söylediğim bu sözleri bitirdiğimde ancak kıyametin kopacağını sandım. Ağzımdan bir çırpıda çıkan sözler, çıkarken, çıktıktan sonraki kadar ağır gelmemişti. Başımı önüme eğip bekledim.</p>
<p>Uzun sürmedi bekleyişim, bir göz kırpımından daha kısa sürede: «Sabır!» dedi Geyikli Baba; «Şu köpeklerin içinde bile bir sabır taşı vardır. Kolayına çatlamaz. Tabiat dediğimiz şey sabırdır; günü gelmeden gülün açtığı görülmemiştir. Şartları değiştirirsen açar belki ama ne kokusu güldür, ne rengi güldür; bir yanı yapmadır, hastalıklıdır. Şartları değiştirirsen insanları da yapma bir gül gibi kokusuz, renksiz edersin; görünüşü insan olur, cehennem budur işte. Ölüm de sabır ister; her canlı ölümü tadacak, amenna. Ama ölümü tadacağız diye neden sabırsızlık edelim? Neden söyleyeceklerimizin tamamını söylemeden gidelim? Kumral Dede'nin söyleyecekleri bitmiş miydi? Osman Bey yapacağını yapmış mıydı? Kumral Dede'nin Konağı bu kimsesiz çocuklar için uygun bir barınaktır, uygun bir talim yeridir. Gelgelelim Kumral Dede'den sonra oraya sahip çıkanlar ne der, ne düşünür? Sabırsızlık edip de zamana kör bakarlarsa, bizim düşüncemiz bir işe yaramaz tabi. Nefesimiz yetişmez. Renkli, kokulu güller yetiştiremeyiz.» Sustu Geyikli Baba.</p>
<p>Ben cevabımı almış gibiydim; beklediğim kıyamet beklediğim kadar gürültülü kopmadı, yumuşağından bir sille olup yüzüme indi ama daha çok acıttı. Köpeklerin arasında olduğum yere daha çok büzüldüm.</p>
<p>Turgut Alp ne de olsa kılıcın, kalkanın adamıydı uzun müddet; sağırlığı da üstüne binince Geyikli Baba'nın sözlerini anlamakta güçlük çekti. Bakındı.</p>
<p>Geyikli Baba: «Siz şimdilik bildiğiniz gibi yapın, eyisi budur. Sahipsiz çocuklara sahip çıkmak devlete sahip çıkmaktır. Yarın sahipli çocuklara da sahip çıkılacak. Yolun uzun he mi Turgut Alp? Bursa'da işiniz uzunca sürecek, öğle sıcağı hızını almışken yola düşseniz.» Kalktılar konuklar.</p>
<p>Geyikli baba, düzlüğün sonunaca yolcu etti. Orada, çocukların saçlarını okşadı. Dervişler sofraları topladılar. Geldikleri yere, nereyse bilemedim, çekildiler, görünmez oldular.</p>
<p>Köpekler de kayboldu.</p>
<p>Bir ben kaldım.</p>
<p>Geyikli Baba, düzlüğün ucundan konuklarını yolcu etmiş, ağır ağır bu yana geliyordu. Geldi; tam benim önümde durdu. Baktı bana; gülümsedi. Yeni dikilmiş ama en az beş yüz yaşında bir çınar gülümsedi sandım. «Esselamüaleyküm Bileyici Baba!» dedi. Bir an dilim tutuldu, kilitlendi, yumaklandı; bir an çözülmedi.</p>
<p>«Hoş gelmişsin.» dedi sonra o gülümsemesinde; «Safalı mısın?»</p>
<p>«Safada cefayı, cefada safayı bildik de geldik Şeyhim; izine düştük de geldik.» dedim; dilim durmadı. Halbuki eskiden nerede durulmak gerek bilirdi; «Yolumuz köpeklerin yalına vardı.» diyerek tamamladım sözümü.</p>
<p>Geyikli Baba'nın yüzündeki gülümseme eksilmedi: «Yoldur bu.» dedi; «Yala da varır sala da varır, bilmediğin yolda gidersen tabi. Bildiğin yolda da sabretmezsen, yorulup bıkarsan, erken bırakırsan nasibine yal düşer. Sabredecektin; neden kendini göstermek sevdasına kapılırsın? Kendini göstermek isteyenlerden çok kendini göstermek istemeyenler çabuk görülür, bilmez misin? Çok çağıran değil az çağıran aranır.»</p>
<p>«Öyleyse ne yapmam gerektiğini söyle Şeyhim.» dedim çaresizlikle. Bu soruyu sormak için Geyikli Baba'ya gelmiştim; kolayca soracağımı, öğreneceğimi, kolayca öğrenip döneceğimi sanmıştım.</p>
<p>«Ne yapmak istediğini bilmiyor musun?» dedi.</p>
<p>«Bilsem Şeyhim.» dedim olanca güçsüzlüğümle; omuzlarımdan aşağı kötü bir güçsüzlük çökmüştü; seksen şu kadar yılın ihtiyarlığı birden sırtıma yüklenmişti. «Bilsem, ah bir bilebilsem.»</p>
<p>«Öyleyse nasıl baş olmak sevdasındasın?» diye sordu: «Nasıl önde gitmek istersin? Kumral Dede'den sonra Konağı yedip yönetmek için nasıl ortaya çıkarsın?» «Çıkamıyorum.» dedim; «Yalnız olduğumu anladım. Yalnız insanın gücü de yalnız kalıyor.»</p>
<p>«Ya bizi yalnız değil mi sanırsın Bileyici Baba?» dedi; «Kumral Dede yalnız değil miydi?»</p>
<p>«Çevresinde biz vardık; Konağı kalabalıktı. Şimdi kimse yok hemen hemen.» Bir yanı acımış gibi güldü; canı yanmış gibi: «Önde giden adamın çevresi en kalabalık olduğu zaman en yalnız olduğu zamandır hay Babam.» dedi. Sesi ne şikayet ediyordu, ne öğünüyordu ama şikayet etse yahut öğünseydi bu kadar boş olurdu; «Baş çeken adam gücünü yalnızlığından alır; yolunu yalnızlığında bulur. Sen bir ipek kozasının içinde iki böcek gördün mü hiç? Kozayı ipeğe ören bir yalnız böcektir. Benden öğrenecek bir şeyin yok; Kumral isteseydi sorularının cevabını verir de giderdi, yolunu gösterir de giderdi. Demek ki kendi kurduğu konağın bir gün gelip ayakbağı olmasını istemedi. Zaman, eski konaklarda boğulur; zaman yeniliktir, yeni konaklar ister. Bak şu çevremize, her şey yerli yerinde, taibat bu.» Derin, çok derin; görüneni görünmeyeni bir nefeste göğüs boşluğuna doldurmak ister gibi derin bir soluk aldı; «Oh!» deyip tuttu görüneni ve görünmeyeni göğüs boşluğunda. Sanki yeniden yaratılıyor, taze can buluyor gibiydi. Bıraktı soluğunu yine «Oh!» diyerek. O anda göğsünü yarabilseydim Geyikli Baha'nın, göğüyle toprağıyla bir uçsuz bucaksız ormanın göğüs boşluğunu doldurduğunu görürdüm inan ki Kendigelen Kız. «Bu tabiat işte, tabiat dedikleri şey bu!» diye devam etti Geyikli Baba; «Her şey yerli yerindedir tabiatta; gelgelelim her şey yerli yerinde dururken değişiyor, kendi kendini değiştiriyor, özünü kaybetmeden yenileniyor. Gelen bahar giden baharın aynı gibi görünüyor bu yerli yerindelikte. Ama eski göğdelerin üstüne her şey yenilenmiştir, eskisi değildir. Sen kendini yenilemeden Konağın postuna oturabilir misin? Oturursan Konak yerinde sayar, halbuki Orhan Bey Osman Bey'in oğlu ama Osman Bey değil.»</p>
<p>Ne demek istediğini anlamıştım: «Sahipsiz çocuklar?» deyip lafımın sonunu getireceğim sırada Konak gözümün önüne geldi; Konağın yolları, bahçeleri, evleri, hücreleri geldi. Yüzlerce, binlerce çocuğun bu yollarda, evlerde, bahçelerde ve hücrelerde karmakarışık kaynaştığını; sırtında birbirinin benzeri giyecekler, gözlerinde birbirinin benzeri bakışlar, birbirinin benzeri binlerce yüz bana baktı, gözlerimi kararttı: «Fakat bu Şeyhim? Bu? Çocukların öz yaşayışlarını ellerinden almak olur, tutsaklık olur; hürlüklerini yaşamamaları olur, olmaz mı?» dedim elimde olmadan. «Hürlük dediğin şey akılsızlık mıdır Babam?» diye sordu öfkelenmeden. Nedense öfkelenmesini beklemiştim; «Say ki hürlüklerini aldık ellerinden, hapis ettik onları sana göre. Köyleri kentleri akılsız hür bedenlerle dolduracağımız yerde hür akıllarla doldursak daha iyi etmez miyiz? Anadolu'ya biz oturmak için gelmedik, sahip olmak için geldik; bizden nice sonrakiler otursun diye geldik. Beni gönderenin buyruğu buydu; Kumral Dede'nin öğseğisini atan da böyle dedi muhakkak ki. Hürlük delilik midir? Sahipsizlik midir? Kendine özgü yaşamak mıdır Babam? Yoksa akılla, mantıkla, duyguyla bağlanmak mıdır? Benlik davası güdüp benliğine tutsak olmuş kişi ortaya çıkıp da hürlükten dem vuramaz.»</p>
<p>«Ben? Ben? Ben, benlik sevdasında bulunmadım ben.» dedim dudaklarım titreyerek; «Köpeklerle yal yalamışken.»</p>
<p>Lafımı ağzımda kodu ama yine öfkeli değildi: «Senden söz etmedim.» dedi: «Köpeklerle yal yalamaya gelince, benliğini öldürmek değil bu, benlik gösterisidir bana sorarsan. Sabır yüküne dayanamamaktır. Sorup öğrenmek istediğin var mı daha?»</p>
<p>Kalkıp geri dönmeği uygun buldum.</p>
<p>Bütün yol boyu, Geyikli Baha'nın sesi kulaklarımdan gitmedi. Olanı biteni düşündüm; bu yaşıma kadar görüp geçirdiklerim: Yunus Emreler, Mevlanalar, Kumral Dedeler, Osman Beyler gelip gelip gitti aklıma. Ölürken, son nefesinde: «Her şey bu dünyada.» diyen Osman Bey'in bıraktığı dünyada imrenilecek bir şey yoktu. Kumral Dede'nin sessiz, hepimizden saklı gidişi mi kör etti de gözlerimi göremiyordum yoksa? Bu dünya imrenilecek bir dünya mıydı gerçekten?</p>
<p>Geyikli Baba da gözlerimi açmamıştı. Açmak istememişti belki.</p>
<p>Gözlerim kapalıyken, sonunu seçemediğim bir yola nasıl gidecektim? Sonu yala mı sala mı varacak bir yol? Ne salıydı bu? Dün olsa yalın da ne olduğunu bilmez; «Ne yalı bu?» diye sorardım kendi kendime. Sal? Uzun süre aklımı karıştırdı. Belki de bu dünyaydı sal. Osman Bey'in imrendiği, yüzüp giden, altı batak bir sal; bizi istediği yere götürüyordu, inmek istesen batardın, altı cıvıktı. Denizi hiç sevemedim Kendigelen Kız hiç sevemedim.</p>
<p>Konağa geldiğim halde ana kapıdan hemen giremedim. Dedenin türbesinde ışık da yanmıyordu; gözlerim karardı. Bir yabancı gibi durdum kaldım. Düşündüm. Ben, çaşıtlık işlerinin ustasıydım; ben postun adamı değildim. Konağı sahibine bırakmağa karar verdim. Dursun Fakih'i temize çıkarırsam, Kumral Dede'nin Konağına sürülmek istenen karayı da sileceğime inandım. Çocuklar adı karalanmış bir konakta büyümesin Kendigelen Kız, he mi? Kumral Dede'nin adından kuşku duymasın. Pir Cabbarın Alisinin irezilliğini ortaya çıkarıp yedi aleme ilan etmeliyim ki ondan sonra Dursun Fakih de kurtula. Kumral dede de rahat ama bu sal ne sence Kendigelen Kızım; Geyikli Baba sal demekle ne demek istemiş ola ki?» Sesimi çıkarmadan dinlemiştim Bileyici Baha'yı. Zaten bana söz sırası vereceğe benzememişti konuşurken hiç. Kumral Dede'nin sağlığında Bileyici Baha'nın gözlerine kolay kolay bakılamazdı; şimdi, üç yaşında ısıtmalı bir çocuğun gözleri gibi mecalsizdi, halsizdi; güvenemiyordu, baktığından emin değildi, daha kötüsü baktığını sanıyordu. «Sal? Nedir bu sal?» diye tekrarladı.</p>
<p>«Sal.» dedim aklım Kumral Dede'de olduğu halde; elim, Kumral Dede'nin sandukasını farkında olmadan okşuyordu. İçimde bir rahatlama vardı; Bileyici Baba'nın da Kumralımdan elini çekmesi, ona sahiplenmeği bırakması rahatlatmıştı beni. Tek başımaydım; Kumral Dede'yle yalnızdım, bana kalmıştı. Sandukayı okşayan elim, her okşamada biraz daha Kumral'ı kazanıyordu. «Sal?» diye mırıldandım; «Sal? Bilemeyeceğim Bileyici Baba; aklım bir hoş şimdi; aklım bu dünyada değil.» «Demek sal da bu dünyada öyleyse?» dedi bir tuhaf; «Pekey. Bu dünyada olsun, her şey bu dünyada olsun, görelim hele.» Kalktı.</p>
<p>Yanı başımda ayakta durdu bir süre; yanı başımda yarısından eğik bir gölge gibi yapışık kaldı. «Konağı çocuklar dolduracak artık, bu yenilenmeymiş.» dedi eğik, yapışık bir gölge sesinde; «Yenilensin dünya bakalım; Konak yenilensin. Kumral Dede de yenilenmeli derdi hep. Ben Sülemiş'i dışarda bekleyim. Yahut en iyisi yahut. Beni gelip Dursun Fakih'te bulsun; Dursun Fakih'e gideceğim.»</p>
<p>Bir an önce Kumral Dede'yle yalnız kalmak istiyordum. Sandukayı okşayıp duran elim Kumral Dede'yle dolup taşmağa başlamıştı; Bileyici Baba az daha yanı başımda dursa da konuşsa dolup taştığım Kumral Dede'yi dayanamayıp açığa vuracaktım, ondan korkuyordum. Bunun için Bileyici Baba'nın isteğine seve seve; «Hay hay.» dedim;</p>
<p>«Hay hay. Sülemiş gelir gelmez derim haberini sana yollarım.» «Hoşça kal öyleyse Kendigelen Kız.» dedi; «Konağın yenilenmesini göreceğimi sanmıyorum. Ben bildiğimle gideceğim.»</p>
<p>Yerinden kopmuş, konacak bir yeni yer bulamamış yıldızlar geldi aklıma nedense; kayan, kayan, kayan yıldızlar. Bileyici Baba'yı öyle bir yıldız sandım. Fakat konacak bir yeni yer bulsa bile rahat edeceğe benzemiyordu. Neden olduğunu bilmeden «Korkma!» demişim.</p>
<p>«Korkmuyorum.» dedi sadece.</p>
<p>«Hoşça git öyleyse.» dedim yavaşça.</p>
<p>Yüzüne bakamadım.</p>
<p>Bileyici Baba çıkar çıkmaz bırakıverdim kendimi Kumral Dede'nin sandukasına. Göğsümü, kucağımı, saçlarımı, yüzümü, benim, kendimin olduğunu sandığım her şeyimi verdim.</p>
<p>Ömrümde ilk defa zenginliğin ne olduğunu etimde, kemiğimde duyuyordum. Zenginlik gözlerimden taştı.</p>
<p>Ağladım.</p>
<p>SAL</p>
<p>Uzun müddet birbirine vuran çenelerimin titremesini dinledim. Soğuk bir su yapışıyordu bedenime. Yüzümde, sakal kıllarımın dibinde, dudaklarımın çevresinde, göz kapaklarımda tuz kuruyordu; ağzımda tuzu çok bir yal tadı, dudaklarımdan boğazıma doğru sarıyordu. Üşüyordum.</p>
<p>Denize düştüğüm sırada kusmak istediğimi hatırlıyordum. Ondan öncesini, düştüğüm denizde unutmuş gibiyim. Ece Halil, sırtında bir donla oturduğuna göre, atlayıp beni denizden çıkaran o olmalı. Soramıyorum. Sorarsam utanacağım. Denize düşüşüm, dünyada duramayacağımı, toprağa basıp bir daha yürüyemeyeceğimi işmar ediyor bana. Sala gelişim; koşa koşa gelişim dünya ile ilgimi kesmek için olmalı; dünyada yapacağım bir şey kalmadı artık, yok. Yolumun sonu? Sala geldi işte. Geyikli Baha'nın söylediği sal bu; yıllar önce gözümü açmak için söylediği. Üstelik denize düşmem Gazi Fazıl'la Ece Halil'i kendi yollarından kodu; zamanlarını aldı.</p>
<p>Belli belirsiz kabaran bir yel esiyor; boğazın ortasındayız. Yelden mi, orta yerin akıntısında mı neden bilemiyorum, sal kendi halinde gidiyor; Gazi Fazıl elindeki sağlam küreği daha az kullanıyor; sah, akıntıdan karşı kıyıya doğru alabilmek için ara sıra suya daldırıyor. Ece Halil, çıplak sırtını, göğsünü oğuşturuyor; içliği, dişliği ıslak, sala sermiş; kuruyacağını sanmıyorum.</p>
<p>«Bileyici Babam inat etme de çıkar üstündekiler!.» dedi Gazi Fazıl; «Satlıcan olmana bire birdir. Deniz adamı da değilsin. Yaşın da ıslak donları kurutacak yaşları çoktan geçti; serersen sırtına yapışmaz hiç değilse!»</p>
<p>Gazi Fazıl'ın, benim iyiliğimi isteyen sesi kulaklarımın dışında dolanıyor; kulaklarımın içi, Gazi Fazıl'ın sesine kapanıyor nedense. Islaklık, üşümem bana daha çok sahip oluyor, beni bırakmak istemiyor.</p>
<p>Ece Halil: «Zaten sala koşup gelmesindeki hikmeti de anlayamadım.» diyor. «Seninle benden başkası ne sah, ne gideceğimiz yeri, ne de nereden ne zaman kalkacağımızı biliyordu.»</p>
<p>Gazi Fazıl: «Süleyman Bey biliyordu bir de.» diyor.</p>
<p>«Süleyman Bey söylememiştir herhal.»</p>
<p>Ece Halil'in ikircikli sesine cevap vermiyor Gazi Fazıl hemen. Çenemin titremesi dursa; üşümenin, bana şimdi bir tuhaf lezzetli gelen sarhoşluğu üstümden gitse cevabını ben vereceğim ama göz kapaklarımda kuruyan deniz tuzu kalıntıları daha bir ağırlaşıyor; uykumsu bir ıslaklık ıhmasındayım; ağzımı açamıyorum.</p>
<p>Gazi Fazıl, bu ara belki de benim konuşmamı beklemiş olabilir. Belki bana bakmıştır da. Karanlık; birbirimizi göremiyor, seçiyoruz sadece. Göğün ucunda, karşı kıyıya yakın ucunda, ay doğacak gibi bir ak pembeleşme var; yoksa bile, üşüyen gözlerim ısınmak için bir ak pembeleşme arıyor. Sal, kendiliğince gidiyor, akıntıda gidiyor. Sahn, içine doluştuğumuz dünyanın benzeri olduğunu düşünmek istiyorum; en kolay bir benzetme, en kolayından olduğu için düşünmek istiyorum zaten; düşüncelerim üşüyor.</p>
<p>Gazi Fazıl neden sonra, Ece Halil'in sorusunu kabul etmiyor: «Süleyman Bey söylememiştir.» diyor; «Söylemez. Bugün bizim bu salla karşıya geçtiğimizi; karşı kıyıdan bir tekfurlu bulup tutsaklayacağımızı, getirip Süleyman Bey'e teslim edeceğimizi yemin ederim Orhan Bey bile bilmiyordur şu sırada.» Ece Halil: «Öyleyse?» diyor, lafını tamamlamıyor. Sesinden, aklının karışık olduğunu anlıyorum. Benim bu sala nerden, nasıl haber alıp da koşup geldiğimi düşündüğü muhakkak. Belki yalnız benim gelişimi değil, ayrıldığımız kıyıda kalan Dursun Fakih'i de düşünüyordur. İçinden çıkamadığı belli. Nitekim: «Tek başına da değil.» diyor az</p>
<p>sonra; «Bir de Dursun Fakih var, dediği gibi Dursun Fakih'se eğer.» Boğazımda bir güç buluyorum konuşacak kadar: «Dursun Fakih.» diyorum. «Dursun Fakih.» Boğazımdaki konuşacak güç halsizleşiyor birden; üşüyor, devam edemiyorum.</p>
<p>Gazi Fazıl da şaşıyor. «Gizli yaptık işimizi sanıyorduk.» diyor; «Eğer bütün işlerimizi böyle yapıyorsak, hani böyle bizden başkası bilmiyor sanıyorsak Tanrı Süleyman Bey'in yardımcısı olsun. İster misin Urumelinin Tekfuru da duymuş olsun? Duyduysa tedbirini de almıştır.» «Almıştır.» diyor Ece Halil; «Biz bunca emekten sonra Urumeli kıyısına çıkıyoruz bu uyduruk salla, bir de bakıyoruz ki çevremiz sarıhvermiş. Kuzu kuzu teslim oluyoruz. Ya doğru zindana ya da oracıkta kellemizi alıyorlar. Süleyman Bey de bekler ki bekler.»</p>
<p>«O zaman yanarım işte.» diyor Gazi Fazıl; «Ne ok ne yay ne kılıç. Çöp bile almadık yanımıza. Kuş gibi avlarlar.»</p>
<p>Elindeki küreği yoklayıp tartıyor Gazi Fazıl: «Eh, biraz dayanır bu kürek.» diyor; «Senin sopa da hiç yoktan bir işe yarar. Birimiz kaçmanın yolunu arayalım.» Beni düşünmüyorlar. İşin kötüsü, ben de kendimi düşünmüyorum. Aklım, karşı kıyıda çevremiz sarılırsa, Gazi Fazıl'ın mı Ece Halil'in mi kurtulması daha iyi olur, onu düşünmekte. «Önce ben çıkarım o zaman kıyıya.» diyorum. Yine boğazımda bir güç konuşma fırsatı buluyor; «Siz salda beni beklersiniz. Kimse yoksa.» Yine devam edemiyorum. Ece Halil: «Fazıl!» diye bağırıyor; «Akıntı sola döndü, sal da dönüyor dayan!»</p>
<p>Gazi Fazıl, sudan aldığı küreğini suya salıyor yeniden; sahn yönünü doğrultuyor. Akıntı artmış olmalı; bir kaç kürek çekiyor arka arkaya. Ondan sonra da kürek çekme işini sıklaştırıyor.</p>
<p>Üşümem yavaş yavaş azalıyor. Ateşte kurutulmak için serilmiş bir keçe gibiyim; kendi içimde buğulanıyorum. Burnuma, ısınmış ekşi ıslak bir keçe buğulaması kokuyor. «Ben olmasaydım şimdi karşı kıyıdaydınız.» diyorum; «Denize düşmem vakit aldı.» «Hayır; yok öyle bir şey.» demelerini bekliyorum. Derlerse ferahlayacağım.</p>
<p>Demiyorlar.</p>
<p>Gazi Fazıl: «Eyi, dinliyorsun artık, he mi?» diyor.</p>
<p>Ece Halil: «Doğrusun.» diyor; «Yolumuzdan kaldık. Şimdi Urumeli kıyısında değildiysek bile orta akıntıdan çıkmış olurduk. Karşı kıyı akıntısı çabuk çeker.» «Tabi yel tersinden esmezse.» diyor Gazi Fazıl; «Belli olmaz, bakarsın kıyıdan denize esti mi uğraş ki uğraş.»</p>
<p>Sıkıntılı bir susuş başlıyor. Ben sıkılıyorum; Gazi Fazıl sıkılıyor, Ece Halil sıkılıyor, belli bu. Ama üçümüzün sıkıntısı da aynı değil; kendimden biliyorum. Benim sıkıntım sal değil, karşı kıyı değil, karşı kıyıda pusu kurulup kurulmadığı değil. Pusu kurulmadığını biliyorum. Aklım toparlanıyor yavaş yavaş; pusu kurmalarının mümkünü yok, çünkü duymadılar geleceğimizi; üstelik dün üzüm bayramlarıydı Çimpeli Tekfurluların; üzüm bayramlarının geceleri yorgun olur, uyurlar. Benim öğrenmem? Bu Gazi Fazıl'la Ece Halil'in salla Urumeline geçeceklerini öğrenmem. «Aha o da ne Fazıl? Hele şuna bak.» Ürperip Ece Halil'in bu sesine bakıyorum. Denizin su ışımasındaki kaynaşmasını gösteriyor; dalıp dalıp çıkan oynaşan, sudan yükselip suya düşen iri balıklar, incecik sesleri çevremizi dönüyor. Gazi Fazıl: «Yunuslar.» diyor; «Hayra işmardır Halil. Ama ay da çıkacak demektir.»</p>
<p>Ece Halil ayın doğacağı yere bakıyor; sıkıntıyla bakıyor, hissediyorum.</p>
<p>Ayın doğacağı yerde göğün ucu, aklığını yitirmiş, pembeliği kızarmış; bir yuvarlak çizgi kor ateş kırmızısında sıyrılıyor. Görünmeyen bir demirci körüğünün üfürdüğü harlanmış bir ateş açılıyor gözlerimde; gözlerimi alıyor, başka bir yere bakamıyorum. Ay, yarı değirmiliğinde yükseliyor, ayın yükselişini, yükselirken geride bıraktığı izini görebiliyorum. Ayın geride bıraktığı iz, yanık izlerine benziyor, öyle görüyorum.</p>
<p>Ay, iyice kurtuluyor; ateşten yeni çıkmış ince bir tepsi korlaşmışhğıyla yusyuvarlak. Sessizce dönüyor.</p>
<p>Yunus balıkları üçken beş oluyor, altı oluyor. Daha küçük balıklar da dalıp dalıp çıkmağa başlıyorlar. Suyun yüzü oynaşmada; sıçrayıp düşen balıklardan damladığını sandığım bir ses, çevrem şıpırdıyor. Gazi Fazıl'ın küreği de daha bir şıpırdakh oldu sanki. Ay, denizin suyunu çekiyor kendine doğru herhal, suda bir kabarma hissediyorum.</p>
<p>«Geç kaldık.» diyor Ece Halil: «Ay, par par yanmağa başladı mı böyle seyrana çıkmış gibi gidemeyiz, içime bir kurt düştü Fazıl sen ne alemdesin?»</p>
<p>«Geç kalmasına kaldık.» diyor Gazi Fazıl. Suçlanmamı bekliyorum. Suçlanırsam üzülmeyeceğim. Daha açığını söylemek gerekirse suçlanmak sevindirecek beni. Fakat Gazi Fazıl suçlamıyor: «Haber aIdılarsa ay çıkmış çıkmamış bir şeyi değiştirmez. Aksine bizim işimize bile yarar, biz de görürüz onları. Sah akıntıdan alıyorum ne dersin, sence almalı mıyım? Çimpe Burnu şu karartının az bu yanı değil mi?»</p>
<p>«Öyle. Eyi kolla, buralarda iki akıntı birbirine girer, altüst olmayalım sakın. Tamam, ver şimdi küreği bana, bundan sonrasını benim ayarlamam gerek, iş bana düşüyor.» Kürek el değiştiriyor.</p>
<p>Gözümün önünde, ama benim dışımda oluyor her şey. Bir türlü olanların içine giremiyorum; kürek çeken olamıyorum, sah akıntıdan alıp kıyı akıntısına veren olamıyorum; en kötüsü sahn üstünde gidenlerin biri olamıyorum. Sanki Ece Halil'in soyunduğu içlikleri dışlıkları gibiyim, onlardan bir ayrıcalığım yok. Dünya, benim dışımda bildiğince dönüyor; sal, benim dışımda bildiğince gidiyor. Ece Halil aldığı kürekle yön vermeğe çalışıyor sala. Bir zamanlar, benim dünyaya yaptığım gibi; yaptığımı sandığım gibi.</p>
<p>Benzetmemi beğenmiyorum. Yine kendimin bir iş yaptığını sanmağa başladım. Halbuki Geyikli Baba, benim değil Kumral Dede'nin beni yedip yönettiğini söyledi. Sal benim öyleyse, dünya değil. Benim kürek çekenim gitti; başıboşum, akıntıya kaptırmışım kendimi. Akıntı sürükleyip, Geyikli Baha'nın köpeklerine götürdü beni, yal yedirdi; şimdi de bu sala attı. Sah sala attı hemi de. Akhm üşümeğe başladı yine; çenem vurdu birbirine. Kötü bir titreme nöbeti bütün bedenimi sardı; ısıcaklandım, elim ayağım yanmağa başladı. Sayıkladım herhal: «Tekfur haber almış olamaz.» dedim; «İçinizde kuşku olmasın.»</p>
<p>Ece Halil, kulağıma batan sesini, kuşku dolmuş bir halde bana boşalttı: «Sen haber aldıktan sonra.» dedi.</p>
<p>Ece Halil'in bu soruyu beni kışkırtmak için sorduğunu anlayamadım: «Ben haber almadım.» dedim; «İçime doğdu.»</p>
<p>Ece Halil, biraz kabaca: «Ne biçim bir içe doğmaymış bu hay Babam?» diye sordu. Ece Halil, bu sorunun adamlarından değildi; olamazdı. İçe doğmaların ne demek olduğunu bilirdi ama sordu işte; yetmedi, üstüne: «Dursun Fakih'in de içine doğmuştur herhal?» diye ekledi; «İkinizin birden mi? Ben, bizi gözlettiğini sandıydım.»</p>
<p>Doğrusu buydu. Gözletmiştim. Ama adamlarım kesin, doğru dürüst bir haber getirmemişlerdi. Getirdikleri haberleri ucu ucuna eklemiş, boşlukları kendimce doldurmuştum. Yıldıznameden fal bakan falcıların el yordamında çıkarmıştım çıkaracağımı. Dursun Fakih'e haber veren de bendim; başlangıçta Dursun Fakih'i kışkırtmıştım. Bunları böylece anlattım Ece Halil'in kuşkusuna, Gazi Fazıl'ın sessiz dinleyişine. Sözlerimi bitirince ağız açmadılar bir süre.</p>
<p>Gazi Fazıl: «Öyleydi de neden kıyıdan ayrılırken orda kalanın Dursun Fakih olduğunu söyleyemedin hemen?» diye sordu; «Bilmeyen bir hal vardı üstünde.» Yalanım yüzüme vurulmuş gibi sustum. «Sala yetişememenin kuşkusundaydım.» dedim çaresizlikle; «Sala binince de içim içime sığmadı. Ondandır. » İnandılar mı inanmadılar mı bilmiyorum.</p>
<p>Sal, Çimpe Burnunu doğrulamıştı.</p>
<p>Ay, bildiğimiz yuvarlaklığında küçülmüş, ilk doğuşun kızarıklığını atıp ağarmış, eli yüzü belli, aydınlanmıştı. Yunuslar da öteki küçük balıklar da hayli ötelerde oynaşıyordu. Denizin üstü pul puldu; ayın dinlenmişliğini sindiriyordu. Bir aksilik olmazsa, Urumeli kıyılarına rahat varacaktık.</p>
<p>Birdenbire korktum.</p>
<p>Geldiğimiz deniz, geldiğimiz Anadolu kıyıları ne kadar dinlenmiş, ne kadar ay ışığını sindirmek isteyen pul pul, sisli bir uykuda ise Urumeli kıyıları da o kadar tedirgin bir kabarmadaydı. Sanki sırtını kabartıp kamburlaşmış bir deniz canavarı, susamış ağzını denize doğru açmıştı. Kuyruğu kim bilir nerelere, nerelere uzanıyordu. Ağzından kurtulalım derken kuyruğuna basacağız sandım; kuyruğuna basmayalım derken ağzına düşebilecek gibiydik. O sırada Gazi Fazıl: «Bir de kayık bulabilsek.» dedi «Dönerken rahat dönerdik, bulabilir miyiz Halil, yoksa vakit mi geçer?» «Dördümüz sığmayız kayığa.» dedi Ece Halil; «Sığsak bile bulacağımızı sanmam.» «Beni saymayın.» dedim; «Ben dönmeyeceğim!» İkisi birden: «Neden?» diye sordular: «Tek başına?»</p>
<p>Ece Halil: «Eskiden olsaydı endişe etmezdim.» dedi; «Bilmediğin, tanımadığın bir yerde. Genç değilsin artık!»</p>
<p>Sözünü kestim; artık ben de saldaydım, canlıydım, korkabiliyordum: «Tek başıma oluşum daha iyi.» dedim; «Tek başıma olursam canavar benden kuşkulanmaz, yüreğine girmem kolaylaşır.»</p>
<p>Gazi Fazıl, ne zamandan beri hissetmediğim ufacık sesini ortaya çıkardı: «Ne canavarıdır bu hay Babam?»</p>
<p>«Urumeli canavarı.» dedim düşünmeden.</p>
<p>Birbirlerine baktılar. Gazi Fazıl, ay ışığında çok iyi seçebildim, gülümsedi. Ece Halil suratını astı.</p>
<p>«Biz gelmeden önce Anadolu için de böyle demişler midir acep? Anadolu için de canavar demişler midir?» diye mırıldandı Gazi Fazıl; «He mi? Biz gelmeden önce, Anadolu'ya Urumeli deniyordu da.»</p>
<p>Sah sallayacak bir hızda ayağa kalktı Ece Halil; kalkarken küreği de sudan almış, Gazi Fazıl'a uzatmıştı: «Küreği al Fazıl; koya giriyoruz! Gözünü aç, bir kaya başı sivrilip çıkar sudan, buralar da Anadolu kıyısına benzer.» Dikelip süzdü iyice yaklaştığımız kıyıyı. Alnını sildi eliyle; belli etmedi ama «Oh.» çekti yüreğinden herhal. İçimde ezik bir korku süzülüyordu; az önceki korkum tortulanıyordu. Gözlerim, Ece Halil'in yüzündeydi.</p>
<p>Ece Halil'in yüzü sakindi. Bana dönmeden: «Canavarının ağzına süzülmekteyiz Babam.» dedi; «Dua et de hepimizi birden yutmasın.» Eğleniyor muydu yoksa gerçekten kuşkuda mıydı bilemedim.</p>
<p>Gözlerimi Çimpe Burnuna diktim, ne uysal ne yaban. Ama görünmez alevlerini püskürtmeğe hazır bir canavarın kımıldayan göz kapaklarını hissettim bir daha. Sal, Çimpe Burnunun koyundaydı. Yüreğim Tanrı'ya sığındı ürpererek.</p>
<p>ÜÇÜNCÜ PROTEZ</p>
<p>Taş kıran, harç taşıyan, kurşun eriten, tuğla dizen, arşın çeken yüzlerce işçi arı kovanına girip, çıkan arılardan farksızdı. Ter, toz, güneş incecikten; işçilerin üstüne üstüne inip kalkıyordu. Su dağıtan çocuklar, kimi kırbalarını sırtlamış, kimi testisi omzunda ordan oraya koşuşuyordu. Harç yoğuran işçilerin arasından, kuş cıvıltılarına özenmiş yaşlıca bir ses, durup dururken: «Haay Hak!» deyip bir an bekledi. Çalışanlarda bir tuhaf duraksama oldu; sanki gülümsemeğe hazırlandı duraksama, sağı solu yokladı; sonra, sese doğru yöneldiler, sesi, geniş bir halkada çevrelediler. «Haay Hak!» diyen kuş cıvıltılarına özenmiş yaşlı ses, çevresinde halkalananları daha bir çekmek için olmalı: «Yar bana bir eğlence medet, aman bana bir eğlence medet!» çağırdı. Çevresindeki halka daralıyordu. Hissettirmeden gırtlağını temizledi, konuşmağa hazırladı, sesi ayarda tutmak için yokladı.</p>
<p>«Hadi ha, ne durdun, hadi ha, konuşacak mısın konuşturalım mı? Konuşmazsan taşlayalım mı, konuşturmağa başlayalım mı?» sesleri, çevresindeki halkadan mırın kırın çıktı önce, sonra bir ağız oldu, tepindi. Yan gözle süzdü çevresindeki halkayı; gözleri, üveyik sekişinde kayı kayıveriyordu ama ihtiyar caydı. Uzun sivri çenesinde ucu kıvrık sivri bir sakal hoplayıp uçacak, bir daha konacak saksağan kuyruğu cinsinden uçarı kıpırdanışlardaydı. Beli kamburcana yahut öyle görünmek için kamburcanalaşmıştı. Türkistan diliminde bölünmüş, alnı açık bırakan arkaya kaykılılmış bir börk, adamın tek süsüydü; öteki işçilerden ayrıcalığını gösteriyordu: «Haay Hak!» dedi bir daha; bu sefer beklemedi: «Mertlerin merdi insan, yüreğimin derdi insan; şimdi beni dinleyin burada hazır olan. İşbu cami inşaatı uzadı deyu öfkelenir Sultan Orhan. Amma iş iş diye kaçınmayalım laftan. Lafın çoğu yalan azı hem bağ hemi bostan misalidir vardır elbet anlayan. Besmelemiz dilimizde, ayağımız ayrılmaz yoldan ve dahi bununçün bağışlar bizi Sultan Orhan. Laindir, dinsizdir, münafıktır şeytan. Şeytanın dinsizliğine, Rahman'ın birliğine, bizi dinleyen dostların sağlığına huu diyerek ya Hazret-i Yezdan!» sözlerinin ardından secdeye vardı, yer öptü. Ayağa kalktı. Gırtlağında ayarlanmış, titremesi hep kuş cıvıltısında: «Aah ah!» dedi yüreğinden yana yakıla: «Şu Sultan Orhan'ın cami inşaatında çalışmanın yorgunluğuna varanların arasında, şu Bursa'nın tekfur kokusundan arınmış havasını duyanların ortasında biri çıksa da gelip karşıma yüreğim yüreğine eş, dilim diline yoldaş dese; ben söylesem o dinlese, o söylese ben dinlesem; tatlı acı laflar etsek, ipe sapa gelmez sözler söylesek de dinleyenler yorgunluk alsa ve hemi de bir mana bulsa, bulsa heyyy diyelim iş ne imiş, işimizi Mevlam nasıl rast getirmiş.»</p>
<p>Sözünü daha bitirirken, taş yığınlarının arkasından, kırılmış küplerden dağılan kaba cevizler misali tıkırdayan bir ses cevap verdi ortaya çıkmadan: «Aman aman bu bizim Hacivat'ın sesi; deli midir, aklını mı yitirmiş?»</p>
<p>Hacivat, sesin geldiği taş yığınına doğru dönüp baktı. Bakarken de, iki elini yumruk yapıp, sakalının altından üstü üste tuttu, kamburcasına belini daha bir kamburlaştırdı, ne olur ne olmaz gibilerden, sesin ardından gelecek olana hazırlandı. Taş yığınının ardından, aşağı yukarı Hacivat'ı andıran, ama Hacivat'tan az daha genççe, az daha yorgun biri çıktı. Börkü yine Türkistan diliminde ama hamam tası yayvanhğındaydı; sakalı toparlaktı, çemberimsi; çenesinin altında dolgun bir ay çizmişti; bir omuzu dikçe kabarık, sırtı düzdü. Sol eliyle sakalını tutmuştu, sağ eli dirseğinden bükülüydü; sakalını tutan elinin altında kuş kuyruğunda sağa sola oynuyordu: «Vay vay vay!» dedi ortaya çıkarken; «Hacivat yine Medine dilenciliğine başlamış vay. Amanın yandı bunca iş. Sultan Orhan duymasın.»</p>
<p>«Vay Karagözüm nerden çıkmışsın, hoş gelmişsin iki gözüm merhaba.»</p>
<p>«Sen de hoş gelmişsin suda pişmiş balkabağı.»</p>
<p>«Aman Karagözüm beni gelir gelmez haşlamanın ne yeri var?» «Haşlamıyorum, senin haşlanacak yerin mi kalmış behey katır tırnağı, başlıyorum yeni başlıyorum.»</p>
<p>«Pekey öyle olsun diyelim, böyle başlamanın esbab-ı mucibesi?» «Hangi baş imamın cübbesi? Daha cami tamamlanmadı. Sen böyle milleti başına toplarsan bu gidişle ne caminin biteceği var ne de baş imamın giyeceği cübbesi.» «Karagözüm şimdi cübbeden söz eden mi var? Hala adam olamamışsın lafı tersinden anlıyorsun. Bir zamanlar tekfur Tatarıydın, zahir bunun için koğdular?» «Tahir'i kalın sicimle mi boğdular?»</p>
<p>«Tahir değil zahir zahir. Sen hiç mürekkep yalamadın mı ömründe?» «Yalamaz olur muyum Hacivat. Hem de bu sabah yaladım. İşe gelirken, sakanın merkebi çeşmede su içiyordu. Bakınca gözlerini senin gözlerine benzettim. Özlediğimden olacak seni deyip merkebin gözlerini yaladım.»</p>
<p>«Hay Allah müstehakını versin. Anlaşıldı, sana nasıl konuşulması gerektiğini öğreteyim bari.»</p>
<p>«Eh, öğret de gözüm açılsın; bir gün gelir kuyunu kazarım.» «Böyle her soruya cevap verirsen olmaz.» «Ya ne yapacağım?»</p>
<p>«Olur diyeceksin. Hay hay efendim diyeceksin, münasiptir efendim diyeceksin, buyurduğunuz gibidir diyeceksin.»</p>
<p>«Ha anladım sen beni katip yapmak istiyorsun Kadılık Evine; Dursun Fakih'in kuyusunu kazdırmak istiyorsun.»</p>
<p>«Canım şimdi Dursun Fakih'ten laf eden mi oldu?»</p>
<p>«Ohoo. Dursun Fakih'ten laf etmeyen mi var ki. Dursun Fakih'in kuyusunu kazan kazana.»</p>
<p>«Bak yine nerelere gittin!»</p>
<p>«Hacivat? Vah karındaşım benim, vah bunca yılın yoldaşı olanım, gözlerine perde mi indi birden, vah kör mü oldun?»</p>
<p>«Karagöz bunu da nerden çıkardın?»</p>
<p>«Nerelere gittin demedin mi? Karşındayım da görmüyorsun he mi? Vah, vah ki vah, amanın vah.»</p>
<p>«Bırak döğünmeyi şimdi. Bir soru soran oldu mu, öyledir efendim diyecektin hani?» «Diyemem!»</p>
<p>«Neden diyemezmişsin?»</p>
<p>«Öylen geçeli çok oldu da ondan. İkindi oluyor hemen hemen.»</p>
<p>Sözün burasında, Karagöz'le Hacivat'ın çevresini saran işçilerde saygılı bir kaynaşma başladı. Bağıra çağıra gülenler susmuştu. Dağılıp dağılmamak arasında ikircikli, şaşkın fakat saygılı bir ikirciklenme ve şaşkınlıkta bocalayan bir kıpırdanmaydılar. Hacivat'ın gözünden kaçmadı. Karagöz'ü de gözden ayırmadan çevresini süzüp fısıldadı: «Bozuntuya verme Karagöz.» dedi; «Orhan Bey gelmiş; yüzü de pek hayrımıza değil; lafı çeviriyorum çizgiden çıkma sakın.» Ardından da yüksek sesle:</p>
<p>«Yaa demek böyle Karagöz; sen bunca iş dururken, bu cami böyle daha temeldeyken taş taşımaz işi durdurursun ha?» deyip lafı attı Karagöz'e. Çevrelerini saran halkada çıt çıkmıyordu. Orhan Bey, yanında Cendereli Halil olduğu halde en önde gelip durmuş, gözlerini Karagöz'le Hacivat'a dikmişti. Karagöz, bir göz süzümünde görebildiği Orhan Bey'in yüzünü hayra yoramadı. Yüreğine birden bir köz ateş düştü; boğazı urgan sıyrıklarında yandı. Sesinde kaba cevizlerin en kofu takır tukur döndü: «Kaç kişi kudurmuş dedin?» diye sordu. İşi sağırlığa vurmuş gibi baktı.</p>
<p>«Hay senin bu kulağın da ne soyka kulaktır Karagöz? Kuduran yok işi neden durdurdun dedim?»</p>
<p>«Çadır mı kurdurmuşum? Çadır bulamadım çergi kurdurdum. Orhan Bey'in cimriliği üstünde bugünlerde.»</p>
<p>Hacivat tokatı yapıştırdı: «Hay dilin tutula, öteki kulağın da sağır ola.»</p>
<p>«Olur efendim; münasiptir efendim, amin efendim.»</p>
<p>«Eyi ama ben sana dua etmedim, beddua ettim.» «Sağ olasın efendim, Tanrı ömrünü uzun etsin, ikindiye kalmasın öğleye olsun efendim.»</p>
<p>«Eyi ama şimdi de sen bana beddua ediyorsun herhal. Sen ne dediğini biliyor</p>
<p>musun?»</p>
<p>«Eyi ediyorum efendim, öyle diyorum efendim.»</p>
<p>«Sen eyice sağır olmuşsun yazık.»</p>
<p>«Nerde o kazık aman bana göster, lazım olacak Hacivatım.» «Neyine lazım olacak Karagöz? Kazıkla ne alışverişin olur?»</p>
<p>«Hele şöyle kocamanından bulursan değme keyfime, götürüp Bey Evinin avlusuna dikerim.»</p>
<p>«Aman o nasıl söz Orhan Beyimizin ne kötülüğünü gördün çingene?»</p>
<p>«Kimse Orhan Bey'in bir kötülüğünü görmemiştir amma velakin kimi omuzlayıp dağdan çınar getirir diker Bey avlusuna kimi de kazık. Çınara baktı mı Orhan Bey Geyikli Baba gibileri düşünür kazığa baktı mı da Pir Cabbarın Alisi gibilerini düşünür.» «Vah Karagözüm sen sağır değil aynı zamanda ifade-i meram yoksulusun da.» «Doğru dedin ben sağırım ama Konya'da fareli Meram Suyunda yunmuşum, Pir Cabbarın Alisini ordan bilirim.»</p>
<p>«Dolanıp durduğuna bakılırsa dilinin altında bir şey var senin; dilinin altındakini çıkar da görelim.»</p>
<p>Karagöz, arsız arsız dilini uzatıp sarkıttı: «Altını bırak üstüne bak; üstü neyse altı da odur.»</p>
<p>«Aman Karagözüm bu dil ne dili böyle?»</p>
<p>«Eşşek dili, eşşek! Alıştığın dili görünce nasıl da hayran hayran bakarsın?»</p>
<p>«Ama bu dilin üstünde bir şey göremedim ben.»</p>
<p>«Fazla karıştırma altında kalırsın; dil bu Hacivatım ağırdır, altından kalkamazsın sonra; Dursun Fakih gibi bir Kadıyı devirdikten kelli sen tüy gibi uçarsın.»</p>
<p>«Ha şimdi anladım; dilinin altındaki Dursun Fakih.»</p>
<p>«Çok şükür anlamakhğına. Eyi bakarsan bu eşşek dilin üstünde de Pir Cabbarın Alisini görürsün.»</p>
<p>Gülen olmadı. Başka zaman olsa kas kas gülecek olan işçiler yapı duvarının taşlarına dönmüştü.</p>
<p>Yine göz altından süzdü çevresini Hacivat; Orhan Bey'in öfkelenmiş yüzünü; Cendereli Halil'in morarmış gözlerini gördü. Oyun tam da sarmıştı; Karagöz'ü hiç bu kadar açılmış bu kadar yatkın görmemişti. Ama oyunun sonu kötüye varacağa benziyordu. Şaplağı yapıştırdı Karagöz'e: «Tutmasını bilemezsen boynuna dolanır bu dil, al çabuk içeriye.»</p>
<p>Karagöz çizgiyi tutturmuştu bir kere, kolay bırakacak gibi değildi: «Alamam.» dedi; «Alırsam seninki dışarda kalır. İki dilden birisi susup öteki konuşursa dünya batar, Sultan da yıkılır kul da.»</p>
<p>«Al denildi mi alınır, ver denildi mi verilir denildiydi sana neden uymazsın?»</p>
<p>«Ver öyleyse on akçe bana.»</p>
<p>«O niye o?»</p>
<p>«Hani ver denildi mi verilecekti ya Hacivatım, soru sormaca yoktu ya?»</p>
<p>«Ha o laf mı? O laf bana göre değil, benim için söylenmemiş.»</p>
<p>«Demek lafın ucu sana dokundu mu kötü? Orhan Beyimiz de böyle düşündüğünden herhal Dursun Fakih okkanın altında kalıyor. Amanın şu dünyaya bak hele sen.» Hacivat yavaşça fısıldadı: «Orhan Bey lafını bırak oyunu da topla işin sonu kötü.» dedi çabucak;, yüksek sesle de şaplağı yapıştırmağı ihmal etmeden: «Dilin hala dışarıda, yutsana bre soyha!»</p>
<p>Karagöz dilini yutuyormuş gibi yaptı; boğazında kalmışçasına yutkundu; boğuluyormuş gibi: «Aman Hacivatım.» dedi; «Dilimi yuttum ama Pir Cabbarın Alisi dışarda kaldı, bir işe yaramadı. Varayım gideyim şu çergime bakayım suyu gelmiş mi?» Bu sefer de Hacivat bırakmadı: «Bre nabekar çergiye su geldiği nerde görülmüştür?» diye payladı. Karagöz de: «Ya hamamsız cami inşaatına başlanıldığı nerde görülmüş?» dedi. «Surdaki işçinin arasında bekarı var evlisi var. Bir iştir olur, gusül gerekirse ne yapar bu adamlar? Cami inşaatıdır bu, abdestsiz taşa el atıp da getirilirse, cami duvarı da bu taşla örülürse sonu ne olur düşünsene a Hacivat?» «Ha şimdi sen bunca laf dolandırmakla Orhan Beyimize bu hamam işini mi duyurmak istiyordun?» «Ya sen ne sandıydın akıllı geçinen okumuş yazmış cühelam?»</p>
<p>«Amma bunun da bir yolu yordamı vardır. İşi durdurup bunca işçiyi başına toplayacağına varıp Orhan Beyimizin katına çıksaydın, elini öpüp bağışlanmanı dileseydin. Orhan Beyimizin kapısının yoksula da işçiye de ardına kadar açık olduğunu bilmeyen mi var? Orhan Beyimizin çocuğu bile karşısına alıp dinlediğini bilmez misin?»</p>
<p>«Ah Hacivatım bilmez miyim? Bilmez olur muyum? Gelgelelim çoluğu çocuğu dinleyince de iş ayağa düşer. Ne diyordum? Bu sabah uyandım ki bir düş görmüşüm, aklımdan gitmez, olduğu gibi gözümün önünde. Güya bir işçi, bu Orhan Beyimizin Bursa'yı din iman sahibi kılmak için yaptırdığı bu cami inşaatında çalışıyormuş amma bir taşı alıp omuzluyor, götürüp ustaya teslim edeceği yerde aldığı yere geri getiriyormuş, ben de bunu görüyormuşum. Derken adamın bu hali yedi sekiz kere tekrarlaması üzerine varıp yanına gidiyor, yakasına yapışıyor, yaptığı kötü işin hesabını soruyorum; böyle böyle akşam edip gündeliğini almanın haram olduğunu söylüyorum. O da bana, biliyorum ama ne yapayım onun orasını Orhan Bey düşünsün diyor; benim gusül abdesti almam gerek; yoksulum, imkan bulamadım, gündeliğimden olmayayım diye koşup geldim ama böyle kirliyken elim varıp da caminin duvarına örülecek taşı koyamıyorum; halbuki şurda bir hamam olsaydı bu günaha girmezdim cevabını veriyor. Şimdi bu işçiye kızabilir misin sen Hacivat? Ben kızamam. Kızamadığım için de bu işi Orhan Beyimize duyurayım dedim. Bey Evine varmak için çıktım sabah sabah. Dinliyor musun beni Hacivat?»</p>
<p>«Dinlemez olur muyum kulağım sende.»</p>
<p>«Aman sende kalsın, benim eşşek kulaklarıyla başım hoş değildir.» «Karagöz ileri gittin, benim kulaklarıma hakaret ediyorsun.»</p>
<p>«Ya sen benim dilime eşşek dili derken ne halt ediyordun? Attığın taş dönüp kafanı yararsa ağlamamahsın. Neyse ben yoluma devam edeyim. Derken efendim Bey Evine varacağım sırada bizim Tuzsuz Bekir annacıma çıktı, herif akşamdan kalma; aman Karagöz ciğerim yanıyor, hele gel şu şerbetçiye girelim de birer tas şerbet içelim sana bir çift lafım var dedi, beni yolumdan çevirip şerbetçiye soktu.» «Aman girme Karagöz.»</p>
<p>«Girdim bir kere. Şerbetleri içtik. Tuzsuz Bekir; hele az bekle şimdi gelirim ben, deyip çıktı. Ben Tuzsuz Bekir'i beklerken baktım köşedeki sekide üç Tacik suratlı derviş; kafaları kazınmış, sakal lüle lüle göğüse inmiş, gözler sürmelice. Sıkıntıdan konuşmalarına kulak verip dinledim: Efendim bir Zöhre Kadın varmış, kimi kimsesi yokmuş; Kadıdır deyip Dursun Fakih'in evine sığınmış.»</p>
<p>Hacivat gözlerini belertip: «Yine mi Dursun Fakih?» dedi tersleyerek.</p>
<p>Karagöz oralı bile olmadan: «Yine Dursun Fakih» dedi; «İş yumuşak tutulursa sabah akşam üç öğün Dursun Fakih yenir bu ülkede bundan böyle Hacivatım, gözlerini boşuna belertme. Güya Dursun Fakih, nur topu gibi bir huri olan Zöhre Kadın'ı kimsesiz deyip evine almış, fırsat bu fırsat deyip nikahsızından al gülüm ver gülüm diyesiymiş. Bunu duyunca yanlarına sokulup oturdum. Sustular. Her birine birer şerbet ısmarlayıp laflarının sonunu...»</p>
<p>«Karagöz paran var mı paran?»</p>
<p>«Borç isteyeceksen yağma yok; sizin gibi okumuş kısmı aldığını vermez, gözü yoksulun kesesindedir.»</p>
<p>«Canım senden borç isteyen yok. Heriflere şerbet ısmarladın. Paran var mıydı diye sordum.»</p>
<p>«Ah Hacivat sorma; onun orasını sonra akıl ettim. Herifler şerbetleri içtiler. Üstüne birer şerbet daha içtiler. Sonra da Dursun Fakih'in nerdeyse Orhan Bey'in ortağı olduğunu söylediler. Kalkıp gittiler. Şerbetçinin gözü bende kaldı. Akçe dersen bende yok; semtimize uğramaz. Ne yapayım ne edeyim derken vakit geçirmeğe başladım. Şerbetçi Türkmen olsa derdimi anlatacağım ama Bursa'nın tekfurlusu adımız üstelik. Orhan Bey'in, milleti şimdiden haraca kesmeğe başladılara çıkacak; gözünü de benden ayırmıyor kefere. İkindi oldu, akşam oldu, ortalık karardı.» «Tabi Tuzsuz Bekir görünürde yok.»</p>
<p>«Görünürü bırak, görünmezde de yok. Bir ara şerbetçi ortalığı süpürmeğe başladı. Süprüntüyü de dışarı dökmek için çıkınca fırsat bu fırsat deyip sekinin altına girip saklandım.»</p>
<p>«Oh neyse kurtuldun hadi.»</p>
<p>«Ne kurtulması. Herif kaçtığımı sandı küfür etti. Kapıyı kapatıp üstümden kilitledi. Peykeleri de çekip kilitledi. Sabahaca orada bekledim. Derken sabah oldu. Baktım kapı kurcalanıyor. Bekledim, açıldı. Gelen şerbetçiydi. Herifi görür görmez korkudan koşup şerbet küpünün içine dar attım kendimi.»</p>
<p>«Eyvah, küpteki şerbet de murdar oldu desene.»</p>
<p>«Sen düşseydin belki ama ben düşünce minder oldu. Oturup bekledim. Az sonra Tuzsuz Bekir geldi içeri. Sesinden anladım, yine akşamdan kalmış. Şerbet istedi. Şerbetçi de küpe maşrapayı daldırınca ben bu sefer maşrapaya girdim oradan da aşağıya. Tuzsuz Bekir'in boğazından geçerken öcümü aldım. Sarhoşun gırtlağına bir oturuş oturdum ki sorma, böğürdü acısından. Derken kalktı; ben şerbet olmuş Tuzsuz Bekir'in karnındayım, tepip duruyorum. Sokakta bir süre böylece gezdirdi beni. Derken efendim bir turşucu gördü, bir maşrapa acılı turşu suyu içti üstüme, işte o zaman olanlar hem bana hem Tuzsuz Bekir'e oldu, herif fena halde sıkıştı, koştu doğru ayakyoluna.»</p>
<p>«Ha sen bunun için kokuyorsun deminden beri, burnum düştü tevekkeli.» «Aman alma düştüyse, nasıl olsa burunlu da bir işe yaramıyordun.» «İnsan arkadaşına böyle mi söyler Karagöz?»</p>
<p>«Lağıma düşenden korkulur, her şeyi söyler.»</p>
<p>«O zaman da kimse inanmaz.»</p>
<p>«İnanmasa Dursun Fakih için de söylenenlere inanılmazdı. Hacivatım sen ne sayıklıyorsun?»</p>
<p>«Ben sayıklamıyorum, sayıklayan sensin. Şu anlattığın uyduruk masalla kimseyi kandıramazsın.» «Hacivat kusura bakma ama sen delisin. Okumuş yazmışsın aklın sıra ama halkın ne olduğunu bilmiyorsun. Halk susuz keçinin bir eşidir; bulutu gördü mü su der koşar, yeter ki bulutu göster sen bulutu. Benimki uyduruk da Pir Cabbarın Alisininki nedir ya? Şerbetçide dervişler temsilindeki dervişler Pir Cabbarın Alisinin dervişleridir; Konya'nın Meram Dergahının. Açıldı mı gözlerin? Seni beni bırak Orhan Beyimizi bile inandırırlar.»</p>
<p>Bu sefer gerçekten silleyi vurdu Hacivat: «Tez diz çöküp bağışlanmanı iste bre soyha, Orhan Beyimiz bizi dinler. Biz ise abuk sabuk konuşmaktayız, yuh ervahımıza.» «Ne vuruyorsun böyle iki de bir Hacivat; yoksa sen de mi hep bir ben konuşayım başkalarına söz düşmesin diyenlerdensin? Ben böyle yerlerde yoğum; böyle sille tokat susturulur, senden başkasına konuşma hakkı verilmezse orada eşşekler anırır sadece, var sen eşşek anırtılan dinle gayrı bana gitmek düştü seni gidi ham hum şaralop okuryazar cühela, ne halin varsa gör!»</p>
<p>«Dur Karagöz seni susturmak için. Gidersen git bre. Sen gidince dünya yerinden oynamaz, beni de buraya kimse bağlamaz. Yıktın ortalığı eyledin viran, varayım gideyim sahibine haber vereyim heman. Sürç-i lisan etti isek affoluna, Karagöz de bir daha elime geçerse vay gele haline.»</p>
<p>Karagözün oyunu bağlayıp, taş yığınlarının ardına doğru çekileceği sırada Orhan Bey ayrılmıştı. Hacivat son sözlerini her zamankinden fazla bağırarak gittiğini gördüğü Orhan Bey'in duymasını isteyerek söylemişti. Her oyundan sonra yüreğinde bir ezilme, göğüs kafesinde bir boşalmışhk duyardı; Karagöz'ün ardından gider, yanına oturur, birdenbire terleyen alnını sile sile, boşalmış gözlerle bakardı Karagöz'e. Karagöz'ün gözlerinde de bir boşalmışhk görür, yeniden doluncaya kadar her ikisi de sıkça nefes alarak bakışırlar, bir süre sonra Karagöz gülümsemeğe başlardı; ardından da Hacivat. Rahatı dinlenmiş, yaptıklarını beğenmiş bir gülümseme, her ikisini de keyiflendirinceye kadar böylece bakışırlardı. Bu sefer öyle olmadı. Hacivat, Karagöz'ün ardından gidecek gücü bulamadı kendinde. Pişmanlık yoktu içinde; görünür görünmez bir kuşku izi de hissetmiyordu. Ne var ki olduğu yerden ayrılamıyordu. Kırılmış bir gönlün acısı sızlıyordu gözlerinde; Orhan Bey'in gidişine, Orhan Bey'in ardından takılmış kalmış bakışları, o acının pörsümesindeydi.</p>
<p>Çevresindeki halkanın boşaldığını sezdi.</p>
<p>Bundan önceki oyunlarının sonunda da çevresindeki halka boşalırdı. Karagöz'le göz göze yorgunluk alış bakışmalarındayken, işlerine dönenlerin beğenen, öven; «Aşkolsun heriflere, oyun ki bu kadar olur!» diyen konuşmalarını; oyun içindeki söylenmiş bir taşlamayı kendilerine göre uydurup değiştirerek kullanmalarını haz içinde dinlerlerdi.</p>
<p>Ama bu sefer işlerine dönenler konuşmuyorlardı, gülüşmüyorlardı, birbirlerine laf atmıyorlardı; başları önlerinde düşünceliydiler, kimi isteksiz dönüyordu işine. Yalnız biri; bir çelimsiz, yoksulluğu çelimsizliğinde belli bir işçi yanına çekine çekine yanaşmıştı, çekine çekine: «Karagöz ağamın söz ettiği abdestsiz herif benim.» demişti; «Karagöz ağam niye beni söz temsili etti?» demişti. Susmuştu. Çelimsiz, çekine çekine beklemişti.</p>
<p>Hacivat'ın gözlerindeki gönlü kırık acımışhk hala giden Orhan Bey'in gidişine dalmıştı; yolun kıyısında atına binen Orhan Bey'le birlikte at biniyordu; «Sürç-i lisan eyledikse affoluna.» dedi sayıklar gibi Hacivat. Çelimsiz işçi kendisi için söylendi sandı: «Ne haddimiz ağam.» dedi ezile büzüle.</p>
<p>At binen Orhan Bey, ardında Cendereli Halil olduğu halde sürdü gitti. Ağzını açıp bir kelime olsun söylemedi. Cendereli Halil de soramadı; Orhan Bey'in gönlünün kırıldığını anladığı halde soramadı, düzeltici bir laf bulup söyleyemedi. Orhan Bey'in gönlü kırıldı mı, bu yaşta bile maviş bakan gözleri kırpışırdı, saklanırdı; sağa sola bakmaz, kendine kapanırdı. Cendereli Halil, Orhan Bey'in böyle hallerinin, en çok savaşsız günlerde Orhan Bey'i sıkça yorduğunu bilirdi.</p>
<p>«Gönül adamı.» diye söylendi içinden; «Savaş adamı değil gönül adamı aslında. Savaşa başka bir Orhan Bey gidiyor sanki...» Cami inşaatına o gün Orhan Bey'i götürdüğüne de götüreceğine de pişman olmuştu.</p>
<p>Orhan Bey, Bey Evine gelip de attan ininceye kadar ağız açmadı. Başka zaman olsa, yol üstü tekkelere yahut meslek pirlerine uğrar; hiç olmazsa ya yolunu kesen bir dul kadınla yahut önüne çıkıp atını durduran bir kimsesiz ihtiyarla durup konuşurdu. Hiç bir şey yapmasa bile yol boyu Cendereli Halil'le Bursa'nın geleceğinden, Nilüfer Çayının üstüne Nilüfer Hatun'un yaptırmağa başladığı köprünün iki yanındaki geniş topraklara diktireceği çınarlardan falan söz açardı. Bunların da hiçbirini yapmamıştı. Bey Evinin önünde attan inince, Cendereli Halil'in yüzüne bir an maviş gözlerini kırpmadan baktı. Ne düşündüyse o an, ne düşünüp de karar verdiyse, kararlı bir halde başını salladı farkında olmayarak: «Eyi, öyle olsun.»» dedi; «Pekey! Şimdi, Süleyman oğlum gelmiştir herhal, hatırını soralım hele.» dedi. Koşup gelen bir at uşağına dizginleri bırakırken Cendereli Kara Halil'e: «Sen de karındaşıma haber sal.» dedi; «Gelsin; Alaeddin'i göreyim. İnşaata da adam sal!»</p>
<p>Cendereli Kara Halil, buyruğun sonunu bekledi. Kötü, istemeyeceği bir buyruğun geleceğini hisseden yüreği yerinde burkuldu. Orhan Bey: «Karagöz ve Hacivat denilen kişileri tutsunlar, zindana kapasınlar!»</p>
<p>Cendereli Kara Halil, yol boyu böyle bir buyruk alırım korkusunda olduğunu sezinledi. Korktuğu başına gelmişti; üstelik «Neden?» de diyemezdi. Bütün yol boyu bu nedeni nasıl söylemek gerektiğini hesaplamıştı oysa. Soramıyordu; sorarsa Orhan Bey'i zedeleyeceğinden korkuyordu. Buyruğu veren Orhan Bey, şu sıra öyle bir üzüm salkımıydı ki. Allah'tan üzüm salkımındaki taneler kendiliğinden döküldü: «Söyledikleri, konuştukları; bana duyurulması gerekenleri bana duyurdukları için değil. Cami bir an önce bitmeli, o cami bitip başkaları başlamalı; hastalar için, yolcular için, kimsesizler için, okuyacak çocuklar için yapılacak çok binamız var, Bursa'yı dolu almadık; işçi oyunla eğlenir, oyun seyretmekle vakit geçirirse Bursa boş kalır. Cami yapılıp bitince Karagöz'le Hacivat'ı da düşünürüz.» Cendereli Halil, sonradan kendinin de şaştığı bir yüreklenme ile: «Orhan Beyim ya halk, Karagözle Hacivat'ı konuşturmamak için zindana attılar derse?» dedi. Orhan Bey'in gözleri de yüzü de değişmedi: «Halk her zaman üç yaşında bir çocuktur.» dedi; «Kendinden başkasını ne ister ne düşünür; ağlarsa ağlaması, gülerse gülmesi kendisi içindir. Anası atası için ağlayan çocuk gördün mü hiç sen? Ama ana da ata da çocuğu için ağlar, çocuğu için düşünür. Dursun Fakih için söylenenlerin yalan olduğunu bilmiyor mu halk dediğin? Biliyor; ama yalanın sarhoşluğu daha çok tat veriyor, öyle ki Dursun Fakih'in başı için beni bile zorluyor.»</p>
<p>Cendereli Kara Halil başını önüne eğdi.</p>
<p>Orhan Bey: «Ağabeyim Alaeddin Bey'le sen de gelesin!» buyurdu; «Bazen çocuğun ağzına bir parmak bal çalmak gerekir susturmak için, balı konuşalım. Geyikli Babamıza da bir desti şarap gönder, babamız şarap sevenlerdendir, unutmayasın!» Cendereli Halil'den cevap beklemeden Bey Evinin avlusuna girdi. Merdivenleri doğrulamışken yönünü değiştirip, Geyikli Baha'nın diktiği çınarın yanına vardı. Çınar, dal budak salmıştı. Göğdesi açık yeşilden kavrulmuş nohut karasına renklenmiş kabuk soyuyordu. Göğdeyi tutup salladı; çınar, toprağa, sarsılmamacasına kök salmıştı, sağlamdı. Bırakıp sallamayı, göğdeyi okşamağa başladı. «Hey gidi Osman Bey.» diye söylendi usul usul; «Aziz Babam; toprağın kutlu olsun, gölgeni üstümden eksik etme!» Elleri, çınarın göğdesini incitmemek için daha bir yumuşamıştı sanki. Çınarı değil, henüz sıcaklığını yitirmemiş bir yüzün sakalını okşuyordu. «Sen de olsan zindana atar miydin? Dursun Fakih gibi bir Kadıyı sen de olsan gözden çıkarır miydin? Çocuğu susturmam gerek, şimdilik susturmam gerek!»</p>
<p>Çınarın yaprakları hışırdadı; ince bir esinti, ikindi kabarmasında gelip geçmişti. «Pekala.» diyerek bıraktı çınarın göğdesini; sanki cevap almıştı az önceki sorularına, sanki aldığı cevaptan hoşnut olmamıştı. «Oğlum Süleymanım böyle sorular sormamalı.» diye mırıldandı. «Hiç değilse o böyle sorularla üzülmemeli. Beyin içlenmesi göğnümüş armuda benziyor, tatsız. Süleyman'a, arınmış bir toprak bırakmalıyım.»</p>
<p>Tahta merdivenleri çıkarken Süleyman'dan başka bir şey düşünmüyordu artık. Sundurmanın sahanlığından bir önceki basamak gıcırdadı, nedense ona basıp biraz durmak hoşuna giderdi. Bu sefer gıcırdamasın diye ayağını hesaplı kaldırıp attı adımını; ama ağırlığını adımına verince basamak yine gıcırdadı. Bir tuhaf gülümsedi. Çınardan ayrılırken hoşnut ayrılmadığını sezdiği yüreği konuştu sessizden sanki: «Eski eskidir.» dedi; «Çekemeyeceği yükün altında gıcırdar işte. Ne kadar sakınırsan sakın. Sesi de böyledir. Kimini korkutur kimine hoş gelir.» O gün ilk defa Orhan Bey, gıcırdayan eski basamağın sesinden hem huylandığını hem hoşlandığını anladı. Sundurmaya: «Garip!» diye söylenerek girdi; «Garip ki garip bir gün. Süleyman da benim duyduğumu duyacak. Ne yaparsam yapayım duyacak. Ben, Süleyman'a göre eski olacağım!»</p>
<p>Ama Süleyman Bey'i görünce başka hiç bir şey düşünmez oldu. Yüzüne, çok hafif çatılmış duran kaşlarına, çok hafif çatılmış duran kaşlarının altından serin yaz sabahlarının sevecenliğinde coşkulu bakan gözlerine daldı. Çok hafif çatık duran kaşlarının orta yerinde kiraz çiçeklerinin pembeliğinde bir ufacık kabarma hep böyle, bir başka çiçekten uçup da oraya konmuş gibi dururdu; yeniden uçmağa hazır dururdu. Bunu, Orhan Bey, Süleymanım ilk kucağına aldığında fark etmişti; yalnız kaldıklarında karısı, Nilüfer Hatunu: «Beyim; yavrunun alnına baktın mı beyim?» demişti güzel, sevilmiş hemi de sevmiş kadınların utangaçlığında; «Ben seni Beyim, ilk gördüğümde de, Çakır Pınar'dan beni kaçırdığın gün yakından bakınca alnında bir gül domurcuğu kabarmış sandıydım, öyle gördüydüm Beyim. O domurcuk uçup konmuş oğlumuzun alnına. Kutlu olsun!» demişti.</p>
<p>Orhan Bey Süleymanım o ilk kucağına aldığında Nilüfer Hatunundan bir yumak saç, bir bakış, bir gülücük alıp kucakladığını sanmıştı; Süleyman'ı öyle sevmişti. O gün bu gün, Süleyman Nilüfer Hatun'du biraz yahut birçok; o gün bu gün Nilüfer Hatun Süleyman Bey'di biraz yahut birçok. Şimdi, Süleyman Bey enine boyuna omuzlarından sağlam, Bey dayanaklı bacaklarına kadar gelişip yiğitleşmişken de Orhan Bey için Nilüfer Hatun'du. «Hoş gelmişsin oğul!» dedi yüreğinden kopan çırpınan bir özlemi bastırmakta güçlük çekerek: «Epeydir görmedik, özledik. Anan Nilüfer Hatunuma uğradın mı?»</p>
<p>Süleyman Bey de Orhan Bey'den farklı değildi. Diz çöküp selam verdi, kalktı, babasının elini öptü, bırakmak istemedi tuttuğu eli. Orhan Bey de bırakmak istemiyordu aslında. Oğlunun elini, parmaklarını ayrı ayrı yokladı, Süleyman Bey'in sağ elinin bükülmeyen orta parmağını, orta parmağın boğumundaki katı, morumsu şişi elledi: «Yay çekmede zorluk veriyor mu hala?» diye sordu. Sesi üzüntülüydü.</p>
<p>Süleyman Bey: «Alıştım sayılır.» dedi. «Ama kılıç tutarken zor oluyor; dalıp da bükmek istedim mi, damarı koparıyor gibi oluyor. Bu böyle kalacak artık, alışırım aziz babam.» Orhan Bey, avluda, çınarın göğdesini okşadığı sırada: «Aziz Babam.» diye fısıldayışını hatırladı.</p>
<p>Kendi sesiyle, söyleyişiyle Süleyman Bey'in söyleyişi ve sesi arasında hiçbir ayrıcalık bulamadı. Oğlunun, sakat parmağını gözleriyle okşadı. Sesi, öfke yükünü belli ederek: «Bileyici Baba'ya güvenmemiz hata idi.» dedi; «Yaşlandığını unuttuk. Son günlerdeki şaşkın ördekliğini unuttuk. Parmağını bir başkasına sardırsaydık oğul; hekimlerimiz vardı, neyse? Olacaktan kaçınılmıyor. Bileyicinin sardığı parmak bu kadar oluyormuş demek ki.»</p>
<p>«Bileyici Baba iyi olmasını istemiştir tabi.» dedi Süleyman Bey; «Orhan Bey'in oğlunun parmağına kıymaz o da.»</p>
<p>Güldü Orhan Bey, içten güldü: «Oğul, sadece Orhan Bey'in oğlu olduğun için sanma.» dedi; «Süleyman olarak da sana kıyamaz kimse, ben senin yaşındayken çevremde bu kadar sevenim yoktu. Vardıysa bile deden Osman Bey bunu bana, böyle benim söylediğim kadar rahat söylemek fırsatını bulamadı.»</p>
<p>Süleyman Bey, babasını kucaklamak için dayanılmaz bir kan kaynamasında yandı. Sıradan bir köylünün sıradan bir oğlu olmak için o an veremeyeceği zenginlik düşünemeyeceğini hisseti. Fakat mümkünü yoktu bunun, eğilip ikinci bir defa bile elini öpemezdi babasının, sarılıp o eli tutamazdı; Süleyman Beyliğine Orhan Bey'in oğlu oluşuna yakışmayacağını biliyordu. Sadece: «Bana çok değer veriyorsun aziz babam.» dedi; «Ben bu değer verişe layık olamazsam yanarım kahrımdan, dünyam da ahiretim de haram olur.»</p>
<p>«Tanrı seninledir oğul, gönlüm seninledir yanmaya ne gerek. Hemi böyle konuşmaların sırası değildir; otur hele. Ne var ne yoktur senin oralarda? Gelen haberler yarınımızın sağlam olacağını göstermekte, öyle görünüyor.»</p>
<p>Süleyman Bey, babasının oturmasını bekledi. Orhan Bey oturunca da onun ayak ucuna, iki diz üstü oturdu; ellerini dizlerinin üstüne koyup bekledi. Orhan Bey: «Rahatına, rahatına otur oğul şimdi. Biz bizeyiz.» dediyse de değiştirmedi oturuşunu. «Rahatım aziz babam; katında bulunmak rahat etmektir bilirim.» dedi. Sonra: «Bizim oralardan haber buyurmuştun.» dedi; «Sen İzmit kuşatmasında olduğunca haberlerimiz gelip bulmuş olmalı. Ne var ki İzmit kuşatması yorucu olmuş diye duyduk, yoruculuğu da bellidir. Bu yüzden ola ki haberlerimiz yorgunluğunuz arasında gerektiğince gönlünüzü hoş etmemiş olabilir. Şöyle ki, Akça Koca Beyimiz Ak Yazı'dan vurdu gitti Karadeniz kıyısına çıktı, bilirsin. Buyruğun üzere şimdi o yörelere Kocaeli dedik, Akça Koca'nın buyruğuna verildi. Kocaeli'ne, doğudan, Konya ile Karaman Ellerinden gelen göçmenleri yerleştirdik, yerleştirmekte devamlıyız. Ak Yazı'nın batısını, İzmit'e kadar Konur Alp Beyimiz alıp topraklarımıza kattı. Marmara'nın bu yan kıyısında Karadeniz'e varan sivri bir kamamız var şimdi; sağlamından.»</p>
<p>«Yahşi.» dedi Orhan Bey; «Yahşi oğul, yahşi söyledin. Sağlam bir kama kesip, kanırıp, Bizans'ın sağdan şah damarını biçip attı ki hesabımız da buydu bizim. Akça Koca Bey'le Konur Alp Beyler büyük iş yaptılar, aşkolsun!»</p>
<p>«Kara Mürsel Beyimiz de aziz babam.» diyerek ekledi Süleyman Bey; «Kara Mürsel Bey de büyük iş yaptı. Marmara'nın İznik sırtlarına bakan sol yan kıyısı da Kara Mürsel'in sayesinde bize katıldı, bilirsin.»</p>
<p>Yaramaz bir çocuk gülüşünde beğenerek: «Pek öfkeli atanlarmış Mürsel'in akınları öyle mi?» diye sordu Orhan Bey; «Kasırga misali bir inip bir kalkmış koca Türkmen, inip kalktığı ilde Bizans'tan iz kalmamış derler. Bizans'ta kadınlar ağlayan çocuklarını, şimdi seni Kara Mürsel'e veririm ha, der korkuturlarmış, doğru mudur oğul?»</p>
<p>«Biz de duyduk aziz babam.» dedi Süleyman Bey; «Yerinde duyanlar var, onlardan işittik.»</p>
<p>«Sağlam çıktı atamdan kalan beyler oğul, sağlam çıktı.» dedi Orhan Bey bir garip gerinen fakat o nispette de bir garip yerinen sesle; «Güvenilir beyler bıraktı koca Osman Bey, üstüne söz söylenilemez cinsinden. Gelgelelim Beylerden gayrisi...» Sustu.</p>
<p>Süleyman Bey birden: «Dursun Fakih gibiler mi aziz babam?» diye sordu. Orhan Bey'in cevabını beklemeden de: «Dursun Fakih'i gözden düşürüp dedikodularının baskısında Kadılıktan attırırlarsa ikinci hedef Beylerden biri olur. Dursun Fakih'le adaleti zedeleyince, kolay zedeleyince sıra çeriye gelmez mi?»</p>
<p>Orhan Bey yarı doğruldu. Neden Dursun Fakih meselesinde oğlunun ne düşündüğünü sormamıştı şimdiyece? Canı sıkıldı. Cendereli Halil'le karındaşı Alaeddin Bey'in düşüncesiyle yetinmeyip oğluna da sorabilirdi. «Aklıma gelmedi, aklıma gelmedi.» diye geçirdi içinden; «Çocuk saydık hep Süleyman'ı.» Göz altından oğluna bakıyordu; Süleyman Bey ne oturuşunu, ne önüne eğik başının duruşunu değiştirmişti: «Sen olsaydın, Dursun Fakih'i Bursa Kadısı yapar miydin oğul?» diye sordu. Gönlü, gizliden, Süleyman Bey'in: «Yapmazdım.» demesini bekledi; böyle bir cevap alırsa rahatlayacağını hissetti.</p>
<p>Süleyman Bey dümdüz: «Yapardım.» dedi.</p>
<p>Orhan Bey'in, aksi cevap bekleyen gönlündeki yük ağırlaşıverdi: «Böyle, bunca dedikodudan sonra? Türkmen, durmadan körüklenirken?» «Kötü olsaydı babam bel bağlamazdı der, söylenenlere kulak aşmazdım.»</p>
<p>«Devlet, babandan kalan mıdır halktan gelen mi?» «Devlet devlettir aziz babam. Ne babamdan kahr ne halktan gelir; ikisinin bir yerde düğümlenişidir. Ne olursa olsun, kimin için olursa olsun bu düğümün bir ilmiği bile sökülmemelidir.» Biraz sert çıktığını sandı sesinin; lafı sertçe gibi geldi; «Derim ben.» diye yumuşatmağa çalıştı: «Tabi biz böyle düşünürüz. Bey, Orhan Bey'dir, Orhan Bey'in düşündüğü önde gelir.</p>
<p>Gelmelidir.»</p>
<p>Ellerini dizlerinden, başını önünden kaldırmıyordu: «İleri gittiysem bağışla beni aziz babam.» dedi; «Bizim düşüncemiz bize göre.»</p>
<p>Orhan Bey'in sesi ne suçlanmış ne de alınmıştı; ama pütürlüydü; taş kırılmasında: «Herkes bir gün Bey olacağım diye düşünmelidir.» dedi; «Bey olacağım diye düşünmelidir ki yeri geldiğinde eli böğründe kalmamalıdır. Neyse, olan oldu gayrı sen bir kamadan söz ettiydin az önce. Ak Yazı'dan Karadeniz'e varıp vuran kamadan?» «Evet aziz babam.»</p>
<p>«Ya bu yandan Karesi Beyi topraklarından da Temaşahktan boğaza ordan karşı Urumeli kıyısına varan bir kamanın uzanmasına ne dersin? Bizans, iki ucu denize varmış bir yayın hedefine düşürülmüş olmaz mı böylece?»</p>
<p>Süleyman Bey'in gözleri açıldı aniden. Gözlerinden bir şimşek hızında Karesi Eli boydan boya boğaz denizine kadar gidip geldi. Orhan Bey'in çizmek istediği yay gerildi, gerildi, gerildi, koptu birden bir ok. Yayın tozu gözle görülmeyecek titreşimlerde vınladı ve yaydan kurtulmuş görünmeyen bir ok Marmara Denizinin üstünden, bir kuş uçumundan daha rahat Bizans üstüne uçtu. Yayın iki ucu iki denizden Bizans'ın boynuna dolanmış gibiydi. Olanca kanı yüzünde toplandı Süleyman Bey'in: «Hem de nasıl!» dedi sesi titreye titreye.</p>
<p>«Eh öyleyse var git şimdiden tedbirini al oğul Süleymanım.» «Urumeline çıkmamı buyurdun aziz babam. Zaman ne kadardır? Ay mı, hafta mı, gün mü?»</p>
<p>«Sen ne dersin?»</p>
<p>«İzin verirsen önce birkaç kişi gönderelim; gizli gönderelim. Urumelinden sağlam haber alalım.»</p>
<p>«Uygundur.»</p>
<p>«Gelen haberlere göre nasıl buyurursan öyle davranırız.»</p>
<p>«Uygundur.»</p>
<p>«Açlan Bey'in ölümcül hasta oluşu da işimize yarayabilir. Ölünce Karesi Beyliğine el atabiliriz.»</p>
<p>«Uygundur derim yine. Hacı İlbeğ ile ötekiler bu durumu şimdiden hazırlamalı. Şu Pir Cabbarın Alisi için de Cendereli Halil'in bir düşündüğü vardı. Olmazsa Ali işini de Açlan Bey'in ölümüne erteleyebiliriz. Yine de akla yakın bir sebep bulunmalı derim.» «Yanınızda büyüyen Açlan Bey'in oğlu Dursun'dan yararlanılamaz mı aziz babam?» «Ne gibi?»</p>
<p>«Dursıın'un ağabeyi Demirhan gözü doymazın biridir. Pir Cabbarın Alisinin işi ertelenirse. Açlan Bey ölünce Ali, Demirhan'ı kandıracaktır. Karesi Beyliğinde Dursıın'un da hakkı var.»</p>
<p>«Öyleyse, o zamanaca sen de tedbirini almalısın. Urumeli kıyılarını avuç içi gibi bileceklere işimiz düşecek.»</p>
<p>«Mümkündür aziz babam.» dedi Süleyman Bey; «Ece Halil ile Gazi Fazıl'ı Karesi'den şimdiden çekelim; Hacı İlbeğ ile Evrenus Bey'in Balıkesir'de kalması yeter. Ece Halil de Gazi Fazıl da karşı Urumeli kıyılarını eyi bilirler.» «Nasıl geçecekler karşıya? Kimseyi kuşkulandırmak istemem, erken kuşkulanmaları işimizi bozar. Bizimkilerin de bilmemesi gerekir. Böyle bir gizliliği sağlayabilirler herhal? Gündüz geçmek olmaz; gece de kayık mayık bulunmaz.» «Sağlayabilirler aziz babam, gizliliği de, geçilecek nesneyi de bulurlar onlar. Yeter ki geçilecek yeri seçebilelim.»</p>
<p>«Oraları sen bilirsin oğul, yalnız...»</p>
<p>Orhan Bey, neden olduğu belirsiz bir ikirciklenmede baktı oğluna. Süleyman Bey o sıra heyecanlanmış, Urumeli kıyılarını, Urumeli kıyılarına geçit verecek yeri, seçtiği iki kişinin geçişini hayalliyordu, düşlü bakışlarını babasına çevirmişti. Babasının ikirciklenmesini ilkin pek fark edememişti: «Sık sık gider, bir yer vardır, Temaşahk demiş bizimkiler adına sık sık gider otururum oraya. Bizden nice bin yıl önce, belki daha önce kim bilir, o Temaşahk yerinde bizden başkalarının yaşadığını, oturup gezdiğini düşünürüm. Bıraktıkları surlar, taş yapı yıkıntıları şunlar bunlar sus pus olmuş halleriyle canımı sıkar. Canlanıverseler diye düşünürüm. Bu sefer çevremde kaynaşmalar hissederim; o zaman Urumelinin karşı kıyılarına akar gider gönlüm.» Orhan Bey'in ikircikli gözleri oğlunun düşlü bakışlarına takılmıştı. Biri, söylemek istediğini söyleyememekte güçlük çekiyor, zorlanıyor; öteki daha başka, daha uzak düşlere koşmak için sabırsızlanıyordu. Süleyman Bey'in düşlü bakışları babasının gözlerindeki ikirciklenmeyi fark edince düşlerinden hemen sıyrılamadı: «Urumeli kıyılarının ardında Bizans'ı görüyorum sanırım.» dedi düşlüce; «Kıyıların ardında bir yol düşünürüm, yola atımı sürerim. Atımı sürerim de aziz babam nedense atım huysuzlanır, şaha kalkar, kah gider dörtnala kah bir adım atmaz olur. Neden olduğunu anlayamam.»</p>
<p>«Bizans!» dedi yine ikircikli sesiyle Orhan Bey; gözleri daha bir canlı mavilikte bakmıştı; «Bizans!» diye tekrarladı; «Urumeli kıyılarından içlere doğru girersek Bizans'a gidilir tabi. Gidilir de atının huysuzlanışını hayallemen pek de boşuna olmasa gerek oğul. Urumeli kıyısına çıkmakla iş bitmez hemen, Bizans'a varılmış olmaz. Anadolu'ya giren ataların çektiği sıkıntıları hesap etmek gerek, kimse toprağını al buyur demez.»</p>
<p>Düşle gerçek arasında Süleyman Bey: «Şu sıra Bizans karışık; birbirini yiyor. İki başlı, üç başlı bazen; her baş bir yana çekiyor, her başın ardında bölük pörçük olmuş bir halka var.» dedi; «Şu sıra Urumeline geçip...»</p>
<p>«Bizans'ı vurmak delilik olur oğul.» dedi birden Süleyman Bey'in sözünü kesip babası: «O iki üç başlı bölünmüşlüğün güçlü bir başın arkasında toplanmasına da sebep oluruz. Ben derim ki, Bizans'ın o bölünmüşlüğü sürüp gitsin. Elimizden geliyorsa o bölünmüşlüğü körükleyelim, yapabilsek daha da çoğa bölünmelerini sağlayalım. Bileyici Baha'nın çaşıtlarını derleyip topla, yeniden düzene sok dediydim.» «Buyruğun harfi harfine yerine geldi aziz babam.»</p>
<p>«Gelen haberlerden belli olduydu zaten.»</p>
<p>«Sülemiş şu günlerde Bizans'tan ayrıhyordur, son durumu getirecek. Bizans'taki Bileyici Baba takımı olduğu gibi bize bağlandı, ayrıca sarayda yeni adamlar elde edildi, Bileyici Baba takımının dışında başka bir çember kuruldu. Sülemiş...» «Sülemiş'i Bileyici Baba Dursun Fakih meselesinde kullanıyor diye duyduydum.» «O işte de çalıştı. Bileyici Baha'nın birden yalnız kalmasına gönlüm razı olmadı. Yaşlı, gönlü hayli kırık, üstelik Kumral Dede'den sonra çobanını yitirmiş koyun gibi olunca.» «Dursun Fakih'e de zulüm ettiğimizi sanıyor; köpürüyor kendi kendine bir de...» «Beyden bir şey saklanmaz, öyledir aziz babam. Bu yüzden, Bileyici Baha'nın elinden Sülemiş'i bütün bütüne de almak istemedim. Arada bir Bizans'tan da haber vermelerini söyledim. Oyalanıyor.»</p>
<p>«Yahut öyle görünüyor.» dedi Orhan Bey kesinlikle; «Bileyici Baba, aklını bile yitirse kolay bırakmaz uğraşını. Bizans gibidir; eski kolay pes etmez, eskiyi kolay yenemezsin.»</p>
<p>«Söz Bizans'a gelmişken aziz babam. Bizans böyle bölük pörçük iken, hani iki başlı bir ülkeyi çekip almak kolaydır; üçe dörde ayrılmış bir milleti kemirmek yormaz kemireni. Urumeline çıkar çıkmaz Bizans'ı doğrulasak hemen, soluk almadan yürüyüp kessek soluğunu?»</p>
<p>Orhan Bey, oğlunun bu sözünün, az önceki ikirciklenmesine bir cevap olduğunu sandı; hazır söyleyeceğini söylemek üzereyken lafı Bileyici Baba takımına getirişindeki asıl maksadı anlamış mıydı oğlu? Göz altından kaçamak bir bakışta süzdü Süleyman Bey'i. Oğlunun ne yüzünde, ne bakışlarında bir art niyet vardı. Düşlerinin, hayallerinin gerçekleşmesine vermişti kendini. «Keşke bir art niyeti olsa da öyle sorsaydı öğrenmek istediğini.» diye geçirdi içinden; korktuğunu hissetti. Oğlundan korkuyordu; oğlunun anlayamayacağından, anlamak istemeyeceğinden belki, kabul etmeyeceğinden, kabul etmeyeceğinden öylesine emindi ki, kırılacaktı belki de. Nilüfer Hatun'un boynunun bükülüşünden daha acı gelecekti bu da. «Bizans'ı hemen vurmak?» diye girdi söze; «Hemen vurmadan, kemirmek dedin ya, öyle bir kemirmeyle yani. Ortalığı velveleye verip bizim düşmanlarımızın Bizans'ın dostlarının gözünü açmadan. Açıkçası oğul, BizanslI bir prensesle evlenmek yolunu düşündün mü hiç?»</p>
<p>Süleyman Bey sarsıldı. Birden sarardı yüzü fakat birden düzeldi. Karısını düşünmüş, küçücük oğlunun yumuk yüzü gelmişti gözlerinin önüne. Küçücük oğlunun yumuk yüzü ağlayıvermiş, anasının göğsüne doğru kaçıp saklanmış, henüz hiçbir şeyi tutamayan elleri anasının koluna sıkı sıkıya yapışmıştı. Yumuk yüzlü küçücük oğlunun anasının gözleri nemli, kahırlı, terkedilmişlik acısında öylece bakakalmıştı. Çok, çok, çok şeyler söylemeye çalışmıştı Süleyman Bey'e.</p>
<p>Süleyman Bey'in sarsılışı, yüzünün birden sararıp düzelişi Orhan Bey'in gözünden kaçmadı. Oğlunun ne düşündüğünü kesinlikle bilmemesine rağmen böyle bir evliliğe razı olmayacağını sezmişti. Sezmek değildi istediği; açıkça anlamaktı. Oğlunun takınacağı tavır Nilüfer Hatun'un takınacağı tavırdı Orhan Bey için; oğlunun razılığı rahatlaması olacaktı. «Bir Bizans prensesi demek oğul, bir gün Bizans tahtında da hak istemek olur, olmaz mı ?» dedi bir daha denemek için. Süleyman Bey: «Öyledir aziz babam.» dedi tutuk tutuk; biraz daha açılmış: «Buyurduğun doğrudur amma karındaşım Murat Bey de evlidir. Ondan sonraki karındaşlarım ise çok küçük.» Donup kaldı Orhan Bey.</p>
<p>Söyleyeceğini söylediği için artık rahatlamış bakan; yalnız, bu evlenme işinin fırtınasından kurtulup kurtulmadığını kestirmeye çalışan oğluna ne diyeceğini bilemedi. Gülmek bile geldi içinden; «Ne sen ne Murat ne ötekiler bre oğul, benim için, Bizans prensesi benim için teklif ediliyor!» demek geldi bağıra bağıra. O zaman oğlunun yüzü gözü darmadağın mı olurdu acaba? Oğlunun yüzü darmadağın olsa neyse ne, asıl Nilüfer Hatun'un yüzü gözü ne olurdu? Güçlükle: «Pekey.» dedi ve pekey, derken de kurnaz bir esinti yüreğindeki yükü uçuruverdi: «Madem öyle.» dedi oralı olmuyormuş gibi; «Oğul, madem öyle, sen kabul etmezsen yani hani, Murat da evli dersen küçük kardeşlerin için biz de düşünmeyiz tabi; düşünsek bile ayıp olur hem de Bizans İmparatorunu küçümsemiş gibi görünürüz.» Daha fazla uzatmak, lafı dolandırmak da istemedi; yüreğindeki kurnaz esinti devam etmekteyken: «Anan Nilüfer Hatun ne der bilmem ama.» dedi, kestirmeden: «Devletin geleceği için, siz yarın Bizans'ta hak isteyebilesiniz diye ben alırım bu işi üstüme, alacağım, başka çare</p>
<p>yok!»</p>
<p>Donup kalmak sırası Süleyman Bey'e gelmişti; hem de aptalcasına. Biraz da «Yanlış mı duydum acaba?» der gibilerden bakıyordu, inanmamış bakıyordu. «Kim bu prenses?» dedi o halde; «Hangisi?»</p>
<p>Neyi, niçin, neden sorup söylediğini bilmiyordu aslında; böyle aptalcasına bakışı yediremediğindendi kendine soruşları.</p>
<p>Orhan Bey kolayca: «Teodora'ymış adı.» dedi; «Kantakuzen'in kızı. Bu işi biz üzerimize alacağız herhal.» Devam etmek, başladığı kadar kolay olmadı. Süleyman Bey'in bakışları kızarmıştı uzaktan uzağa. «Başka çare...» Sonu gelmedi.</p>
<p>Süleyman Bey gözlerine kırmızılaşan bulutların çöktüğünü hissediyordu; kırmızılaşan bulutların çöküntüsünde anası Nilüfer Hatun'un silinmiş, tek bir çizginin bile gölgelemediği yüzü soluyor, titriyor, düşüyor; görünmemeğe, gizlenmeğe çalışıyordu; kırmızılaşan bulutların arasında anasının yüzü ağlayacak bir saklı yer arıyordu. Süleyman Bey'in kendi karısı, yumuk yüzlü küçücük oğlu avaz avazdı. Seslerini kırmızılaşan bulutlar boğuyor, emiyor, duyurmuyordu. Yumdu gözlerini Süleyman Bey, iyice yumdu. Anasının yüzüne, karısının ve çocuğunun seslerine yumdu. Koptuğunu sanıyordu; kökleri toprakta, gövdesi boşlukta, kafasının içi olduğunca gökyüzündeydi; üç parçası da ayrı ayrı babası Orhan Bey'e «Olmaz!» diye haykırmak istiyordu; «Anamı sevmek bu mu? Anamın yüreğine karşı bu mu? Bu mu? Bu mu?» Kapı Çavuşu girmeseydi belki de bağıracaktı.</p>
<p>Kapı Çavuşunun girişi Orhan Bey için de yeniden soluklanma oldu.</p>
<p>«Beyim karındaşınız Alaeddin Bey.» dedi Kapı Çavuşu; «Cendereli Kara Halil ile birlikteler. Buyruğun üzere gelmişler.»</p>
<p>«Gelsinler!» buyurdu Orhan Bey. Ayağa kalktı.</p>
<p>Süleyman Bey de kalktı.</p>
<p>Bugüne kadar babasının yanından hiç bu kadar çabuk, hiç bu kadar isteyerek ayrılmak istediğini hatırlamadı. Hiç bu kadar uzun, böyle iki ikiye, nerdeyse diz dize oturup konuşmadıklarını, böylesine bir konuşmak için eskiden neleri feda etmeyeceğini bildiği halde şimdi bir an önce çıkmak, yalnız Bey Evinden, Bey Evinin bu odasından değil Bursa'dan bir an önce çıkmak, atlayıp atına doludizgin sürmek; soluğu kesilinceye, atı kızıl kan terlerde boğulup düşünceye kadar sürmek, sürmek, sürmek için dayanılmaz şeytanlar yüreğinde cirit atıyordu. Yine de içindeki şeytanları bastırmasının şart olduğunu biliyordu. Beyin katından, o Bey, babası da olsa, ulu orta çıkamayacağını biliyordu. Alıştığı ve bildiğiyle o andaki kaçmak arzusu arasında şaşkın, dökülmeğe hazır bekledi. Orhan Bey de o ara kendisini hazırlamıştı; oğlunun omzunu gevşek bir elin ilintisinde tuttu: «Urumelini unutma.» dedi yavaşça; «Düşündüklerin benim de düşündüklerimdir. Prenses işini bana bırak. Var sağlıcakla oğul.» Çekti elini. O anda da Alaeddin Bey'le Cendereli Kara Halil girdiler.</p>
<p>Alaeddin Bey, yeğeninin dümdüz, gece karanlığında belli bir ışığa giden gidişine bir anlam veremedi. Durup konuşmak istemişti halbuki; çoktandır görmediği Süleyman Bey'in hemen herkesten, her yerde duyduğu ününü özlemişti. Kendi babası Osman Bey'in canlanmış da yeniden yeryüzünde ata binmiş cümle tekfur üstüne, bulutumsu bir yürekle yürüdüğünü hayallemişti yeğeni Süleyman Bey'den her haber alışta. Ağabeyine çekine çekine: «Neyi var?» diye sordu Süleyman Bey çıkınca; «Kötü bir şey geçmedi ya? Yiğidin yüreğini kıracak bir laf etmedin ya? Ettin mi yoksa?» Orhan Bey, karındaşına ilkin epeyce uzaktan bakıyordu. Düşünen gözleri oğlunun gidişindeydi başlangıçta; onunla birlikte kapıdan çıkıyor, sundurmadan merdivenleri iniyor, at uşağının çektiği atına onunla birlikte biniyor ve hemen dehliyordu atını. Orhan Bey'in düşünen gözleri bir türlü odaya dönemiyordu. O durumda: «Yok. Hayır.» dedi; «BizanslI prenses meselesinden.»</p>
<p>«Bizansh prenses meselesinden.» der demez sırada Alaeddin Bey'in de olduğunu hissetmişti; Alaeddin Bey'in de razıhğının söz konusu olacağı aklına gelmişti. Böylece, nasıl başlasam nerden başlasam diye düşünmeden sözü açmış oluyordu kardeşine. O zaman ancak düşünen gözleri oğlunun ardına takılmaktan kurtuldu, bulundukları odaya döndü.</p>
<p>Alaeddin Bey: «Ne prensesi?» diye sordu; «Hangi Bizansh prenses?» Orhan Bey, Cendereli Kara Halil'e dönüp baktı: «Anlat Halil!»</p>
<p>Cendereli Kara Halil, medrese terbiyesinde süzülmüş sesini ağır ağır ayarladı: «Kantakuzinos'un kızı.» dedi; «Şu sıra, Kantakuzinos'un Bizans'ı karıştıran bir bela olduğunu duymuşsundur Alaeddin Beyim. Bizans için bir bela tabii. Bizce hoş işlerdir yaptığı. Orhan Beyim Kantakuzinos'u arkalar; arkalaması da akıllı bir siyasettir. Kantakuzinos da aklınca bu arkalamanın daha sağlam olmasını düşünmekte ki Orhan Beyimizi kendine damat görmeyi istemekte.»</p>
<p>«Orhan Bey'den güçlenip Bizans'ta imparator olmayı düşünmekte yani?» diye doğruladı Alaeddin Bey; «Olmayacak iş değil.» diye de yabana atılacak bir fikir olmadığını belirtti; «Böylece biz de Bizans'ın idaresine elimizi uzatmış oluruz.» Orhan Bey evecen bir sesle: «Bu evlenmeyi hoş gördün demek ki?» diye sordu. Alaeddin Bey: «Süleyman hoş görmedi mi?» diye biraz şaşmış bir halde, Orhan Bey'in sorusunu, sorarak karşıladı; «Her yerde, herkesin olgunluğunu yiğitliğiyle birlikte övdüğü Süleyman? Şaştım. Yüreği ozan yüreği demek ki henüz, Bey yüreği değil daha.» Orhan Bey, oğlunun kınanmasından gocundu: «Anasını sever.» dedi; «Evine düşkündür, o yüzden olsa gerek. Ben de, pek birdenbire sordum.» «Nasıl soracağımı ben de bilemedim; aslında Nilüfer'e danışmak istermişim gibi Süleyman'a danıştım da ondan.» diyemiyordu. Doğrusu, kendisi de sıkılmıştı bu evlenme lafının uzamasından; değiştirmek, bitirmek gereğini duyuyordu kurtulmak için: «Pekey.» dedi; «Bizans'a gidip Kantakuzinos denilen adamla konuşmak işi sana düşecek karındaşım. Bu işleri eyi bilirsin. Yok hayır, ben devlet işlerine karışmam demece yok yine. Böyle bir elimiz Bizans'ın içine de girecekse bana adam gerek, senin gibiler gerek. Çeri ile ilgili işleri ben yüklenirim, dirlik düzenlik işlerini sen yüklenirsin; içteki hem de dıştaki dirlik düzenlik işlerini demek istedim. Ne zaman gitmek gerektir Bizans'a Halil?»</p>
<p>İki kardeşin konuşmalarına dalan Cendereli Kara Halil hiç düşünmeden: «Yarın.» dedi: «En geç bu hafta sona ermeden. Bizans'tan gelen haberlere bakarsak Kantakuzinos için iyi olmaz. Vuracağın adamın gücünü dağıt derdi babam.»</p>
<p>Kabul etti Alaeddin Bey. İki gün mehil istedi.</p>
<p>Orhan Bey Karesi Beyliğine geçti. Süleyman Bey'le konuştuklarını, Urumeli işini söylemeden, Karesi topraklarının durumu hakkında Alaeddin Bey'in ne düşündüğünü sordu.</p>
<p>Alaeddin Bey, kesin bir cevap vermeden önce «Niyetin nedir?» diye sordu. Orhan Bey: «Niyetim.» dedi; «Niyetim Açlan Bey'in hastalığı. Açlan Bey ölünce.» «Oğulları var ya?» dedi Alaeddin Bey; «Demirhan Bey büyük oğlu değil mi? Bize söz düşmez sanırım.»</p>
<p>«Dursun Bey de.» diye lafa karıştı Cendereli Halil; «Dursun Bey de oğlu. Orhan Bey'in yanında büyüdü üstelik.»</p>
<p>Alaeddin Bey niyeti anlamıştı: «Zordur.» dedi; «Anadolu'daki öteki Türkmen beylerine bu durumu kabul ettirmemiz zordur. Dedemiz Ertuğrul Bey hiçbir Türkmen Beyinin toprağına göz dikmedi. Babamız Osman Bey de bir Türkmen Beyinin toprağına el sürmüş değildir. Töre böyledir zaten. Uç Beyleriyiz; Uç Beyleri tekfur topraklarından hak ahr Türkmen Beylerine karındaş sayılır! Bu töreyi bizim bozmamız olmaz; ancak, ancak Demirhan Bey'in Açlan Bey'den sonra bir kötü davranışı olmalı ki.» «Ne gibi?» diye sordu Orhan Bey sabırsızlanıp.</p>
<p>«Beyliğindeki insanlara eziyet ederse.» dedi. Alaeddin Bey düşünceli bir sesle «Yahut Beyliğindeki insanlarda ayırım yaparsa, yahut fitne fesat tohumu ekerse.» Orhan Bey yine Cendereli Kara Halil'e baktı.</p>
<p>Cendereli Kara Halil: «Şimdiden belli bir iş.» dedi; «Demirhan Bey, Pir Cabbarın Alisinin elinde oyuncak. Beyliğe geçince gemleri de bu herifin elinde olacak demektir. Çağın düşüncesini değiştireceğim; çağın kendine has anlayışı vardır bu anlayışa karşı duranlar çağ dışıdır diye ezberleterek Demirhan Bey'de akıl mantık komadı Pir Cabbarın Alisi. Böyle birinin sonu.»</p>
<p>Alaeddin Bey alt dişleriyle üst dudağını ısırdı; birkaç kere ısırdı, gevdi Cendereli Halil'in sözünü dinlerken; sonunda kesti sözü: «Nedir bu çağa has anlayış, şu hep duyduğumuz işittiğimiz şeyler mi? Değişik başka bir şey dedi mi?»</p>
<p>«Hayır.» dedi Cendereli Kara Halil; «Bunca yıldır evirip çevirip tekrarladığı sözler. Kelimeleri değiştiriyor it sadece. Kelimeleri değiştirdiği için de Türkmen değişik sanıyor. Eskiden zaman derdi şimdi çağ diyor sözgelimi.»</p>
<p>«Çağ.» dedi düşünceli düşünceli Alaeddin Bey: «Çağ ya. Çağ dedin mi yenilik sayılır kimine göre. Kimi budalalar vardır; çağın anlayışını değiştireceğim derler, değiştirmek isterler. Yeltenirler buna da. Bilmezler ki çağ dedikleri yaşanılan zamandır. Bir karpuz diliminde hükmü vardır onun da; kendi anlayışını kendisi getirir, sağlam getirir oturtuverir kocaman bir kubbe gibi oturtuverir. Ondan sonra hep bu kubbenin altında düşünülür. Çağın düşüncesini değiştireceğim diye ortaya çıkan yarım akıllı budalalar bu kubbeyi yıkmak isterler aslında altında ezilmekten korktukları için; bir hiç olduklarını belli etmemek için yıkamazlar; o zaman kemirirler. Eğer bir delik açabilirlerse kemirmeleri sonunda bu sefer de kubbede delik açmış olmaktan korkarlar. Yaygaraları işte bu korkularını bastırmak içindir, işin aslını bilmeyen bilgisizler de bu yaygaraları marifet sanır.»</p>
<p>Alaeddin Bey, medresede ders okutan hocanın güveninde konuşuyordu; konuştuğuna dalmıştı. Cendereli Kara Halil, bir an yaşını başını unutmuş, bir medresenin taş odasında, hocasının taşı eğiren sesine alışkın, dinlemekteydi. Orhan Bey kardeşinin ağzına bakıyordu. Alaeddin Bey: «Böyle budalaların ardına düşenler çok olur. Zengini de düşer, yoksulu da.» diye sözlerine devam etti: «Zengini daha çok düşer; çünkü zengin, kendini bilenlerden değilse, kavuşabileceğine kavuşmuş, ötesinde kavuşabilecek bir şey beklemediği için bunalan kişidir. Bunaldığından, yenilik sandığı nesnenin savunucusu olur ki olduğumca kalmaktan kurtulayım diye. Bunun için, böylesi zenginleri devletin çıkarı uğruna yok etmek gerektir.»</p>
<p>«Tamam!» dedi Orhan Bey heyecanlanıp: «Tamam, bu mesel hoş meseldir hem de bize göredir. Açlan Bey'den sonra Demirhan Bey'i babadan kalma mirasçı zengin say. Hem de kendi kazanamamış beleşçi zengin. Pir Cabbarın Alisi denilen budalanın övgücüsü olmuş herifi güçlendirmekte mi? Güçlendirmekte. Öyleyse?» Cendereli Kara Halil: «Devletin çıkarı için böylesi zenginin yok edilmesi gerekir Alaeddin Bey'e göre.» deyip tamamlayınca Alaeddin Bey bir süre konuşamadı. Hem konuşacaklarının akışı değişmişti, durmuştu; hem de sözlerinden hiç düşünmediği bir sonuca varılmıştı, üstelik haklı bir sonuca varılmıştı. Gülümsemek zorunda kaldı. Kardeşi Orhan Bey'e de beğenmiş gözlerle bakmamazhk edemedi. Sözle de belirtti içinden geçenleri: «Kaçırmadın Beyim ağabeyim.» dedi;</p>
<p>«Aşkolsun. Bey demek bu kadar olur, sencileyin olur. Fetvaysa istediğin benden, haklısın düşündüğünü yapmakta. Amma çevre Türkmen Beylerini kuşkulandırmamak da senin işin.»</p>
<p>«Yok.» dedi Orhan Bey kesinlikle; «Bu da senin işin, İznik kuşatmasından sonra benim işim sadece seferdir; yeni seferlerdir. Vurduğumu sarmak, kırdığımı onarmak sana düşecek. Devletse...» dedi, durdu. Yüreği ağrımıştı birdenbire. Bir eski ağrı, uyuduğunu sandığı pek eski olmayan bir ağrı uyanıp depreşmişti. Biraz önce oğlu Süleyman'la konuşurken esiveren o kurnaz esinti değildi bu seferki; «Devletse...» deyip düştü sesi; «Nilüfer Hatun'a da ortak bulacak kadar katlandık bu devlet yüküne, yeter. Yıllar önce de söylemiştim sana karındaşım.» Devam etmedi.</p>
<p>Oda bir an sustu.</p>
<p>Alaeddin Bey'le Cendereli Kara Halil, susan odanın kurumuşluğunu dinler gibi oldular. Orhan Bey «Bu kadar bu günlük.» dedi; «Süleyman'la konuşmamış olsaydım söyleyecek hayli sözüm olacaktı. Şimdi söylenmemiş sözüm yok sanıyorum. Halil, bu Pir Cabbarın Alisinin yakalanması işini de Açlan Bey'in ölümüne erteleyelim.</p>
<p>Herif o zamanaca karıştırsın ortalığı bakalım; ömrü yeterse tabi. Yargılama külfetine de katlanmağa gerek kalmaz o zaman. İşini bitirsinler.»</p>
<p>Alaeddin Bey itiraz edecek oldu; sustu. «Hele o gün gelsin.» diye geçirdi içinden. Orhan Bey, Cendereli Kara Halil'e: «Karagöz'le Hacivat?» diye sordu.</p>
<p>Cendereli Halil: «Buyruğun yerine geldi Beyim.» dedi «Zindandalar.» Alaeddin Bey tutamadı kendini bu sefer: «Hangimiz zindanda değiliz ki.» dedi. Orhan Bey bir tuhaf baktı kardeşine.</p>
<p>YİNE ZÖHRE'NİN ANLATTIKLARI</p>
<p>O gün yemeğimi, Güllücük'ün yarım yaşmaklı yüzüyle, sadece giydiklerinin belli belirsiz hışırtısının sesinde odaya girip çıkışına baka düşüne yedim. Yemekten önce içerisine buyur ettiği odada, altıma ince ama yumuşak bir minder koyup oturmamı, soluklanmamı, kendisine azıcık izin verilmesini istemişti. Sesi de Güllücük'ün yarım yaşmaklı ay ışığı yüzü gibi, giydiklerinin ipeğindeydi. Odanın, sokağa bakan penceresinde, şal dokumasında bal rengi kadifemsi bol bir perde sıkı sıkıya kapalı olduğundan mı, ocağın rafında cızırdayan kandilden mi yoksa benim artık her biri bir ayrı başkaldıran dizim, dirseklerim, bileklerim, boynum, boğazım gibi bedenimin öteberisinin döklüm döşeklik halinden mi artık bilemiyorum her nedense, odada sessizliği seven bir sırrın dinlemeğe çekilmişliği vardı. Beni birdenbire sarıvermişti. Dursun Fakih'in, kapıda beklerken duyduğum hafif, duada, cami içi sesi kulağımda, armut çiçek özünde pırpırlanışı misali gelip gelip gidiyordu. Evi, evin içini seven bir kadın elinin gösterişsiz süsünü, temizliğini, düşünüşünü seyre dalmıştım odanın orasında burasında; kadındım, anlıyordum, seziyordum odayı böylesine dinlendiren kadının ellerini. Ne zamandır görüp bilemediğim, özlemi yüreğime saklanmış; belki çocukluğumdan bu yana yüreğime saklanmış bir öksüz özlemle odaya sığınmak, odanın bağrını bulup başımı dayamak, odanın her yanına sinmiş sevecenliğe kendimi bırakmak, yıllardır uykusuz kalmış gözlerimi uykuya kapamak, çocuklar gibi uyumak istiyordum. Şimdi siz, Kadı Cendereli Halil Bey ve öteki Kadılık Evinin adamları siz benim ne demek istediğimi anlayamazsınız belki; süslü yazdığımı, duygularımı kadınca süslerle dile getirme çabasında olduğumu sanırsınız. Bundan önce yemin edip bildiklerimi gördüklerimi dosdoğru yazmam gerektiğini, yazacaklarımın yargıya ve yargılamaya esas olacağını söylemiştiniz. Hayat sizin için yargı sadece. Yargının dört duvar içini siz bilirsiniz; katıysa, o dört duvarın içinde ince duygulara yer yoksa sizin bileceğiniz iş. Pir Cabbarın Alisi için de hayat her bir yanı nefret taşlarından örülmüş bir boşluktu. Dursun Fakih'e göndermeseydi beni. Gönderdi; gönderince de hanyayı konyayı anladı. Hayat ne sizin tutsağı olduğunuz yargı duvarlarıyla kapalı ne de nefret taşlarıyla örülü. Güllücük'ün odasında Güllücük'ü beklerken öğrendim ki hayat şu yazdığım şeyleri duyabilmek. Bunun için Dursun Fakih daha gerçek. Şimdi, öteki odada ya namaz kılıyor, ya Kur’an okuyor eminim. Yanlış anlaşılmayacağını bilsem gider, Dursun Fakih'in bulunduğu odanın eşiğine koyar başımı niyaza varırdım. Yüreğimdeki öksüz özlem bu odadan o odaya, o odanın eşiğine doğru akıyor zaten. Fakat bir akşamüstü, neyin nesi olduğu bilinmeyen bir garibin sığınmışhğında olduğumu bildiğimden oturmuş, Güllücük'ü bekliyordum.</p>
<p>Güllücük, elinde kırmızı pırıl pırıl oğulmuş bir bakır leğen ibrikle geldi içeriye. Omzunda, kıvrak dokumadan ucu püsküllü, sakızdan daha ak bir peşkir, öteki omzunda sarı boyama bir bez vardı; leğenin kıyısında bir top sabun; küçük bir çanak tabakta dişlerim için misvak, ne işe yaradığını sonra öğrendim, dişlerimi temizlemek içindi.</p>
<p>Dal boyluydu Güllücük, leğen ibrikle içeri girişinde dal fidan boyun salınışına bakakaldım. Baktığımı fark edince, yarım yaşmağın örtmediği yüzü kızardı güzelcene. Böyle bir edebi ne gördüm şimdiyece ne de duysam, tarif edebilseler de söyleseler inanırdım. O edep içinde leğen ibriği önüme bıraktı gülümseyerek. Nicedir unuttuğum sabun kokusu, yavşan otu katılmış ılık su, dibine yavşan otu serilmiş sandıklardan çıkma peşkirle bez, ilk defa kullandığım için diş etlerimi yırtıp kanatan misvak, ille de Güllücük'ün edebi, gülümsemesi Tanrım bütün bunlar, ne kadar olmayacak bir dünyanın içindeydi; hepsi bir aradaydı, hepsi de benim içindi. Pir Cabbarın Alisinden sonra, olmayacak dünyaların olmayacak düşlerini gördüğümü sanıyordum. Ne var ki Güllücük gördüklerimin düş olmadığına; ellerime, yüzüme, boynuma, ayaklarıma dökülen ılık su, sabun, sonra peşkirle bezle elimi ayağımı kurulayışım olmayacak diye düşündüğüm dünyanın gerçek dünyalığına inandırıyorlardı.</p>
<p>Güllücük leğen ibriği götürdü.</p>
<p>Odada sabunla yavşan otu karışmış bir su ılıklığı buğulandı ayrıca.</p>
<p>Güllücük, odaya bir daha girdiğinde mor bir yaygıyla geldi, yere serdi. Yaygının üstüne üçayak bir seki, sekinin üstüne kalaylı geniş bir sini koydu. Ağzımı açıp tek bir söz söylememiştim daha. Büyülenmiştim; o zamanki halimi anlatacak bundan iyi bir söz bulamam. Kalaylı sininin üstüne konan sarı şimşir kaşıklar gözümü alıyordu; tazeliği yufka kabarışından belli ince uzun açılmış pazar ekmeği gözümü alıyordu. Şimdiyece görmediğim üstü ayet yazılı değirmi bir tasta üzeri bolca naneli, kızarmış yağ dökülmüş tüten sıcak çorbanın buğusu gözümü alıyordu; çorbanın yanında yassı bir toprak çanakta dilimlenmiş keçi peynirinin aklığı gözümü alıyordu. Karnım, yılların açlığını çığırmağa başlamıştı; ellerim, sarısı uçacakmış gibi titreyen şimşir kaşığa koşuyordu; boğazım gizliden gizliye yutkunuyordu. Sesim titreye titreye: «Kadı Bey'in yemeğini verdin mi bacım?» dedi.</p>
<p>Güllücük, o tiril tiril edebinde utana sıkıla: «Konuk doymadan Kadı Bey babam yemek yemez ki.» dedi. Su taşıyla testiyi de yanıma koyduktan sonra izin istedi yine «Şimdi gelirim.» diyerek. Bir de, başı yerde, gözleri bana bakmadan: «Kusura bakma hemşire.» dedi; «Bütün yemeğimiz budur. Kadı Bey babamın yemeğini verince, gelir sofrayı toplarım sen rahatına bak.» dedi.</p>
<p>Yerde, zar dokumasında, üstü tekmil nakış, tekmil renk curcunası bir Türkmen kilimi seriliydi. Güllücük'ün ak yünden örme çoraplı ayakları, Türkmen kiliminin nakışlarıyla renklerine dokunmadan sanki yürüyüp gitti sessizce. Epeyce müddet gelmedi. Dursun Fakih'in sofrasını kurdu herhal; sofrasını topladı. Ancak o kadar zaman geçti. Sonra gelip benim soframı topladı, kaldırdı. Dışarda leğen ibrik su sesleri duydum. Evde başka bir tek ses yoktu. Başı bellisiz çok eski bir zamanın yalnız kalmışhğındayım sanıyordum. Bir ara Dursun Fakih'in hafif, duada, cami içi sesinin: «Konuğun bir derdi yok ya Güllücük?» diye soruşunu da duydum. Ilık bir su sesinde cevap verdi Güllücük: «Tanrı bilir Kadı Bey Babam; yok sanırım.» Hafif, duada, cami içi ses: «Tanrı'ya şükür.» dedi; «Senin de ellerine sağlık kızım. Gidecek yeri yok ki bize geldi, barındır konuğu.» Ev iki göz oda, bir aş pişirme yeri bir çamaşırlık gusulhane, bir de ayakyolunun, genişçe bir hayatın çevresine sıralanmışıydı; ayakyolu hayatın dibinde, odalardan uzakçaydı. Hayatta bütün gece büyükçe bir kandil yandı. Evin her yanında yeni yunmuş, yunmuşluğu yeni kurumuş bir temizlik kokuyordu. Güllücük'e, gidecek bir yerim olmadığını söyledim. Neyim var neyim yok hepsini anlatmak istedim arkasından da. «Yorgunsun hemşire.» dedi; «Vaktimiz var; yalnızdım zaten, Kadı Bey babamın gittiği vakitler pek yalnız kalıyordum, bana can yoldaşı olursun. Tanrı yolladı seni.» Tek uzun konuşması oldu bu. Eski fakat çok temiz bir gecelik çıkardı bana. Eski fakat çok temiz bir yatak serdi yemek yediğim odaya kendi yatağının yanına; çarşaf, yastık yüzü, yorgan yüzü de eski fakat çok temizdiler. Yatağı gördüğüm zaman bir yaz gecesinin yıldızlarının altında boydan boya yavşan otu sarmış bir kırda uyumak üzereymişim gibi geldi bana. Yaz gecesi eskiydi, yıldızlar eskiydi, yavşan otları eskiydi ama bu eski yoksulluğunda yaz geceleri de, yıldızlar da, yavşan otları da yeni yunmuş yeni kurumuş bir temizlikteydi. Eskimiş fakat tertemiz bir uykuya bıraktım kendimi. Ertesi sabah uyandığımda dün akşamüstü gelen, Meraga'nın Pir Cabbarın Alisinden nefretlenmiş Zöhre değildim; eski ama tertemiz bir Zöhre'nin uyanışına şaşmadım. O gün bu gün şaşmış değilim.</p>
</body>
</html>