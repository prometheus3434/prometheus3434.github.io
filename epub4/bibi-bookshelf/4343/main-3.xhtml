<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>«Daha aşağısı? Şeyhim daha aşağısı... Kazaskerim, sultanım daha aşağısı...» Torlak Kemal Şeyh Bedreddin'e kubarma keyfi verebilmek için bile bile uzatıyordu. «Osmanlıya sadrazam olmak için, Çeykel'den daha aşağısını nerden buluruz? Biz bulamazsak Musa; Beğlerden, soylulardan birini bulur getirir tabi...» Soylular sözünü Bedreddin'i irkiltmek için söylemişti. Umduğu çıktı, Bedreddin: «Canı cehenneme bütün soyluların!» diyerek köpürdü «Bizim başımızda soylu yakışık ahr mı?» Torlak Kemal, hem kesin hem yaltak: «O zaman Çeykel olmalı sadrazam kazasker hazretleri.» dedi. «Çeykel'in sadrazamlığı sizin de onurunuz olur. Daha düne değin, ayak işlerinizde koşturduğunuz bir aşağılık herifi bile sadrazam yaptırdığını gören duyan ne der? Bre nice bir gün nice bir keramettir bu Şeyh Bedreddin'deki; bak hele eli nerelere ermekte demez mi? Halk senin gücünü bir kere daha anlamış olmaz mı? Çeykel'in sadrazamlığı olsa olsa, görünüşte sadrazamlık olur, asıl buyruk şendedir, Çeykel yine senin ayak işlerine koşacak demektir. Sadrazamın abdest suyunu ibriklediğini düşün Şeyhim? Nasıl bir hikmet, nasıl bir keramettir bu, nasıl yüceliktir Allah Allah!»</p>
<p>Bedreddin kanatlanıverdi bulutlara ağmacasına.</p>
<p>Börklüce, çok değil daha beş ay öncesine Bedreddin'in böyle sözlere çanak açmayacağına yemin edebilirdi. Ama görüyordu ki Bedreddin'in aklı uyuşmuştu, Torlak Kemal'in apaçık yaltaklanmasını gerçeğe alıyordu. Bunu görünce, Börklüce'nin de aklına Çeykel'in sadrazamlığı yattı. Torlak durup dururken Çeykel'i öne sürmemiş olabilirdi, şu sözlerinde başka bir gerçek payı vardı anlayan için. «Çeykel cin fikirdir Şeyhim.» diyerek Torlak Kemal'i arkaladı; Bayezid Han'ın tutsaklıktan kaçma işini suya düşürüşünü birin yanına bin katarak dillendirdi bir daha. «Böyle bir adamın aşağılık soylulardan daha eyi sadrazamlık yapacağına kefilim. Senin ayak işlerini görüyordu, töredir. Beğler paşalar kendi ayak işlerini gören uşakları eyi yerlere yerleştirirler, töreye sen neden uymayasın Şeyhim?» Şeyh Bedreddin'in ululanması son sınırına ulaşmıştı, oralardan göz süzüp bakındı: «Bre tanırlar Çeykel'i, Musa tanır, bir başkası tanır, ayıp olur.» «Ne çıkar bundan?»</p>
<p>«Ne çıkar olur mu bre Mustafacık. Musa bizim gibi midir, ufacık ademcik biri çıkar da, bre babanın tutsaklığını katılaştıran herifi sadrazam mı yaptın derse... Hoş mudur?» Torlak Kemal düşüncesizlikle: «Kör ederiz bir gözünü Çeykel'in.» dedi. «Yüzünü yaralarız, adını değiştiririz. Çeykel şanıdır adı değildir nasıl olsa.» Börklüce Mustafa Torlak'ın eğrisine mi doğrusuna mı konuştuğunu sezemedi. «Neden Çeykel'de direniyordu acaba?»</p>
<p>Torlak Kemal'in sözünü tamamlamasında, Börklüce'nin aradığı cevap var gibiydi: «Sadrazam olunca bakarsın değişir adam; değişince ne olur bilemeyiz. Herkes sizin gibi hem özge hem yüce yaradılışta olabilir mi kazasker hazretleri? Çeykel'den başkası sadrazamlık gücüne dayanıp bize kılıç çalarsa?» Börklüce daha çok güvenebilmek</p>
<p>isteğinden: «Çeykel değişmez mi?» diye ağız aradı, «O da insan.» «Değişmez. Hele bir gözünü kör edersek, adını değiştirirsek hiç değişmez. Bir gözün acısı nedir unutmaz!»</p>
<p>Bedreddin lütfetti: «Gözünün kör olmasını ister mi bakalım?»</p>
<p>Torlak Kemal epeydir bu soruyu bekliyordu. Hem vereceği cevabı hazırlamış hem cevabı nasıl vereceğini hesaplamıştı. Şeyh Bedreddin'in çediklerine doğru sürünüp yanağını sürdü: «Çeykel mi Şeyhim?» diye inledi. «Çeykel senin için değil bir gözünü, canını istesen ağız açmaz. Bilir ki Şeyh hazretleri onu seçmiştir o iş için. O seçiş de bir Tanrı nimetidir. Tanrı nimetine olmaz denilir mi hiç? Sonu neye varır bilmez mi Şeyhim, çarpılacağını akh kesmez mi Çeykel'in?»</p>
<p>Hani erimek denilen nesne ne ise Şeyh Bedreddin'in yüreği öyle oldu, gönlüne ığıl ığıl aktı. «Pekey, adına ne düşündünüz?» diye sordu erimişliğinde. «Halkın benimseyip sevebileceği bir ad olmalı, halkın adı olmalı.» «Şah Melik!» dedi Torlak Kemal pek güvenemeyerek.</p>
<p>«Şah Melik!» diye tekrarladı Börklüce Mustafa benimseyerek, «Hoş bre, halkın malıdır. Şah Melik. Kör Şah Melik.»</p>
<p>Küçümseyen gülüşü Bedreddin'in ısıtmalı dudaklarından döküldü: «Çağırın gelsin, görelim sadrazam olacak kör Şah Melik'i.» buyurdu.</p>
<p>Çeykel tezine bulundu bunun üzerine, tezine çağrıldı, bekletilmeden getirildi. Salise harcanacak vakit olmadığını bilmekteydiler. Tezine getirilmenin nedenini bilmez Çeykel aptallaşmıştı. Girdiği odada Şeyh Bedreddin'le iki ağa yoldaşını görünce önemli işler dolaplandığını sezdi sezmesine de önemli işlerin derecesini çıkaramadı. El öptü, baş kesti, bel kırdı, divan durup el bağlayarak dineldi. Davranışını, yüce dağ doruklarının pırpırında süzen Şeyhlerinin ısıtmalı gevrek gözlerine bakmak istiyor, ürperiyordu.</p>
<p>Bedreddin: «Anlatın da duysun!» buyurdu.</p>
<p>Börklüce Mustafa Çeykel'i ürkütmemeğe özenerek vardıkları kararı anlattı.</p>
<p>Sadrazamlığın ne olduğunu, adının ne biçime sokulacağını, bir kör olması gerektiğini söylemeden «Ne dersin? Aklın keser mi? Şeyhimiz seni uygun görür sadrazamlığa.» Bayılmamak için direndi Çeykel bin güçlükle: «Şeyhimiz uygun görürse biz de yaparız bu işi. Şeyhimizin kerametidir diyerekten yaparız ki...»</p>
<p>İşin en güç yanına gelmişti sıra. Sözü Torlak Kemal'e bıraktı Börklüce. O da uygun sözleri araya bula sadrazamlığın önemini, orada nasıl durulacağı, nasıl davranılacağı hakkında okşayaraktan başladı getirdi lafı bir gözünün kör olma şarthğında bağladı: «Bir de şimdi aklını yokla Çeykel hele.» dedi. «Şeyhimiz seni sınamadan geçirir. Bir göze bir sadrazamlık mı deme sakın. Şeyhimizin gönlünce olacak işlere akıl sır erer mi? Cevabın nedir?»</p>
<p>Daha çok Şeyh Bedreddin meraklandı cevaba. Asıl dünya saltanatı bu olacaktı onun için, öyle inanıyordu gönlü, hangi dünya saltanatı canım? Dünya ötesi saltanat bu olacaktı. Bir nefesliğine Çeykel'in yerine özünü koydu. «Bir sadrazamlığa bir göz diye geçirdi gönlünden. «Ben vermezdim. Verir miydim acep?» Lâkin Çeykel gözünden sadrazamlık için olmayacaktı, Torlak Kemal öyle söz dolandırmıştı ki göz verilecekse Bedreddin uğruna, Bedreddin istedi diye verilecekti.</p>
<p>Çeykel'in duraklaması uzun sürmedi. Şeyh Bedreddin'in beklediği cevap mıydı değil miydi artık onun önemi yok, açtı ağzını: «Bir sadrazama iki göz çoktur bre, tek göz yeter sadrazama kullanabilirse, verdim gitti...» dedi.</p>
<p>Şeyh Bedreddin: «Şunun verdiği cevaba bak hele.» diye sokrandı kendi kendine. «Makam budalalarından ne beklenir zaten!» Duyan olmadı.</p>
<p>Sefil Ali başı sıkıştıkça; «İne Beğ'e haber vermeden yanından ayrılmakla kötü mü ettim ki?» diye ikircikleniyordu. Edirne'den dışarı çıkmamıştı ama Edirne'nin içinde, hiç tanımadığı bir ülkede dil bilmez kişiler arasında kaldığını hissettiği günleri olmuştu. İne Beğ'in gözüne görünürüm korkusu ile Urumelinde, Bayezid Beğ zamanından kalma tanıdık hancı, aşçı, oduncu, kömürcü, buna benzer biliş esnafın çarşılarına da uğrayamadığından zaman zaman bıkkınlığı andırır bunluklara kapılıyordu. Yeni edindiği yoldaşlarına güvenemiyor, kaldığı büyük hanın konuşuk odasında, o da geceleri, ışıktan ırak kapı aralığına büzülerek duyduklarıyla yetiniyordu. Çeykel'in izine bile basamamıştı. Sıkı sıkıya harcadığı üç beş kuruşu da tükenmek üzere olduğundan, İne Beğ'e denmekten başka çare kalmadığını canı sıkılarak sezinliyor, dönerse İne Beğ'in paylamasını göze aldığı halde Amasya'ya, Çelebi Mehmed Beğ haberciliğine salmasından korkuyordu. Gerçi Mehmed Beğ'in Bizans üzerinden Urumeliye geçtiğini duyuyor, gerçi karındaşı Musa Çelebi'nin ordusu ile bir iki yerde savaşa tutuştuğunu, yenildiğini, geri çekildiğini, kapı aralığının ışıksızlığına büzülerek dinlediği büyük hanın konuşuk odasında işitiyordu. Ama bunlar söylentilerdi, her zaman, şu bir kaç yıldır orda burda duyulan aslı astarı olmaz dedikodulardı, anlatanlar bunu da ekliyorlardı sözlerine. Savaşı kimsenin gördüğü yoktu. Edirne'de Musa Çelebi çerilerinde böyle bir hava görülmüyordu. İşin doğrusunu bilse bilse İne Beğ bilirdi. Hatta İne Beğ Çeykel'in izini de öğrenmiş olabilirdi. Hiç bir zaman Çeykel meselesini derinine açmamıştı İne Beğ'e. Yeraltı yolunu, başarısızlıklarını, başarısızlıklarına Çeykel'in sebepliliğini anlatmıştı da arama nedenini üstünkörü geçmişti. Açık açık anlatırsa ola ki İne Beğ'den bir kolaylık görürdü. Ne de olsa Musa Çelebi'nin hatırı sayılır bir beğiydi, öyle görünüyordu: «Yanından habersiz ayrılmakla kötü ettim kötü!» deyip döğünüyordu bir çala. İne Beğ'i Edirne'de Musa Çelebi konağında biliyordu hala. Arada bir: «Çelebi Mehmed Beğimizle Musa'nın vuruştuğu doğruysa Edirne'de olamaz İne Beğim.» diyorsa da Edirne'de olmasına bağlıyordu umudunu.</p>
<p>Kör Şah Melik'in Musa Çelebi'ye sadrazam olduğunu duyduğu gün, ikiye biçilmiş sandı kendini. «Bu kimdir bre bu Şah Melik, kimdir? İbrahim Paşamıza ne olmuştur ki Kör Şah Melik'e sıra gele?» sorularından uyuyamadı. Üç beş kuruşunun da dibine darıyı ekmek üzere olduğunu unutmuş, tek rahat yer bildiği yatağının dikenleşmesinden bir o yana, bir bu yana dönüp durmuştu. İne Beğ'le Musa Çelebi'nin yanında, Teke Belindeki yalnız zaviyeden Urumeline gelişlerini, Bizansları, İbrahim Beğ'i bulmalarını; Çandarlı İbrahim Beğ'in Musa Çelebi'ye yandaş toplayıp, çeri düzmekteki becerikliliğini düşüne hatırlaya dönelenirken: «Neden İbrahim Paşa sadrazam değildir?» söylenmelerinden yorulmamıştı. Musa Çelebi, İbrahim Paşa'nın başını mı yedi yoksa? Öyle ya, Musa Çelebi'nin Emir Süleyman'dan kalma Beğleri şuraya buraya sürdürdüğü kiminin elinden Beğliğini kiminin malını mülkünü aldığını az mı işitmişti? İnanmasa da işitmişti ya. Şah Melik denilen kör bir çulsuzu sadrazam yaptığına göre, Osmanlıda adam kalmamış, en sonunda İbrahim Paşa'yı da yemişti demek ki. Şah Melik diyor; kör diyor, çulsuz diyordu da bu sözlerin üzerinde durmuyordu. Sefil Ali'yi ilgilendiren sadece İbrahim Paşa idi. İbrahim Paşa dediği halde neden paşa niçin sadrazam olması gerek, onun üzerinde de durmuyordu. Sadrazam olununca, paşa olunurdu.</p>
<p>İbrahim Paşa'nın sadrazamlığına da yanlarında dura dura alışmıştı, bu hakkı başkasına veremiyordu. «Bre İbrahim Paşa'nın başını yediyse Musa Çelebi, İne Beğ'i sağ bırakmış mıdır?»</p>
<p>En sonunda gelip bu korku çakılmıştı ciğerine. Bir de bunca zamandır İne Beğ, kendisini aramadığına, aratmadığına göre, ölü olması fikri beynini duman duman uçurdu. Aransa bir yerlerden kulağına çalınırdı, aratsa kokusu yüzde yüz çıkardı. İne Beğ gibi birisi sağ olacak da, Musa Çelebi'nin yanında büyük bir Beğ olarak bulunacak da Sefil Alisini aratmayacaktı ha? Mümkünü yoktu bunun. İne Beğ, iti yitse itini aratır bir Beğ idi yanılgısız. Eğer kendisi Sefil Ali'yse bu da bu idi. Öyleyse Musa Çelebi eski Beğlerin başını yediği gibi, İbrahim Paşa'dan sonra İne Beğ'i de yok etmişti.</p>
<p>Lamı cimi yok, bu iş böyle olmuştur fikri yerleşince Sefil Ali de duramadı, delicesine fırladı. Her yanı titriyordu. Aklı fikri bir tek noktada sarmaşmış, pişik balı yapışmasında zihninde sıvanmıştı. Aracını gerecini çıkılayacak, hemen şimdi. Gecenin bu vakti en uygunuydu onun için hemen şimdi kalkıp gidecek. Musa Çelebi'nin Beğ konağının yakınında bir bahçenin sapasından yeraltı yolunu delmeye başlayacaktı, vardı mı Beğ konağının dam altına, dolduracaktı kara barutu, dolduracaktı kara barutu, tıkacı bastırıp ya Allah! Ondan sonra bir dan dun ki sorma gitsin, bir duman bir yıkıntı, bir uçmak ki, havaya yandım Allah demecesine. Pislik ortadan kalkacaktı. Ama kendi güldü düşüncesizliğine. Hangi araç gereç, hangi kara barut, hangi tıkaç? «Balım Usta'nın sağlığında mı sanırsın kendini avanak Sefil?» deyip kıvrandı kötü kötü. «Bol keseden atacak aç düşler seninkisi uyuz!»</p>
<p>Alırdı! Satın alırdı bre! Kimselere sezdirmeden tamamlardı alacaklarını gündüzden; gece el ayak çekilmesini bekler. Fakat bu düşü de daha başlarken söyündü. Gıcırdamaktan dişleri uğunmuştu: «Hangi parayla ne ile Sefil, ne ile?» Bu sefer sokranan kendisi değil de Balım Usta'ydı sanki. Onun sesi, bir yeraltı yolunun karanlık çıkmazında kısılıp kalmıştı, bunalışını Sefil Ali'ye sokranmakla gidereceğini sanmanın sokranmasındaydı. Sefil Ali: «Sen öldün kurtuldun Balım Ustam o yanda kalıbı dinlendirirsin, beni burada sefil sepelek bıraktın ki ne deyim sana?»</p>
<p>Ne yana el atsa eli böğründe kalıyordu. Bir an her nasılsa azıcık aydınlık düşünmüş, Musa Çelebi'nin Beğ konağını uçurmanın mümkünü olmadığını anlamıştı. Değil yakınlardaki bahçe, bir mahalle ötesi gözaltındaydı Beğ konağının. Çoğu çeriye benzemez daha çok afyoncu dervişlerin sarı suratında gezer abuk subuk kılıklı bir takım baldırı çıplak Beğ konağının çevresindeki dört bir mahallede kol geziyor, kuşkulu adımlara hemen çullanıyor, yan baktın diyesiye kuş uçurtmuyordu. «Kazasker kethüdası adamlarıdır.» diyenler; «Börklüce Mustafa takımıdır kardeş aman ha, ırak kalasın.» diyenler; «Torlak Kemal hafızlarıdır, ağzı dualı kişilerdir aman! Musa Çelebi'nin canına duvar olduklarından eli bıçaklı gezerler.» diyenler vardı bunlar için. Kimdi bu kethüda, bu Börklüce Mustafa, bu Torlak Kemal... Söyleşine su yüzüne ışıl ışıl çıkacaklarını, Musa Çelebi'nin çevresini saracaklarını aklı almıyordu. Başkalarıdır, isim isime cisim çişime benzer demişler, koca Osmanh ülkesinde benzer adlar olamaz mı diyerek inanmazlığını örtüyordu ama sadrazama gelince bir kılıf bulamıyordu: «Pekey, bu Kör Şah Melik kimdir, nerden çıkar?» Gözlerine iki geçit alayı geliyordu: Biri Kazasker Şeyh Bedreddin'in Cuma namazına giderken at üstünde sağı solu selamlar gidişi. İki geceli kalabalığın ortasında, at üstünde bir ısıtmalı hastanın şapırdamaktan büzülmüş de ısınmak için kabuğuma sığınacağım diye el kadar kalmış, sırmalı kaftan yığının altında el kol oynatan bir ademcik. Artık ademcik midir değil midir, görene göre değişir diyecek Sefil Ali ama gelgelelim arkasındaki, «Kethüdasıdır.» dedikleri adamın kalabalıklığı, iki geceli halkın koşuşup, Şeyh Bedreddin'in üzengisini, kaftan eteğini, ayağını öpmek için birbirini ezmesi nerdeyse... Ne kimse dur diyor ne kimse açılın bre yol verin çabasında. Şeyh Bedreddin, atının üstünde sarası tutmuşların katılmışhğında, sadece el kol selamlaması; «Bre say ki, halk ölüydü de herif el kol süzmesiyle ölüleri diriltiyor kımıldatıyordu; herkes öyle sandı, yalnız ben sanmadım ya! Geçit alayının havası öyleydi, Mesih, Mesih diye bağıranlar da vardı arada he mi?» İkinci geçit alayının sesi şak şak alkıştı, Sadrazam Kör Şah Melik geçiyordu yeni sadrazamlığında. Bu sefer Sefil Ali en ön sıradaydı. Yanı yöresi, karşı sıralar, sağ sol yoksulun fukarası takımından aç çıplak denilir kalabalığından bir sıralamaydı. Ayak üzengi öpmeye koşuş yoktu, Kör Şah Melik'in at üstünde duruşu Şeyh Bedreddin'inkinden zengindi. Ne var ki Şeyh Bedreddin'in üstüne yığılan, kabuğunda ufaltan kaftan Kör Şah Melik'in üstünde buram buram eğreti kokuyordu. Hemen kulağının dibinde bir ses: «Hey gidi Bayezid Han, sakın çıkayım deme mezarından, bir daha ölürsün!» deyince, Sefil Ali Kör Şah Melik'i bırakıp kulağının dibindeki sese dönmüştü. Halbuki gözleri Kör Şah Melik'ten ayrılmak istemiyordu, sadrazamlığını yeni duyduğu acayipliğine koşup geldiği herifin garip bir çekişi olmuştu, Sefil Ali'yi özünden bırakmak istemiyordu. Sebebini bilemeden Balım Usta'yı hatırlamıştı, yine sebebini bilemeden Yıldırım Bayezid Han'ın tutsaklığını anmıştı. Kulağının dibindeki ses o sırada yazıklanmıştı. Sese dönünce Kör Şah Melik'i de, hatırladıklarını da unuttu. Saçı sakalı, eli yüzü alnı kapkara, bir gözlerinin içiyle dişleri ak, bir dudaklarıyla gözlerinin içi yer yer kırmızımsı Habeş'in zencisiydi; Sayrular Evinden kaçmış bir akıl sapığına benzer. Gelgelelim yazıklanışı akıl sapıklarında görünmez bir yazıklanıştı. Bir an göz göze gelmişlerdi yakından, çok yakından. Habeş'in zencisi hemen gözlerini kaçırmış, gülmüş mü gülmemiş mi pek seçememişti Sefil Ali, ama zencinin, yağdan sıyrılan kıl misali kalabalığın arasına kaydığını görmüştü aynı anda. Bir yerlerden tanıdım sandığı zencinin ardından gideceği sırada da kalabalık karışmış. Kör Şah Melik sadrazamlığıyla geçmiş gitmiş, Sefil Ali itile kakıla özünü yalnızda bulmuştu.</p>
<p>O gün bu gün aklı dağınık, o gün bu gün ikircilikli, o gün bu gün bunalmış... «Pekey. N’oolacak şimdi, ne yapacağım? Bre İne Beğ yoksa, İbrahim Paşa yoksa? Çeykel'i de bulamadık henüz, izini göremedik, Sefilin Alisi n’oolacak şimdi?» Döğünmek çıkar yol değildi. Vara vara yorgunluğun en kötüsüne varmış, dayanılmaz bir bitkinlik iliklerini kemirmişti. Sonunda bitkinliği Sefil Ali'yi derin bir sızmada uyuşturup uyuttu; gel gör ki ateşli hasta uykusu onunkinden çok iyidir. Kötü düşlerde derin uçurumlara yuvarlanıyor, bitkinlikten yuvarlanışının acısını da duymuyordu; yangınlarda yanıyor, canı acımıyordu; yeraltı yolları oya oya Musa Çelebi konağının dam altına ulaşıyor, kara barutu basıyor, basıyor, basıyor... Fossss! Patlamıyordu soyha, eline yüzüne sıçrıyor, kapkara bir Habeş zencisinde karardığında o az önce foslayıp patlamayan kara barutun gümbürdeyerek patlayacağı tutuyordu; Beğ konağıyla birlikte Sefil Ali'nin kendi de uçuyordu, başı ayrı, kolu budu ayrı, ciğeri yüreği ayrı. Başının döne done uçuşu düşüyor, düşüyor, düşüyor tam koca bir kayaya çarpacağı sırada düşen başı, bin parça olacak iken herhal...</p>
<p>Uyandı Sefil Ali.</p>
<p>Bin bir parçada bir ayrı sızlayan bedeninden çok başı darmadumandı; uykusuz ağrılarda çatlıyordu. Geceden kalma soğuk suda yıkadı uzun müddet. Şöyle böyle durdu sızısı.</p>
<p>Ortalık sabah alacasıydı.</p>
<p>Giyindi.</p>
<p>Suda bir daha yudu yüzünü. Islak ıslak dışarı attı kendini.</p>
<p>Büyük hanın kapısı yeni açılıyordu; yamak kapının iç yanına su serpelemişti. Ağzının içinden selamlayıp seğirtti. Sanki bütün gece gideceği yeri düşünmüştü. Ayakları şaşmadan Demirciler Arastasını dolanıp dar alanı kıvrıldı aralıktan, Yemeniciler Arastasını buldu, ordan da geri döndü; nalcılara gidecekti. Yeniden alanı, yeniden Demirciler Arastasını geçti, üst başından saptı arastanın. Gelmişti.</p>
<p>Nalcılar Arastasının çatıları kapılarını açmış, çoğu ocağını yakmıştı. Bir iki soluklanıp ikirciklendi. Gitmeli miydi gitmemeli mi? Sağdan döndüğü çatı; İne Beğ'in sık gittiği, giderken kılık değiştirip gittiği nalcı, o çatıdaydı.</p>
<p>«Gideceğim başka yolu kalmadı, kalmadı.» Bildiği tek duayı okudu. Balım Usta'nın yeraltı duasıydı: «Tanrım ışığına çıkar beni, ışığından ayırma!»</p>
<p>Karanlık çatıya gözünü kısarak girdi. Biri yavaş yavaş ocağı körüklüyordu, arkası girişe dönüktü.</p>
<p>Selam verdi Sefil Ali. «Günün bereketli olsun ustam!» dedi.</p>
<p>Arkası dönük usta, eli körükte durdu; ne körük kımıldadı ne kendi. Körüğe eş bir fısıltıda: «Sağ olasın.» dedi. «Erkencisin. At nalı mı?»</p>
<p>Ocağın küçücük cingilerinin çıtırtısında alttan alazlanmış kömür ışıltıları Ustanın bedenini enine boyuna çizip kabartınca Sefil Ali farkında olmadan gözlerini sildi. Dalına boylanmış, sırım gibi bir beden olması gerekirken kabartıdan, yanlış yere geldim sandı. Ama çatı o çatıydı; epeydir gelmediği halde yanılamazdı. Ocak başındaki usta yüzünü döndürse daha iyi görürdü görmesine; «Eh, semirmiş olmalı.» diye düşündü. Lâkin yıllar yılı semirmeyenin az zamanda şişmesini aklı almadı yine de. «Yanlış geldim, kusura bakma ağa, uğurunu kesmem inşallah.» söylenmesinde çıkmağa yeltenirken usta döndü: «Buyur gel.» dedi. «Yanlışa girmedin.» «Sen!» Olamazdı. Sefil Ali, hala gece sızışından sonraki düşlerden kopamadığını zannetti. Ocak başındaki, Usta, Kör Şah Melik'in geçidinde gördüğü Habeş'in zencisiydi: «Hoş gelmişsin kardeş.» dedi. «Ustayı arıyorsan bir iki gün gelemeyecek. Köyün birinde bir işe gitti. Onu göreceksen iki gün bekleyeceksin. Yok alışveriş ise niyetin elimden geleni yaparım. Buyur.»</p>
<p>Sefil Ali kekeledi: «Yok.» dedi. Peltekleşti: «İşim benim...» dedi; yutkundu: «Demek Usta?» dedi.</p>
<p>Habeş'in zencisi duruşunu bozmadan: «Önemli mi?» diye sordu. «Gecikir gelmesi... Ben?»</p>
<p>«Sen işime yaramazsın!» dedi. Sefil Ali birden; «Neden?» «Anlamazsın da ondan.» Söz gelişi konuşuyordu. Habeş'in zencisini gücendirir miyim gücendirmez miyim demiyordu. Zenci gücenmemiş konuştu: «Herkes bir nesneden anlar.» dedi yumuşak yumuşak «Demek seninkinden usta anlayacaktı...»</p>
<p>«Yok, onu demedim, öyle demedim canım benim. Benim işim, neyse benim işim bana göre. Ustanın dönmesini beklerim.» Çıkıyordu. Aklına geldi Kör Şah Melik. Döndü.</p>
<p>«Sen Kör Şah Melik'in geçmesini seyrettin, he mi?» dedi safça.</p>
<p>«Seyrettim. Yasak mıydı?»</p>
<p>«Yok canım, onu da nerden çıkardın? Ben de seyrettim de. Sen? Dediydin ki...» «Unut. Her şey hatırlanmaz, kimisi unutulur.»</p>
<p>«Niye?»</p>
<p>«Unutmak adamın yüreğini dinlendirir de ondan. Bir söyleyen olmadı mıydı sana?» Hiç de öğüt dinleyecek hali yoktu Sefil Ali'nin: «Biz öğüt dinleyecek yaşı çoktan geçtik kardaş.» deyip yine çıkmak istedi. Döndü bir daha, eşiği geçeceği sırada düşündü, ayağını sürüyordu. Habeş zencisiyle bir yerlerde bir zamanlar bir arada bulunmuştu ama nerede? Ömründe bir Arap'la yan yana bir yerde bulunmadığını da biliyordu, ne bir geçmişi olmuştu ne bir alıp verdiği. «Pekey nerden bu bilişlik?» «Dur Sefil Ali, gitme!»</p>
<p>Ahha! Habeş'e bak sen, adlı adınca çağırdı bre! Dönüşü öylesine hızlı oldu ki, Sefil Ali'nin başını sersemletti: «Adımı nerden bilirsin sen?»</p>
<p>«Otur postun üstüne. Otur otur! Anlaşılan gece uykusuzluğundasın. Otur bre, korkma bitli değildir. İlişme, sağlamına otur. Körüğü tıslatayım da ocak söyünmesin. Sen de sorularıma ister cevap ver, ister verme. Beni tanımadın?» «Tanımadım. Tanıdım da, tanımadım gibi. Haklısın uykusuzum ben.» «Neden? Hasta değilsin?»</p>
<p>Sefil Ali gözleri zencinin körükteki elinde, hala bu Arap'ı nerden tanımış olabileceğini sökmeğe çalışırken: «Hasta değilim.» dedi.</p>
<p>«Sevindim. Hastalık eyi değildir. Hele bizim gibilere. Edirne'nin havası Teke Belinin havası olmadığından ağır gelir adama.»</p>
<p>«Teke Beli mi dedin sen?» Sıçrayarak sormuştu sorusunu.</p>
<p>«Amasya'nın havası gibi de değildir.»</p>
<p>«Bre sen ne bilirsin oracıkları? Oralarda senin gibileri görülmez, oralarda yok sizin millet.»</p>
<p>Bir süre daha körüğü fıslatan zenci bu arada ağzını açmadı. Sefil Ali'nin kendi kendini yeyip bitirişinden habersizmiş göründü. İşini bitirince Sefil Ali'yi bir süzüp kapıya çıktı. Sağı solu gözledi saklamadan. Avuçlarını avuçlarına silip geldi, Sefil Ali'nin yanına oturdu: «Dinle beni.» dedi. «Oyunu bir yana bırakalım. Sen neden İne Beğ ile birlikte değilsin?»</p>
<p>«Birlik olmadığımı nerden çıkardın?»</p>
<p>«Olsan burda işin ne? İne Beğ burda mı sefil?»</p>
<p>«İne Beğ burda değil mi?»</p>
<p>«Hoplama, otur adam gibi. Aykırı görünmeyesin, ne oluru bilinmez sonra. İne Beğ de İbrahim Beğ de Çelebi Mehmed'in yanındalar.»</p>
<p>«Ne zaman? Bre ne vakittir?»</p>
<p>Zenci, Sefil Ali'nin habersizliğine gerçekten şaşalayarak baktı. Bir süre Sefil Ali'nin yüzünü gözünü dikine kolaçanladı. Hayli sonra: «Sen ne zamandır İne Beğ'den habersizsin?» diye sordu. «Saklamadan anlat ki şaşmayım.»</p>
<p>Sefil Ali zencinin kötü kişi olmadığım sezmiş, yavaş yavaş ısınmıştı. Saklamadı: «Musa Çelebi'nin Edirne'ye girdiği gün. Çeykel'i aramam gerekti.» dedi.</p>
<p>«Ayrıldım.»</p>
<p>Zenci Çeykel'i sordu bu sefer de.</p>
<p>Sefil Ali Çeykel'i anlattı saklamadan.</p>
<p>Zencinin gözleri karıştı. «Yaaa?» dedi; «Olur mu?» dedi; «Vay bre!» dedi.</p>
<p>Sefil Ali, anlattıklarıyla zencinin sorulu düşünmesi arasında bir ilgi aradı, bulamadı; olacağa benzerdi halbuki. Sorup sormamakta kararsız iken zenci: «Benim diyeceklerimi yapar mısın?» diye sordu.</p>
<p>«Kime yarayacak?»</p>
<p>«Hepimize?» «Hepimiz?»</p>
<p>«Sen, ben, İne Beğ, Çelebi Mehmed Beğ, dahası? Bütün Türkmen!» «Yapmam gerek mi?» «Bana kalırsa gerek.» «Nedir?»</p>
<p>«Kör Şak Melik'in yanına gireceksin?»</p>
<p>«Sebep?»</p>
<p>Apaçık söyledi sebebi zenci: «Çünkü Kör Şah Melik'in Çeykel olduğunu sanmaktayım.» Sefil Ali çarpazlamasına döndü; ansızın bir şamar inmiş gibiydi yüzüne: «Çeykel? Kör Şah Melik? Sadrazam ha?»</p>
<p>Zenci kuşkularını döktü ortaya. Bedreddin'den, Börklüce'den, Torlak'tan: «Bir büyük dolap döndürülmeğe uğraşılıyor bence.» dedi; «Çok yıllar önce başlanmış olabilir, belki başlatan Timur'dur; Şeyh Bedreddin'in bilmem kaç yıl önce Timur'un yanına gittiği söylentileri doğru ise yanlış sayılmaz düşünüş. Eğer öyle ise Çelebi Mehmed Beğ'in işi çok zordur; Süleyman, İsa, Musa derken sonunda Çelebi Mehmed Beğ de yok edilecek gibi. Ondan sonrasını Tanrı bilir. Şu kadarını deyim sana, Türkmen Ülkesinde epeydir bir darağacı çatılıyor, çatılmağa çalışılıyor, gayri kim sallanır bu darağacında onu da Tanrı bilir ancak.» «Sen Çelebi Mehmed Beğli misin?» «Beni bırak sen. Ben Türkmen'i bilir Türkmen'i düşünürüm, bu kadarı yeter. Sözümü kesme, Çelebi Mehmed Beğine yardım etmek dilersen, Çeykel'den öcünü almağa niyetliysen Kör Şah Melik'in kimliği bilinmelidir önce.» «Eyi ama Çeykel tanır beni. Yanına nasıl girerim? Girsem gözüne nasıl görünmez olurum?»</p>
<p>«Yanına girişini bana bırak he, dedin mi akşama konağın sofracıları arasında olursun.» «Bre kardaş konakta sofracıhk kaldı mı? Musa Çelebi soyluların ne kadar kötü alışkanlıkları varsa attı derler. Soylu göreneklerini sildi süpürdü, yoksul Türkmen geleneğince yaşamağı ister derleri yanlış mı?»</p>
<p>«Derler, her denilen doğru mudur? Söz; duyulması içindir, yapılması için mi? Musa Çelebi attıysa Kör Şah Melik sarılır o geleneklere. Çünkü yoksul arasından sadrazamlığa gelen soysuz, soylu zengin işi göreneklere sarılır ki, yadırganmayayım diye; yoksul arasından gelişini unutmak için, yeni durumuna yakıştığını göstermesi için soylu zengin alışkanlıklarını onlardan fazla uygular, onlardan çok benimser. Yoksa tez yıkılır gider sanır kendini. Keçinin uyuzu eşmenin gözünden su içmeğe kalkar demişler, boşuna mı demişler?» «Tamam, seni bildim!» diyerek zencinin kolunu sımsıkı yakaladı Sefil Ali. Deminden beri kulağına gele gide izlediği ses sonunda ele vermişti aslını; ele verince de Sefil Ali günlerdir sıkıntısında yandığı bunalışın kurtuluşunda, aradığı dostu bulmanın özlemi, sevinci, sırt dayamasına güvenişi içinde zencinin koluna sımsıkı yapışmıştı; o durumda: «Sen Minnet Beğ'sin!» demişti coşarak. «Beğim saklama, osun sen!»</p>
<p>Sefil Ali'nin Minnet Beğ'sin dediği zencinin hiç kıpırdamaması, gözlerinin donukluğunun hiç değişmemesi umudunu kırar gibi olmuş; sesi süze süze: «Minnet Beğ'e benziyor bre! Sarı pala bıyıklıydı, sen karasın hepten!» deyip, elleri kendini çekmiş, suçlu suçlu açılmıştı gözleri.</p>
<p>Fakat zenci: «Pekey Sefil Ali seni üzmeyim, bildin; Minnet Beğ benim.» dedi;</p>
<p>«Lâkin senden başkası bilmeyecek bunu.»</p>
<p>«Essah mı? Minnet Beğim sensin he mi? Şildiydim. Ankara Savaşından, Amasya'dan... Teke Belindeki zaviyeye de gelir giderdin, dağ keçileri bre he mi?» «Otur! Saygıyı ko bir yana sırası değildir, eskisi gibi. Ben, bildiğin ben, sen Sefil Ali olarak kalacağız. Ben sarı benizlikten nice karardıysam seni de zenciye benzetirim. Boyası merhemi yağı mağı orada, teknede; suratını değiştirmek kolay. Soylu zengin Beğler konaklarında zenci sofracı kullanır diye Kör Şah Melik heveslenmiştir, savaş yok, tutsak yok şu sıra, zenci nerden bulunur? Konağın sofracıbaşısı seni ahr, bizdendir. Yarın akşam Musa Çelebi Evrenuz Beğ onuruna şölen verecek. Yıpratmadık, aşağılamadık Beğ bırakmadı yanında Musa, Mihaloğlu gibi bir iki Beğ bir de Koca Evrenuz'dan gayrisi...» «Yakışır mı Koca Evrenuz'a Minnet Beğim? Kör Şah Melik gibi birinin sadrazamlığına hizmet Evrenuz Beğ'e yakışır mı?»</p>
<p>«Evrenuz Beğimiz eksik olmasın, yaşlandıkça mal canlısı oldu, herhal bu yüzden ayrılmaz Musa'dan. Gelgelelim Musa, Şeyh Bedreddin'in aklına uyup Beğlerden aldığı malı mülkü baldırı çıplaklara dağıttı. Baldırı çıplaklar da bir yandan aldığını öte yandan Börklüce Mustafa'ya bağışladı, Şeyhlerine armağan eyledi. Yani senin anlayacağın Sefil Ali, eski soylu Beğler yok yoksul oldu, eski baldırı çıplaklar yeninin zengin Beğliğine yazıldılar, dizildiler. Bu Börklüce düzeni yüzünden Bedreddin'e inananların gözü dönmüşlüğünden Çelebi Mehmed Beğ ikidir Musa'ya yeniliyor.»</p>
<p>«Vah bre doğruymuş, yazık, duyduydum da inanmadıydım, yazık.» «Yazık ki doğru. Lâkin böyle sürüp gitmez bu, gidemez. Şimdi sen Kör Şah Melik'in yanına girince Çeykel olduğunu anladın mı işin yarısı kolaylaşır. Bir de yarınki Musa Beğ şöleninden Koca Evrenuz aşağılanmış olarak ayrılırsa işin kalan yarısı da kolaylaşır.»</p>
<p>«Şölende ne olabilir ki Beğim? Musa da Koca Evrenuz'dan çekinir. Osman Gazi Dedesinden kalan bir Koca Evrenuz'dur bu.»</p>
<p>«Orası öyle de, Musa geçmişinden kalana katlanamıyor bana kalırsa. Geçmişinden kurtulmak için kalanları yok etmek gerektiğine inanmış yahut inandırılmış, her neyse... Evrenuz en eski geçmişidir, onu aşağılamazsa içi hiç rahat yüzü görmez. Musa yaratılışında olanların hepsi birbirine benzerler Sefil Ali, yıkarlar; yerine de en aşağısını getirirler ki kendileri büyüye.»</p>
<p>«Yazık, yiğit delikanlıydı Musa. Ne olduysa tutsaklığında oldu sanırım. Belki de korktu o zaman, olan yiğitliğine oldu.»</p>
<p>«Yiğitliğine laf edilmedi şimdi. Akıllı Beğdir yine, savaşta en ön sıradadır. Gelgelelim yöntemi yanlış danışıcıları sakat. Lafı uzatmayalım, herkes kendine eder ne ederse. Evrenuz Beğ, Musa'nın tutumunu beğenmedi; oğullarını çekti ordudan. Musa Beğin çağrılarına, yaşlıyım, yorgunum gözlerim görmez oldu, diyerek uymadı, Edirne'ye gelmedi son günlerde, Musa zorla getiriyor sayılır şimdi, yarın sabah Edirne'de olacaklar, akşama da şölene katılacaklar. Şölende gözünü dört aç, bir hareketi bile kaçırma. He diyor musun? He demedin mi kusura kalma seni salamam buradan, bir gün zencire bağlarım.»</p>
<p>Sefil Ali Minnet Beğ'in güvensizlik gösterişinden alındı: «Ya he dersem de gidip Musa Çelebi'ye haber verirsem?»</p>
<p>Bu sefer susan Minnet Beğ oldu.</p>
<p>Çeykel'in Kör Şah Melik adıyla Musa Çelebi'nin sadrazamlığına başlangıçta pek sesini çıkarmamış olan Şeyh Bedreddin, gün geçtikçe Kör Şah Melik'i Musa ile arasında gerilmiş bir perde gibi görmeğe başladı. Daha haftasındaki geçit alayı ısıtmasını arttırmıştı. Edirne sokaklarında bir kalabalık varsa o kalabalık yalınız özü için olmalıydı; Kör Şah Melik kim idi ki kalabalık toplaya! Hele hele kalabalığı daha fazla ola, üstüne üstlük alkış toplaya. Bre alkış da neyin nesi idi dünkü el ulağına? Bir hafta içinde bunca kalabalığa alkışlanan bir yıla varmaz Şeyhlik mi bırakırdı, Bedreddinlik mi?</p>
<p>Bu düşünüş Bedreddin'in ısıtmasını artırsa yine iyi, bir de göğnümüş korku olmaz mı için için? Ya bu Börklüce ile Torlak, Şeyh Bedreddin'e karşı Çeykel'i besleyip sonunda: «Sen çekil, gayri sana minnetimiz kalmadı!» derlerse? Derlerdi; her şey beklenirdi bunlardan. Daha önceleri sözlerini değiştirenler, düşüncelerini evirip çevirip gönüllerinde yatan ne ise o kılığa sokanlar bunlar değil miydi? Sakız Adasında bir zamanlar bunun için bu ikisinden kaçmamış mıydı? Aptallık etmişti; boş bulunmuştu, nasılsa bir kör yanına gelmiş «Olsun varsın.» demişti bir kere. Demişti ama sonu bunun, alışır olduğu, her gün biraz daha hoşuna giden yeni yaşayışına güle güle demeğe dayanacağa benziyordu. «Yağma yok! Yağma yok! Ben bu samur kürkü zor çıkarırım, o eski çulları giyemem artık, giyemem!» demiş, o günden sonra fırsat aramıştı hep. Öyle bir fırsat çıksın istiyordu ki kimse gık demesin. Birdenbire de açmayacaktı ağzını; yavaş yavaş, belli etmeden, Börklüce'yi pirelendirmeden oyununu oynayacaktı. Oyununun ne biçim olacağını bilemiyordu henüz, çıkacak fırsata göre biçimlendirecekti. Ustaca. Çünkü Börklüce'yle Torlak Kemal'den korkuyordu. Onları karşısına almağı aklından geçirdikçe tüyleri diken diken oluyor, karşısına alırsa kendi işinin de bitik olacağını biliyordu, «İtler pek azılıdır, beni bana yedirirler güle güle.» diyor uykuları kaçıyordu.</p>
<p>Beklediği fırsat Koca Evrenuz Beğ'in şölene çağrıldığı gün eline geçti.</p>
<p>Musa Çelebi, pek sevmese de arada bir adı duyulmuş şairi, bilgini, bilge kişiyi konağına çağırıyor, bir iki saat vakit geçiriyordu. Konuşulanlardan hiç bir şey anlamadığı, çoğuncası canının sıkıldığı sık sık esnemesinden belliydi. Mızmız birisinin konuşması olduğunda hele açıktan açığa uyukluyordu. Şairleri dinlemekse işkenceden beterdi. Ne gereksiz söz dizileriydi onlar öyle? Birbirine benzer sözleri alt alta üst üste sıralamak, olmadık benzetmelerle olmadık övgülerle adamı canından bezdirmek şiir ise onu Musa Çelebi de yapardı. Bir defasında yapmıştı da. Beğenmeyen beri gelsin! Kör Şah Melik böyle bir şiirin ne Doğu'da ne Batı'da yazılmadığını, yazılmayacağını da söylemişti ya. Zaten bu toplantılara yumuşatan Musa Çelebi'yi, razı geldiren Kör Şah Melik idi. Tatlısına tatlı yaltaklanmalarla alttan girip üstten çıkıyor: «Hünkarın Hünkarlık töresidir bu.» diyordu. «Sizden öncekiler yapmıştır, görkeminizdir.» «Bre biz, bizden eskiyi yıkmaya gelmedik mi hay sadrazam? Yeniyi getirmeğe gelmedik mi? Bizden önceki yapıyorsa biz yapmayacağız, sen ne biçim yenisin?» deyince de Kör Şah Melik'in cevabı: «Yeniyiz diye görkeminiz olmamalı mı Hünkarım? Yeniysek yoksula yeniyiz, özümüze eskinin görkemi olmazsa çıplak kalırız!» oluyordu hemen. «Siz sizden öncekilerin ışığı olmalısınız ki halk yadırgamaya. Hünkarımız da bizim gibiymiş derse halk saygısını yitirir. Halkın saygısı görkemedir, gösterişedir.» Bu daha çok Şeyh Bedreddin'in işine geliyordu. Çünkü başköşeye oturan o idi. Musa Çelebi'nin uyuklamadan dinlediği, her sözün başında fikrini sorduğu... «Şeyhimize soralım, onun dediği doğrudur.» sözüyle nice ünlü bilginlerin sözünü ağzında koduğu en önemli kişi, birincinin birincisi olmuştu. Kapı arkalarında, bilemedin beşinci, altıncı hadi hadi dördüncü minderlerde otururken birinci, ikinci, üçüncü minderlerde oturanların kasılmalarına alttan ala ala konuşmanın iç ezikliğinde kahrolurken, uçup hepsinin tepesinden baş mindere kurulmak hangi kula nasip olur bir nimet idi? Kazasker olmadan önce böyle toplantılara çağırılırsa hiç çağıran olmazdı ya şaşıp yanılıp akla gelir de çağırılırsa hep filan şöyle söyler bir meselinde falanın bu konudaki düşüncesi şu yoldadır denilip söylenmesine hafif seslerle, bin bir özürü sıralaya sıralaya: «Acaba, filan şöyle demiş, falan böyle buyurmuş demek yerine, ben bu meselede şu biçim düşünüyordu desek yanlış mı konuşmuş oluruz ki?» diyebilmesi bile bir dert olurken başına, şimdi Musa Beğ'in kazaskeri olarak başköşeden gerisingeriye: «Ben diyorum ki...» ile başlayan sözleri söylemenin tadı hangi dünya lezzetinde vardı ki? Bir zamanlar Mısır'da, Kahire'de, Ahlatlı Hüseyin Şeyh'in yerine geçtiğinde Sultan Ferec'in toplantılarında az biraz bu tada doymuştu; o tadı unutamamış, bir yanı unutsa bir yanı anmış, o günler, ah o günler! Özleminde aramıştı durmaksızın. Bu yüzden Musa Çelebi'nin kazaskerlik çağrısı gelmese, Mısır'a dönmeyi düşünmüştü ama Mısır'ın eski tadı kalmış mıydı kalmamış mıydı? Kaldıysa da bulamamaktan korkmuştu. Musa Çelebi kazaskerliği öyle bir geliş gelmiş öyle bir yetişiş yetişmişti ki can evine, unutulmuş sandığı geçmiş günlerinin bütün acılarını çıkaracaktı; çıkarıyordu. Adı sanı ünlü bilginlerin kendinden üç beş minder aşağıda oturan ünlülüklerini ezip büzercesine ısıtmalı gözlerini deviriyor, kara sarı bakışlarda: «Hazret! Senin ağzından şimdiyece senin ağzından, geçmiş büyük bilginler konuştu, sen onları tekrarladın. Pekey sen ne düşünüyorsun? Senin düşüncen nedir?» diye soruyor, üşümeleri soğumuş ısıtmalarda ekliyordu: «Bilen biri, gerçekten bilgin ise... Ben diyorum ki, diye başlamalıdır, başkalarının düşüncelerinden konuşmamalıdır!» Onun için Şeyh Bedreddin de şairli bilginli bilge kişili toplantıların yapılmasından yana çıkıyordu, sık sık yapılmasını salık veriyordu. «Şimdilik pekey!» diyordu Musa Çelebi de. «Karındaşımız olacak Mehmed'i iki kere tepeledik, çekilip gitti Amasyasına. Sanırım üçüncüyü denemez. Sırbiyya'ya Macar'a sefer açana kadar vaktimiz var. Amma günde iki saati geçmesin toplanmak, madem gerekirmiş, eh uyalım... Görkem gösterisine uyalım. Bizce kuru kalabalıktır, neye yarar laf yarıştırması? Lafla nereye varılır, hele şiirle?»</p>
<p>Gerçekten de kuru kalabalık, kuru kalabalık konuşması, anlaşımaz dırdırlardı bu toplantılar Musa Çelebi için, dinlemektense uyuklamak, uyuklayamıyorsa, öteberi düşünmek, çoğuncası Beğlerini düşünmek daha iyi oluyordu. Koca Evrenuz'un malını mülkünü elinden almayı kesinlikle aklına koymuştu; oğullarını, torunlarını yoksulun çıplağına çıkaracaktı. Ancak o zaman Hünkarhğının kudretine inanacaktı. Bir bu Evrenuz kalmıştı direnen, direnir gözüken. Ayrıca varlığıyla diklendikçe geçmişini, babası Bayezid Beğ'i, Murad'ı, Orhan'ı, Osman'ı hatırlatıyordu. Koca Evrenuz'u direnmesine rağmen, şölene getirtmek kararıyla adam saldığı günün toplantısında bir şairin okuduğu şiiri kesmiş: «Hadi bana söyleyin bakalım hatırlamanın ne yararı vardır?» diye sormuştu pat diye. Ondan sonra da hatırlama üstüne eskilerin neler söylediğini esneye esneye dinlemek zorunda kalmıştı. «Hünkarın hatırlaması yararlıdır, halkın hatırlaması zararlıdır!» Söylenilenler bir kulağından girip ötekinden çıkarken, sadrazamı Kör Şah Melik'in sözü, kulağında iz bırakmıştı sadece: «Hünkarın hatırlaması yararlıdır. Halkın hatırlaması zararlıdır!» Hünkarın hatırlamasını anlamıştı da halkınkine dudak bükmüştü: «Halkın hatırlaması nedir?» Başköşeden, baş minderde oturmanın minare boyu yüksekliğinde bir baş dönmesi ses; Şeyh Bedreddin'in sesiydi soran. Musa Çelebi, içinden geleni okuyan kazaskerine bir kere daha ağzı açık kalmıştı, o sormasa, kendisi soracaktı bre ne iştir bu?</p>
<p>Kör Şah Melik, boynunu kamburlaştıran bir büküşte başını kendisine çevirerek, soran Şeyh Bedreddin'e: «Halkın hatırlaması, unutmamasıdır!» demişti acayipçe. «Kapalı. Karanlık. Ne dediği bellisiz bir sözdür bu!» «İzniniz olursa açalım Şeyhim. Halk, bir kapağı yaylı bir sandıktır. İçinde her türden öteberi bulunur. Sandık kapalı durdukça içindekileri bilemezsin, göremezsin. Sandığın kendisi de bilmez. Birisi kapağı açarsa ne var ne yok çıkar ortaya içindeki nesne, yay iter taşra döker, dört bir yana dağılır. Dağılan öteberinin kimi ayak altında çiğnenir kimi uçar başa konar. Kapağı kapalı yaylı sandığa benzettiğimiz halkın kapağının açılması ortalığın karışması olur. Kapağın açılmasına halkın hatırlaması diyorum.» «Çok uzun, çok karışık bir hatırlama!» Şeyh Bedreddin, sadrazam Kör Şah Melik'e karşı çıkara benzediğinden Musa Çelebi gözlerini açmıştı. Şeyh Bedreddin: «Sandık, içindekileri bilmiyorsa, kapağı açıldığında taşra saçılanları da bilmez!» dedi kesinlikle... «Zararlı oluşu da bundandır Şeyhim. Bilmediği bir nesneyi saçtığı için zararlıdır. Bilinenin zararı olur mu?»</p>
<p>Musa Çelebi: «Halk nedir bre?» diye sordu laf olsunundan bir sesle; aslında kazaskerinin sadrazamı ile dalaşmasından çekinmiş, iş uzar giderse toplantının bütün bütüne çekilmez olacağından huylanmıştı. Soru, görünüşe bakılırsa sadrazama sorulduğundan cevap veren de o oldu: «Halk, hıristiyan müslüman ayırt edilmeden kulunuz olan kalabalıktır.» «Yoooo!» dedi Musa Çelebi kabaca; «Burda yanıldın Şah Melik, burda yanıldın. Hıristiyanlar halktan değildir. Hıristiyanlar domuzdur!» Şeyh Bedreddin bile olmazına baktı. Yanlış değildi duyulan; Hünkar eğlenmesi değil ise eğer büyük yanılma vardı o sözde ama kim bu yanılmağı belirtecekti? Kazasker olarak, Şeyh Bedreddin olarak: «Yanıldınız...» demek özüne düşerdi, herkes de ondan bekliyordu muhakkak. Bile bile sustu; istedi ki Kör Şah Melik cevap vere. Böylece de gözden düşe. Çünkü Musa Çelebi hakkında kesin bir yargıya varmıştı. Karaya ak dediyse, hayır aktır diyene kinleniyordu. Belli etmese de bekliyor, uygununu bulduğunda vuruyordu beline. Koca Evrenuz göz önündeydi tazesinden. Şölene çağrılmasının beline vurulacak bir tekme olacağından o denli emindi ki Bedreddin. Bu yüzden Kör Şah Melik'in cevabını yüreği titreye titreye bekledi.</p>
<p>Kör Şah Melik oyuna gelmedi, sustu.</p>
<p>Musa Çelebi güle eğlene: «Niye sustunuz?» diye sordu. «Taş mı düştü başınıza, soru mu sorduk?»</p>
<p>O güne değin yapılan toplantılarda sustuğu halde bu sefer konuşması üstelik sorusundan sonra konuşmağa daha bir istekle girmesi Şeyh Bedreddin'e tuhaf göründü. Kör Şah Melik'in oyundan kurtulmasına ise canı sıkıldı. Musa Çelebi, konuşmağa yersiz sırasız bir istek göstermişti ama göstermişti işte, kim ne diyebilirdi ki? «Ben ne dedim?» diye devam etti; «Hıristiyanlar domuzdur dedim. Neden? Çünkü domuz olduklarını bilirim ben! Halk değildirler. Anlatayım. Küçücüktüm, Şah Melik, şimdi bu benimkisi de Beğ hatırlaması mı oluyor? Olsun varsın, yararlıdır dedin. Dinleyin yararlıyı bakalım, eyice kulak açın. Ne dedim? Küçücük iken dedim, dediydim. Yedi sekiz yaşlarındayken, benim bir lalam vardı, yaşlıydı. Varna'da Sırp Sındığında falan hıristiyanlarla vuruşmuştu. Onunla bir gün kentten çıktık. Bursa'yı bileniniz var mı içinizde? Vardır. Güzel kenttir, severim, Bursa'yı sevmeyen mi olur bre, hoş kenttir yıkılası. Dışına doğru daha da yeşillenen kenttir. Geziyorduk... Oralarda bir köyde üç beş hıristiyan evi bulunur, şimdi var mı bilemem. Ben, lalama, hıristiyanların ne için kentin dışına ev kurduğunu sordum; aramıza katılmalılar, bizimle içli dışlı yaşamalılar dedim. Buna benzer laflar ettim. Hıristiyanları kentin dışına bizim dinimizden olmadıkları için attık sanıyor, yakışıksız buluyordum, üzülüyordum. Kentin içinde biz nasıl yaşıyorsak onlar da öyle yaşamalıydı, haklarıdır diyordum...</p>
<p>Lalam cevap vermedi.</p>
<p>Biraz daha gittik.</p>
<p>Kocaman, bataklık gibi, pis kokan bir ağıla geldik. Ben ağıl diyorum siz anlayın gayri; vıcık vıcık, kokusu burun düşürür bir yer. Çevrede bir sürü domuz boğuşuyor, kimi vıcık vıcık batağın içinde yuvarlanıyordu, oynaşıyordu. Lalam domuzları gösterdi. «Ne görüyorsun?» diye sordu.</p>
<p>«Bir sürü domuz görürüm lala.» dedim.</p>
<p>«Hepsi aynı boyda aynı renkte midir yoksa değişik midirler?» «Değişik.» dedim; «Büyüğü var küçüğü var; irisi ufağı her boy var. Kimi ak kimi kara kimi toprak rengindedir, bir ikisi de benekli, alacalı.»</p>
<p>«Ama hepsi de domuzdur bunların, hepsi de pisliğe bulanmışlardır he mi?» «Evet.» dedim.</p>
<p>«Gördün ya. Böyledir işte, senin içli dışlı olalım dediğin hıristiyanlar, bu domuzlara benzerler. Büyük hıristiyanlar vardır; küçük, iri, ufak hıristiyanlar vardır; Urus hıristiyanları. Urum hıristiyanlar), Macar, Sırbiyya hıristiyanları vardır. Hepsi de aynıdır. İçli dışlı olursan pisliklerine bulaşırsın.» dedi lalam sert sert. İnanmadım. Lalamın yaşlı bir aptal olduğunu düşündüm. Gel zaman git zaman büyüdüm ben, şimdi de hatırladım. Lalam ne yaşlı ne de aptal, akıllıydı akıllı! Hıristiyanlar epey önce müslüman karındaşım Süleyman'ın yardımına koştular; dün bana döndüler, yardımcı oldular, bu gün karındaşım Mehmed'e yardım ediyorlar, domuzlar! Hep domuzlar, hıristiyanlara bulaşmamak gerek!»</p>
<p>Şeyh Bedreddin öyle düşünmüyordu, hiç bir gün de öyle düşünmemişti. Ama yine de Musa Çelebi'ye karşı çıkmadı. Kör Şah Melik'i bekledi. «İnsanlar arasında ayırım yapmak insan olmamaktır.» dememek için dilini ısırıyor lâkin Kör, ağzını açmıyordu bir türlü.</p>
<p>Açmadı da.</p>
<p>Toplantı, Musa Çelebi'nin: «Bu mudur? Böyle bilinecektir!» demesine bakan buruk gözlerinde sona ermiş, Şeyh Bedreddin eteklerini topladığı gibi çıkmıştı. Körü oyuna getireyim derken az kala oyuna gelecekti, gelecekti bre; bunu da yüzde yüz Kör ayarlamıştı Kör!</p>
<p>İçinde, yüreğinin gönül boşluğuna uzandığı yerde epeydir susan, sesini duyamadığı adımlar ansızın yürümeğe, kalabalık sesini duyurmağa başlamıştı. Sanki acelesi vardı yürüyen adımların.</p>
<p>Kazaskerlik konağına gireceği sırada aklına geldi. Musa Çelebi'nin domuz meselesinden niye yararlanmasındı? Aklına gelir gelmez çaptı Börklüce Mustafa'ya; yanına çağırmağı akıl edememişti.</p>
<p>Börklüce Mustafa, Bedreddin'in gelişine bir anlam veremedi. Hiç de süngüsü düşmüşe benzemeyen bir gelişti. Saygıda kusur etmeden Şeyhi koltuklayıp baş mindere buyurladı, karşısında divan durdu. Şeyh Bedreddin, oturmasını istedi, epey üsteledi. Biraz senli benli, biraz üst perdeden, biraz kesin: «Müslümanlarla hıristiyanlar arasında ayrıcalık yoktur sözümüzü geri alacağız Börklücem.» dedi; «Kaldıracağız.</p>
<p>Ayrıcalık vardır bundan böyle.»</p>
<p>«Şeyhim nasıl olur? Senden mi çıkar bu söz? Olamaz.»</p>
<p>«Oldu. Benden çıkar, çıktı.»</p>
<p>«Sen değil miydin bu sözün eri?»</p>
<p>«Ben değildim. Benim düşüncem şöyledir; insan Tanrı katında ayrıcalıksızdır. Ben böyle dedim. Her sözümü her düşüncemi Torlak'la sen kendinize göre değiştirir, yontar, ekler, yayarsınız. Bunu da öyle yaptınız.»</p>
<p>«Ama halk böyle belledi.»</p>
<p>«Şimdi de böyle beller!»</p>
<p>«Olamaz! Sadrazam yaptı bu ayrıcalığı derler, sadrazama ayaklanılır. Müslüman olmayan yandaşlarımızı soğuturuz.»</p>
<p>Şeyh Bedreddin'in istediği de bu idi, halkın Kör'den soğuması. Bir ağız şapırdatması noksan kalmış: «Tamam.» dedi. «Benim dediğime dönülecek, benim fikrime. Asıl olan benim fikirlerimdir, sizin kendinize yonttuklarınız çekip uzattıklarınız benim olamaz. Öz düşüncelerim yayılacak halka.»</p>
<p>Börklüce Mustafa'nın suratı kıpkırmızı oldu. Dudakları titriyor, suratında kırık çizgiler beliriyordu. Ama bir yerde durdu. Herhalde daha ileriye gitmek işine gelmedi: «Şeyhim, biz sizden...» dedi. Biz sizden ayrı düşünmeyiz, ayrı fikrimiz olmadı. Biz sizi sağlama bildik, nasıl dönersiniz? Halk döndüğünüzü görürse ne der? Size nasıl inanır?»</p>
<p>Dilinin ucuna Şeyh Bedreddin'in hemen: «Musa Beğ böyle ister.» deyip kurtulmak, Börklüce'yi Musa Çelebi ile sindirmek geldi ama onu da kendine yediremedi. Birini bir başkası ile korkutmak ancak güçsüzlerin işiydi, hem Musa Çelebi dediğin de kim oluyordu yani? Börklüce Mustafa'yı Şeyh Bedreddin sindirmeliydi ki, bu herif kimin kulu olduğunu anlaya: «Ya ben çıkıp halkın karşısına konuşursam?» «Halk dediğin nedir, kimdir? Halk dediğin sana inananlar ise, bizim ağzımızdan çıkana inandı onlar, seni yadırgarlar, senin ağzından anlamazlar. Çünkü sen onların dışındasın.» Ağır kaçmıştı, hafifletmek için: «Onların üstündesin!» dedi yılışarak. «Ben onların ağzıyla da konuşmasını bilirim, çünkü ben Şeyh Bedreddin'im bre Börklüce!»</p>
<p>Yekinip kalkmıştı. Börklüce önledi: «Dur Şeyhim. Dinle beni. Neden öfkelendiğini bilemem ama öfkelenmişsin, ondan yanlış yaparsın. Düşün.» «Düşündüm. Halka dönüp halka konuşacağım!»</p>
<p>«Sen bilirsin Bedreddin. Unutma ki teksin, tepedesin. Biz dallı budaklı inmişiz halkın içine, yayılmışız ağlanmasına. Ayaksız kalan baş bir yerde konuşur, ayaklar on bin yerde. Kesik baş olmanı mı istersin?»</p>
<p>«Ne demek istedin sen?»</p>
<p>Bedreddin'in şapırdaması şimdiyece hiç duymadığı bir şapırdamaydı ki, üşümek müşümek lafta kalırdı yanında. Börklüce Mustafa oralı olmadan: «Kesik başı halk ya korkarak dinler ya seyir yerlerinde seyreder. Sen bir kesik baş olmak istersen...» Şimdiyece duymadığı şapırtının elinde ürpere döne Şeyh Bedreddin, Börklüce'nin yakasına yapıştı, çekti, yüklendi: «Sen? Ne diyorsun sen Börklüce, ne demek istiyorsun can?»</p>
<p>Börklüce Mustafa'nın gözlerinin içi yüzünden daha kırmızıydı, iri iri yuvarlanmıştı: «Gerekirse çekeriz ayakları başının altından.» dedi. «Gerekirse seni yok eder, yeni bir Bedreddin yaratırız bilesin. Biz ömrümüzü yatırdık bu işe, dönemeyiz, kaybetmek işimize gelmez. Şeyh Bedreddinliğinle yetin, saltanatını sür, ötesine karışma! Bize yeni bir Bedreddin aratma. Onu da buluruz, tezidek!»</p>
<p>Şeyh Bedreddin'in bir eli Börklüce'nin yakasında gevşedi, öteki eli düştü, sonra halsiz halsiz kalkıp kendi boğazını tuttu, yokladı. Börklüce'ye bakan gözleri yalnızlaştı. «Şimdi ben...» Sonunu getiremedi, mahzun mahzun eğdi gözlerini. Börklüce Mustafa'nın gözleri buz gibiydi kırmızılığında: «Sana kalmış.» dedi. «Ben yaşamanı isterim.»</p>
<p>«Pekey bu kör? Bu kör Şah Melik? Daha dün benim elulağım iken neden sadrazamlık taslar bana, neden, neden?»</p>
<p>Börklüce Mustafa kaskatı: «Şah Melik ile aşık atmaya kalkma.» dedi. Şeyhliğe her zaman bir Bedreddin bulurum, ölsen ölünü diriltiriz senin ama bir Kör Şah Melik daha bulamayız. Bunu da bilesin.» «Yani... Ben... Börklüce Mustafa... Hay can, Kör'e katlanacak mıyım?» «Evet.»</p>
<p>«Elulağımdı. Daha dün elulağım idi.» «Bugün sadrazamdır!»</p>
<p>Yığıldı olduğu yere, Şeyh Bedreddin darmadağın yığıldı. Elleri Börklüce'nin ayaklarına değdi. Tuttu Börklüce'nin ayaklarını, anlaşılmaz, köpüklü sözler çıktı ağzından. Börklüce, Bedreddin'in ağladığını sandı, kılı kıpırdamadı. Ayaklarına dolanan ellerden çekildi: «Şimdi sen otur, dinlen burda.» dedi.</p>
<p>«Dediklerimi düşün. Başka şey düşünmen bize yaramaz gayri; sana da yararı dokunmaz. Ne demek istediklerimi anlamışsındır. Benim işim var, gitmem gerek.» Börklüce Mustafa çıkınca, Şeyh Bedreddin hıçkırıverdi.</p>
<p>Özü özünden kopmuş, kabuğundan sıyrılmış, bir başka Şeyh Bedreddin göründü gözlerine; çocuk emeklemesinde, bir kocaman odanın içinde apahyordu, yalnız, güçsüz, yürüyemez halde, bir başına.</p>
<p>İçinde de yalnız, yapayalnız bir hasta adam yürüdü Şeyh Bedreddin'in, yalnız, yapayalnız adımlarını sürüdü.</p>
<p>Sefil Ali'nin eline bir bakır sahanda kurbağa kızartmasını tutuşturdular: «Bunu içerden işaret gelince, Koca Evrenuz Beğ dedikleri bunağın önüne koy!» dediler. Sefil Ali işi eğlenceliğe vurdu: «Bre neden sadrazama değil de, Koca Evrenuz'adır?» diye sordu. Ama eline bakır sahanda kurbağa kızartmasını tutuşturan aşçıbaşının suratının eğlencelik suratlardan olmadığını görmesiyle kendine geldi. Aşçıbaşının koca Evrenuz'a bunak demesinden anlamalıydı işi başından; ne var ki, kurbağa kızartmasını aklı başında bir aşçının, hem de Beğ sofrasında, baş konuk koca Evrenuz Beğ'e göndermesinin akıl alacak yanını bulamamıştı. Aşçıbaşının: «Avanak Arap, ne bakınırsın, götürsene.» demesi, «Sadrazama laf atmak gözü karalığı senin neyine soyha!» diye çıkışıp gözdağı vermesi Sefil Ali'yi bütün bütüne kuruttu. Gerçi Koca Evrenuz'un, Çelebi Mehmed Beğ gibi bir has Bayezidli dururken varıp Süleyman'a kapılanmasını, sonra dönüp Musa'nın kulu olmasını yahşi işlerden bulmamıştı. Hele Ankara Savaşının sonunda da olsa bırakıp çekilmesini hiç mi hiç hazmedemiyordu Sefil Ali. Gelgelelim Evrenuz, yine de Koca Evrenuz Beğ idi. Osman Beğ'in kurduğu devletin temel direğiydi. Bugün bayrak çekip ortaya çıksa, «Ben Musa'dan değil Çelebi Mehmed'denim.» dese, durum birden değişir, ordunun yarısını hiç düşündürtmeden ardı sıra sürüklerdi. Zaman zaman Sefil Ali de Koca Evrenuz'un bunayıp bunamadığını kendi kendine sorardı. En iyisini nalcı ocağının başında Minnet Beğ söylemişti, doğruydu. Ama ne olursa olsun, kurbağa kızartması sunularak kötülenmesi gereken bir kimse olamazdı, hele Sefil Ali bu işe koşulamazdı.</p>
<p>Aşçıbaşı henüz kızmamıştı fakat bir göz açımı içinde kızabilecek haldeydi: «Bre Arap dölü götürsene!» «Götüremem. Koca Evrenuz Beğ önüne getirilenin kurbağa kızartması olduğunu bilmez mi?» «Bilsin. Ne olur bilirse?» «Ayıp olur. Musa Beğimizin konuğuna kurbağa yedirmesi! Ne demek, delirdin mi sen?» «Sus Arap'ın iti, bir de bana akıl mı şimdi? Sana ne dendiyse öyle yap, kapıdan gözünü ayırıp işmarı kaçırayım deme sakın!»</p>
<p>«Ya içeri karışırsa birden? Ben ne yaparım? Boynum gitmez mi?» «Ha sen korkuyorsun?»</p>
<p>«Korkuyorum. Başkasıyla yaptır eğlenceni.» «Bre eğlencelik değildir bu avanak Arap, Musa Beğ buyruğudur korkma!»</p>
<p>Aşçıbaşı baktı ki Arap'ın zencisi gerçekten avanaktır: «Seni adam diye buraya alanın da, sofracı yapanın da...» diye başladı sokranmağa. Sokranışı sona erince: «Dinle avanak dinle.» dedi; «Kulağını aç. Bu senin Beğ dediğin Evrenuz, özünü Osman Beğ'in mütevellisi mi sanır ne sanır? Musa Çelebi'ye kafa tutmağa yeltendi. Gel der Musa Çelebimiz, senin bunak gelmez; git der gitmez. Son haber sahşında, kör gözlerim görmüyor demiş. Kim inanır ki Musa Çelebi inana bu yalana. Şölen körlüğün denemi, şölenidir, bunak gerçekten mi kördür yalancıktan mı sınamadan geçiriliyor. Anladın mı şimdi? Anlamamış bakıyorsun hala?»</p>
<p>Bakır sahandaki kurbağa kızartmaları canlıymış gibi oturuyordu lop lop. Az biraz dürtüklesen, dürtüklemeyi deneyecek olsan, kurbağalar hemen uzun bacaklarının üstüne kalkıp atlayacaktı. Kızartıldıkları zaman yeşillikleri yayılmış, kırmızımsı bir renk almıştı. Gözleri camlaşmış, boyunsuz başları donmuştu boyunsuzluklarında.</p>
<p>Ayıklanmadan, işe yaramaz yerleri atılıp beyaz but etlerinden kızartılmaları gerekirken bütünüyle, kızartılmaları Sefil Ali'ye, sınamanın dehşetini verdi. «Hey gidi dünya hey!» dedi gönlü; «Koca Evrenuz Beğ ha! Sonunda kurbağa yesin!» «Yemez!» diye düşündü; «Bir ölümcül can için bu aşağılanmağı çekmez sineye. Atar suratına bakır sahanı Musa'nın. Eğer benim bildiğim Koca Evrenuz Beğ ise atar!»</p>
<p>O zaman ne olurdu? «Aman? Aman o zaman? Bre Sefilin Alisi o zaman Çelebi Mehmed Beğimizin ekmeğine yağ sürüldü demek değil midir? Aman koş, istemeseler de götür. Gözü kör ise bile essahtan eğil kulağına, kurbağadır bu kurbağadır de bre Sefil, kendin söyle, bağır kulağına.»</p>
<p>«Arap uşağı dur, nereye gidersin yeldir yepelek soyha? İşaret etmediler daha, ettiler mi? Nedir? Gözlerin ışılıyor senin, niye?»</p>
<p>Sefil Ali, bir çuval inciri berbat etmek üzere olduğunu anlayınca tezişine kılıf arandı: «Sahanın sıcaklığı elimi yaktı da.» dedi. «Soğumasın dedim de. Hani, sahanın bakır oluşu?»</p>
<p>«Yok bir de altın sahanda verecektik kurbağayı!»</p>
<p>Aşçıbaşının kötü sesini yardımcısı tamamlayınca Sefil Ali az önceki budala davranışını atlatmış olmaktan ferahladı: «Evrenuz altın sahanı görse kör iken gözleri açılır koynuna sokar, sen ne diyorsun ağa.» «Sokar mı sokar, eyi dedin.»</p>
<p>«Bunlar. Bu Beğ takımı, soyluların tümü birden altın hırsızıdır; yoksulun ciğerinde bir dirhem altın olduğunu bilseler ciğeri takımıyla sökerler alimallah!»</p>
<p>«Eyi dedin. Başka türlü zengin olunur mu? Sen ben neden olamıyoruz? Çünkü bizde helalden anlama vardır. Ciğer acısı nedir bilenlerdeniz. Bizim ciğerimiz sökülse ne olur diye düşünürüz. Zengin dediğin soysuzların bir kendi ciğerleri vardır değerli olarak; biz herkesin ciğerini değerli biliriz.»</p>
<p>«Zenginlerinkini sayma ağa; ben zengini adam saymam ki ciğerli olabilsin.» Sefil Ali, Aşçıbaşı ile yardımcısı arasındaki konuşmaya: «Canına her zengin bir değildir.» demesine karışacak oldu, Aşçıbaşının yardımcısı bütün suratsızlığıyla: «Birdir, birdir.» dedi; «Çalmayan, ciğer sökmeyen zengin olamaz bana sorarsan. Amma sonunda adama böyle kurbağa da yedirirler işte. Eyi yapıyor Musa Beğimiz, çok eyi yapıyor. «Soylu bilinen Beğlerin birinde bile saça sürülecek mal bırakmadı he mi? Herifler anladılar yoksulluğun irezilliğini ki sorma.»</p>
<p>«Daha beter olmalılar daha beter! Ben olsam Musa Beğimizin yerinde, olamam da, olsam düşlemesinde söylüyorum, heriflerin mallarını mülklerini almakla yetinmem veririm ellerine kazma küreği sürerim salmaya. Çoluk, çocuk, karı kız ayırt etmeden. Yoksulluk neyimiş anlarlar. Avuç dolusu altuna alınan ipeklilerin has bedenini çul çuval dalaması neyimiş bilirler. Yiyecek olarak da dökerim önlerine solucanları, kurt böceklerini çiğ çiğ yediririm, doyasıya da yedirmem ha!</p>
<p>Ölmeyecek kadar.»</p>
<p>Sefil Ali tutamadı kendini: «Eyi ki sana Beğlik vermiyorlar bre!» dedi sertçe: «Sen yoksula da aynı işi yaparsın, ciğerin hasta senin!»</p>
<p>Aşçıbaşı olanca suratsızlığıyla Sefil Ali'nin üstüne yürüdü: «Sen ne biçim Bedreddinlisin?» diye köpürdü: «Seni Bedreddinli deyip gönderdiler, Çelebi Mehmed çaşıtı mısın ki zenginleri kayırırsın?»</p>
<p>Yardımcısı da, hemen omuz hizasında soluyarak bekliyordu. Sefil Ali pisti. Akıllı davranmazsa kelle elden gitmekle kalmayacak bir ara umutlandığı düş suya karışacaktı. Yine bir çuval inciri berbat etmek üzere olduğunu hissetti. Yekiniverdi: «Ben denedim sizi ağalar.» diye sırıttı pişkin pişkin; «Ağız aradım.»</p>
<p>Yardımcı; «Hiç beğenmedim.» dedi: «Bu ne biçim ağız aramadır? Bedreddinli olan zengini savunmaz!»</p>
<p>«Neden hizmet ederiz onlara pekey?» «Aşağılamak için!» dedi Aşçıbaşı; «İşte böyle.» Bakır sahandaki kızarmış kurbağaların üstüne tükürdü. «Hem kurbağa yedirerek hem üstüne tükürerek. Şimdi şu sıra, Urumelinde ne kadar zengin aşçısı varsa benim gibi pişirdikleri aşların üstüne tükürüp gönderiyorlardır sofraya, daha beterini yapanlar da vardır, zenginler neyimizi yer anla artık. Hadi götür işaret geldi kapıdan. Gözünü dört aç; bunak, Musa Beğ'in yanında oturandır. Sağ yanında. Şaşırayım deme ha! Şölenden sonra seninle yine konuşacağız.» Sefil Ali şimdilik kurtulduğunu sezdi. «Şölenin sonunda beni bulsunlar da konuşsunlar.» dedi içinden. «Benim derdim Koca Evrenuz mu sanki. Benim derdim Kör Şah Melik; Evrenuz işin cabası oldu. Düşlediğim gibi olmalı ki... Evrenuz Beğliğini göstermeli ki...»</p>
<p>Daha fazla düşündürtmediler. Açılan kapıdan şölen sofrasında buldu kendini. Gözleri kamaştı.</p>
<p>Sofa gereğinden çok aydınlıktı. Görülmeyenin görülmesi için olduğundan fazla şamdan yerleştirilmiş, sofrasının üstü, herkesin önünde ikişer üçer yanar mumla aydınlatılmıştı. Sefil Ali, göz kamaşmasında, neden daha önce bu sofaya sokulmadığını düşündü; kurbağaları taşımak için bekletilmişti demek. Musa Çelebi'nin, başköşedeki yerini de seçti o anda; Koca Evrenuz sağında oturuyordu. Mum ışığında uzamış yüzü, uzamış sakalları, daralıp uzamış alnı ile sipsivri uzayıp sivrilmiş börkü Evrenuz Beğ'in süzülmüşlüğünü yukarı doğru çekiyor, mum ışıkları Evrenuz Beğ'in süzülmüşlüğünü titreştiriyordu. Çenesinden aşağı sarkmış uzun sakalı olmasa Sefil Ali, Evrenuz Beğ'in oturduğu yerden tavana varmak için sabırsızlandığını sanabilirdi.</p>
<p>Ya şölen sofrasında tatsız bir susmuşluk vardı, ya da Sefil Ali, elinde bakır sahanla içeri girdiğinde sofra ansızın tatsızlaşmış, ansızın susmuştu. Belki değildi de Sefil Ali'ye öyle geliyordu. Aslında, içeri girer girmez Kör Şah Melik denen sadrazama bakması gerekiyordu, akh sıra onun hesabını yapmıştı ama şimdi bu kurbağalar, sıcaklığı gitgide soğuyan bakır sahan, kurbağalara elini sürer sürmez Koca Evrenuz Beğ'in düşlediğince davranıp davranmayacağı Sefil Ali'ye Kör Şah Melik'i unutturmuştu. Eğer bir de kör değil ise Evrenuz Beğ, Musa Çelebi'nin inanmayışı doğruysa o zaman kurbağaları görecekti, görünce de de...</p>
<p>Kurbağa sahanını Evrenuz Beğ'in önüne koyarken yüreği ağzına gelecekti nerdeyse. Elleri titremişti açıkça. Çok yakından gördüğü Evrenuz Beğ'in porsumuş boyun etleri bir acayip buğulanışla Sefil Ali'nin gözlerini almıştı. O anda da Sefil Ali, Koca Evrenuz Beğ'in pörsük boyun etlerinin geriliverdiğini gördü. Sanki Evrenuz Beğ'in bütün bedeni pörsük boyun etlerinin gerilişiyle çekilmiş, soluksuz kalan bedene sanki bir sürü çuvaldız batıp çıkmıştı. «Şimdi?» demişti Sefil Ali'nin içi dışı; «Ha şimdi, koptu Evrenuz Beğim, kopuyor, kopacak... Tabağa uzandı eli, bak parmakları nasıl kasıldı boğmasına... Sahanı tuttu, kaldıracak; kaldırıyor, vuracak ha Sefil, Musa'nın suratına vur.» Ne gezer! Bre ölmüş bu Evrenuz, Allah kahretsin bre kör, gerçekten kör bu!</p>
<p>Elleri kurbağaları aranır gibi, yiyecek bre! «Tuh sana, bin yazık!»</p>
<p>Musa Çelebi: «Bıldırcın tütsülemesidir Evrenuz Beğim, seversin deyi hazırlatılmıştır, buyur, afiyet bal olsun!» demez mi üstelik? Sefil Ali'nin boynu bükük kahvermişti, gözleri Evrenuz Beğ'in parmaklarında olduğu halde.</p>
<p>Koca Evrenuz Beğ'in parmakları daha kurbağalara değdiğinde bilmişti önüne ne getirildiğini. Bunca ömrünün nice acıları, nice gönül yenilgileri vardı ama bu, bu kurbağalar yenilir yutulur acılardan değildi. Bir an gözlerini açmak, kırpışmasını zor tuttuğu göz kapaklarını açabildiğince açmak, Musa'nın suratına tükürmek; kurbağaları ağzına ağzına doldurmak yeli esti gönlünde. Yapabilirdi de. Dört aslan oğlu yanındaydı ki her biri bir aslan sürüsüne göz kırpmadan dalar yiğitlikteydi. Odayı kıskıvrak dondururlar, Musa'nın canını gık demeden alırlardı, alırlardı almasına ama ne olurdu sonu? Bunca yılın Evrenuz adı, devletin başından gelen Evrenuzluğu: «Osmanlıya el kaldırdı; Bayezid Han emanetinin canını aldı.»'ya çıkmaz mıydı? Bu günahı nasıl taşırdı bundan böyle? Zaten savaştan kaçmış görünüşü, zaten Süleyman'a kapılanma utancı, zaten Musa'ya dönme irezilliği yetip artıyordu. Bu yüzden köşesine çekilmiş, günahları ile sevapları ile baş başa kalmağı dilemişti. Geçmiş günlerinin tadında günahlarından arınmağı düşlemişken bu Musa olacak çekip getirmişti şimdi de. Şimdi de ona karşı çıkar görünürse? Hayır yapmayacaktı! Mademki körüm ben demişti, kör olarak kalacak, Bayezid Han'ın kadersiz dölü Musa: «Bıldırcın tütsülemesidir.» deyip eğlense de önüne konan kurbağaları yiyecekti. Şimdi burda başka türlüsünü yapamazdı. Körümsü göstermeliğinden, oğullarının kıpır kıpır kıprandığını görüyor, Musa'yla sadrazamı olacak baldırı çıplağın hayasızlığa varan eğlenmelik suratlarını seçebiliyordu. Bir de şu, az önce sahanı önüne süren sofra uşağının soluğanlaşmasını sezmişti ki sanki: «Kaldır çarp suratlarına sahanı.» diyecek bir soluğanlaşmaydı. «Yok, hayır. Yiyeceğim!» Korkuyor muydu yoksa?</p>
<p>«Ben? Evrenuz? Osman Beğ'in yoldaşı? Korkmak mı?» Aşağılandığını biliyor ama korkmuyordu. Biraz iğreniyordu belki.</p>
<p>«Oğullarım için yiyeceğim. Oğullarım diri kalmalı. Çelebi Mehmed'e gitmeli, benim günahımı sevaba yazdırmalı, onlar için yiyeceğim. Say ki Musa'nın ciğeridir kurbağalar Evrenuz, say ki yüreğidir... Ye!»</p>
<p>İçinden böğüren sese uydu. Kurbağaları ikirciklenmeden yedi. Tavuğun derisiyle gerisine benzer, su yosunlarının kokusunu andırır bir tat idi ağzındaki tiksinti. Beklemiş, çok beklemiş bir suyun şekillenmesinde bir yumuşaklık, kızartan yağın yanığında ağırlaşmış biraz. Küflenmiş un, göğnümüş çördük, üvezin çürümüşü... Sevdiklerini sevmediklerini, bildiklerini bilmediklerini bir arada düşünmeğe çalışıyor, onların tatlarında tatlanıyormuşçasına ağız içi, kurbağaları parçalayıp parmaklarında çoğuncası çiğnemeden yutuyordu. Bitirdi.</p>
<p>Bakır sahanın içini dolandı parmakları körlemesine; bir iki kırıntıyı da toplayıp ağzına attı. Dişlerini sika sika: «Musa Beğ sağ olasın. Aşçı tütsülerken çok tutmuş ateşte bıldırcınları. Yoksa tadına doyum olmayacaktı.» dedi; «Lâkin bana unutamayacağım bir bıldırcın tütsülemesi yedirdin yine de.»</p>
<p>Sefil Ali bir adım gerideydi ama Evrenuz Beğ'in dört oğlunun dördünün de bir olmuş sağı solu hızla kolaçan ettiklerini görmüştü; babalarının sesi, ne denli yaşlı bir kör adam sesine bürünmeğe çalışıyorsa da törpü gıcırtısını saklayamıyordu. Musa Çelebi törpüyü kulak içinde duymuş olmalıydı ki huylanarak süzdü Evrenuz'un yüzünü. Sefil Ali umduğunu görmemenin hayıflanmasındaydı. Evrenuz Beğ'den sıtkı sıyrılmış onu da ölüler defterine yazmıştı. Fakat sesteki törpü gıcırtısını sezer sezmez yeniden umutlanmış, Musa Çelebi'nin huysuzlanmasının olaya dönüşmesi için dua etmişti. Bu da fos çıktı, Musa Çelebi huysuzlanmasız kaldı, Evrenuz Beğ'in sözünün bir bunama sözü olduğuna aklı yattı: «Ne yediğini bilmeyecek haldedir bu herif.» dedi belki de içinden. Boş sahanı alıp çıkmak düşüyordu Sefil Ali'ye artık.</p>
<p>Ancak o zaman orada bulunmasının gerçek sebebini hatırladı. Düşlediği umut yüzünden, umudun gerçekleşmesini bekleye bekleye Kör Şah Melik'i unutmuştu. Sahanı almağa eğildiğinde hemen karşısındaki Kör Şah Melik'e dikti gözlerini. Çok fazla bakacak vakti yoktu. Bir bakışta tanırsa tanır, tanımazsa vakit elden giderdi. Aş yerine döndükten sonra ne orada ne de Beğ konağında bir daha kalabileceğini sanmıyordu; aşçıbaşı ile yardımcısı, ıcığını cıcığını çıkarmacasına soracaklar, Bedreddinli olup olmadığını öğrenmek için ellerinden geleni geri koymayacaklardı; kuşkulanmışlardı bir kere.</p>
<p>O esnada da Kör Şah Melik başını Musa Çelebi'ye çevirmişti, sağlam gözü dönerek bakmıştı.</p>
<p>Kara, hafif çember sakal; kör göz sonradan çıkarılmış, ana doğması körlük değil bu; yanaklarda ustura yaralarının iyi olmuş izleri üç beş çizik halinde yol yol görünmekte; sağlam gözün bakışı Çeykel'inki ama bir göz benzemesinden ne çıkar ki? Neden bu ustura yaraları pekey derken, asıl tanıdık izi gördü Sefil Ali Çeykel'in alnının sol yanında, karabiber tanesini andıran bir siğil vardı bre kör Şah Melik'in alnında aynı yerde de var hemi de aynı biçim. Çeykel'den başkası olamaz bu herif! Daha ötesine zaman kalmadı. Boş sahanı eline almıştı, duramazdı. Bir tek şey yapabilirdi, onu yapmak için de bütün damarları çekiliyor, olanca gücü pazularına yığılıyordu; elindeki sahanı kaldırdığı gibi Kör Şah Melik'in alnının ortasına indirmek! Ne olurdu? Karışırdı ortalık. Sefil Ali kaçardı, nereye hangi yana? Bu yan kapıda çavuşlar, o yan kapıda aş yerinde çalışanlar, bir iki adım sağında solunda sofracılar; bir sofracıbaşının adamları oluşu neye yarar, ilkin o tutardı kendini kurtarmak için hem de haklı olarak. Bir vuruşta canını alabilir miydi acaba Kör'ün? Alamazsa yakalanması it ölüsüne giderdi ki yan Allah yanasın! Pisi pisine, Çeykel'den öcü alınmamış olarak ölmek it ölüşüne gitmekten daha kötüydü. Bir umut ortalığın karışmasına, bir umut bu işin Evrenuz hesaplaması sanılmasın; Musa Evrenuz'dan sandı mı bu işi, Evrenuz'la oğulları vur kıra başlamaz mıydı? «Kurbağayı bıldırcın niyetine yiyen adamdan sen ne umutlanırsın hay Sefil Ali? Boşuna sefil demediydi ustan sana, bırak irezilliği yerinde kalsın!»</p>
<p>Sahanı öldürmesine vurmak için tutan elleri kalktığı halde kös kös geriledi ayakları Sefil Ali'nin. Ardında tatlıyı getirenle sağından şerbeti tazelemeğe eğilenin hareketlerinden yararlanıp, bir anda kapıldığı düşün sersemlemesini belli etmeden geri gitti çıktı. Aş yerine açılan kapının aralığında aldı soluğunu ancak. Boynu, alnı, avuçlarının içi terlemişti. Hala sıkı sıkıya tuttuğu sahanı az ilerdeki kütüğün üstüne sessizce bıraktı, avuçlarının içini sildi. Birileri gelebilirdi, aş ocağının oralardan kaba sesler duydu. Yağlığa yüzündeki karalığın çıktığını, boynunun boğazının asıl rengine döndüğünü sandığından telaşla yokladı yağlığını, karalık yoktu: «Bre bu Minnet Beğ'in boyası da has boyaymış ha!» güvenişinde sağdan inen daracık merdivene atıverdi kendini; alt kat aralığından bahçeye, oradan sık ağaçların duldasına sinerek sokağa vardı.</p>
<p>Nalcı ocağında Minnet Beğ'e ulaştığında Sefil Ali süklüm püklümdü. Olanları olduğunca süklüm püklüm anlattı. «Gayri iş kalmamış Evrenuz'da.» dedi. Beğ demek gelmiyordu gönlünden; eskiden herkesin severek benimseyerek söylediği gibi «Koca Evrenuz Beğ.» demek hiç gelmiyordu. «Kellem yerinde dursun da isterse fışkı yedirsinler razıyım der bunak. Yazık, bin kere yazık!»</p>
<p>Minnet Beğ'in Habeş zencisine boyanmış yüzü gülümsüyordu. «Bırak sen şimdi Evrenuz Beğ'i.» dedi. «Seni onun için göndermedik şölene.»</p>
<p>«Bırakı var mı Minnet Beğim. Evrenuz gibisi bu hale gelirse ben bu Devletin Beğlerine nice güvenirim?»</p>
<p>«Bir tek Evrenuz mu vardır bu Devlette soyha? Bir tek Evrenuz öyle olmakla mı yıkılır Devlet?»</p>
<p>«Temeldi o! Osman Beğimizin gölgesi bilinirdi.»</p>
<p>«Öyleyse korkma. Evrenuz Beğ akıllıdır, hepimizden akıllıdır. Ama akıllılar da şaşar ara sıra, onlar da insandır. Akıllıların ara sıra şaşması eyidir, çünkü öylelerinin utanması bizimkilerden beter olur. Şimdi bu kurbağa işi Evrenuz Beğ'i de, oğullarını da, öteki Beğleri de öyle bir bileyecek ki Musa Beğ'in boynunu kesecek o bileme. Sen benim dediğimden şaşma, bekle görürsün. Tam sırasında olması Tanrı'nın eyiye işaretidir.» «Nasıl tam sırası Minnet Beğim? Nasıl Tanrı'nın eyiye işareti bu?»</p>
<p>«Sen Şah Melik'i söyle. Çeykel mi?» «Çeykel.»</p>
<p>«Yüzde yüz mü? Yanılmayasın? Eyice baktın mı?»</p>
<p>«Yüzde yüz, yanılmadım, eyice baktım.»</p>
<p>«Öyleyse çabuk hazırlan, akşama gidiyoruz. Çelebi Mehmed Beğ bu sefer güçlü geldi, sağlama geldi, Vize'dedir, Burak Beğ'i, Paşa Yiğit'i, Sinan Beğ'i hemen görmemiz gerek, duydun mu?»</p>
<p>«Bu sefer tamam mı? Musa'nın işi bitik mi?»</p>
<p>«Hem de nasıl? Koca Evrenuz Beğ'e kurbağa yedirildiği duyulursa Beğ mi kahr Musa'nın yanında bre? Tez ol! Bu haber her yana yayılmahdır, yanımdan ayrılmayasın!»</p>
<p>«Minnet Beğim, ben kalsam.»</p>
<p>«Neden bre?»</p>
<p>«Benim bir andım, bir öcüm, bre Beğim ben Çeykel'i bulmuş iken canını almadan nasıl giderim?»</p>
<p>«Sefilsin sen, ana doğması sefilsin, boşuna dememişler. Bre devlet devlet dersin!</p>
<p>Devlet varken ortada kişinin öcü mü düşünülür avanak sefil, yürü! Yürü dedim sana, Araplığın bitti artık, sil elini yüzünü de adama dön. Devlet var şimdi Devlet, kişi yok, yürü!»</p>
<p>«Duydun mu bre kardaşlık, Koca Evrenuz Beğimiz ne yapmış? Mektup yazmış, Çelebi Mehmed Beğ'e iletmiş. Ben senden yana geçtim diyesiymiş.»</p>
<p>«Ee, ne varmış buncağızda? Sen Koca Evrenuz Beğ olsan da kurbağaları yedirseler bıldırcın niyetine ne yapardın? Haklıdır.»</p>
<p>«A bre ondan değildir, hepten kardaşhk o senin kurbağa yedirme hikayesinden öncedir, önce yazasıymış.»</p>
<p>«Geç bile kalmış geç bile... Şükür aklı başına gelmiş.»</p>
<p>«Yoo öyle demeyesin bre. OsmanlInın umudu Çelebi Mehmed Beğ'dedir, biz kör imişiz, görememişiz, artık gözümüz açıldı demekteymiş.»</p>
<p>«O göz kurbağayı yemeden önce açılmalıydı kardaş, Emir Süleyman'la birlik olmadan önce açılmalıydı. Aslı nedir bilir misin? Eğil kulağını ver bana deyivereyim, malı mülkü elden gidiyor, malı mülkü, malı mülküüü! Kendi bir kuru hasıra oğulları yağsız bulgur aşına kalacak, torunları onu da bulamayacak, bilmez mi buncağızı o kurt!»</p>
<p>«Bre sen de öteden beri zenginin soylusuna Beğin hasına diş bilersin. Beğler, soylular, zenginler olmasa biz birbirimizi yeriz!»</p>
<p>«Hah işte şarla balkabakhğı ki buncası olur. O dediklerin olmasa biz oluruz, Beğ, paşa, soylu, zengin... Musa Çelebi bu niyettedir, böyle giderse bir tek aç çıplak kalmayacak ülkede...»</p>
<p>«Ya zenginliği elden gidenler n'oolacak kardaşhk? Aç çıplak yoksul kaldı yine ortada... Onlar adamdan sayılmaz mı?»</p>
<p>«Sen sayarsan say, bana ne? Çeksin it dölleri anlasınlar, anlasınlar, anlasınlar!</p>
<p>«Eh öyleyse Evrenuz Beğ de döner Çelebi Mehmed Beğ'e, aklı başında olanlar da döner... Haklı sayılırlar hemi de.»</p>
<p>«Ne sayılırsa sayılsın... On bin Evrenuz bunağı dönse ne yazar. Bütün Bedreddinliler bizden.»</p>
<p>«Çiğ çiğ yeriz karşı geleni.» Yerdin yiyemezdin, olurdu olmazdı dedikoduları aldı yürüdü Urumelinde. Altı yedi yıldır Çelebiler kavgasına ahşan, bazen bıkan Urumeli Türkmeni işin dedikodusunda çalkanır, kimi bir yandan kimi öte yandan uma bekleye dönelenirken bir akşamüstü Şeyh Bedreddin, yanındaki kethüdahk odasından tez canlı bir patırtı duydu. Bir şeyler çekilip devrilmişe, çekmecelerin altı üstüne getirilmesine benzetti. Vardı çaptı, seğirtip kethüdahk odasının kapısını açtı. Bir de ne görsün? Börklüce Mustafa'nın kendisidir. Börksüz saçları dağılmış alnına düşmüş, terden düştüğü yere yapışmış; ele geçirdiğini bir yaygının üstüne dolduruyordu. Odada dağılıp dökülmemiş bir nesne yok gibi. Börklüce'nin gözü dönmüş, belli ki eli ayağı da teneşirde; burnunda ter boncuklanmış ayrıca; «Bre Börklüce, nedir halin? Yangın mı var, bilmediğimiz bir deprem mi olmuştur?» Börklüce, tezliğine ara vermeden homur homur; «Bekle görürsün!» cevabını verince Şeyh Bedreddin belinledi. Epey bir zaman önce Kör Şah Melik ile gösteriş yarışında Börklüce'den ağzının payını aldı alalı Şeyh Bedreddin'de bir ürkeklik sökün etmişti. Börklüce Mustafa ile sık karşılaşmamağa gayret ediyor, ister istemez karşılaştıklarında alttan alıyordu. Yapabileceği bir şeyi olmadığını bilmenin, yuların ipini ele vermiş olmanın güçsüzlüğünde; verilenle yetinmenin, önüne atılan kemiğin yağında pırıldamanın avunuşunda Börklüce'yi daha kötüye vardırmaktan, elindeki kemik yağını da yitirmekten için için korkuyordu. Sinsi fırsatlar kolluyor, Börklüce'yi de Torlak Kemal'i de Musa Çelebi'ye yedirip kurtulmanın yollarını arıyordu. Bir defasında Musa Çelebi'nin tadında olduğunu sanarak dert yanmış, ikisinin ilerisi için tehlikeli hale geldiklerini, yerlerini hazmedemediklerini söylemişti. Belki muradına erecekti de. Ama bu Kör! Bu Kör Şah Melik! Sadrazamlığıyla girmiş odaya, sanki kokusunu almış da girmiş. Börklüce'nin de Torlak'ın da çevrelerine adam toplamaktaki ustalıklarını anlata anlata bitirememişti; Musa'yı kandırmıştı bir çırpıda. Bedreddin'in oku yine tersine dönmüştü; Kör Şah Melik'te olduğu gibi Börklüce'yle Torlak işinde de kendi oku kendi bağrını yaralamış, herifleri Musa'ya yedirmeyim derken Musa'nın birinci adamlığına çıkartmıştı. Hele bundan önceki Musa Çelebi-Mehmed çatışmasında Börklüce'yle Torlak'ın adamlarını toplamaktaki becerikliliği, savaşta Musa Beğlilerden yana döğüşüp Mehmed'i kaçışa zorlamaları yok mu? Top atsan gayri ikisini de Musa'dan söküp alamazdın, üçü bir olmuşlardı nerdeyse. Bedreddin'in: «Bre hangi adam? Bre bunlar benimdir, benim adamlarımdır. Bana inananları benim adımla toplayıp, beni bayrak edinip saldın!» demesi ancak bir sızlanma olup kalmış, Börklüce'yi güldürmüştü bangır bangır. Kengelli gülüşlerde pis pis sırıtmış: «Onlar beni bilir beden olarak, sen sözsün söz!» demişti. «Söz dediğin ona uygun bir bedene girmedikçe havada sallanır. Sen düşünürsün, ben yaparım; sen düşüneceksin ben düşüncelerini kullanacağım. Var git düşünmene bak sen, yoksa çeker ahrım sırtındaki samur kürkü, altındaki atı evindeki uşakları veririm Kör Şah Melik'e... İster misin Kör'ü Şeyh Bedreddin yapayım, haa?» «Kim inanır ki?»</p>
<p>«Herkes! Seni kim bilirdi? Odunu çıkarıp Şeyh Bedreddin'dir desem kalabalığa, eğilip oduna taparlar, sen ne sanıyorsun kendini? Kitapsın sen! Var kitaphğınca kal. Ötesini deneyim deme sakın!»</p>
<p>Kırmızı gözlerini devire devire, şarap tortusuna dönmüş burnunu kıvıra kivi ra öyle bakmıştı ki Börklüce Mustafa, Musa'dan da umudunu kesen Bedreddin bir kere daha yalnız köşesine, içinde büsbütün yalnızlaşan adımlarla bir kere daha çekilmek zorunda kalmıştı. O gün bu gün Börklüce'yi ilkin, şu şimdiki gibi karşısında korkmuş bir telaşın batağında çırpınır görüyordu, bu da acı bir hoşluk veriyordu yüreğine. Acı badem içinin lezzetini duyuyordu. Börklüce'nin homurtusuna pirelendi: «Nedir bekleyip de göreceğim?»</p>
<p>Börklüce Mustafa, yaygıya koyacaklarını koymuş, en son yığının üstüne hayli kocaman, sandık biçimi bir kapaklı çekmece atmıştı. Atarken açılan kapağından taşan altın, zümrüt, yakut... Ona benzer, avuç dolusu paha biçilmez zenginlik dökülünce küfretmiş: «Ne bakıyorsun? Babamın malı değil bunlar. İş için gerek, iş için.» diye bağırmıştı, düğüm üstüne düğüm atmıştı.</p>
<p>«Ne işi? Börklücem ne oluyor? Tanrı aşkına söylesene!»</p>
<p>Dinsiz imansız söylenişle köpürmüştü Börklüce: «Bre sefil, çekil kapıdan, Musan öldü, öldü! Kaçıyorum been!»</p>
<p>«Öldü mü? Musa mı? Ne zaman?» «Bu sabah. Çelebi Mehmed'e yenik düştü. Bataklığa kaçarken boğulmuş. Çelebi Mehmed yarın Edirne'dedir, çekil yolumdan!» «Olamaz! Hayır! Yalan söylüyorsun, eğleniyorsun benimle!»</p>
<p>«Delisin sen, yetmezmiş gibi sağırsın da! Örümcek kafanı çıkar bak halk ne konuşur Edirne'de? Sabahtan beri ortalık nasıl dalgalanır, kime dalgalanır? Bre sen kitap der hayatta, kitabı çiğneyip ezen sokağı neden yok sayarsın. Çekil dedim kapıdan!» «Ya Torlak? Kemal nicede?» «Manisa yolunu çoktan tuttu. Yükte hafif pahada ağır ne varsa götürdü, duydun sanırdım.» «Yooo... Yok bre! Börklücem, hay can, ben uykuda mıydım? Pekey Kör? Şah Melik? O da mı?»</p>
<p>«Ondan bana ne? Biz iki kişiyiz, Torlak'la ben!»</p>
<p>«Ya ben?»</p>
<p>«Sen mi?»</p>
<p>«Konya'da gelip eteklerimi öpmediniz mi? Sakız Adasında beni el üstünde tutan siz değil miydiniz? Sen olmasan biz de olamayız, varımız yoğumuz diyen siz değil miydiniz?»</p>
<p>«O, o zamandı.»</p>
<p>«Şimdi? Börklücem şimdi? Hay can ya şimdi?»</p>
<p>«Şimdi Torlak'la ben, yalnız ikimiz şimdi, yeteriz! Senin adın yetişir, bedeninin olmaması daha eyidir.»</p>
<p>«Yaaa! Ya ben çıkarsam ortaya!»</p>
<p>«Kiminle? Sen kitapsın dedik, halk tanımaz bre seni! Kitap olarak halka görünürsen halkın eğlenceliği olursun.»</p>
<p>«Ya Çeykel'i sürersem öne?»</p>
<p>«Kör Şah Melik ha, bulursan denemekten çekinmeyesin. Dün çekemediğinin yarın ardına düş.»</p>
<p>«Ben! Ben olacağım, önde ben olacağım!» deyip boğuldu Bedreddin ama sonu bir boğmaca öksürüğe tıkandı.</p>
<p>Börklüce Mustafa öksürükten kırılacak, bin parçaya ayrılacak gibi uğunan Bedreddin'i seyretti bir an acımasız gözlerle. Sanki bir korkuluğa samur kürk giydirilmişti. Zehirden acı sesi, üstüne basa basa: «Sende o yürek yok!» dedi. «Kitabında bile yüreksizsin; saklanıyorsun, sözlerin ardına gizleniyorsun. Çekil kapıdan artık, geciktirme beni.» Öksürük uğunuşunun büzülmüşlüğünde duran Bedreddin'i omzundan itip yanlamasına çevirdi. Bedreddin halsiz, güçsüz yanladı. Börklüce'nin sırtına attığı çıkınla geçişine yol verdi. Gidiyordu. Bedreddinliğini bırakıyorlardı. Musa ölmüştü. Kazaskerlik uçmuştu. Afra tafra, cart curt, bilginler meşveretinin başköşe minderine kurulmalar yoktu artık ha! Börklüce'yle birlikte. Börklüce'nin sırtındaki çıkına çıkılanmış, hepsi de gidiyordu. Albız alsın canını; bu it, bu Börklüce denilen meret götürüyordu sırtında. Bedreddin'in ısıtmalı gözleri zavalhlaştı, ışığını iyice söyündürdü, öldü.</p>
<p>«Börklüce! Mustafam! Hay canım benim, ben? Ben ne olacağım?» Dönmedi bile: «Başının çaresine bak!» dedi.</p>
<p>«Nasıl? Nasıl? Başımın çaresine bakmasını bilemem ben Börklüce; düşünürüm, yazarım, başka nesne bilmem ki.»</p>
<p>Bu sefer döndü Börklüce merdivenin başında. Gözlerinin kırmızılığı bir başka türlü ışımış, burnunun şarap tortusu bir başka çeşit yalabumuştu: «Akıl vereyim, kullanmasını bilirsen işe yarar.» dedi; «Osmanh soyundan gelenler budalacadır. Kitap yazanlara, adı şanı bilinen senin gibilerine saygı duyarlar nedense... Çelebi Mehmed de aynı soy. Canına dokunmaz, aklını kullanırsan yerinde bile bırakır seni, kazaskerlikte kalırsın korkma; yanındayız. Çelebi Mehmed'in bilginlere gösterdiği saygıdan yararlanmasını bil, bu kadardır sana vereceğim akıl.» «Hoşça kal.» dahi demeden gitti meret; gitti. Kazaskerlik Evi ansızın sustu ölü susmacasına.</p>
<p>Bedreddin olduğu yere yığılıp uğundu. Zangır zangır titreyen değnek bacakları, sarsıntıdan sallanan bedenini ayakta tutamamıştı. Samur kürkü birden boşalmış gibi çullandı üstüne. Ipıslak buğularda soluk alamıyordu. Zorla düşünebildi Börklüce'nin sözlerini. Yalnız, kimsesiz, bir başına bir kuytu dam altı özledi: «Ne zamandır tasarladığım Teshilimi yazayım bari, elimden bu gelir ancak.» diye söylendi kendi kendine. Ağladığını sandı ama ağlamadığından emindi. Durup dururken sarsıldı her yanı. Bir ağacın topraktan sökülüşü kökleriyle birlikte, bir ağacın yürüyüşü... Öyle geldi, bedenini öyle ağaç gibi hissetti. Kalkmıştı, yürüyordu. «Gideceğim!» diye uludu bir ses boğazından; «Çelebi Mehmed Beğ'i karşılayacağım. Musa öldüyse gelen yabancısı değil ya, kazaskerim, kazaskerim kazasker! Kazasker kalmalıyım ne pahasına olursa olsun!»</p>
<p>Çelebi Mehmed Beğ'i hayallemeğe çalıştı; Çelebi Mehmed Beğ'in kuşluk güneşinde Edirne'ye girişini...</p>
<p>Ve kendisinin, Kazasker Şeyh Bedreddin'in Çelebi Mehmed Beğ'i karşılayışını, hünkarın yanında yerini alışını...</p>
<p>Ilık bir titremeydi bu defa iliklerine dolan. Yeni açan bir baharı andırıyordu. Tadına doyamadı. «Doyulacak gibi mi zıkkım!» diye söylendi ağzını çarpıta çarpıta; «Doyulacak gibi mi meret?»</p>
<p>Sefil Ali bütün gün ağzı kuruya kuruya Minnet Beğ'i aradı. Bulamadı.</p>
<p>Nalcı ocağının ustası: «Beğ konağındadır.» dedi; oraya koştu. Beğ konağından: «Nalcı Baba'da.» olmalıdır dediler döndü oraya seğirtti. İkindiye değin Beğ konağı ile Nalcı ocağı arasında mekik dokumaktan iflahı kesildi. Sonunda, Çarşı Camisinin önünde Minnet Beğ ile burun buruna geldi ama Sefil Ali'de de Sefil Alilikten eser kalmamıştı. Dili bir karış sarkmış diyenin hesabı, omuzları ötüşmüş, gözleri soğlamıştı. Ciğeri alıp alıp veriyor, göğsü, demirci körüğü halt etmiş dedirtmecesine inip kalkıyordu. Bir de sıcak, bir de toz ki sorma. Güneş, ateş topu olmuş Edirne'nin göğünde kol gezmişti bu saatece. Edirne dersen bir mahşer günü. Eh, artık Bayezid'in başka bir oğlu kalmadığına göre Türkmen'in Türkmen'i vurması sona eriyordu, bundan böyle bir dur durak, bir otur oturak, bir gül gülistanlık... Başkası olamazdı. Başkası olamayacağına göre de Edirneli çalıp oynamalıydı, onlar da öyle yapıyorlardı zaten, gün boyunca öyle yapmışlardı, yeni Hünkarın, Çelebi Mehmed Beğimizin de maşallahı vardı Allah için... O ne boy pos, o ne beden, o ne çehre Yarabbi! Hasta mı, biraz hastaca mı ne? Olmasın mı yani? Az mı çekti bu yaşta? Yirmi beş yarası varmış, yirmi beş yara ne demek kardaş, bedenin neresine sığar? En önde döğüşmese bunca yara alınır mı? Musa da tek yara bile yoktu. İsa'yı kimse görmedi zaten. Hamamdan bilenler Süleyman'ın bedeninin zedesiz olduğunu söylerlerdi. Düşünsene, yirmi beş yara, ha babam kimde görülmüştür? Yaş dedin mi kaçındadır ki? Tanrı Türkmen'e bağışlaya yaşını; yiğidim nasıl da bakar fark ettin mi bre? Sanırsın yüz yıllık görmüş geçirmiş gözleridir, bağışlayıcı bakmakta; düşünür bakmakta, akıllı bakmakta. Tanrım nazarından kem gözlerden saklaya, bize böylesi gerek; bize padişah olacak önde döğüşmelidir hey hey! Çekti mi kılıcı ateş saçmah, vurdu mu yumruğu yürek oynatmak, devirdi mi gözleri korkutmak ama el sürdü mü üstümüze okşamaktır gönlümüzü caanım hey; bize baş böyle ola, Çelebi Mehmed Beğimiz gibisi ola... Sınık gönlüm kalk ayağa dön bre! Vur tezeneyi tele deli ozan, vur ki dirilem, hasret kalmışım Bayezid'den bu yana, hasret!</p>
<p>Edirne bu idi; böyleydi, tut ki tutabilesin.</p>
<p>Böyle bir Edirne'de de Minnet Beğ'i bulabilmek akıl alacak işlerden değildi. Ne var ki Tanrı Sefil Ali'ye acıya... Yoksa Çarşı Camisi gibi kalabalığın göbeğinde Minnet Beğ ile burun buruna gelmek bir acayip haldir ki o da Sefil Ali'nin harcı olamazdı. Eğer Minnet Beğ adını çağırmasa Sefil Ali geçer giderdi. Çünkü Habeş'in zenci yüzü çoktan silinmiş, kendi öz yüzüne dönmüştü Minnet Beğ. Ama ya o da yorgundu yahut canı sıkkın, keyfi kaçkındı, her ne hal ise, yüzü gülmezlerden olmadıysa gülmezliğinin bir sebebi bulunmalıydı. Hemen ellerine sarıldı ki öpe.</p>
<p>Minnet Beğ el çekti öptürmedi: «Nerdesin Sefil? Nerelerdesin?» diye sordu gülmezliğinde; «Arattım bulduramadım, sordurdum öğrenemedim. Başına bir kötülük geldi sandım sonunda.»</p>
<p>«Ne gelebilir bizim garip başımıza Minnet Beğim. Gelse gelse ölüm gelir ki onun da şu sıra yanımıza yaklaşmasını yasaklamışım.»</p>
<p>«Soyhaya bak sen! Ölüm babanın at uşağıydı sanki. Hangi cehennemdeydin?» «Beğim bilirsin beni, derdim bir tektir o da Çeykel'dir. Ölümün yanımıza yaklaşmasını yasaklayışımız da bu yüzdendir. Ben bu Çeykel'i bulmadan, canını almadan, Balım Usta'nın öcünü yerden kaldırmadan ne rahat ederim ne kendime gelirim. Çeykel'in canını aldım mı gerisi vız gelir bize.» «Çeykel'in ardına mı düştüydün?»</p>
<p>«Evet Beğim. Gel gör ki yok, kodunsa bul iti. Soytarı, sadrazamlığından utanmamış kaçmış. Bir ara izini bulur gibi oldum, düştüm peşine. Gelibolu, Eceabat derken oralarda yitirdim izi. Ya dağlara sığındı ya boğazı karşıya geçti. Bilemedim gayri, iz yok. Döndüm ben de.» «İznik'e gitmiş olmasın?»</p>
<p>«İznik'te ne var ki? Gider mi dersin?»</p>
<p>«Gider, Kör Şah Melik olmadan önce, Çeykel iken daha, Şeyh Bedreddin'in elulağı değil miydi? Şeyh Bedreddin İznik'te sürgün ya.»</p>
<p>«Çelebi Mehmed Beğim bizi de öyle bir sürgüne sürse ya Beğim. Ayda bin akçe alacaksın. İznik'e kadı olacaksın. Kelleyi kurtarması da çabadır.»</p>
<p>«Ha şimdi de Çelebi Mehmed Beğ'i kötüleyeceksin?»</p>
<p>«Yok, haşa, töbe Minnet Beğim, sen beni bilmez misin? Hünkara dil uzatırsam dilim kurumaz mı? Benim demem hani şey gibi; Musa'nın ne idüğü belirsizleri yanına aldığını kim bilmez, öyle birini...»</p>
<p>«Burda yanıldın Sefil Ali, Bedreddin öyle ne idüğü belirsizlerden değildir. Adam kitap ehli, yazdı mı yazarmış, öyle söyler bilirler. Hünkar adamın değerini anlamasa kolayına aldanmaz. Bırakalım bunları. Sen pek yorgun görünürsün, oturalım mı? Oturulacak boş bir yer de yok ya. Gel şu ağacın dibine çömelelim, orası tenhaca, gel gel. Bre gel seninle konuşacaklarım var.»</p>
<p>«Beğim sen çömel, benim ağzım kurudu, şadırvandan iki yudum içeyim hemen dönerim, izin verdin mi?»</p>
<p>Minnet Beğ'in verdim demesini beklemeden çapıp şadırvana lülelerden birine dayadı ağzını kana kana içti. Elini yüzünü yudu; boynunu boğazını, göğsünden aşağısını suladı. Yüzüne bir iki avuç su daha çarpıp koştu geldi Minnet Beğ'e: «Sağolasın Beğim, aklım başıma döndü sayılır artık, serinledim.» dedi; «Buyur buyuracağını.»</p>
<p>«Otur. Otur ki konuşalım, biz bize.» Sefil Ali oturdu ama işkillenerek oturdu. Minnet Beğ'in, biz bize deyişini beğenmemişti. Soramadı.</p>
<p>«Dinle beni Sefil Ali.» dedi Minnet Beğ; «Bundan sonra benim yanımdan ayrılmaca yok. Benim bilgim olmadan bir yere gitmece yok, kaderini bana bağlayacaksın. He diyor musun? Der misin?»</p>
<p>«Derim. Hiç düşünmem. Senin yanın benim için, değerini bilirsem, dünya nimetidir. Lâkin?» «Lâkin?»</p>
<p>«Önce iki kişiyi görmem gerek.» «Gör. Sakıncası ne bunun? Kimler?» «Biri İne Beğ.» Yüzü büsbütün gülmezi eşti Minnet Beğ'in; sert, katı çizgilerin ara yerlerine, ara sıra yerleşen gülümseme izleri de silindi. Sefil Ali'ye, Minnet Beğ'in bağrı yanmış gibi geldi, sakatlandı yüreği, pır pır etti.</p>
<p>Minnet Beğ: «Öteki?» diye eğdi başını hafifçe. Sefil Ali garipseyerek: «Öteki... İbrahim Beğ.» dedi. «İbrahim Paşa.» diye değiştirdi sözünü hemen.</p>
<p>Minnet Beğ'de bir değişiklik olmadı. Eline bir çöp almış, toprağa, birbirine giren çizgiler çiziyordu; toprağın yüzünü oynuyor karıştırıyordu daha doğrusu; «Eyi... Git gör İbrahim'i.» dedi; «Çelebi Mehmed Beğimizin sadrazamı olduğunu biliyorsun herhal.» «Ya İne Beğ?»</p>
<p>Toprağın yüzünü oyan Minnet Beğ'in çöpü kırıhverdi, birden bastırmıştı çöpe; başı göğsüne girmecesine eğildi. Dudaklarını açamadan: «İne beğ öldü Sefil Ali.» dedi; «Başımız sağ olsun.»</p>
<p>«Yok! Olamaz Minnet Beğim. İne Beğ ölemez canım, sırasız!»</p>
<p>İç çekti derin derin Minnet Beğ: «Bana sorarsan, ben de, yani yüreğim öyle diyor, Lâkin öldü. Yenilip kaçan Musa Çelebi'nin ardına düştü. Herhal bir densizin eliyle köklenerek ölmesini istemedi Musa'nın. Bayezid Han'ın oğluna öyle bir ölüm yakıştıramadı belki de. Kendisi tutmak, eliyle Çelebi Mehmed Beğ'e getirmek istemiş olabilir, bilemem artık. Belki de İne Beğliğin verdiği hakka güvenerek hak isteyecek, Musa'yı bağışlatacaktı. Dedim ya, niyeti ne idi bilemiyorum ama Musa'nın ardında at sürüp gitti. Kurtuluş olmadığını gören Musa Çelebi, ardından koğalayanlardan kaçarım umuduyla atını sazlığa sürmüş. Sazlık bilinmez; adamı hem kurtarır hem yer, yabancısını muhakkak yer. Durumu gören İne Beğ de atını sazlığa sürmüş; ötekiler: «Kal, gitme, batar boğulursun Beğim!» diye çırpınmışlar ama duyan kim. Bakmışlar ki Musa Çelebi'nin atı batmış, kendisi debelenmekte, debelendikçe de batıyor, İne Beğ tutmuş Musa'yı kolundan çekmiş. Galiba kendisi sağlamdaymış ki çekmiş Musa'yı, fakat Musa boğazınaca batakta. Derken olan olmuş; tutunamayıp dengesini yitiren İne Beğimiz, Musa'nın can havliyle çekişinin ağırlığına kaymış, yuvarlanmış batağa, Musa Çelebi ile birlikte boğulmuşlar, işte böyle Sefil Ali. Batak, Bayezid Han'ın oğlu ile Bayezid Han'ın can yoldaşını bir arada yutmuş, çıkardıklarında el ele imişler, Tanrı duraklarını cennet kıla, ne diyebiliriz ki?»</p>
<p>«Evet, ne diyebiliriz ki?» deyi yutkundu Sefil Ali. Yutkunuşu, hıçkırığa benzer bir hal alıp boğazında kaldı, «İne Beğ gibi Beğ zor gelir yeryüzüne bir daha, he mi Minnet Beğim?»</p>
<p>«Zor gelir Sefil Ali.»</p>
<p>«Nice Beğler bu kardaş kavgasında battı batağa, balçığa bulandı. Kötü oldu bu kırım Beğim çok kötü oldu. Allah'tan ki İne Beğ baştan beri kimi tutacağını bildiydi, ya ötekiler yüzlerindeki balçığı nasıl silecek?»</p>
<p>«Tasalanma. Çelebi Mehmet Beğ başlamasını da bilir gönül almasını da. Devlet neyi gerektiriyorsa ona eğilir. Biz bizi düşünelim; kaderini bağladın mı bana?» Boynunu eğdi Sefil Ali: «İne Beğ yok ki artık.» dedi sadece.</p>
<p>«Pekey. Öyleyse bir hafta dinlenelim.» «Bir hafta sonra ne yapacağız Beğim?» «Yine kılık değiştireceğiz Sefil Ali. Sen de ben de ustası olduk sayılır. Bedreddinliye benzeyeceğiz bu sefer. İçlerine gireceğiz?» «Ne var ki Bedreddinlilerde Beğim?» «Ne yok ki diye sor? En başta Çeykel, senin Çeykelin.»</p>
<p>Sefil Ali mosmor kesildi. Yorgunluğunu, ağız kuruması, dizlerindeki kesiklik almış başını gitmiş, hepsinin yerini mosmor bir öfke doldurmuştu. Minnet Beğ: «Hadi» dese kartal pençesinde açılıp kartal gagasında çengelleşecek bir öfke...</p>
<p>Şeyh Bedreddin, bir ayağı diz altında öteki dikili, karnına doğru çekik; sırtı kamur sanki iki büklüm. Evin çıkma odasında cami önü ışığında bir saattir; belki iki saate yakın öylece kazık misali eğilip kakılmış, yazacağını evirip çevirmiş, aklının karanlık dönemeçlerinde fırdolayı döndürmüş, yine de geri göndermişti; göğsünde köz ateşlerin kavurmasında tüten bir yalnızlık... Bir dört duvar içi sıkıntısı ki penceresiz... Gariplik, gariplik, gariplik. Sanki zaman ilk yaratıldığından bu yana askıda kalmış, sanki ilk yaratıldığında donmuş; yahut zaman bu noktasında, bir adım sonu zamansızlıktı. Öyleyken buldu yazacağını, şunu yazdı: «Habs ve gurbet belası içinde, sıkıntılarla puyanım. Kalbimin içindeki ateş tutuşuyor. Günbegün artıyor. O suretle ki kalbim demir de olsa sağlamlığına rağmen eriyecek!» Kamış kaleminin ucu cısırdıyordu kağıtta; is karası mürekkep cızırtılarla dökülüyordu, her biri et yiyen bir kara karınca dizisinde uzuyordu. Yüreğindekini dökmüştü. Göğsündeki yalnızlık, gönlündeki gurbet, hiç bitmeyecek olan bir sonsuzluk derdi büyüdükçe büyüyordu. Kazaskerliği sırasında ne vakit yazsa içindeki yük boşalır, doğru dürüst soluk aldığını hisseder, rahatlardı. Ne zaman yazamasa ölüme eş bir yükün gönlüne dolduğunu sezinlerdi. Şimdi tersine dönmüştü dünya. Şimdi, hele İznik'e geldi geleli ne zaman kamış kalemi eline alsa, derdi bir ise bin oluyor, gebe kediler gibi şişiyordu, kunlayacak kısrakların hırçınlaşmasında izbe yerler arıyordu; yazamadığı zamanlarda; insanların, insanların içinde de dost bilinenlerin bencil yüreklerindeki kıpkızıl canavar iştehasını görmüş olmanın vurdumduymazlığına veriyordu kendini, yazmadığı zamanlar dünya bir hiçti. Karıncalar, kediler, köpeklerle kısraklar ne ise insanlar da o hiç olan dünyanın hiçliklerinin farkına varamadan yaşıyorlardı. Sanıyorlardı ki dünya bir yeme dünyasıdır, gücü gücü yetene deyip, kediler köpekler ayarı birbirlerini yiyorlardı. Şimdi çok gerilerde, çok karanlıklarda kalan çocukluğunun Kara Mustafası azgın deve boynunda boşuna ölmüştü, aptalca. Neyi ispatlamıştı ölümü? Hiç olmadığını mı yoksa bir başkasının, çocuk Bedreddin'in hayatını kurtarmakla yüceleceğini mi? Ya o yola taş döşeyen dervişler? Bir gece vakti ramazanın ay ışığında mırıl mırıl bir adım, bir adım daha uzattıkları ham yolun yürünür hale gelişi ile ne yaptıklarını sanıyorlardı? Hala kulaklarında kalmıştı ay ışığına karışan mırıltıları: «Tabiat bir kitaptır oğul!» İnsanlarıyla birlikte hiçliğinde yoğrulduğunun farkında olmayan bir dünyanın tabiatı, olsa olsa bir kitap olurdu ancak. Mısırın Nili gibi durgun, güneşi gibi uyutucu yahut İznik'in gölüne benzer bir dümdüz kitap! Kitap dediğin yırtmahydı. İnsanların yüreğindeki pası, dost bilinenlerin gönlündeki kıpkızıl canavarın alev dillerini, insanları da saran dünyanın hiçliğini yırtmayan bir kitap insanlara hiç bir şey vermezdi. Ne İznik'in gölü ne Mısırın Nili. Sakarya'nın çağıltısını andığı günler oluyor ama çağıltıya hasret öleceğini bilmenin umutsuzluğunu yaşıyordu.</p>
<p>Çevresinde kimse kalmamıştı. Kazaskerlik günlerinin samur kürkünü arada bir, o da geceleri el ayak çekildikten, ev halkı uyuduktan sonra sandığından ürpere ürpere çıkarıyor, parmakları ürpere ürpere okşuyor, uzun uzun kokluyordu, sonra ürpere ürpere giyiyordu. Birdenbire kazaskerlik günlerinin baş döndürücü havası sarıyordu bedenini, çevresinde başıbozuğundan yeniçerisine bir kalabalığın halkalandığını, bir anda ve bir arada soluk alıp verdiklerini duyuyordu. Ne güzeldi! Hiçliğin dünyasının hiçliğini silkip atması, insanların bir anda ve bir arada soluk alması ne güzeldi! «Kalabalık! Benim kalabalığım! Benim varlığıma bağlı, benden sonra yok olacak kalabalığım!»</p>
<p>Kazaskerlik günlerinin samur kürküne sımsıkı sarınıyor, sarınıyordu. Başıbozukluğundan yeniçerisine bir dolu kalabalık çevresinde sıkışıyor, sıkışıyordu; halkalar, İznik'in gölüne düşen yağmur damlalarının halkalarında yayılıyor, yayılıyordu; dünyanın hiçliğinin üstüne üstüne, hiçliği yok etmecesine gidiyorlardı. Dünya, hiçliğinde daralırken insanlar kenetlenmiş, bir anda ve bir arada soluk almanın var gücüyle varlığa açılıyordu, genişliyorlardı. Adımlar; içinde ne zamandır yürümez olmuş topallayan adımlar, kazaskerlik günlerindeki hızları kazaskerlik günlerindeki sayılmazlıklarıyla yürüyorlar, yürüyorlardı. Ama sadece gece vakti, sadece el ayak çekildikten, ev halkı uykuya vardıktan sonra. Sabah olmasın, samur kürk sırtından hiç çıkarılmasın, ev halkı uyanmasın, çekilen el ayak yollara düşmesin istiyordu. Kör nefis! İstemekle olsaydı her dilek dünya böylesine fışkı içinde mi yüzerdi!</p>
<p>Yazdıklarını bir kere daha okudu: «Habs ve gurbet belası içinde, sıkıntılarla puyanım. Kalbimin içindeki ateş tutuşuyor, günbegün artıyor. O suretle ki kalbim demir de olsa sağlamlığına rağmen eriyecek.»</p>
<p>Buruşturup atmak geldi içinden kağıdı. Bu muydu insanların gönlündeki pası yırtacak kitap? Dost bellenmiş heriflerin yüreğindeki kıpkızıl canavarların ateş dillerini sökecek olan kitaba böyle mi başlanırdı? Bu bir acınmaydı bre, kendinden nice yıllar sonraki insanlara ileniyordu, onların Şeyh Bedreddin'e acımalarını istiyordu. Tuh! Buruşturamadı yazdıklarını, eli varmadı, «Ben buyum!» diye söylendi. «Ben şimdi bu durumdayım. Benim böyleliğimi bilmeliler ki yazdıklarımı anlayalar. Beni bilmeyen yazdıklarımı ne bile, yazdıklarımdan ne anlaya...»</p>
<p>Kim bilecekti, kime yazıyordu? Kendinden nice sonraki insanlar? Nasıl insanlardı onlar acaba? Muhakkak iki elleri, iki ayakları, iki gözleri, ağızları, burunları olacaktı, beden insan bedeni, ya ruh? Ruhlarının nasıl olabileceğini merak etti. «Beni okuduklarına göre benim gibidirler.» diye düşündü, beğenmedi: «Beni sevmeyen de okuyabilir.» diye söylendi.</p>
<p>Beni sevmeyen? Nice yıllar sonra da insanlar sevmeği öğrenmemişler, dostluğu bilmemişler. Hala bugünkü gibi birbirlerinin kuyusunu kazar, birbirlerini yer insanlar mı olacaklardı. Tanrım? Öyle, sana ne gerek var sürekliliğe dünya batsın, şimdiden batsın, nice yıllar sonrasının insanları da bizim cehennemimizi yaşamasınlar hiç değilse. Sevmemek cehennem değil de nedir? Dostun yabanlaşmasından daha beter bir cehennem düşünülebilir mi?</p>
<p>Attı elinden kamış kalemi, hokkadaki mürekkep çalkandı, devrilip ortalığı karaya boyayacaktı nerdeyse, tez tuttu ucundan.</p>
<p>Yazmayacaktı.</p>
<p>Sonra; «Kendi düşümü kendim gördüm, insanlara gördürecek düşüm yok benim!» dedi.</p>
<p>Kalkıp sedire uzandı sırt üstü, bıraktı kendini. Görünen gökyüzü açık maviydi. Bir serçe cikleyerek pervazdan uçtu, yan pervaza kondu. «Pis! Uçtum diye böbürlendi?» Sokranışını sürsürdü: «Uçtun mu zamana kanat germelisin ki...» Korktu.</p>
<p>Sık sık korkardı ama bu sefer ki bir başka türdendi, tuhaflığı vardı. Ne içinde ne dışında insanlar yoktu; alışılmışın ötesinde bir yalnızlık, bir zaman yalnızlığı, zaman sessizliği... Yan pervazdaki serçe de hangi cehenneme kaybolduysa ciki çıkmaz bir yalnızlıkta; ilk defa kendi ruhu çırılçıplak soyunmuş, ciğerini yüreğini atmış bir kenara, ruh olarak gelip karşısına dikilmişti. Yıllar önce bir kere bir gece ocağın ateşini karıştırırken çıt deyip yanan bir kuru odunun çıtırtısında da böyle olmuş, ruhu bedeninden sıyrılıp ocağın ateşinin üstünden süzülerek uçmuştu. Ama bu seferki gibi gözünün önüne gerilememiş, gözünün önünde şatlanmamıştı. Çok açık olarak görüyor, hareketlerini seçebiliyordu. Pürüzsüz bir saflıkta dümdüz bir ruhtu. İnceden: «Sen kendini ne sanırsın?» diye sormuş, hemen kaybolmuştu. Az önceki serçe gibi. İlk defa kendini ne sandığını düşündü.</p>
<p>«İlim adamıyım.» diye mırıldandı, «Ben ilim adamıyım, ilim adamıyım.» İlim adamıysa pekey ne işi vardı kazaskerlikte, ne işi vardı Börklüce'nin, Torlak Kemal'in pisliklerinde? Ne yaptıklarını bile bilmiyordu, ne yapacaklarını da. İkisine de uymakla hata ettiğini anladı. Daha önceleri de bunu anlamış fakat üzerinde durmamıştı. Şimdi iğrendi. Sönük: «Bir ilim adamı yırtmaz, yapıştırır.» dedi, «Karaysa karayı siler, aklaştırır, yırtıcı kitap yazar mı ilim adamı bre! İlim yapıcıdır, ben ne halt karıştırdım Tanrım?» Fırlayıp kalktı.</p>
<p>Bahçedeki odunluktan çalı çırpı, sekiz on odun aldı, getirdi ocağı yaktı. Tezidek bitirilmesi gereken bir işi varmış da geciktirmekten, yetiştirememekten korkuyormuş gibiydi. Ateş dört bir yandan tutuşup kuru odunlar alev alınca çaptı yan odaya girdi, sandığı doğruladı, açtı farkında olmadan; gözlerini kapamıştı. Hırslı elleri samur kürkü buldu, çekip çıkardı. Geldiği gibi gitti ocağa. Samur kürkü dürüp büktü, yanan ocağın alevlerine atacakken: «Yanmaz! Böyle dürülü bükülüyken yanmaz bu.» dedi. Daha gevşek toparladı. Yine atamadı. Eteklerinden tutuşturmayı denedi ama eteklerden birini alevlere uzatırken: «Yok, yakalarından tutuşursa daha eyi yanar.» düşüncesiyle geri çekti. Bir an sağ yaka mı sol yaka mı yansın ikirciklenmesinde duraladı. Samur kürkü yakaların ortasından tutup sarkıttı. Alevlere böyle verecekti. Samur kürk bütün görkemiyle sarktı gözlerinin önüne, kazaskerlik sarktı, Hünkar yakınlığı sarktı, atlar uşaklar sarktı, ölüyordu az kalsın Şeyh Bedreddin, soluğu boğazında yumruklanmıştı. Samur kürkü mü çekti kendine doğru kendi mi uçtu samur kürke? Belki de samur kürk kendiliğinden açıldı, bir göz açıp kapamadan daha az bir sürede Şeyh Bedreddin samur kürkü giyinmiş, yumuşaklığına sarınmış, kürkle birlikte kendi kendini kucakhyormuşçasına kollarını dolamıştı göğsünde sımsıkı... Nefes almıyordu ki kürk kımıldar diye.</p>
<p>O anda da insanlar, dostlar, dost belledikleri, içinde dışında halka halka kenetlenmiş bir kalabalık olup coşmuştu bir anda ve bir arada soluk almıştı. Dostların, dost bellediklerinin, insanların sesleri duyan kulakları sağır edercesine! Aynı anda içinde bir, beş, on, yüz, bin adamın yürüdüğünü, adımlarının rap, rap, rap, göğü titrettiğini duymuştu. Günlerdir duymadığı adımlar yürüyorlardı, yine içindeydiler. Biri öne çıkmıştı. Börklüce Mustafa'nındı herhalde, yok hayır Torlak Kemal'indi. Yok bre onun adımları da değildi bu, Çeykel'indi Çeykel'in! Tanrı cezasını vere, Kör Şah Melik'in sadrazam adımlarıydı. «Tabii gelirsin.» diye dişlerini gıcırdattı Şeyh Bedreddin. «Gelirsin artık.» Yüzüne tükürecekti, korkmadan!</p>
<p>Kapı vuruldu; üç defa.</p>
<p>Döndü, kapı, dönerken açılmıştı. Kapıda sırıtan Kör Şah Melik'ti Çeykel haliyle... «Bre sen utanmaz mısın?» diye gürledi Şeyh Bedreddin. Kasılıyordu: «Sen!» Çeykel sırıtkanlığını bozmadan, saygısına saygılar ekleyip yürümüştü, Bedreddin'in önüne gelince üç büklüm olmuş, kürkün eteklerine inip kapanmış, üç kere öpmüştü. Kalktığında da el bağlamış: «Suçluyum, arayamadım Şeyhim.» demişti. «Çelebi Mehmedlilerden can fırsatı bulamadıydım. Yenice kurtuldum, seni buldum. Elini öpersem bağışladığını bilir, gönenirim.»</p>
<p>Şeyh Bedreddin köpüre köpüre: «Bre şuna bak! Bre ne der? Elimizi öpmek ha, yaklaşma! Köpeğe öptürürüm daha eyi.» diye haykırdı.</p>
<p>Çeykel buna rağmen daha yanaşmış, sağlam gözü sevecen, kör gözü acındırıcı bir buruşmada durarak bakmış: «Şeyhim hasta mısın? Bu havada ocağın yanar, bu havada bu kürk? Aman kurban olam, ben ölem sana hastalık nicedir?» gibisinden laflarla Şeyh Bedreddin'in ellerine atılmıştı.</p>
<p>Şeyh Bedreddin durumunun acayipliğini o vakit fark etti. Utandı.</p>
<p>Daha doğrusu şaşmakla utanmak arasında bocaladı, bönleşti; sizin anlayacağınız karmakarışık oldu. Ne zaman giyinmişti bu kürkü, niçin giyinmişti? Karşısındaki gerçekten Çeykel'in kendisi miydi yoksa hala düş düşlüğünü sürdürmekte miydi? Öpmesine eğilen Çeykel'di, onun için bıraktı ellerini. Çeykel'in elini, sıcaklığını, öpen dudaklarını... Üstelik bilinmesi için abartarak öpüyordu cenabet! Çeykel idi bu, düş değil gerçekti. Sırtındaki kürkü garipseyerek çıkardı attı sedirin dibine: «Isıtma...» dedi utanarak, «Isıtma tuttu az önce, üşüdüm. Sabahtan beri üşürüm nedense, bu kadar uzamazdı kör olası.»</p>
<p>Samur kürk sırtından çıkınca, Şeyh Bedreddin gerçeğe bütün bütüne döndü. Odası eski yalnızlık odası, camı gurbetlik camı, pervazdan pervaza uçan serçe hapislik serçesi. Değişen tek nesne, epeyden beri dost bellediği Börklüce ile Torlak Kemal'in yakınlarından birinin yalnızlığına gelmiş olmasıydı. Yüreğinde kazınan bir acımsı sevinişte Çeykel'e oturması için yer gösterdi sedirde. Çeykel'den öncesini unutuverdi. Çeykel, saygısına saygılar ekleyerek oturmak istemediyse de Şeyh Bedreddin'in üstelemeleri karşısında sedire değil, Şeyhin yazı minderinin ucuna ilişti, hasıra eğreti oturdu. Hemen dizinin dibindeki kağıda ilişti gözleri, aldı, öpüp başına koydu. Göz atıp okuyarak uzattı: «Yazıyordunuz herhal Şeyhim.» dedi. «Engel oldum, edepsizlik ettim.»</p>
<p>«Yok, yazma değil, denemeydi.» «Hoş bir giriş.» «Hoş mu? Neresi?»</p>
<p>Canı sıkılmıştı. İçindeki yoksulluğu Çeykel'in görmüş olmasından hoşlanmamıştı, beğenişi ikiyüzlülüğündendi muhakkak. Kazaskerlik kalabalığından bu sürgün yoksullaşmasına düşüşüne sevinmez miydi hiç?</p>
<p>Fakat Çeykel içten görünüyordu. «Hoşluğu yapmacıksızhğında Şeyhim.» dedi. «Bizim ilim adamlarımız da din adamlarımız da kasıntılı, kendini beğenmiş, söz ederler derin görünelim diye, sizde o yok, olduğunuz gibisiniz. Yazdıklarınız da siz de...»</p>
<p>«Yani... Şimdi ben... Böyle başlarsam? Bu bir fıkıh kitabı olacak. İslam Hukukuyla ilgili, meseleler... Meseleler... Meselelerin içinde benim özlüğüm ne aramalı?» «Senin özlüğündür meseleleri aydınlatan... Halk seni bilmezse meseleleri nasıl ele aldığını nerden bilecek?»</p>
<p>«Halk okumaz bu kitabı, okusa da anlamaz. Bu ilimdir.»</p>
<p>«Olsun. Halka da ilim gerek. Kasılmadan, benliklenmeden, halkça anlatılırsa...» Şeyh Bedreddin Çeykel'in Çeykelliğini, Kör Şah Melikliğini unutmuş, az öncesini unuttuğunca konuşmaya kaptırmıştı kendini hemen: «Halkça anlatılmak ne demek?» diye sordu içtenlikle. «Halkın diliyle, yani milletin konuştuğu, bildiği dille önce. O dili nasıl söylüyor, sözleri nasıl yan yana getirip diziyorsa öyle yazarak...» «Halk gelişi güzel konuşur.» «Doğru. Kitap yazan o gelişigüzelliği düzenler, dili değiştirmez, uydurmaz, zorlamaz, evirip çevirmez, halk gibi olacağım diye acayipleşmezse gelişigüzellikten kurtulur, düzenli, doğru dili bulur. Milletin konuştuğudur o da.» «Sen ne biliyorsun?»</p>
<p>«İçinden geldim ben onların Şeyhim, süre süre geldik, söke söke geldik.» «Yaa, eyi. Ben başka dil mi yazarım?» «İzin verirsen Şeyhim biraz öyle gibi. Şu kağıtta ne dersin? Dersin ki: Yabancı bir kentte ve sürgünlüğün çekilmez tasaları içinde sıkıntılarla taşmaktayım. Yüreğimin içindeki ateş tutuşuyor, günden güne artıyor. Öyle ki, yüreğim demir de olsa, sağlamlığı işe yaramayacak, eriyecek.» «Ben mi demişim? Öyle mi demişim? Yok canım, onu öyle söyleyen sensin. Benim ağzımdan sana göre söylersin.»</p>
<p>«Say ki ben milletim Şeyhim. Senin ağzın benim söyleyişim olmalıdır. Olduğu zaman, senin kitabını ben millet olarak bağrıma basarım.»</p>
<p>«Yoksa?»</p>
<p>«Yoksa seni de okurlar. Gelgelelim ya seni anlamak için, Şeyh ne diyor bakalım demecine okurlar ya da seni bayraklaştıranlar. O da geçici bir süre için okurlar. Bağışla beni Şeyhim, senin için senin kitapların için söylemedim sözümü, sen ben ayrıcalığı olmayanlardanız. Yani öyleleri demek istedim, bu milletin bir bölümü, bir ara, gelip geçici bir ara binlerini bayrak yapar, öyle yayılmıştır kulakları öyle doldurulmuştu. Ama zaman, eğriyi doğrudan ayırmasını çok iyi bilir, çok değil elli yıl sonra bugün okunanların yüzüne bakan olmaz, unutulur, yok olur gider. Bu gün için yazanlar karınlarını doyurur, dünyalığını düzerler belki ama yarına ölü kemiğinde toz olur giderler.»</p>
<p>Şeyh Bedreddin eli sakalında düşünür oldu. Çeykel'in böyle laflar edeceğini ummamıştı. Sezdirmeden yüzünü süzdü. Kör göz bumburuşuktu, yanaklarında ustura izlerinin kabarık yerleri vardı. Bumburuşuk kör gözü de ustura yerlerinin kabarıklığı da kurumuş kanın deriye sinişindeydi. Güldü. «Sakalını kesmişsin Çeykel.» dedi yeri yok iken, «Yüzün ortaya çıkmış. Sen bu yüzü bir sadrazamlığa satmadı miydin? Sözlerin yüzüne yakışmıyor, inandırıcı gelmiyor bana.» «Ben senin için söyledim Şeyhim. Bizim için, inanmak...»</p>
<p>Sözünü kesti Bedreddin: «Neden bizim için? Hala mı? Ne bizi? Korku gelip sıkıştırdı mı, herkes can derdine düşer kendini düşünürse, biz mi kalır ortada? Börklüce, Torlak, sen? Kaçtınız. Beni düşünen mi oldu, bizi?»</p>
<p>«Kaçışımız toplanmak içindi. Bizim için, senin...» «Sus bre!»</p>
<p>Çeykel, iliştiği minder ucuna yerleşmesine oturdu. Biraz dikçe fakat saygısı yerinde; «Susmam Şeyhim.» dedi. «Susmam, çünkü ben bu gözü boşuna vermedim. Bir göz bir dünya iki göz iki dünya, tek gözle kalan bilir bunu. Sen kör et buyurdun, kör ettim. Etmedim mi?»</p>
<p>«Sus soyha! Bir göze bir sadrazamlık oh diye diye ağzın sulanmadı mıydı?» Çeykel öyle bir ezilişle çökertti ki omuzlarını, nasıl yaptıysa öyle bir tek göz melemesinde eğim eğim eğildi ki, Şeyh Bedreddin karşısındakinin çiçek açmış ince kiraz dallarında dökülüvermesinden korktu. Sesi de yerinmiş, değeri bilinmeden ezilip geçilmiş bir çiğnenmiş ses olup çıktı: «Demek böyle bildin beni he mi Şeyhim?» diye iniledi. «Sen ki bir Şeyh Bedreddin'sin. Sen ki bir Şeyh Bedreddin olasın da yüreğimi okuyamamış olasın he mi? Bre Şeyhim, bre iliğime can verenim benim, sen sadrazamlık için olmasa da, çulculuk çuvalcılık için gerektir Çeykel, çıkar gözünü, gözünü ne kelime çıkar gözlerini bre buyursaydın çıkarmaz mıydım sanırsın ikisini birden? Öz canım böyle diledi, çıkarıp at çiğneyeceğim, üstünde tepineceğim buyursaydın Çeykel gözden mi kaçardı ha yoluna kurban olduğum, ha yolunu yol bellediğim Şeyh? Ben senin yüreğin yanmasın, kutsal ciğerin sızlamasın, bu pis Çeykel ben buyurdum diye gözümden oldu deyip uykunu kaçırmayasın düşünmesinde öyle söyledim, gözümü sadrazamlık hevesi yüzünden kör ettiğimi sanırsan, kendini suçlamazsın demiştim akhmca, ayağını öptüğümün Şeyhi, sen böyle mi anlarsın adamını?»</p>
<p>Çeykel konuştukça, melemeleri andırır bir inlemede döktükçe içini Şeyh Bedreddin yüreğinden hep: «Ya o kasılmalar.» diyordu, «Sadrazam kasılmaların, benimle gösteriş yarışına çıkmaların, onlar ne oluyordu?» diyordu ama öte yandan da iliklerinden başlayan bir sızlamanın bütün bedenine yayıldığını hissediyordu. Çeykel'in duruşu, konuşuşu, yakınışı Bedreddin'i Bedreddinlikten alıp götürmüştü. Acıdı birdenbire, gönlü koptu, gözleri yaşardı: «Bre sen? Sen Çeykel, kendini feda mı ettin yani? Benim için mi? Benim yüzümden mi? Ne yapsak ki? Benim için he mi, benim yüzümden, ben istedim diye?» demeğe başladı.</p>
<p>Çeykel içtenliğinden kimsenin kuşkulanamayacağı bir sürünüşle Bedreddin'in ellerine uzandı, üst üste öptü yumuşaklığında: «İşte bunu istemediydim Şeyhim.» dedi aynı biçimde, «İşte buna gönlüm razı olmadıydı. Ben bir çarkın dişlisiyim, dişlinin bir dişiyim. Çarkın dişlisinde bir dişim. Yeleni yapmazsa, çark dönmez. Verileni yaparken de kimseyi yüksündürmemelidir, ben bunu yapıyorum, sizin için yapıyorum dememelidir, hissettirmemelidir bile, yoksa yaptığının bir değeri kalmaz. Bu böyledir diye çark da dişlideki bir dişi silkeleyip atamaz; çark keyfince dönemez...» «Nasıl keyfince dönemez.»</p>
<p>«Keyfince... Yani canının istediği yöne çekemez.»</p>
<p>«Çekemez. Doğru.»</p>
<p>«Öyleyse Şeyhim, çark çarkhğım bilmeli.» «Senin dilinin altı dolu. Söz nereye geldi?» «Şuraya Şeyhim. Çark sensin!» «Ne çarkından söz edersin sen?» «Çıkar gözünü dedin mi gerisini düşünmeden gözünü çıkaranların çarkı. Börklüce'yi duymadın mı Şeyhim? Torlak Kemal ne yapar?» «Duymadım say. Ne yapar?»</p>
<p>Çeykel, Şeyh Bedreddin'in gerçekten mi bilmediğini yoksa bilmezlikten mi geldiğini ayırt edemiyordu. Oturuşunda diz değiştiriyormuş gibi yapıp bir daha kolaçan etti Bedreddin'i: «Bilse de anlatmalıyım bilmese de.» diye düşündü. Sesine çekidüzen verdi. Bedreddin'i etkileyebildiğince etkilediğinden emin: «Börklüce Mustafa Karaburun'da, Torlak Kemal Manisa'nın oralarda ayaklandılar Şeyhim.» dedi doğrudan «Çelebi Mehmed Beğ üstlerine ordu saldı. Hay bre bir görmeliydin bizim Bedreddin aslanlarını, nasıl püskürttüler Osmanhyı Şeyhim, nasıl boğdular, nasıl geri sürdüler! O bir destandır ben anlatamam, ehli gerek. İnsan dili yetmez Şeyhim, ancak senin kalemin anlatır anlatırsa, ne yazık ki onu da sen göremedin. Osmanhdan bir can sağ kalmadı. Saruhan Beği, Sırp'tan dönüp müslüman olmuş Aleksandır Beğ öldü. Çerisi kaçacak yer aradı. Çelebi Mehmed Beğ saldı Saruhan'a Mihaloğlu Ali Beğ'i gönderdi. Aman vermez geçitlere kıstırdı Börklücemiz, Ali Beğ'i yok etti. Ordusundan eser bırakmadı. Torlak Kemal dersen o ayrı bir destan. Şeyhim şimdi oralardan ta Karaburun'dan aşağıları bütün Manisa yöreleri içiyle dışıyla bizimdir, bizdendir, bizi bilir. Bedreddin der her ağız açıldığında.» Şeyh Bedreddin sapsarı olmuştu. Çeykel öylesine bir dalmada, öylesine bir kendinden geçmede anlatıyordu ki, daha doğrusu neyi anlattığının farkında değildi ki! Buncasını bilmiyordu Bedreddin. Bildikleri, Börklüce'nin de Torlak'ın da yüreklerinde kisleşmiş kinlerin itişiyle delilendi, giydi. Son görüşünden sonra hem bu kini çok iyi anlamış hem de Bedreddin adını bir daha kullanmayacaklarına aklı kesmişti; ne yapacaklarsa Börklüce Mustafa, Torlak Kemal adına yapacaklardı. Pek bir şey yapacaklarına inanmıyordu. Timur bırakıp gittiğine, duyulanlar doğru ise Çin yolunda öldüğüne... Çelebi Mehmed karındaşlarına üste geldiğine göre padişahtı söz götürmezinden, Türkmen'i derleyip toparlamıştı. Börklüce'yle Torlak'ın yaptıkları avanakça bir ayaklanmaydı, sonunda kelleleri alınacaktı. Ayaklanma heveslisi hangi aklı kıtın kellesi alınmamıştı ki? Eğer güçlü çıkarlarsa, hani olmazına bir kör kader Börklüceleri üste çıkarırsa, eh o zaman... O zaman Bedreddin'e de bir kazaskerlik... «Yok canım.» diyordu gönlü uzak arzularda; «Daha ötesini verirler.» Ama olmayacak bir umuttu, Bedreddin biliyordu, biliyordu ya, canım olmayacak umutların kime ne zararı vardır gönlünde kaldıkça? Gelgelelim Çeykel'in anlatışı umutların olmazına görünmüyordu. Anadolu'nun batışıdır bu saydığı yerler; koca bir beğlik ki sonu varır padişahlığa dayanır bunun. Çeykel anlatırken böyle düşünmüştü fakat sapsarı oluşu bundan değildi. Apaçık korkmuştu. Bu sıra, İznik'te</p>
<p>sürgün, hemi de güçsüz iken bu pis ayaklanmalara adının karışmış olması, iliklerini ateşlerde dağlamış; boğazına yağlı ilmikler geçmişti sanki. Gözleri yuvarlanmıştı ilmiklerde.</p>
<p>Çeykel, Bedreddin'in sapsarı oluşundan korktuğunu anladı. Uzun zaman elulakhğında bulunduğu Şeyhini ezberine almıştı; bile bile üstüne gitti Bedreddin'in sapsarıhğının: «Dağ taş Bedreddin diye inler Şeyhim; dağ taş Bedreddin der yerinden oynar. Bir görsen, bir aralarında bulunsan...» «Ben mi? Börklüce'nin yanında mı Torlak'ın yanında mı? Tanrı'ya sığınırım.» «Hayır Şeyhim, o taraflar sana göre değil, o taraflar küçük, Börklüce'yle Torlak ayarında. Sana, senin büyüklüğüne taş yerler gerek; sen bu yana Deliorman'a. Ağaç Denizine...»</p>
<p>«Çeykel sen ne dediğini biliyor musun?» «Bilmesem gelir miyim? Çelebi Mehmed'i hem Anadolu'da hem Urumelinde aynı anda bastırmah, üç ağızdan birden sürmeli, kestirmesi budur bu işin. Yaralı bereli durumda bulunan Osmanh ordusu başka türlü soluksuz bırakılamaz. Karamanoğlu da geriden vurursa, öteki Anadolu Beğleri de durmayıp dalarlarsa... Cihan padişahı mı Çelebi Mehmed bre Şeyhim, cihan padişahı olsa ayakta duramaz.»</p>
<p>«Bu akıl kimin akh Çeykel? Senin olamaz.»</p>
<p>«Bu akıl... Bu akıl Börklüce Mustafa, Torlak Kemal aklıdır Şeyhim.»</p>
<p>«Hele hele? Gerisinde, onların gerisindeki akh sordum ben.»</p>
<p>«Şeyhim senden gizlisi olmuyor. Senin gönlün Tanrı gönlü ki biliyorsun. Akh veren Sakız Adasının Giritli keşişidir, bir de Sakız Adasının Tekfurudur.» «Biz dışımızdan mı kuruluruz? Bizi dışımızdan mı kurarlar?»</p>
<p>«Biz dedin? Şeyhim kutsal ağzından biz lafı çıktı kurban olduğum, he mi? Ağzına söz ayağına tozu olaydım; yolunun kurbanı, odununun öz canı olaydım, biz dedin ya! Ne zaman çıkıyoruz yola?»</p>
<p>«Git bre başımdan! Orda ne yapılır tek başına?»</p>
<p>«Ne yapılmaz? Oralarda aç çıplak gezene zenginin toprağını elinden ahp dağıtan sen değil miydin? Mah bölüştüren sen değil miydin? Sen olmasan toprak yüzü görür mal ıssı mı olurlardı. Unuturlar mı hiç?»</p>
<p>«Çeykel, çocuğun aptah mı oldun yoksa? Biz babamızın toprağını babamızın kesesinden dağıtmadık ya? Şeriat ne dediyse şeriata uyup üstümüze düşeni yaptık.» Çeykel kasıl kasıl güldü; eğer aklını oynatmadı ise, şimdiyece takındığı tavır, gösterdiği içtenlik çok önceden hesaplanmış bir oyun olmalıydı. Saygısını da azaltmış, dizlerinin üzerinde dikilmişti: «Ee, sen öyle söylersen o cevabı alırsın tabi.» dedi; «Öyle söylenir mi bre Şeyh, diyeceksin ki: Ben bu toprakları size verdim, yoksulluğunuzu mal ıssı eyledim, o zaman kazaskerdim, şimdi niyetim padişahlığadır. Padişah olduğum gün olanca zenginlikler, olanca Osmanh mülkü sizindir. Böyle diyeceksin.»</p>
<p>Bedreddin ağzı açık kalmağı bile beceremedi: «Onlar da inanacak hemen ardıma düşecekler ha?» dedi.</p>
<p>«Hem de nasıl? Çapa çapa! Şeyh Bedreddinliğinle, Şeyh Bedreddin adınla konuşuyorsun, bunu aklından çıkarma; baldırı çıplak dediğin düşün beleşine, beleşin zenginliğine yatkın olur, ona düş gerektir Şeyh, bitip tükenmeyecek düşler gerektir, o bakımdan işkillenmeyesin!»</p>
<p>Şeyh Bedreddin, Çeykel geldi geleli duygularını bir dizide tutamıyordu. Hoşlanmadan acımaya, böbürlenmeden yerinmeye derken şimdi de öfkenin çanağına düşüvermişti. Çeykel'in gelişinin çok hesaplı bir geliş olduğunu sezmişti, öfke çanağında yüzüşü bundandı, lâkin kesin bir toparlanmağa varıp Çeykel'in ağzının payını verme gücüne erişemiyordu bir türlü. Çeykel'in oturuşundan konuşma biçiminece tutumunu değiştirmesi de muhakkak hesaphhğındandı. Kimi cins yılanların avını yemeden önce halden hale soka soka sersemletip lokmahk olunca üzerine atılmasındaki hesaplılığın aynıydı. Böyleleri ağızlarının payını versen de umursamazlardı. Nitekim Bedreddin'in: «Sen bir yılansın! İğrenç bir su yılanısın!» demesine Çeykel sırıtmakla karşılık verdi sadece, su yılanı sırıtması tıpkı!</p>
<p>Şeyh Bedreddin'in kanı kurudu. Açık, kesin: «Seninle gelmeyeceğim.» dedi. Ayağa kalktı Çeykel. Bedreddin'e karşı durdu: «Geleceksin!» «Çık git Çeykel!» «Birlikte gideceğiz.» «Gitmezsem?» Çeykel'in eli kuşağından ucu eğri bir Arap cenbiyesi çekti kaşla göz arasında; «Gidersin!»</p>
<p>«Sen...» Başını sallıyordu Bedreddin iki yana, olmazlığına; «Sen? Senden umulur, bu umulur.»</p>
<p>Çeykel son bir yumuşamada göründü; belki bu sefer yapmacıksızdı: «Şeyh Bedreddin, sen beni bilirsin ben seni; beni zorlama, ikimiz de doyamadık samur kürkün safasına, ikimizin de tadı damağında kaldı. Sen kazaskerlikte ben sadrazamlıkta açız. Bir göz verdim ben, gerekirse bir göz daha veririm düşünmem!» Tek gözü kapkara kararmış, ucu kıvrık cenbiye keskinliğinde Şeyh Bedreddin'in yüzünde inip çıkıyordu. Kör gözünün çıkıntıları ürkütücü bir morluğa bürünmüştü: «İnat edersen...» Şeyh Bedreddin ellerinin dirseklerinden aşağısındaki titremesini saklamağa çalışıyordu. Ummadığı bir anda kabağına çöken bir ihtiyarlığın bıkkınlığı yüreğinde çöreklendi. «İnat edersem...» diye tekrarladı.</p>
<p>«Etme.»</p>
<p>«Etmeyeceğim!»</p>
<p>Çeykel, Şeyh Bedreddin'in «Etmeyeceğim.» deyişinin ölçüsünü tarttı. Ne yana çekersen o yana gidecek bir çözülmeye benziyordu; geri de kaçabilirdi, direndi de, daha ötesine dahi giderdi. Açılmasını beklerken cenbiyeyi kuşağına soktu.</p>
<p>Bedreddin: «Cenbiyeden korktuğumu sanma.» dedi aynı biçimde. «Korkmadım. Bu bir kaderdir, hiç bir zaman var olduğuna inanmadığım kader. İnansam da inanmasam da var olan var, yok olan yok; ne var olanı değiştirebilirim ne yok olanı. Lâkin neden Deliorman, neden Ağaç Denizi? Tatar ülkesine gidelim.</p>
<p>Timur'dan kalan oğullarına gidelim, onlardan güç alıp dönelim, vuracaksak güçlü vuralım.»</p>
<p>Çeykel'in tek gözü ışıdı, çok sürmedi: «Duyduğun doğrudur, Timur Çin yolunda öldü.» dedi; «Gücünü ölümüyle birlikte götürdü. Onlardan bize yarar gelmez. Deliorman'da ise ektiğimiz tohumlar var, bizim tohumlarımız, seni bilirler; Türkmen'in Müslümanlığı o yan aşiretlerinde henüz zayıftır.»</p>
<p>«Kitaplarımı toplamama yardım et öyleyse. İsfendiyar oğluna gideceğiz.» «Kitapları almamız şart mı? Kitap işe yaramaz bu yolda.»</p>
<p>«Kitaplar benim kitaplarım, benim yazdıklarım! Şeyh Bedreddin adı kalacaksa gittiğimiz yoldan kalmaz, yazdıklarımdan kahr. Alalım.»</p>
<p>Çeykel direnmedi artık. Yeterince sersemlettiği Bedreddin'in silkinmesinden çekindi. Şeyh Bedreddin samur kürküne eğildi: «Var olan var, yok olan yok.» diye diye mırıldandı, «Ben nasıl değiştirebilirim? Boşuna hayır demişim, yazık.» Samur kürkü attı omuzlarına, parlak, yumuşak ve sıcaktı. Ve görkemli.</p>
<p>«Dilim tutuldu Minnet Beğim, sanırsın Hazret-i İsa'dır çarmıha gerilen Börklüce değildir. Ne biçim bir hengame idi Ya Rabbi, ne biçim gulgule idi bre, öfff!» «Sus Sefil Ali, gördüğümü bana anlatma, kendine sakla; vardığımın yerde işe yarayacak, şimdi sus...»</p>
<p>Minnet Beğ'in sus demesi kolaydı da susması zordu. Sefil Ali, Ayasuluğ'dan çıktı çıkalı, bir türlü gözünün önünden gitmeyen kalabalığı, kanları, deve üstünde çarmıha gerilen Börklüce Mustafa'nın kıllı bedenini, kendinden geçmiş dervişlerinin bir delirmiş arzuda boyunlarını ölüme uzatışlarını durmadan anlatmak istiyor, Minnet Beğ ise durmadan susturuyordu. «İlerde işimize yarayacak, sus şimdi.» diyor konuşturmuyordu. Sefil Ali de buna şaşıyordu daha çok.</p>
<p>Bunlar, bunlara benzer nice bir soru, hiç durmadan geçip gittikleri kentler, kasabalar Sefil Ali'nin ardı sıra büyüyor, çok yorgun gecelerinin han odalarında konakladıkça yorgunluğuyla birlikte Sefil Ali'nin sırtına biniyordu; düş oluyordu, uyanıklığında karabasan oluyordu, uyuduğunda salağanlaşıyordu. Börklüce Mustafa, deve üstünde çarmıh. Fakat sus demişti Minnet Beğ; Sefil Ali düşlerinde, karabasanında, salağanlaşmış uyurluğunda iken Minnet Beğ'in susuşunu hatırladığından sonunaca gidemiyordu.</p>
<p>Çanakkale üstünden Gelibolu, ordan tırmanıp Edirne altı, geçerken Filibe'den... İşte oralarda bir yerde, küçük bir derbendin konuk köşkünde Minnet Beğ: «Beni burda bekle Sefil Ali.» dedi. «Üç günece dönmezsem Zağra'ya çık. Orda Zağra Kadısından bizim ordunun yerini öğren. Kadı Beğ'in dediği yerlere git, vereceği işi yap. Tamam mı?»</p>
<p>«Bizim ordu mu? Çelebi Mehmed Beğimiz buralarda mı?»</p>
<p>«Olsa gerek Ayasuluğ'un ardından Manisa işlerini bitirir bitirmez oradaki ordunun bu yana döndüğünden eminim.»</p>
<p>Manisa, Ayasuluğ sözleri Sefil Ali'ye yine Börklüce'nin deve üstündeki çarmıhını andırdı. Ama Minnet Beğ: «Üç günece gelirim ben.» deyince kesinlikle: «Sen Çelebi Mehmed Beğimize mi gidiyorsun?» diye sormaktan alamadı kendini. «Döndüğümde anlatırım şimdi, onun da sırası değil. Eyice dinlen. Ye iç yat. Bakarsın yarınki günlerde üçünü de bulamazsın. Yalnız Börklüce çarmıhını enine boyuna düşün, kafanda süslemeğe bak.»</p>
<p>Sefil Ali sormak istediklerinin hiçbirini soramadı yine. Eskiden konuşup söyleşmeği seven Minnet Beğ, Ayasuluk'tan sonra ağzına ağız vurmuştu, canı isterse dirhem dirhem ağız açıyor, sorulara hiç cevap vermiyordu, verirse kaçamağından;</p>
<p>«Üç günece gelmezsem...» demişti: ikinci günün akşamında döndü. Sefil Ali iki gün yeyip içip yattı. Derbenttekiler bir dediğini iki etmediler ama hiç de dinlenmiş olmadı. Minnet Beğ gelmezse, gelemezse... Zağın Kadısı ne iş verecekti acaba, ne yapmasını isteyecekti? Minnet Beğ, hemi de gizleyerek neyin peşinden gitmişti. Daha soramadıkları, yeyip içip yatmasına rağmen Sefil Ali'yi didik didik didiklemişti.</p>
<p>Ayasuluk'un çarmıhı Börklücesini bile az düşünmüştü.</p>
<p>İkinci günün akşamında geldiğinde Minnet Beğ heybesi dolu bir beygirin üstündeydi. Heybeyi indiren Sefil Ali'ye doğruca odaya getirmesini söyledi. Odada: «Gece yola çıkabilecek misin?» diye sordu. «Uykusuz muykusuz değilsin ya?» «Çıkabilirim.»</p>
<p>Bütün konuşmaları bu kadar. Minnet Beğ'in heybeden çıkardıklarına bakıyordu. «Giy şunu. Sanırım sana göredir.»</p>
<p>Bir eşini de Minnet Beğ giyiniyordu. Giyindiklerinde ikisi de kesimlik hayvan alımına çıkmış iki Bursah celep kılgındaydılar. Sefil Ali, kılıklarından çok heybede kalan yoksul derviş pılı pırtısının nedenini arayıp durdu, onu da soramadı. Silistre'ye bir konak kala Minnet Beğ Sefil Ali'ye, derbentteyken nereye gittiğini açıkladı. «Bundan sonra gözümüz ikiyse dört, dört ise sekiz olacak Sefil Alim.» dedi. «Buralar Şeyh Bedreddin'e inananların sürülendiği koyaklardır. Her biri bir adem ejderhası olmuştur bize karşı. Bize karşı dersen seninle bana anlama, Çelebi Mehmed Beğlilere. Şu gördüğün ormanın içinde her ağaç, ya üstünde ya ardında bir Bedreddinliyi gizler.» Sefil Ali derbentte geçirdiği iki gün içinde, Zağra'dan Silistreyece dağı taşı tutan, ormanın derinliklerinde kendi dünyalarını kuran Bedreddinlilerin neler yaptığını duyup dinlemişti. Yol boyu gelişlerinde de çoğu yırtık pırtık, hemen hepsi derviş azmam cavlak birtakım adamların acayip acayip baktıklarını, her zaman hır çıkarmaya hazır durduklarını fark etmişti. Ayasuluk'taki Börklüce Mustafa'dan, Marasa'daki Torlak Kemal'den sonra buralarda da ona benzer, ondan deli bir ayaklanma olacağı yahut olduğu belliydi. Minnet Beğ'in Ayasuluk'tan sonra durmadan bu yanlara gelişinin sebebi açığa çıkmıştı artık. Ama neden saklıyordu? Sûrmuşçasına cevabını aldı Minnet Beğ'den: «Seni hep susturdum, sana hep sustum. Belki kızdın, belki gücendin. Benim de bana göre düşüncelerim var Sefil Alim. Bu yola isteyerek baş koydum, seçerek, kimse itmedi beni. Ne Emir Süleyman ne Isa ne Musa, ne de Çelebi Mehmed Beğimiz demedim. Benim için bir tek Hünkar vardır o da Yıldırım Bayezid Han'dır, ötesini tanımam, oğullarından birine kapılanıp ötekine kılıç çekersem, Bayezid Beğime karşı kılıç çekmiş sayarım özümü. Ben bu aşağılığın adamı olamam. Beğliğimi unuttum, ıssızın yabanında yitmek diledim. Dağ keçilerini insana alıştırmaya uğraşarak avundum, sonra sonra sardı bu avunma beni. Baktım ki, ben bir işe ön ayak olursam Türkmen'e yeni bir iş yeni bir kazanç kapısı açacağım. Eskiden herkesin yaptığı, giderek unutulan bir kazanç kapısı. Derken can yoldaşı bildiğim İne Beğ'in yolu yoluma düştü bir gün. O günlerde de Börklüce Mustafa ile Torlak Kemal daha sonra senin Çeykel'in Teke Belindeki ufak zaviyeye uğradılar. Öteden beri duyduğum ama üzerinde durmadığım dedikodulardan söz açtılar. Dedikodu diyorum çünkü Türkmen arasında oldum olası bu biçim düşler görmek heveslileri çıkmıştır Türkmen'in aşireti dağ ruhludur, dağ havasının düşlerine düşkündür. Gelgelelim zaviyeye uğrayan heriflerin sözleri gözümü açtı bu sefer. Bayezid Beğimizin oğullarından Çelebi Mehmed'in başa güreşeceğini umuyordum, durağı Cennet olası Hünkar da böyle isterdi. Görünüşte çok yorulacağı yüzde yüzdü Mehmed Beğimizin, yoluna bir sürü engeller çıkacaktı. Başa geçse bile rahat yüzü görmeyeceğini Börklüce'yle Torlak'ın konuşmaları ispat etti bana, Şeyh Bedreddin ayaklanması hesaplandığını sezdim. Issızın yaylasında durmam hayınhk olacaktı artık. İne Beğ'in beni muhakkak tanıyacağını, geri dönüp arayacağını bildiğimden ona bir takım işaretler bıraktım. Edirne'ye, Şeyh Bedreddin'in ocağına geldim. Niyetim, olanı biteni yerinde, yakınında izlemekti. Onun için Habeş'in zencisi oldum, edindiğim bilgileri Çelebi Mehmed Beğimize aktardım. Dinler misin beni Sefil Ali yoksa uyuklar mısın?» Sefil Ali, Minnet Beğ'in açılışını canlandırmak niyetiyle gözlerini yumduğundan uyuklar havası estiriyordu. Minnet Beğ'in sözleriyle ıssızın yaylasından Teke Belindeki zaviyeye, ordan Edirneye, ordan İne Beğ'e gidip geliyordu. Çekinerek açtı gözlerini: «Uyumak ne mümkün Beğim.» dedi. «Şükür ki dilin açıldı, uyur mu Sefil Ali? Olsa uyumaz!» Minnet Beğ tatlısından güldü: «Susmam düşünmemdendi.» dedi. «Aklımda hesaplar yapıyordum. Açmazlara girip çıkıyordum, doluya koysam almıyor, boşa koysam dolmuyor. Bedreddin buralarda, Çeykel de buralarda.»</p>
<p>«Essah mısın Beğim? Börklüce'nin yanında ölmüş olmasından korkarım ben. Elimle öcümü alamazsam öte dünyada Bahm Ustamın yüzüne bakamam. Buralardaysa korkmam!»</p>
<p>«Ben korkarım Sefil Ali.»</p>
<p>«Neden Beğim? Bu can bu tende iken, sen Minnet Beğim yanımda iken, bir bölük Çeykel olsa ne yazar?»</p>
<p>«Kurt inindeyken inine girene deli derim. Bunların ini burası, biz de inin göbeğindeyiz bana kalırsa...»</p>
<p>«Göbeğinde olahm. Yeter ki Çeykel inde ola.» «İnde, tasalanma. Derbentte senden ayrıldım ya...»</p>
<p>«Üç günece gelmezsem dediydin...» «Evet. Yol boyunca susmuştuk, derbendin oralarda konuşmam gerekti, haber toplamak için onunla bununla konuşmalıydım. Konuşurken kuşkulanan olurdu, kuşkulanandan her hareket beklenir. Bir de bu heriflerin ağzından kolayına sır alınmaz. Bir çerçi vardı. Niğbolu Savaşında eyilik etmiştim. Derbende yakın köylük bir yerdeydi eğlendiği yer, orda buldum lâkin durumunu beğenmedim, Bedreddinli gibi bir hali var. Hınk mink etti, ağız açmak istemedi. Meğer korkarmış, Bedreddinlilerle iş yaptığından çekinirmiş. Eline iki üç altın sıkıştırınca, biraz da gözdağı verince ağzı açıldı, Bedreddin'e de gidip gelirmiş, bir gözü kör bir herifin Bedreddin'e yamaklık ettiğini o söyledi ki, Çeykel'dir kör dediği, hemen bildim. Hem benimle konuşuyor hem ödü patlıyordu, sağı solu gözlüyordu durmaksızın. Korkmamasını, Bedreddinlilerin kökünün kurutulacağım, Ayasuluk'ta Börklüce'nin çarmıha gerildiğini söyledim, inandırdım da. O zaman ne dese beğenirsin? Beğim duyduk da inanmadıydık, Torlak Kemal de Manisa taraflarında öldürülmüş, ona da inanmadıydık, o da doğru demek ki deyivermesin mi?» «Minnet Beğim, Torlak Kemal de mi öldürülmüş?»</p>
<p>«Öldürülmüş Sefil Ali, parça parça edilmiş, Anadolu'da bu iş bitmiş gayri, sıra bu yana geldi. Bedreddin'le Çeykel ya Anadolu'daki durumu öğrendiler yandaşlarından saklıyorlar çözülmesinler diye; çünkü son umutları ellerinde kalan; ya Börklüce'yle Torlak'ın sonlarına henüz inanmıyorlar, beklemekteler. Ben Torlak'ın nasıl öldüğünü öğrenince Çerçiyi sıkıladım, adam akıllı korkuttum gözünü. Sana yardımcı olacak.» «Yardımcı mı olacak? Bana mı? Ben ne yapacağımı biliyor muyum Minnet Beğim?» «Sana sus deyip duruyordum ya, neden? İstiyordum ki dolaşın, dolaşın, dolaşın; taşacak duruma gelesin, boşalmayasın. İnşallah boşalmamışsındır. Şimdi boşalma sıran geliyor; umduğum gibi boşaltabilirsen başardık bil; yoksa kellelerimiz gitti gider ara ki bulasın. Şimdi yolumuzun üstünde, Silistre'ye girmeden az önce, ormana sapan bir yol ayırımı vardır. Çerçi orada bizi bekleyecek. Bedreddinli sürüsünü görünce sen döğünmeye başlayacaksın uğuna uğuna. Börklüce'nin çarmıha gerilişini anlatacaksın.» «Ya gelmezse?»</p>
<p>Minnet Beğ nedense terslendi «Senden oluruna bir söz çıkmaz mı hiç. Gelmezse ben neciyim?» Çamların altında ilk işleri derbentten aldıkları iki atı dehlemek oldu.</p>
<p>Eyerlerini almışlar gemlerini çıkarmışlardı. Çıplak atları başıboşluğa sürdüler. «Sizinle işimiz burayacaydı arkadaş.» dedi Minnet Beğ. Bir süre tırısta giden atların ardından gün batışına baktı. Döndü Sefil Ali'ye «Daha soyunmadın mı soyha ne beklersin?» diye evdirdi. Üstündekiler! çıkarıyordu aynı zamanda. Don gömlek kaldıklarında Minnet Beğ önce Sefil Ali'nin dirseklerinden aşağı ellerini boynundan yukarı yüzünü alnını sarı kara bir merhemle oğdu. Merhem çanağını Sefil Ali'ye uzattı: «Sen de aynını yap bana?» dedi.</p>
<p>Sefil Ali soru sormamaya alışmıştı nasıl olsa; bir gözü geldikleri yolda, Silistre yolunu gözleyerek Minnet Beğ'i merhemledi; bittiğinde kendi ellerinin derisi bir tuhaf buruşmuş kara sarıya çalar olmuştu. Ellerine acemi acemi baktı. Minnet Beğ: «Sen Bedreddinli pırtılarını giyin artık.» dedi. «Bir yandan da heriflerin sürüsünü gördüğümüzde ne biçim davranacağımızı dene içinden, düğüne gitmiyoruz. Oyuncu koluna yazılmışız ama seyircilerimizin umudunu kırar oyun oynayacağız ona göre...» Minnet Beğ'in sıradan bir Beğ olmadığını çoktandır öğrenmişti Sefil Ali, yiğitliğini Ankara Şavaşından önce de bilirdi ama böylesi derin inceliklerde at oynatır bir Beğ olacağını ölse bilemezdi. Bundan önceki Bursah celep kılığı nasıl tıpatıp üstüne oturduysa sözüm ona bu Bedreddinli derviş pılı pırtısı da öyle sanki Sefil Ali için biçilmişti, ne üstünden taşıyordu ne dar gelip pörtletiyordu orasını burasını. Minnet Beğ'in gözleri ölçü şaşmaz gözlerdendi muhakkak. Kılığını değiştirince de başka yerde görsen tanıyamayacağı bir Minnet Beğ olup çıktı ortaya. Yüzü elleri kara sarı buruşmuştu onun da.</p>
<p>«Beğim bu merhemleri sen mi yaparsın?» Sormasa patlayacağını sanmıştı Sefil Ali, sormuştu sonunda.</p>
<p>Minnet Beğ: «Bir zamanlar öğrenmiştik.» deyip üstünde durmadı. «Gördüğünü öğren Sefil Ali, merhemin nasıl yapıldığını öğreteceğim. Şimdi şu eyerleri, gemleri üstümüzden çıkardıklarımızı, toplayalım. Şurda bir çukur gördüydüm, orada gömelim, iz bırakmayalım.»</p>
<p>İz kalacak ne varsa topladıkları sırada çerçi de geldi. Gecikmiş olmaktan korktuğu belliydi. Belki de hayli zaman ikirciklenmiş gelip gelmemek arasında sallanmıştı. Geldiğine memnun görünüyordu. Minnet Beğ gecikişi üzerinde durmadı: «Şu heybeye de sen yapış.» dedi; «Geceye kalfadan gidelim...»</p>
<p>Çerçi heybeye henüz elini atmıştı ki çok yakından vınlayan bir ok tak dedi vurdu bir yere, Sefil Ali Minnet Beğ'in canı yana yana: «Ah!» deyişine dönerken ikinci bir ok vınlamasında Çerçi uğundu: «Uyyyy anacığım vuruldum ben!»</p>
<p>Sefil Ali neye uğradıklarını bilemeden delicesine bakındı okun geldiği yere, bir hışırtı oldu. Üç top çamın en kabacasından sıyrılan bir ok yayla birlikte kedi çevikliğinde sıçrayıp inen bir adam gördü, adam iner inmez kaçmıştı ormana... Sefil Ali ileri atıldığı gibi adamın kaçışına koptu; ağaç sıklığının kararmış ormanında adamı bir an yitirdi, yitirdiği anda da buldu, atıldı o yana. Soluk soluğa yetişip çullandı altına aldı ensesinden, boğdu. Adamın cılız boynu avucunun içinde döndü sandı; çöktüğü dal kurusu bedenin birbirine girdiğini sandı. Kaldırmadan sürüye sürüye çekti. Gözü dönmüştü. Beynini kan basmıştı, soluğu hırıldıyordu. Minnet Beğ'den başka bir şey düşünmeden çeke çeke sürüdü adamı, Minnet Beğ'le Çerçinin vurulduğu yere getirdi. Minnet Beğ sol kürek kemiğinin boşluğundan oklanmıştı. Okun yarıya yakın yeri Minnet Beğ'in etine gömülmüştü. Kalın koyu bir kan sızmıştı, sızıyordu. Minnet Beğin yüzü kapkara, dudakları kara kara şişmiş, gözleri mosmordu. Sefil Ali, omzundan oklanan Çerçiye doğru adamı sürüyüp itti: «Tut şunu.» dedi.</p>
<p>«Kaçırırsan seni öldürürüm; Beğime bakacağım.» Minnet Beğ güçlükle «Beni bırak.» dedi.</p>
<p>«Beğim...»</p>
<p>«Bırak beni.» Mosmor gözleri adama yapışmıştı. Zorla Çerçiye döndü, zorla Sefil Ali'ye çevrildi. Zorla: «Öldür.» dedi «Adamı yaşatma!» «Seni eyi edeyim de Beğim.»</p>
<p>«Beni eyi edemezsin. Adamı yaşatma!»</p>
<p>Sefir Ali bir an bocaladı. Kötü kötü Çerçiye baktı. Sonra adama. Bıraktı boynunu. Adamın suratına tükürdü. «Seni öldürmeyeceğim. Kaç!» dedi.</p>
<p>Minnet Beğ inledi: «Yaşatma!» Çerçi: «Deli misin?» diye boğularak bağırdı. Adam aptallaşmıştı. Sefil Ali bir daha: «Kaç!» diye haykırdı.</p>
<p>Adam fırlayıverdi oklamasına. Tavşan kaçışında ya on adım attı ya da on beş adım. Sefil Ali koynundan çıkardığı kamayı bir tarttı ucundan, bir fırlattı attı. Çerçiye: «Git herifin boynuna saplanan kamamı getir.» dedi sertçe. «Çıkarırken burkarak çıkar. Burkarak çıkar dedim, anladın mı?»</p>
<p>Kamasını adamın boynuna sapladığından kuşkulanmıyordu bile. Minnet Beğ'e vardı. Nasıl yardım edebileceğini düşündü. Minnet Beğ'in göz akları morarak donmuştu. «Beğim! Minnet Beğim ne yapsam sana, nasıl? Bir yolu yok mudur?» Minnet Beğ paramparça: «Benimle uğraşma.» diyebildi. «Ok yüreğimi yardı, ok; bitiğim ben. Neden öyle davrandın?»</p>
<p>«Çerçiden kuşkulandım. Korksun istedim bizden.»</p>
<p>Sefil Ali Çerçiye dönmeden: «Ölmüş mü?» diye sordu; «Tam boynundan mı vurmuşum?»</p>
<p>«Ölmüş. Tam boynundan.» Minnet Beğ: «Çerçinin omzundaki oku çıkar.» dedi, «Fakat Beğim ben seni...»</p>
<p>«Çerçiyi! Onu... Heybeye... Bir küçük... Deri kese... Var. İçinde... İçinde bir su... Bir su var. Getir... Hadi... Dediğimi yap.»</p>
<p>Sefil Ali az önce çukura atacakları heybeden, Minnet Beğ'in dediği keseyi çıkardı. Çerçiyi oturttu. Minnet Beğ; «Oku çıkardın mı hiç?» diye sordu.</p>
<p>Sefil Ali hıçkırmasını zor tutmuş: «Çıkardım.» dedi.</p>
<p>«Eyi öyleyse... Örselemeden çıkar. Yaraya dök suyu. Çerçi, dişini sık. Yakar soyha.</p>
<p>Eyi eder. Çıkardın mı Sefil? Ah bre... Off!»</p>
<p>Minnet Beğ'in ağzı kan doldu.</p>
<p>«Beğim...»</p>
<p>Minnet Beğ kaşıyla gözüyle, acı içinde Çerçiye dönmesini işaret etti. Kanla karışmış sesi: «Sonra... Yaraya... Bizim merhemden sür. Eski yara... İz gibi gösterir.</p>
<p>Unutma!» dedi.</p>
<p>Sefil Ali, Minnet Beğ'in ölmek üzere olduğunu anlamanın burukluğunda dediklerini tezidene yaptı.</p>
<p>Minnet Beğ bir kere daha kıvrandı. Sol yanı sarktı, cansız kaldı. Sağ eli, toprağı avuçladı. Sesi pek zor duyuluyordu. «Sefil...» dedi. «Şimdi... Öcün ikileşti. Cebime elini sok. Bir teşbih... Bir de... Mühür var. Mühür Börklüce'nindir... Teşbih... Sakızlı keşişin... İşine yararlar. Bedreddin'i kandırmak gerekirse... Bedreddin'i... Bil ki öcün ikileşti Sefil...» Sefil Ali kaskatı: «Hem de nasıl ikileşti Beğim, hem de nasıl ikileşti.» dedi</p>
<p>Minnet Beğ'in kulağına.</p>
<p>«Öyleyse... Bedreddin'i bitir... Canlı; canlı götür Mehmed Beğ'e... Ben götürmek... İsterdim. Olmadı. Çeykel'i... Ne yaparsan yap. Yüzümü... Kara çıkarma benim. Az sonra... Yıldırım Bayezid Han'ın... Hünkarın yanına varacağım. Tanrı... Yüzümü ak edecek mi? Bayezid...» Ondan sonra ne dediği anlaşılmadı. Sefil Ali, bayılmadan beter oldu, ne yaptığını bilemeden eğilip alnından öptü Minnet Beğ'in.</p>
<p>Dudaklarını çekmeden: «Söz!» diye fısıldadı. «Sefil Ali söz dedi Beğim duydun mu? Balım Usta'ya selamımı ilet. İkinize de söz!»</p>
<p>Açık gözlerini güçlükle kapadı Minnet Beğ'in.</p>
<p>Henüz doluydu dünya ama gittikçe boşalıyordu, hızla.</p>
<p>«Çabuk!» dedi Çerçiye; «Tezlen. Minnet Beğimi gömelim.»</p>
<p>Minnet Beğ'i gömdükleri çukuru toprakla doldurmakta epeyce terlediler. Çerçinin yaralı omuzu sancıdığından yardımı az oluyordu. «Sen git, eyerlerin gemleri, ne varsa artık... Götür çalıların arasına gizle.» dedi. «O da iştir, onu bitir.»</p>
<p>Aslında Minnet Beğ'in başucuna da ayakucuna da eyerleri koymak istiyordu gönlü. Eyerlerden güzel bir mezar taşı olamazdı Minnet Beğ'e. Ne var ki iz bırakmış olurdu. «İstemezsin Beğim.» diye sızlandı. «Sağ olsan kızardın iz bırakmama. Öcünü alırsam, en iyi mezar sana alacağım öç olacak. Öte dünyadan da beni unutma, kolla, gözün üstümde olsun yoksa yalnız bilirim kendimi, gücüm olasın Minnet Beğim!» Çerçi, hemen yanında: «Tamam!» dedi. «İşimi bitirdim.»</p>
<p>Sefil Ali istemeden terslendi: «Anladık! Tamamsa tamam.» Hemen arkasından da sinirleniverdi. «Tamammış! Ya şu Bedreddinlinin ölüsü ne olacak? Orta yerde kabak gibi yatar meret. Yürü onu da yok edelim.»</p>
<p>Adamın ölüsünü yok etmek için orman içinde bir hayli sürümek zorunda kaldılar. Biri bir bacağından biri öteki bacağından çekip sürüyordu. Sonunda, yar biçimi bir yer buldular, attılar aşağı.</p>
<p>Akşam çökmüş, orman kapkaraya kesmişti. Acayip bir uğultu ağaçlarda devriliyor, acayip seslerde orman gecesi canlanıyordu. Sefil Ali, Çerçiden eskisi kadar pirelenmiyordu ama yine de ne olur ne olmazından kulağı kirişte bekliyor, onun omuz aralığını aralamıyordu. Gece yarısına yaklaşırken ormanın seyrekleştiği bir geniş alanda Bedreddinlilerin ışığını gördüler. Yanar ateşlerin çevresinde kadınlı erkekli bir kalabalık, oturdukları yerlerde kımıl kımıl kımıldıyordu; ortalığı yaygın bir şarap kokusu doldurmuştu. Sindiler. Bir süre sağı solu kolaçan ettiler. Sefil Ali: «Ne yapacağını biliyor musun?» diye sordu.</p>
<p>Çerçinin sesi soluğunu tutmuş: «Biliyorum.» dedi. «Minnet Beğ belletmişti.» «Eyi öyleyse. Önden sen var. Kulağın da bende olmalı, çünkü benim gözüm sana yapışık olacaktır bilesin. Gücenme... Seni iyi tanımıyorum henüz. Kamam nerde olsa bulur seni, gördün.»</p>
<p>«Benden kuşkulanman yersiz. İstesem çoktan ele verirdim seni. Geldiğimiz onca yolda gözcü yok mu sanırdın? Beni tanımasalar...»</p>
<p>«Gece kuşu mu bunlar bre? Gözleri nasıl görür?»</p>
<p>Bedreddinli de de düşe yat sen arkadaş... Pireyi görür bunlar gece vakti, sektirmezler...»</p>
<p>«Babam, babam hele bak... Neyse, hazır mısın? Hadi Tanrı yardımcın olsun öyleyse, kop! Yaranı göstermeyi unutma!»</p>
<p>«Hakkını helal et kardeş, benimki helal ola, anamın ak sütü gibi, ne olur ne olmaz.» «Benimki de. Ölmek yok, bilesin.»</p>
<p>Çerçinin gidişini sürdü gözleri. Az sonra da ilk ateş öbeğinde kımıldanan kalabalığa yanaştığını gördü. O anda Çerçinin hiç beklemediği bir gırtlak yırtınışında: «Canlar bre kardaşlar! Canlar bre kardaşlar yandık!» deyişini duydu. «Torlak Kemal gitti canlar, Torlak Kemalimizi öldürdüler, Osmanh yedi başını, yoldaşım gitti, Dede Sultanım gitti. Yoldaşımı gördünüz mü canlar, geldi mi buraya?»</p>
<p>Bir anda, sağdan soldan şaşkın, depreşmiş, şarap uyanmasında afallamış Bedreddinliler çığırtılar, her biri bir aynı tedirginlikle Çerçinin çevresini sardılar. Çerçinin gittikçe yakınan sesi hepsini bastırdı: «Torlak Kemalimiz, canlar, Torlak Kemal babamız gitti... OsmanlInın yeniçerisi can ahcı kuş misali saldı üstümüze, ordaydım. Torlak Kemalimizin yanındaydım canlar, yanındaydım. Dört bir yanımız sarılmıştı, soluk bile alamaz olmuştuk. Bütün canlar bir beden oldu Torlak Kemalimizin önüne gerildi. Öldüler. Biz teslim olduk. Gidinin Osmanhsı, bize teslim olursanız bağışlarız dediydi, kandık. Aldılar götürdüler bizi. Yoldaşlarımızın başlarını kestiler. Her biri bir kütüğe koydu başını: «Eriş ya Dede Sultan, eriş bize, yet bize!» çığırdılar. Torlak Kemalimiz göğüs bağır yaralı, el kol bağlıydı. Kan içinde yüzüyorduk. Keramet gösterip yoldaşlarını kurtarırsa, halimiz nice olur korkusunda Osmanh, Torlak Kemalimizi oracıkta astı, gördüm, astılar. Bir kere titredi Dede Sultanımız bir daha titremedi sallandı darağacında. Nasıl oldu bilemem kaçmışım... Okla vurulmuşum omzumdan bakın, ah öleydim keşke öleydim de Torlak Kemalimizi darağacında asılmış görmeyeydim...»</p>
<p>Çerçinin çevresindeki kalabalık kapılıp gitmişti duyduklarına, Sefil Ali, akılları başlarına gelmeden, Çerçinin Torlak Kemal yanında olmasına şüphelenilmeden ortaya çıkmak gerektiğini sezinledi. Seğirtti. Epeydir seğirtiyormuş gibi soluğu kesilmiş halde göründü: «Yoldaşım, can kardeşim orda mısın?» diye öyle bir daldı ki öyle bir bağırdı ki, kendi dahi şaştı. Minnet Beğ'in acısı yüreğindeydi daha... Bağırtısına dönen kalabalığı can evinden vurarak, bir uğunuşla attı kendini ayaklarına. Saç baş yolunmacasına döğündü. «Börklücem! Ah Mustafam, Börklüce Mustafam benim! Caanım oyyy. Çiğneyin beni, dayanamıyorum. Börklücemin ölümüne dayanamıyorum, öldürün beni!»</p>
<p>«Börklücede mi? Börklüce Sultan da mı? Osmanh onu da mı? Vay gidinin Osmanhsı yıkılasın sen!» çığırışlarına bir yandan Çerçi uğunurken, öte yandan Sefil Ali: «Onu da... Manisa'dan kaçan yoldaşımdan Torlak Kemal'i duydum. Börklücemizi öldürmediler, çarmıha gerdiler çarmıha!»</p>
<p>Duyan gelmişti. «Çarmıha mı?» çığlıkları ormanı dolduruyordu yayıla yayıla. Yırtınan, kendini yerden yere atan, ayılan bayılan, birbirine giren kalabalık arttıkça artıyordu. Sefil Ali, bir kulağı Çerçideyken, kalabalığın can damarına vuruyordu aralıksız: «Kanlar, kardaşlar. Börklüce Mustafamızın kanları oluk oluk aktı. Bir deveye bindirmişlerdi. Ayaklarını ellerini tahtalara çivilemelerdi. Göğsünden tahtalara çivilemişlerdi. Öyle gezdirdiler Ayasuluk sokaklarında. Bizden tek bir kimse kalmadı, hepsini kestiler. O yanda bittik canlar, o yanda umudumuz söyündü. Padişahın bütün ordusu Zagra'da toplanmış, bu tarafa gelir şimdi, bizim üstümüze. Bittik biz, bittik.»</p>
<p>Kalabalık çözülüyor muydu artıyor muydu artık belli olmuyordu. Kısa bir süre duruluş olmuş, çoğu yerden; «Kaçalım! Kurtulalım! Bu tarafa geliyor mu? Gidinin Osmanhsı bize çullanacakmış.» seslerini duymuştu. Sefil Ali Çerçinin uğunuşunu duyuyordu, ondan yana yuvarlanıyordu. Çarptığı ayakların dağılmaya yüz tutmuş ayaklar olduğunu sezinleyince, feryadı iki kata çıkardı. Az sonra da çevresi ansızın boşaldı. İtişip kakışmalar olmuş, uzaklaşan çığlıklar birbirine karışmış, bu fırsattan yararlanıp Çerçiye ulaşmıştı. Yavaşça; «Çekilelim mi artık?» diye soracak iken bir el omzunu çengelledi, bir tekme Çerçiye indi: «Kalkın! Ayağa kalkın!»</p>
<p>Öyle bir titremede esrikleşti ki Sefil Ali az kalsın durumunu unutup zıplayacaktı ayak üstü. Çeykel'in sesini tanır gibi olmuştu. Son anda tuttu kendini. Omzuna çengellenen elin çekişinden güç alarak kalkıyormuş görüntüsünde gayretlenerek kalktı. «Delirdiniz mi? Çılgın mısınız? Ne yaptığınızı sanıyorsunuz salaklar!» Çeykel'di bu! Tanrım, Ulu Tanrım Çeykel'di bu! Gökte aradığını yerde bulmuştu. Halsiz, umutsuz, aklını yitirmiş görünerek bakınca yüzüne büsbütün tanıdı Çeykel'i. «Bağışla.» diye inledi, «Kaçarak geldik. Cehennemden kaçtık, çarmıhı gördük!» «Daha mı dırlanacaksın sen!» «Gördük. Kardaş can, gördük.»</p>
<p>«Gelin benimle, düşün önüme, dırlanmayı kesin de yürüyün!»</p>
<p>Asıl tehlikeyi atlatmışlardı. Sefil Ali, çevrelerinin bir hayli boşaldığını, gözaltından görebildiklerinin de ilk fırsatta buradan kaçmanın yollarını arayacağını görüyordu. Yanan ateş öbeklerinin ışığında gördüğü Bedreddinlilerin çoğunun başları öne eğikti, boyunları büküktü. Bir kere daha: «Öldürün bizi kardaşlar, canlar öldürün!» diye bağırdı; «Börklücemizden sonra yaşanır mı, Torlak Kemalimizden...» Çeykel'in yumruğu sırtına inince sustu ancak. «Sus bre it! Konuşma!»</p>
<p>Sefil Ali'nin içi içine sığmıyordu: «Vur!» diyordu yüreğinden, «Vur bakalım. Az kaldı.» Karanlıkça bir yere gelince duruverdi dikilerek: «Sen Çeykel misin kardaş can? Değilsen beni Çeykel yoldaşımıza götür!» dedi sağlamına.</p>
<p>Çeykel ne soruyu ne de halsiz Bedreddinli budalanın diklenerek dönebileceğini beklemediğinden sıçrayıp geriledi. Sefil Ali «Bir delilik yapma. Beni dinle. Diyeceklerim var, Börklüce yanına çağırır seni, gizlide konuşalım.» dedi.</p>
<p>Çeykel'in bileği Sefil Ali'nin elinde kalakaldı: «Ne diyorsun sen? Börklüce'nin çarmıha gerildiğini biliyorum. Az önce sen...»</p>
<p>Sefil Ali Çeykel'i gözden ayırmadan bileğini bıraktı. Börklüce'nin mühürünü cebinden çıkarıp, Çeykel'e verdi. «Götür ışıkta incele.» dedi. «Börklüce'nindir. Bellicem olsun deyi verdi, bana inanman için.»</p>
<p>Çeykel daha bir sersem sepelek aldı mühürü, ışığa götürdü, evirip çevirdi: «Pekey ya o döğünüşün? O halin? O bizim duyduklarımız? Delirdiniz mi siz? Adamlar zaten dağılmaya yer arar.»</p>
<p>«Börklüce istedi dağılmalarını. Şimdilik duralım, Ağaç Denizindeki adamlarımız sağ kalsın hiç değilse, elimizde kalsın dedi.»</p>
<p>Çeykel inandı. Akla yatkın bir sözdü: «Benim çadırıma girelim.» dedi. «Çabuk girelim.» Sekiz on adım gerilerinde duran kalabalık kaynamaya başlamıştı. «Çeykel bizi kandırdı.» Bu işin sonu yok.» «Bize kimsenin tımar zeamet bağışlayacağı yok.» «Üç beş davarımız da gidecek elden, gideceğe benzer.» sesleri artar olmuştu.</p>
<p>Çeykel: «Doğrudan gelip bana anlatsaydınız ya, yoluyla yordamıyla konuşsaydım, bu heriflerle ben konuşsaydım ya. Hiç mi akıl yok sizde, hiç mi kalmadı aklınız?» deyip homurdanıyordu. Sefil Ali ise: «Börklücemizin buyruğudur, bana böyle yapmamı öğütlemiştir.» diyordu her seferinde de. Çerçi, Ali'nin hangi oyunların tutkunu olduğunu ol görüp bulamıyordu. Yarasının üstünde yuvarlanmış olmalıydı ki, bir ara dinen sancısı yenilenmişti. Üstelik arkalarından kükremesine höngürdeyen kalabalıktan işkilleniyordu, görebildiğince gördüğü yüzlerin birini bile beğenmemişti. Kızıl ateş ışığında hepsinin yüzü bir örnekti; kadını alkarısına benzemiş, erkeğinde adam yeyici ejderha suratı Albız bakışı.</p>
<p>Çeykel, çadırına girerken bekçilerine: «Kimseyi yanaştırmayın.» buyurdu. «Kimseyi salmayın içeri!»</p>
<p>Çadırı genişçe bir kıl çadırdı. Yerin yarısı hasır yarısı toprak. Çıra yanmasından isli, yağı yanmış sakız kokulu sanırsın davar ağıllanmış çadırın içinde, öyle bir ağırlık. Çadıra girer girmez Çeykel, Sefil Ali'nin bellicelik verdiği mühürü, kör gözüne sokmasına yanaştırıp, has olup olmadığını inceledi yeniden. «Börklüce'nin...» derken bile hala inanamıyordu. «Biz öldürüldüğünü sağlam ağızlardan duyduyduk. Torlak'ın da. Nasıl olur? Nasıl ölmezler?»</p>
<p>Sefil Ali sesini hüzünlendirerek: «Torlak öldü, sağ değil o.» dedi.</p>
<p>«Ya Börklüce...»</p>
<p>«Neden inanmazsın? Sağ dedik, elinde bellicelik var. Seni çağırır. Çelebi Mehmed Beğ'in ağır ordusu, Sırp'tan, Ulah'tan yardım ordusu da olaraktan üstünüze gelir. Zağra'yı geçmişlerdir. Savaş hepimizin yok olmasına sebep olacak, ondan sonra da bir daha dirilmenin mümkünü yoktur.»</p>
<p>Çeykel umutlanmıştı; Sefil Ali'nin ağzına dikildi tek gözü: «Niyeti nedir, bilir misin? Bilirsen saklama, aramızda kalır.»</p>
<p>«Seni sağ kolu yapacak can kardaş, Torlak Kemal'in yerini alacaksın.» «Dedi mi? Sana böyle söyledi mi? Kendi ağzıyla mı?» «Dedi. Bana böyle söyledi. Kendi ağzıyla.» «Bre ne dururuz öyleyse, çapmah değil miydik şimdiyece?»</p>
<p>«Dışardaki kalabalık ne olacak? Anlatıp yerlerine göndermeyecek misin?» «Bana ne onlardan bre! Çıldırmışlardır şimdi, karşılarına çıkacak olana akıllı der misin?» «Ya Bedreddin?»</p>
<p>«Onun için ne der Börklüce Sultanımız?»</p>
<p>«Sana bıraktı.»</p>
<p>«Öyleyse kalsın. Geçsin Çelebi'nin eline, bize ayak bağı olacak bir heriftir. Aklı kitaplarında, düşünceden ötesine korkar bir akıl. İş gerek bize iş, öne düşmek gerek. Korkar bu. Başını kendi kurtarsın; nasıl olsa Osmanh dokunmaz buna.» Sefil Ali artık dayanamadı. O vakte kadar gönlünü tutabildiğince tutmuştu. Tanrı biliyor ya pisin canını hemen almamak için yüreğinden hep: «Sakın!» demişti. «Aman Sefil Ali, hıncını dizginle oğlum, sağ götür, sağ götür, sen Ezrail değilsin.» demişti. Gelgelelim kandırıp başına topladığı bunca adamı gözünü kırpmadan yüzüstü bıraktığını, Anadolu'da Urumelinde uğruna baş kodukları bilinir şeyhleri, Bedreddin'i hiç umursamadığını, öz canından gayrisini düşünmediğini görünce Sefil Ali'nin ayranı kabarmıştı, Çeykel'in bütün derdi kaçmak, canını kurtarmaktı, ondan ötesi vız geliyordu herife. Belki de Sefil Ali'nin oyununu anlamıştı, tanımış bile olabilirdi; kim bilir, belki de bile bile oyuna geliyor, başına topladığı adamlardan ancak bu yolla kurtulabileceğini hesaplıyordu, fırsatını buldu mu Sefil Ali'den de kaçacak, Sefil Ali'yi öldürecekti. Her şey umulur, her şey beklenirdi bu tek göz bakışından. Öğrenmesine bir tiksinti ile: «Sen ne biçim herifsin Çeykel, sen de hiç mi adamlık duygusu yoktur?» diye hıncını kustu Sefil Ali olarak. Sesin tavrından irkildi Çeykel. Sezgilerinin itişinde eli kuşağına giderken, Sefil Ali kamasını çıkarmıştı bile: «Kıpranma Çeykel. Canım gitmesin diyorsan kıpranmayasın!»</p>
<p>Çeykel, Sefil Ali'yi o zaman tanıdı. Gözle görülür bir telaş elini ayağını saptırdı. Kuşağından hançerini alacağı sırada Sefil Ali yaylamasından uçtu. Çeykel'in hançerli elini bilekten kapmasıyla kıvırması bir oldu. Çeykel'in ağzından çirkin bir küfür savruldu Sefil Ali'nin anasıyla babasına. Zaten kendini Balım Usta zamanından Minnet Beğ oklanmasına kaptırmış olan Sefil Ali, küfürü duyunca kudurdu, bir eli Balım Usta bir eli Minnet Beğ oldu, kaldırdığı kamasını Çeykel'in sağlam gözüne sokuverdi: «Bu Balım Ustam için!» Çeykel can acısından gözüne kapanırken, Sefil Ali'nin kolu boğazına dolandı bir çırpıda, yılan dolanmasında sıkarak kemikleşti; kaması kalkıp inmiş Çeykel'in yüreğini bulmuştu. «Bu da Minnet Beğim için!» Dibinece oturdu kama. Sefil Ali, burka burka döndürdü, burka burka tuttu bir süre, çekti aldı kamasını, Çeykel yığın olup yığıldı. Kamasını Çeykel'in üstüne sildi. Başka vurmadı. «Benim senden bir alacağım yok.» dedi hırıl hırıl. «İkiydi, ödedin.»</p>
<p>Çerçi sindiği yerde Eymir iti büğülmüşlüğünde ağız açmaya güç yetiremiyordu. Sefil Ali Çerçiyi ya gördü ya görmezlikten geldi, ya da unuttu orada. Koynundan muşambaya sarih bir yumak çıkardı, açtı, az önce Çeykel'i öldüren o değilmiş gibiydi. Muşambadan çıkanı ezip büzdü avuçlarında. Kuşağından aldığı bir cevizin tepesini tırnakladı, mum yapışıktı herhal ki kaldırdı mumu, altındaki delikten cevizin içindekini avucuna boşalttı, avucunda ezip büzdüğüyle karıştırdı. «Bu herifler kör de olsa, has yüzlerinin heveslisidirler; çerçibaşı bak bakalım kıyıda bucakta bir ayna görecek misin?» diye sordu dönmeden.</p>
<p>Çerçi, yarı paslı yarı puslu bir ayna bulup getirdi.</p>
<p>Sefiil Ali: «Aynasız durabilirler mi? Bilmez miyim?» kengellemesinde aldı aynayı, «Şimdi Çeykel'in börkünü, çizmesini, bir yerine kan değmemiş ise hırkasını çıkar yavaş yavaş, ses etmemeye bak. Herif öldü deyi korkar mısın? Korkma ben yanındayım.» Aynaya bakıp, elindekini bir gözüne yapıştırarak, becerebildiğince Çeykel'in bir gözüne benzetti gözünü.</p>
<p>İşini bitirince, Çerçinin Çeykel'den soyduğunu giyindi, börkünü başına geçirdi. Eh, biraz benzemişti, ışığa çıkmazsa göreni kandırabilirdi. Çizme bir parmak bol geldi. «Dar olup sıkmaktansa bolluğu eyidir.» deyip hırkayı yokladı. Çerçiye: «Kendinde misin?» diye sordu. «Şimdi sana iş düşüyor. Bundan önce eyiydin, ona yakın davranırsan işi bitirdik say. Kendinde değilsen biraz soluklanalım. Şeyh Bedreddin'e gideceğiz. Seni tanırdı, he mi? Korkulacak bir şey yok, sen, görüneceksin sadece, konuşmayı ben yaparım. Sen he de; he de yeter. Yapabilir misin?»</p>
<p>Çerçi çadırda kalmaktansa çıkmağı yeğ buldu. Başına gelenlerden iler tutar yeri kalmamıştı. «Gidelim.» dedi; «Beceririm; burda kalmayalım yeter ki.»</p>
<p>Sefil Ali son defa bir noksan olup olmadıkını araştırdı. Aklı bundan sonrasınaydı. Çadırdan çıkacaklardı; dışardaki bekçilere söyleyeceğini zihninden geçirmişti, ışıkta durmayacaktı, Bedreddin'in bekçilerinin bu vakitte Çeykel kılığından ikirciklenmeleri binde birdeydi; Bedreddin'i ne yoldan kandıracağını düşündü. Teşbih, Sakız Adası Keşişinin has teşbihi ise? «Çıkalım çerçibaşı.» deyip davrandı. «Sakarlık etmeyesin ha!»</p>
<p>Çadır bekçilerine «İçerdeki çıkmağa yeltenirse söyletmen vurun!» buyurdu sesini kısarak. «Kaçırırsanız gözünüzü delerim!»</p>
<p>Kuşkulanmadılar.</p>
<p>Bedreddin'in çadırına girerken de Sefil Ali, çadırın kapısında: «İnşallah yanlış çadır değildir.» diyen bir çekimser ürperişin dolanmasını duydu. «Kaderde yazan gelir başa bre!» deyip attı adımı içeri, Çerçiyi bir adım öne almıştı.</p>
<p>Çadır Şeyh Bedreddin'indi. Sefil Ali'nin yüreği genlendi. İçerde tek bir mum aydınlığı olmasına ise keyiflendi. Tanrı yardım ediyordu anlaşılan, ona yordu. Şeyh Bedreddin'in sırtı kapıya dönüktü. Kambur, orta boy bir kütüğün kurumuşluğunda yumulmuş, kara post üstünde dalıp gitmişti. Belki de böyle uyuyordu. Uyumadığını konuşunca anladı: «Nedir? Haber mi var? Dışardaki gulgule ne içindi? Şimdi neden ses çıkmaz oldu?»</p>
<p>Mumun ışığında Çerçiyi sürdü Sefil Ali, Çerçinin gölgesine sığındı. Gırtlağını bastırdı, dudaklarını büzdü: «Haber var Şeyhim.» dedi; «Börklüce Sultan'dan.» «Olmaz, ölü dirilmez. Ölüden haber olmaz, akıl mı kalmadı sende Çeykel?» «Çerçi getirdi, Börklüce ölmemiş.» dedikten sonra gerisini çarçabuk anlattı Sefil Ali; Torlak Kemal'i, Börklüce Mustafa'yı; «Duyduklarımızın yarısının doğru olduğu anlaşılır.» dedi; «Yarısı...</p>
<p>Börklüce Sultan'la olan yarısı yanlışçadır, ölmemiş, çarmıhtan kurtulmuş her nasılsa, Sakız Adası Keşişinin yanına ulaşabilmiş. Kimi denizi alttan yüzdü geçti der; kimi üstten uçtu gitti demekte.»</p>
<p>«Börklüce keramet mi gösterirmiş? Keramet yoktur!»</p>
<p>«İşte Sakız Adası Keşişinin teşbihi, şu da Börklüce'nin mühürü Şeyhim. İnanmacahk, bilecelik için gönderilmişler. Çerçiyi tanırsın.»</p>
<p>Şeyh Bedreddin mühürün üstünde durmadı, teşbihe ahcı gözle baktı, mum ışığında baktı: «Has kehribar.» dedi. «Özürsüz. Bana yakışır bu.» deyip koynuna soktu; hediyelere alışık, hediyeleri benimsemiş bir ıssılanmada eli koynundan çıkmadı bir müddet. Sefil Ali; Çerçiyi, Şeyhi eteklemesi için dürttü; Çerçi alışık olduğundan kolay becerdi eteklemeyi. Şeyh Bedreddin mum ışığında Çerçiyi gözetledi: «Sen nerden çıktın? Epeydir ortalarda görünmüyordun?»</p>
<p>Karşılığını Sefil Ali verdi: «Börklüce Sultan'ın yanındaydı. Kaçırılmasına yardımcı olmuş. Yarası ordan kalma.»</p>
<p>Çerçi: «He öyledir.» derken omzunun yarasını gösterdi. Sefil Ali Çerçinin daha fazla konuşmasına meydan vermedi. Şeyh Bedreddin yarayı yokluyordu. Sefil Ali, Çeykel'e uydurduğu Börklüce masalını anlattı. «Gitmeliyiz Şeyhim.» dedi. «Börklüce'nin bir derdi vardır, bizden umduğu vardır, yalnız komayahm.» «Börklüce'nin ne vakit derdi olmadı ki? Gidersek...»</p>
<p>«Gidelim.»</p>
<p>«Adamlarımız ne olacak? Bunca bizim adımız için toplanan, bizim çağrımıza çapıp gelen, bizi bilen bunca kişi; kadın kız kızan, ne olacak halleri?»</p>
<p>«Dağılıyorlar.» dedi Sefil Ali tutulmadan; «Adamlarımıza dağılmalarını söyledim. Uygun bir zamanda yeniden toplatırız. Gidinin OsmanlIsına kırdırmayalım, çok kanımız aktı. Şimdilik yetişir...»</p>
<p>«Yetişir.» diye mırıldandı Şeyh Bedreddin; «Yetsin. Yetti.»</p>
<p>«Şeyhim sırtına kalınca bir hırka al, gece soğuyacak, hastalanmayasın. Kardaş sen de çap üç at eyerlesinler.»</p>
<p>Şeyh Bedreddin: «Kitaplarım...» dedi.</p>
<p>«Ben toplarım kitaplarını Şeyhim, vakit geçiyor, tezelim.» Bulduğu bir heybeye eline geçirdiği kitapları, kağıtları doldurmağa başladı hemen. Şeyh Bedreddin öfkelendi: «Onlar taş değildir, candır can! Gözeterek yerleştir, örselenmesinler. Höt denildi soyha!»</p>
<p>Özünden ötesini umursamayan Çeykel ile kitaplarını, dışardaki adamlarının sonunu düşünen Şeyh Bedreddin'in nasıl olup da bir araya gelebildiğine şaşıyordu Sefil Ali. Taşın toprakla kucak kucağa, elmanın kurduyla iç içe oluşu gibi; böceğin karnını doyuran dut yaprağı gibi. Bu herif, bu Şeyh, bunca kitabı okuduysa, yazdıysa, buralarda işi ne idi bu kıl çadırda bu baldırı çıplakların arasında böyle sefil olarak? Aklı almıyordu. «Ya bu kitapları yazan bu Şeyh değil, ya bu yoksul yazdığını bilmezin biri.» Ama ne olursa olsun gözünün önünde bir gerçek vardı. Heybeye doldurduğu kitaplarla belki de ölüme götürdüğü şu adam. «Yazdığı kitaplarda ne diyor acaba?» Kitaplardan en incesini göstermeden koynuna soktu. İlerde, fırsat bulduğunda, anlayabilirse okuyacaktı ilerde. Fırsat bulduğunda. «Bundan önce bulduk mu ki bundan sonra bulalım? Geride ne varsa ilerde de o vardır bre Sefil, az biraz değişerek vardır.» «Ne söylenirsin Çeykel? İşin bitti mi?» Şeyh içinden geçenleri mi duymuştu yoksa içimden geçiriyorum sandığını seslendirmiş miydi? Aceleyle: «Bitiyor Şeyhim.» dedi. «Şimdi bitiyor.»</p>
<p>Çerçi az sonra: «Atlar hazır.» diyerek geri geldi.</p>
<p>«Hazırsa Şeyhim, sırtına kalınca bir örtü...» «Orda, oracıkta, bir samur kürk olacaktı, bulursun.»</p>
<p>Sefil Ali samur kürkü buldu. Kıl çadıra, yerin toprağına, kara postun yoksulluğuna, Şeyh Bedreddin'in varla yok arası kurumuş bedenine yakışmaz görünen samur kürkü, mum ışığında silkelemişti, dudak bükerek seyrediyordu. Şeyh Bedreddin'in kalktığını, yüzünü bu yana döndürdüğünü görünce samur kürke yüzünü sakladı. Bedreddin'in giymesine yardım etti. Varla yok arası kurumuş bedenin samur kürkün içinde yittiğini sandı. Kucaklayacak olsa kucağında eski bir samur kürkün eskimiş, yumuşak tüyleri kalacaktı. Çerçiye: «Heybeyi sırtla.» dedi.</p>
<p>Çıkmaları, at binmeleri, sürüp gitmeleri zaman almadı. Yol bildiğinden Çerçi öne düşmüştü. Sefil Ali, dizginini koluna takıp Şeyh Bedreddin'in atını yedeklemişti. Kestirmeye, hep kestirmeye sürdüler. Bir tepe, iki dere yatağı, bir vadi geçtiler. Sefil Ali Şeyh Bedreddin'i atına sıkıca bağladı. «Buralar Çelebi Mehmedli doluymuş, dağdan aşıp sıyrılacağız Şeyhim.» dedi. «Düşmeyesin diye bağlarım, gönlüne bir kötülük gölgelenmesin.»</p>
<p>«Kötülük ya akıldadır ya yürektedir.» dedi ağzının içinden Şeyh Bedreddin; «Gönlü karıştırma. Çalap'ın tahtında kötülük ne arar?»</p>
<p>Derbentte soluklandılar ancak. Derbent Minnet Beğ'in güvendiği yerdi. Öyleyken Sefil Ali'nin yüreği hop oturup hop kalktı. Gözündekini çıkarmıştı. Elinde kalan son merhemle, bu seferki süt akı bir merhemdi, elini yüzünü temizledi. Yunup arında kendine döndü. Şeyh Bedreddin, gerekli zamanların dışında odasından çıkmadı. Hizmetini Çerçi görüyordu; okuyor yazıyor, diyordu. Sefil Ali, Şeyh Bedreddin'in Çeykel'i arayıp sormadığını öğrenince yine dudak büktü; Şeyh Bedreddin alışmadığı, şimdiyece tanıyıp bilmediği bir adamdı.</p>
<p>Derbentte üç gün dinlenip sağa sola kulak kabarttılar. Geldiklerinde çisil çisil bir yağmur başlamış, havanın yüzü kışa dönük bir bulanıklıkta soğumuştu; gece yağmur artmış soğuk, dişe dokunur olmuştu. İsteseler de yola devam edemezlerdi. Üçüncü gün yağmur hızını alıp dinince hava bir parça ılıdı. «Sen gidebilirsin artık.» deyip Çerçiye yol vermek istedi. «Bundan sonra Zağra yolunu bilirim, sen işinden kalma gayri.» «Zağra'ya mı gideceksin?» «Eh, belki. Minnet Beğim Zağra Kadısını sahkladıydı, ona danışmahyım, Çelebi Mehmed Beğimizin kesin yerini ondan sormalıyım. Çok yardımın oldu bana; senden kuşkulandığım da olduydu. Halt etmişim, bağışla.»</p>
<p>Çerçi duymazlığa vurdu. «Ben senden ayrılmayacağım kardaş.» dedi. «Çoluk çocuk yok, bir başımayım. Buralar da benim için ölüm doldu artık, Bedreddinli sağ bırakmaz beni. Sen nereye, ben oraya. Sağ olsaydı Minnet Beğimize söyleyeceğim de bu olacaktı.»</p>
<p>«Ben... Beğ değilim ki...»</p>
<p>«Olmaaa! Ben de Beğ değilim. Kardaş oluruz, bir can bir kişidir; iki kişi dört can olur. He dedin mi?»</p>
<p>«Ben karnımı zor doyururum bre!»</p>
<p>«Ben de her Allah'ın günü helvayla süt aşı tıkınan bir herif değilim.» Hoşuna gitti Sefil Ali'nin; «Pekey»'i bastırdı. «Kuşluğa yakın yola koyulalım.» Çerçi meselesi kendiliğinden çözülmüştü. Asıl kendi Sefil Ali yüzüyle Şeyhe göründüğünde ne olacağaydı. Saklamağa, bilmezliğe geliyordu ama yüreğinin bir ucundan acıyordu Bedreddin'e. Yazdıklarından, anlayabildiği kadarıyla kötü bir adam değildi. Hala koynunda duran incecik kitaptan pek fazla okuyamamıştı; yazı karınca biçimi kırık, zor sökülür olduğundan, eh Sefil Ali de sapır sapır okur cinsinden olmadığından yalan mı yani, kitabın pek tadına varamamıştı. Ama yazmıştı ya adam, emek vermişti ya... «Ben bunların iki satırını yazmağa ömrümü yetiremem bre aşkolsun Şeyhe» diyor, acıyordu. Böyle bir insana oyun oynatıp kandırmacahğa getirdiği için utanıyordu. Hele Bedreddin'in çocuk uysallığında inanışı, kanışı; sesini çıkarmadan denileni yapması yok mu? Öldürüyordu Sefil Ali'yi, yüreğinden okluyordu. Bundan sonra olacakları utana korka hayallemeğe çalışıyordu.</p>
<p>Korktuğunca gitmedi işler. Şeyh Bedreddin, o da ata binerken, Sefil Ali'nin yüzüne birazcık baktı. Yüzü, gözleri sapsarıydı; sanki yıllarca uyumamıştı, gözleri yıllarca mum ışığından, karınca dizisi yazılardan kalkmamıştı. Sarı, sapsarı gülümsedi: «Sen Çeykel değilsin, he mi?» diye sordu.</p>
<p>Sefil Ali gözlerini kaçırdı, yüzünü eğdi.</p>
<p>Şeyh Bedreddin: «Bilmiştim.» dedi. «Bilmiştim de ben insanların iç yüzlerinin değişmesine alışmıştım. Meğer dış yüzleri de değişirmiş yeri geldiğinde. Al sırtımdan samur kürkü, ağır gelmeğe başladı!» Çelebi Mehmed Beğ, güz güneşinin yarı nem yarı ısınmış hava yarı duman pusunda göz kırpan ikindisinde, kendini bildi bileli hayatının en ağır sıkıntısındaydı. Artık sayısını unuttuğu yara yerlerinin yarısından çoğu, hele böyle isli puslu havalarda iğne ucu sızılarında depreşirdi; yine depreşiyordu. Yüreğinden ağmak bilmeyen ağır sıkıntı, eski yara yerlerinin de deşmesiyle birlikte beyninde göz açtırmaz baş ağrıları olup yankıyordu. Yetmemiş gibi, iki gündür çektiği yelpük boğuntusundan soluk ahşı da düzensizdi, sık sık tıkanıyordu. Ankara Savaşından bu yana bir yan gelip yatamamış, bir beden rahatı görmemişti. Ruh rahatı görmüş müydü sanki? «Dayan gönlüm! Dayan gönlüm!» diye diye günü geceye, geceyi güne eklemiş, bu güne, bu Serez'e; Serez'in bu güz güneşinin sancısına gelip çatmıştı sonunda. Şeyh Bedreddin'i sancılarının arasına katmak istemiyor fakat Serez'de onun yüzünden bulunduğunu biliyordu. Canına dokunulmamasını istiyordu; daha önceki gibi yine İznik'e belki Amasya'ya, Zile'ye bir yerlere sürgün göndermek, günlüğüne aylığına her neyse bolca akçe bağlamak buna karşılık sadece düşünmesini, sadece yazmasını dilemek Şeyhten. Arzusu bu idi, Tanrı tanık bu idi. Gelgelelim Beğler, Paşalar tersineydi. «Durmaz bu Şeyh!» diyorlardı. «Dünya Saltanatı hevesine kapılmıştır, gösterişe hastalanmıştır, sana değilse yarın oğluna dert olur; Devletin bir arık gününü bekler, ayaklanır, baş ağrısı çıkarır.» diyorlardı; «Gittiği yeni yerleri de fesat tohumlarında tohumlar, ölmeli ki kurtula!»</p>
<p>Belki haklıydılar belki haksız, bilinmezdi. Bir ilim adamının Çelebi Mehmed Beğliği zamanında öldürülmüş olmasından utanacaktı, sonunaca utanacaktı; «Mezarımda da utanırım ben!»</p>
<p>«Bu adam ilim adamı değil.» diyorlardı.</p>
<p>«Kitapları var, değerli; ben biliyorum pek değerli olduklarını.»</p>
<p>«Yaşadığı gibi yazmayan, yazdığı gibi yaşamayana nasıl ilim adamı denilir Hünkarım? Bir insan ki yazdığınca davranmaz, yalandır. Yalan ilim olmaz.» «Kandırılmıştır.</p>
<p>Korkmuştur. Hemen karar vermeyelim.»</p>
<p>«Siz bilirsiniz Hünkarım, buyruk sîzdendir, bizden söylemesi.»</p>
<p>Böyle demişlerdi, açıkça, dikine, geri alınamaz kesinlikte böyle söylemişlerdi.</p>
<p>Söyleyenleri haksız bulmanın mümkünü yoktu, haklı bulmanın mümkünü olmadığınca. Ne yapmış olursa olsun, bir ilim adamı, kendi devrinde öldürülmemeliydi. Burun utancı bütün yapılanları siler süpürürdü.</p>
<p>«Hünkarım ülkemizde nice ilim adamları, nice din adamları vardır, bir tek Şeyh Bedreddin yoktur. Buyurun gelsinler, Bedreddin'i onlar yargılasınlar.»</p>
<p>Ülkesindeki ilim adamlarının, din adamlarının sayıları şunlardı işte, şu oturanlar. İçlerinden ikisini tanıyordu, biri Acem'den yeni gelmiş adı pek ünlü Molla Haydar Harevi, öteki Irak'tan Danişmend Halil. Bu sonuncusu Afşar boyundanmış, Selanik'te bulundukları için o sıra Selanik'ten çağırılmışlar, konuşmuyorlar, hepsi kendi halinde oturmuş kendi içlerine dönük. Hünkar açsın sözü, demesine bir bekleyişin sessizliği top top salkımlanmakta, Hünkarın halini ise ancak Allah biliyordu.</p>
<p>Şeyh Bedreddin'in getirilmesi gecikirse ister istemez konuşacaktı. Bir iki söz söylemesi şart olacaktı. Gönülsüz gönülsüz: «Benim durgunluğumdan alınmayın.» dedi, «Hastacayım. Şeyh Bedreddin getirilir denilmeseydi sizleri de yormazdım. Lâkin gelindi bir kere. Siz bir mesele açın, ben dinleyen olayım.» Fakat içi boş bir dinleyici olacağı belliydi. «Molla Haydar ile Danişmend Halil'in ününü duyardık, yüzlerini yenice gördük, onları dinlesek...»</p>
<p>Hünkarın gönülsüz de olsa mesele açmak ilim adamlarına, din bilginlerine, din bilgelerine kalıyordu. Meseleyi de açmış götürüyorlardı. Çelebi Mehmed Beğin baş ağrıları artıyor, sıkıntısı çekilmezleşiyor, nefesi dadanıyordu; eski yara yerlerinin sızıltıları da cabadan. Yine de kulak verip dinleyebildi. Nedense bilerek bilmeyerek ilim adamlarımın dinlenmelerini söz konusu etmişlerdi.</p>
<p>Şeyh Bedreddin'i, söyleşmenin nispeten ısınmaya başladığı sırada getirdiler. Çelebi Mehmed Beğ'in yüreğinden Şeyhi ayağa kalkarak karşılamak arzusu kaynamıştı. Teshil adındaki kitabını yeni okumuş, Bedreddin'in İslam hukukundaki çapraşık meselelere nasıl bir kolay çözüm getirdiğini görmüştü. Kolay bir anlatışı, sıkmayan bir söyleyişi vardı. «Bu da benim gibi hasta biraz.» demişti. Hastalığını sevmişti Bedreddin'in. Yer yer dağınık oluyor, çocuksu cümlelerle düşünüyordu Şeyh, ama her kelimesi bir kendini beğenmiş adamın tepeden bakışı idi. Şeyh Bedreddin'in getirilişine ayağa kalkmadı.</p>
<p>Düşünen adamın ötesine geçmişti Şeyh, insanları birbirine düşürmüştü, yüreği kinli adamlara en ucuzundan bir araç olmuştu adını sokağa düşürmüştü. Bu bir tutamlık canı varmış görünen adamın içinde kaynar kazanlar yanıyor olmalıydı yahut da kurak bir çöl toprağıydı gönlü. Ondan veya bundan yüzü sapsarıydı. Çelebi Mehmed Beğ, yüreğinde hiçbir kötülük olmayaraktan: «Neden benzin sararmış?» diye sordu. «Isıtma ateşinden mi?» Eğer öyleyse hekim gönderip iyileştirmeyi düşünmüştü. «İçinde keder mi belirdi de bir yerde durmadın?» Evet derse Şeyh, keder derdinden kurtulması için, havası suyu sevimli bir yere göndermeyi aklına koymuştu. Soruları kötülüğüne değil, Şeyhin iyiliğine idi. Çelebi Mehmed Beğ, bütün iyi niyetine rağmen, sorduğu sorulara yakışıksız cevaplar aldı. Şeyh, yazdığı gibi konuşurken de büyüklük hastalığının elinden kopamıyordu: «Güneş batarken sararır.» diye cevap verdi: «Şahinin yuvasına yılan gelirse o yuvada duramaz. Yolcuyu yılan sokarsa, yılanın zehri benzini sarartır. Yılan, güneşi görünce güç bulur güneş de ikindiüstü sararır.» «Neden buyruk ıssı olanların buyruklarına karşı geldin, aykırı iş işledin?» «Ya sen neden Tanrı'ya karşı geldin?» Çelebi Mehmed Beğ'in gönül üzgünü sorusuna Şeyh Bedreddin'in karşı sorusu taştan katı düştü. Canı yanmadık kanı donmadık kimse kalmadı bulunanlardan. Çelebi Mehmed Beğ, «Dilim tutulaydı da sormayaydım.» diye yerindi, gönlünü suçladı. Fakat taşlayan cevabı almıştı hem de bunalarak. Ne zaman? Nerde? Nasıl Tanrı'ya karşı gelmişti. Sorunun taş acısı bütün yara yerlerinde sızlayan depreşmeyi unutturmuştu: «Ben Tanrı'ya mı karşı gelmişim? Haşa! Ne zaman?» «Hacca gitmek için senden izin istedim. Orada kalacaktım. Kaç kere diledim. Uygun cevap yollamadın. Hacca gitseydim orada kalırdım. Dünyada yol kesmeye hak verilmiş midir? Bana şeriata uygun bir sorun varsa söyle, cevabını al. Düşünme yeniliği getirdim ben, yanlış uygulandı bu yola döküldü. Zulmün bulunduğu yerden göçmek gerektir.»</p>
<p>Verilecek çok karşılık vardı. Kendi sözleriyle kendini suçladığından habersiz, büyüklenmekten bunalmış bir adama karşılık vermenin ne kadar güç olduğunu hissetti. Yargılamada bulunmak yeni baştan hastalanması demek olacaktı Mehmed Beğ'in. Lâkin susmak da acayip göründü. Gülümsemeye gayret etti. «Haklısın.» dedi. «Düşünmekte bir yenilik getirdin. Onda kalsaydın yahut onda gelişseydin baş tacım bilirdim ama kalmadın onda. Düşünceni kılıç yaptın, aldın kan döktürdün, buna düşünce denmez. Kılıç da kılıç iken, görünüşüyle suç olmaz lâkin eline alır da birinin bir yerini kesersen suç işlersin. Kılıç gereç olur burada suçun gereci, düşüncen gibi. Ben bana göre olanı söyledim, işte ilim adamları, din adamları, bilginler, bilgeler... Bu odadalar. Sen de odadasın. Tartışın. Yargıyı varın. Yargı sonucunu bana bildirirsiniz.» Şeyh Bedreddin'e bakmak içinden gelmiyordu artık. Molla Haydar Harevi'ye bakarak: «Şeyh Bedreddin gibi iş edenin şeriata göre hali nice olur? Yargılayın, ilim adamı olduğunu sanırım göz önünde tutarsınız!» dedi; bezgin, bıkmış, usanmışça çıktı. Bunca yaralarının yanında onlardan daha ağır yaralar almışçasına sancıyordu bedeni. Çıkarken kimsenin yüzüne bakmadı. Odadakiler Şeyh Bedreddin'e ayrı ayrı sorular sordular. En çok Molla Haydar Harevi, ondan sonra da Danişmend Halil sordu. Bir iki kere de Hünkar hocası Fahreddin.</p>
<p>Şeyh Bedreddin kimine sustu kimine dik, kimine aklı başında, kimine karmakarışık cevaplar verdi. Bütün gün sürdü sorular, cevaplar. Görünüş bir yargılama görünüşünden çok bir bilginler söyleşmesi görünüşündeydi. Bazen Bedreddin unutuyordu yargılandığını, dalıyor, Kur'an-ı Kerim'den, Peygamberin ulu sözlerinden örnekler getirerek meselden mesele geçiyordu. Bazen de Bedreddin'i yargılamak için toplanmış olanlar durumu unutuyorlar, dalıyorlardı. Surelere karşı sureler, ayetlere karşı ayetler. Peygamberin ulu sözlerine karşı Peygamberin ulu söyleriyle başka meselelere geçiyorlardı. İslam hukukunun en çözülmez sanılan hükümleri derinliğine parçalanıyor, yeniden bir araya getiriliyordu. Şeyh Bedreddin'in dola dola konuştuğu meseleler bunlar oluyordu. Derken Hünkarın hocası Fahreddin, Peygamberin ulu sözlerinden biriyle bağladı konuşmaları: «Peygamber Efendimiz Hazretleri buyuruyorlar ki.» dedi. «Sizin işiniz, bir kişide toplanmış iken, sizin birliğinizi parçalamak, sizi birbirinize düşürmek üzere, birisi yahut birileri ortaya çıkacak olursa, onları yok edesiniz! Bu ulu sözü bilirsiniz Şeyhim. Bu durumda sizin gibi bir ilim adamı için ne biçim davranılmak gerekir?» Uzun müddet cevapsız bıraktı soruyu Şeyh Bedreddin. Katı kabuğuna çekilmiş bir böceğin teşbihlenmesi, bir puhu kuşunun boyun boğaz birbirine karışarak tüylenmişliği yahut yağmur ıslağı bir karatavuğun çalılar arasında bir başına kalışı gibi bir susmuşlukta kıpırdayamadı. Halbuki yüreği, sıkılmış bir yumruk olmuştu o sıra; açılmak istedikçe kendi üstüne kapanan bir yumruk. Gırtlağından aşağı bütün içi boşalmış bir o yumruk asılı kalmıştı boşlukta. Yumruğun açılması, en azından gevşemesi, bir parça kımıldaması şarttı, Şeyh Bedreddin de bu şart oluşun inanandaydı. Ömür boyunca koştuğu yollar, temizlemek istedikçe dikenlerini iki katına dökmüşlerdi. Dikensiz bir yol görmedi; tek bir yol vardı o da Tanrı'ya gidiyordu. Hiç olmazsa o yolda gevşemeliydi yumruk...</p>
<p>Uçuk bir sesle Besmele çekti. «Hepiniz bilirsiniz ki Tanrı; sana insanların uyacakları bir hukuk düzeni verdik, sen ona uy, bilmeyenlerin keyfine uyma buyurmaktadır. Ve yine Ulu Tanrı: Kim eyi bir iş yaparsa yararı kendinedir; kim kötülük yaparsa zararı kendisinedir, buyuruyor. Biz Tanrı'nın buyurduğu hukuk düzeninin dışında düşünmedik. Yeni sözler, yeni düşünceler getirdik ama düzenden dışarı çıkmadan getirdik. Bizi bu düşüncemiz yüzünden kimse suçlayamaz; sevabı varsa bizedir, sevabının huzurunu duyarız. Ve lâkin bilmeyenlere uyduk. Düşüncemizi, Hünkarın söylediği gibi kılıç yaptık kendimize; burada suçumuz vardır bizim, burada suçluyuz. Kötülüğümüzün zararı kendimize olmalıdır. Kıhç günahları temizler. Eğer beni öd ağacı gibi yakarlarsa bunda kimsenin günahı yoktur. Ben, kendi iç derdimin tutsağı oldum, düşünceden taşra çıktım. Benim yüzümden nice günahsızların kanı döküldü; o kanların arınması için benim de kanımın akıtılması şeriata uygundur. Yargınız böyle olursa yerine getirilmesi için başımı ayak bilirim. İşte kalkıyorum, ayak üzere yargınızı bekliyorum.»</p>
<p>Sözünü bitirirken ayağa kalkmıştı. Oturuşundan biraz farklı bir boyda, el bağlamış, bekliyordu.</p>
<p>Kısa bir fısıldaşma oldu yargıcı durumunda oturanların arasında. Kısa fısıldaşmanın sözcülüğünü Molla Haydar Harevi yaptı. «Kendi kendini yargıladın, vardığın yargı bizce de doğrudur. Kanın helal, malın haramdır. Bu yargı Hünkara böylece bildirilecektir. Tanrı hepimizin günahlarını bağışlasın.»</p>
<p>Gün ağarırken varılan yargının yerine getirilmesini buyurdu Hünkar. Bedreddin'i bir daha bağışlarsa yeni Börklücelerin yeni Torlakların azıtıp baş vereceğine inanmıştı. Çelebi Mehmed olmazsa oğlu, oğlu olmazsa onun oğlu böyle bir bağışlanmaya muhakkak pişman olacaklardı, göze alamazdı.</p>
<p>Sabaha doğru inen ince yağmur ne artmış ne eksilmişti. Darağacını çatanlar iliklerinece ıslandılar.</p>
<p>Gün doğumundan az sonra Şeyh Bedreddin'i hücresinden aldılar. Bir don bir gömlek bırakmamacasına soydular. Fakat yağmur yağıyordu. Baş açık yalın ayakta don gömlek götürmek aykırı düşer deyi düşündüler. Darağacı Serez Pazarının içinde bir demirci çatısının önüne çatılmıştı. O sırada Sefil Ali bir koşu uçtu, sakladığı samur kürkü kapıp geldi, Şeyh Bedreddin'in başından geçirip omuzu üstüne örttü. Darağacına, Bedreddin'i samur kürk altında getirdiler. Yol kıyısına iki geçe toplanıp iyiden kötüden seyre doluşanlar, yasavulların kolcuların arasında gider yalınayak bir samur kürk gördüler yalınız, başka bir nesne görmediklerine daha sonra yemin üstüne yemin içtiler.</p>
<p>Çıt çıkmıyordu, ince yağmur sicim sicim iniyordu, ince yağmur, siyim siyim Serez Pazarından darağacına siniyordu.</p>
<p>Darağacının altına gelindiğinde samur kürkü aldılar Şeyh Bedreddin'in üstünden, bir kere daha don gömleğe kaldı, gömleğini de çıkardılar, ince, siyim siyim yağmur çıplak etine değdiğinde, Şeyh Bedreddin bir cızırtı duyduğunu sandı, bedenini buğulanmış gördü, duman çıkarırken, darağacına baktı bir tuhaf, bir buruk.</p>
<p>Çingene, üçayak bir sekiye çıkması için yardımcı oldu. Darağacının ipini Bedreddin eliyle geçirdi boynuna. Gözlerini yumdu. Bir deri bir kemik, sapsarı bir beden, titrememsi bir üşümüşlük. Ama ısıtmalardan ıraktı.</p>
<p>İnce yağmur siyim siyim. Soluk bile alınmıyordu ortalıkta. Çingene üçayak sekiyi çekiverdi.</p>
<p>Bir sallanma... İnce siyim siyim yağmur yalpalanması gibi... Sonra açıldı gözleri Bedreddin'in birden. Nar gibi kızarmış, sıcak, taze bir somun, taze bir somun kokusu. Taze somun kokusunun sıcaklığı. Derken Somuncu Baha'nın taze sıcak somunların sıcağındaki gülümsemesi. Bir fırın, ateş alev salmada bir fırın, fırının önü; devşirmelik çocuklar fırının önünde; Doğan, Börklüce Mustafa, Torlak Kemal, Ecevit, ısıtmalı Bedreddin, Osmanh ülkesi koca bir fırın sanki. Pişmiş ekmekler, pişmemiş hamur, kalmış ekmekler. Fırın harıl harıl yanıyordu ve ekmekler, durmadan ekmekler, pişmiş, yarı pişmiş, pişmemiş ekmekler fırından çıkıyordu. Sonunda bir kocaman ekmek oldu Osmanh ülkesi, nar yüzünde kızarmış koskoca bir taze ekmek ki sıcacık!</p>
<p>Sonra? Şeyh Bedreddin için o anın bir sonrası yoktu.</p>
<p>Yağmur öğleye kadar inceden siyim siyim, Şeyh Bedreddin'in asılmış bedeni, bir tek donla darağacında asıh kaldı. Bir deri bir kemik, kaburgaları ve kürek kemikleri fırlamış olarak...</p>
<p>Ancak öğleüstü Sefil Ali samur kürkü getirip Şeyh Bedreddin'in asılmışhğının üstüne örtebildi. Yanındaki Çerçiye: «Biz de gidelim artık.» diye fısıldadı.</p>
<p>«Ne yana gideceğiz ki?» Sefil Ali omuz silkti: «Bilmiyorum.» dedi. «Osmanh ülkesi bir müddet dinlenecek bana kalırsa, dinlenmesi gerek, eh biz de yorulduk, yorulmadık mı?»</p>
</body>
</html>