<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body><a id="caption1"></a>
<h1><a id="bookmark0"></a><span style="font-weight:bold;">DARAĞACI</span></h1>
<p>Niğbolu'dan bu yana bir öz canını düşünmeden özge cana kanat geren yeniçerinin yüzünü, bir de Doğan Beğ'in hatununun eliyle pişirdiği toyga çorbasının tadını unutamamıştı. O akşam kalede başkaca ne bir lokmaya el sürmüş ne de öteki yemeklerin tadına bakmıştı. Bir çanak, bir çanak daha. Bir topak keçi peyniri ve iki çanak toyga çorbası. Cihan yemeklerinin şahını getirseler değişmezdi. O gece, Doğan Beğ'in evinde uyumuştu; gece yarışmaca oturup konuşarak. Ne padişah ne Beğ; iki yoldaş, iki karındaş, iki canlı olarak, bu söyleşmeyi de unutamıyordu. Hiç kimsenin hatırlamadığı fakat kendisinin unutamadığı yeniçerinin yüzü, sağlar arasında kendiliğinden ortaya çıkmayınca, onca gavur arasına karışmış şehit yüzlerini de teker teker aramanın mümkünü olmayınca o yüzün ruhuna Fatiha okumaktan başka çıkar yol kalmamıştı; sağsa eğer, nasip ise, bir gün yine bir savaşta karşılaşırlardı, can borcunu öderdi. Düşündükçe daha doğrusu Bursa'da düşünmek fırsatına biraz olsun kavuştuğundan, unutamayacağı yüzün yeniçerisini, can borcundan borçlu düşmenin ezikliğiyle arar olduğunu anlıyordu. Kimseye borçlu olmamak, kimsenin minnetinin altında kalmadan yaşamak. Fakat kalınıyordu işte. Padişahtı; istese Avrupa dedikleri toprağı bir baştan bir başa çiğneyip geçmesi işten bile değildi. Niğbolu Savaşının sonunda yalnız beşte birlerden gelen doyumluk Karun malına denk düşse yeriydi. Bir sözü cihanın yarısını alt üste yeterdi. Gel gör ki canına can siperi olmuş bir yeniçeriyi bulmağa yetmiyordu bunlar; borçlu kılıyordu hem de en ödenmezinden.</p>
<p>Savaşsız vurdusuz kırdısız bir vakit geçinmek için Bursa'da kalmak niyetindeydi. Niğbolu'dan sonra, epeyce bir zaman Haçlının kendine gelemeyeceğini biliyordu; beli kırılmıştı ki toplaması onarması şusu busu derken göz açmağa vakti olamazdı. Ali Paşa'nın dışında bütün Beğler, paşalar Macaristan'a girmeğe, Beğlik yapıp sınırı Macar ötesine götürmeğe can atmıştı. İne Beğ bile. Doğan nedense çekimser görünmüş, Ali Paşa susmuştu. Beyazid: «Hayır.» dedi. «Macar'ın kılına dahi dokunulmaya. Macar, Macarhğında kalacak. Anadolu birliğini pekiştirmeden Macar'ı Beğliğimiz yapmak hatadır. Zayıflığımız olur bizim. Aklımızın Macar'da, gücümüzün Macar'da kalması olur. Macar'a şimdiki korku yeter, bizim sözümüzden çıkacak hali kalmadı. Bizans varken, arkamızda Karamanoğlu varken...»</p>
<p>Ali Paşa: «Timur varken.» demesini bekledi Bayezid Han'ın fakat o: «Bölük pörçük bir Anadolu yamalı bohçadır, neresinden yırtılacağı ne zaman yırtılacağı bilinmez, nasılı da bilinmez.» demişti. «Biz Macar'da bağlanmışken Anadolu'nun yırtılması bizi de yırtar. Macar'ı kırık beliyle kendi haline bırakacağız. Yalnız...» Akıncı Beğlerini süzmüştü bir bir: «Yalnız Akıncı kollarımız bir iken beş olacak on iken yirmi vurup yirmi akına dalacak, Akıncının durması olmayacak Lov taşı bileniniz var mıdır? Bunca Tımar, bunca Has, bunca Zeamet sahibi bulunur aramızda. Hiç mi biriniz eğlenip bakmaz ki köylünüz ne yapmaktadır, rençperiniz ne eylemektedir? Beğlerim! Yeri geldi diye söylüyorum, her zaman söylüyorum. Toprak Tanrı'nındır Tanrı'nın! Kimse sahiplenemez. Biz Tanrı adına kiracı sayılırız. Toprağınızın kiracısısınız, köylünüzün rençperinizin değil. Derebeği değilsiniz; nasıl toprağı alıp satamazsanız köylünüzü rençperinizi de alıp satamazsınız, onların sırtından yaşayamazsınız. Onlar da sizin sırtınızdan yaşamayacağına göre? Herkes üzerine düşen emeği gücünce yapacak, üstünlüksüz nefes alınacak demektir bu. Öyleyse lov taşı ne işe yarar? Benim Beğim lov taşının ne işe yarayacağını bilecektir, bilmelidir. Yeri gelirse lov taşı sürüyecektir, Beğliğine zarar gelmez. Aksine lov taşı terini öğrenmiş olur ki yapacağı savaşın bir anlamı ola. Lov taşı meselesinden gelindi buraya, köylümüz lov taşıyla damını pekiştirir; rençperimiz harman düşmeden önce harman yerinin dibini düzleyip katılaştırır, onun üstüne harmanı serer. Bizim akıncımız bizim lov taşımız olmalıdır. Avrupa dedikleri bir kaç milletin toprağını akıncılarımız bizim harmanımız için pekiştirip hazırlamalıdır ki süreceğimiz harman bereketli olsun; sağlamına gidelim sağlamına yerleşelim. Akıncılarımız için duracak bir sınır yoktur; sınır yüreklerindedir, yürekleri de bizim öz yüreğimizdir.»</p>
<p>Ali Paşa da konuşsaydı bundan değişik konuşmayacaktı. Yıldırım Bayezid'in başka bir yönünü görmüştü konuşmasında. «Ömrüm Bayezid Beğ'i tanımakla, öğrenmekle geçeceğe benzer anlaşılan.» diye düşündü. «Kolayladım sanırken zorlaşıyor.» Bursa’dan dönmüşlerdi.</p>
<p>Ali Paşa, yarım bıraktıkları Bizans kuşatmasına kaldığı yerden devam edileceğini sanıyordu. Ona göre hazırlığını yapmış; Tımarlıları, Hasları, Zeametleri durumları gereği kimini dinlenmeğe kimini hazır beklemeğe kimini savaş düzeni tutmağa sıralamıştı. Yıldırım Bayezid Han ise İne Beğ'i Bizans içine salmakla yetindi. Göstermeliğine sayılacak bir miktar çeriyi koca Evrenuz Beğ'le Bizans önüne bıraktı. «Bir hisar yapılacak Ali Paşa.» buyruğunu verdi, «Boğazın bu Anadolu yakasına bir hisar yapılacak. Güzelce bir hisarımız olmalı, adına kale de istersen. Gel yerini seçelim.»</p>
<p>Boğazın Anadolu kıyısında dolaşmışlardı, Kasım başlangıcıydı. Dolaylarda koyaklarda dallar hala baharınaydı. Yemlenen halsiz bir baharınahk da baharınaydı. Yenilenen halsiz bir baharınahk. Güneş, yaşını başını henüz almamış bir dul kadın nazında ne eski kocasını unutmuş ne yenisine ısınmış, ama alabildiğine sereserpeliğe vermişti kendini. Boğaz, mavi çırpıntılarda akıyordu. Ali Paşa, çimlenmiş toprağın kokusunda genleşmiş damarlarının yorgunluğunu duydu; uyumamak için çırpman bir yorgunluktu. Yıldırım Bayezid Han'a baktı gözaltından; diri, hiç gevşememiş; ama buralarda değildi, buralarda da görünmüyordu. Ne güneşte ne toprakta ne suda. Bunların üçünün arasından gidiyordu halbuki. Sık sık Boğazı ölçüyordu tepeden, aşağıda veryansın bir uçarı güzellik varmış yokmuş bilmezcesineydi; suyun hışırtısız düzünde. Hesapları buralarda olmalıydı. Bir tepeden vurdu indi dar vadiye. Kuş cıvıltılarından olma taptaze bir korunun içinden iniyorlardı. Nemli, gölgeli, ısınmışlığı hamamsı bir ağaç duldasıydı geçtikleri. Çimen yeşilinden yaprak yeşiline inip konan, uçup kaçan bir hava. Arkada genç yeniçeriler muhakkak ki böyle bir havada görünmez kadınları kokluyorlardı. Kasım çiçekleri süslenmişti. Ali Paşa genç gelinlerin deprenmesinde kıvrılan vadiye inerken huzursuzluk duyuyordu en garibinden; akşamın olmasını istiyordu.</p>
<p>Eski Bizans'tan da eski bir tapınak kalıntısını geçince vadinin düzlüğüne inmişlerdi. İki yanını kabarık, kartal sırtı kubarmasında ağaç yeşilliğinin çektiği bir deve, Boğazla birleşince tembelleşmişti. Ağaçların açıklığında öteberi yuyan buranın yerli köylü kadınları görünüverdi. Durmak geldi Ali Paşa'nın içinden; Yıldırım Bayezid'in de duraksar gibi olmasından doğmuş olabilirdi bu ama hep akşam olmasına duacı yüreği durup öteberi yuyan köylü kadınlarına bakmak isteğinde kendi başınaydı. Bayezid Beğ de durmamıştı zaten. Sağdan, kayalar, bodur çamlarıyla yol diye dönen tek arabalık bir cılga yola höykürüyordu. Cılga yolun hemen solu Boğazın dalgalarına açmış bağrını. Karşı kıyı bir ok atımında sanki. «Burası!» dedi Bayezid Beğ; «Ali Paşa ne dersin? Hatırladın mı? Durağı Cennet olası babam buradan geçmek istedi, zorluk çıkardılar. Murad Beğ babamla ben bir zamanlar, ben şu kadarcıktım, bir zaviyeye gitmiştik. Çok yaşlı bir dervişle söyleşmişlerdi nizam üstüne. Can kulağında dinlediydim. Kocamış derviş buralarda bir yeri tarif ediyordu. Nice bir zaman önce iki yüz üç yüz yıl olmuştur herhal, çünkü kocamış derviş: «Dedemden dinlemiştim, o da dedesinden duyasıymış dediydi. Bizim Oğuz Soyundan gelme Peçeneklerden on bin atlı buralarda bir yerden vurmuşlar atlarını, yüze yüze birinin bile burnu kanamadan karşı kıyıya geçmişler. On bin atlı Ali Paşa duyar mısın? Şu gördüğün Boğaz denizini diyorum, atlarını yüzdüre yüzdüre karşı kıyıya geçmiş, biz de geçebilir miyiz dersin? Deneyelim mi? Vaz geç, biz at yüzdürmeden de geçeriz istersek. Burada yapılacak hisarımız. Bir gün, inşallah, ben yetişmezsem oğullarımdan biri de şu karşı kıyıya böyle bir kale yaptırmalıdır. Yaptırmalıdır ki Bizans'ın soluğu kesile. He mi?» Sadece yeniçeriden, savaştan, savaş düzeninden anlar sandığı Bayezid'e, çocukça şaşmışhklarda bakakalmıştı bir daha. «Tanrım! Bayezid Beğ'i sandık biçiminde mi yarattın sen? Her açılışında bir yeni mi çıkacak, bir değişiğe mi şaşacağım?» Halbuki Ali Paşa kendini cingöz sanırdı; şeytanın yattığı yeri bilir sanırdı. «Bir görüşte anlarım adamı ben!» Hani nerdeyse Yıldırım Bayezid Han için: «Adamın ötesindedir o!» deyip sıyrılacaktı kendi gücünden kuşku duymamak için. «İzin verirseniz ben başlatayım bu güzel işi Bayezid Beğim.» demişti. «Sayenizde Niğbolu Savaşı ölçüsüz zenginlik getirdi bize, o zenginliği bu hisarın yapımına harcayım.»</p>
<p>«Hayır. Bu benim vasiyetimdir, bilirim. Yad para bulunsun istemem!» Birden, düşünmeden, çocukların nazından beter bir nazda birden: «Bizi yad mı görürsün Padişahım?» diye soruverdi. Biri bıçağını çıkarıp yarsaydı gönlünü, yalansız dolansız bir içtenlikle orada Ali Paşa'yı Yıldırım Bayezid'e bağlanmış bir yürekte görürdü; «Biz kimiz, bizim zenginliğimiz nedir ki? Asıl sizin olanı neden yad tutmak? Ben bir Murad Beğ kölesi değil miyim sanırsın?» Yıldırım Beyazid Beğ Ali Paşa'nın yüzünü süzdü. Ne alıcı gözle ne almayıcı gözle değişik bakan. Yüzünde, alnında, bütün bedeninde en yorgun, en bezmiş hatta biraz da bıkmış görünen gözleri, vakit olsa belki bir daha o kadar süzeceğe benziyordu Ali Paşa'yı. «Biz kendimize alışamadık daha hay Ali Paşa.» diye mırıldandı: «Gönlümüz yüreğimizi yad tutmakta, aklımız ikisine de sırt çevirmekte, sen neden söz edersin?» Ali Paşa, Bursa’ya gelir gelmez, kendi yaptırdığı camisinden pek dışarıya çıkmaz olan Bayezid Beğ'i bu yüzden çok az rahatsız etmeğe çalışıyordu. Caminin girişte sağdaki genişçe odasını kendisi için yaptırmıştı sanki. Sedirsiz, divansız, mindersiz; düz, çıplak bir oda, yerde gösterişsiz bir iki halı. O bir iki halıya ters düşen alabildiğine nakışlı, cafcaflı; baştanbaşa kuş ötümünde bir uzun Türkmen kilimi. Genç, civeleği gözlerinden taşmış, zülüfünde pırıl pırıl yanan bir Türkmen kızı, kilimini hemen bitiminde getirip: «Bunu senin için dokudum Beğim, her bir ilmiğinde seni düşünmüşümdür, ömrün böyle nakışlı geçer inşallah.» diyerek utanmışhğını gizleyip Bayezid Beğ'e uzatmıştı. Sonra da yok olup gitmiş, görünmezime karışmıştı. Halıları bırakıp bu kilimin üstüne bağdaş kuruyordu Padişah. Odanın bir yanı silme dolaptı; bir yanı tembel gelin rafları. El attın mı oturduğun yerden el attığını bulup alacağın, elindekini koyacağın raflar. Dolap rafları Türkmen'in rençperinden oymalıydı; süssüz, gösterişsiz, fukara.</p>
<p>Fakat Yıldırım Bayezid burada serinliyordu. Burada birçok şeyi birçok şeyliğinde unutuyordu. Namaz vakitleri dışında karabudundan kim isterse geliyor, sözlü sözsüz, ya dilindekini ya elindekini, kağıtsa kağıt işmarsa işmar, burada döküp anlatıyordu. Hele Ali Paşa'nın anlamasının mümkünü olmayan bir içli dışlılıkta gelenle gelen, gidenle giden oluyordu ki nasıl anlatıla! Gelenin hepsi Bursalı da değildi üstelik Bursa'nın dışından, ötesinden, çok dışından bağrı yanan, gözü dönen, üstlenen... Herkes.</p>
<p>Son günlerde hayli canı sıkkındı. Ali Paşa'nın kulağına böyle haberler geliyordu. Ama varıp da soramazdı can sıkıntısının sebebini. «Gelip geçici bir yorgunluğun oyalanılmasına verilmiş bir zaman geçirmedir.» diye düşünerek, savaş sırasında pek derlenip toparlanamamış olan devlet işlerine dönmeği, çağırmadıkça padişahın yararla gitmemeği uygun buldu Ali Paşa. Geçerdi nasıl olsa, dinlenmiş olurdu. Bayezid Beğ'in can sıkıntısı dinlenmesine değil yorulmasına oldu. Bir iki üç derken, gelip kendisine dert dökenlerin sekizi onu kadılardan dertlenmeğe başlamıştı. Rüşvetsiz iş görmediklerinden söz ediliyordu kadıların; parayı sayanın davayı kazandığı, altunu dökenin adaleti aldığı söyleniyordu. «Yoksula hak kalmadı padişahım.» diyorlardı. «Yoksul musun, şamar oğlanısın Padişahım, bağışla beni.» diyenler artmıştı. «Biz seni biliriz, sana adalet demiş bel bağlamışız. Adaletin bu ise sana bel bağlayanın hali nicedir Tanrı bilsin.» Aklı almıyordu.</p>
<p>Kadılar... Kadılar ha? Kadılar çerçi miydi bre? Kadılar sokak soytarısı mıydı? Adalet satan çerçilik ha! «Bre görürler bunlar. Bre görmelidirler!»</p>
<p>Tepeden tırnağa, öfkelerde çıktığı camisinden başını almış, yokuşa tırmanan yola sapmıştı. Yolla birlikte tırmanmıştı. Tepeye. Kışın döküntüsünde bir bahara dönüş göz kırpıyordu. Kızıl öfkesini biraz olsun hafifletmişti ama bütün bütüne de hafifletmiş sayılamazdı. Biraz daha salim kafayla düşünebiliyordu o kadar. «Kadıların rüşvet alması ha?» diyordu da başka laf düşünemiyordu. Tüyleri diken dikendi. Ensesinde yeniden terliyordu kızıl öfkesi; «Bre ekmeksiz yoksulu aklım ahr; bre susuz yoksulu sineye çekerim; ekmek bulur doyurursun su taşır susuzluğunu giderirsin, ya adalet? Tanrım satılan adaleti nasıl geri alırım, nasıl onarırım, nasıl sararım ben bu yarayı? Bin Niğbolu Savaşını kazanmışsın, kaç para eder bre, kadıların parayla satıyorsa adaleti ah! Bir çare... Tanrım çare!» Tepeyi çıktığında, epeydir yürümediği için diz kapaklarında bir kesik yorgunluk hissetmişti. Bir zamandır, yürümediği zamanlarda da duyar, aldırmazdı; uzun süre at bindiği vakitler üzenginin kasmasından sanırdı. Bu sefer canını yakacak dereceye vardırmıştı sızı.</p>
<p>İrice bir kara taşın ucuna ilişip oturdu; diz kapağınaca sıyırdı çakşırının dolamasını. Diz kapağının altında, mercimek irisi bir morluğa takıldı gözleri; mercimek irisinde kabarmıştı da. Bastırdığında sızının ordan geldiğini anladı. «Hekime göstermeli mi ki?» diye düşündü ama güldü düşüncesine. «Bir beze bre bu Bayezid; sen de çocuk değilsin.»</p>
<p>Kalkarken gelenleri gördü.</p>
<p>Önde uzun boylu, nohut yeşili eskice hırkasını edepli sarmışında ağır adım biri, ardında üç beş derviş. Toprak onlardan daha gürültülüdür sanılacak bir sessiz yürümede geliyorlardı. Başları öne eğik; gözleri yerde.</p>
<p>Seçmelerini beklemeği uygun buldu.</p>
<p>Fakat gelenler, selam vermek için baş kaldırdıklarında padişahı gördükleri için durmuşlardı. Saygıları arta arta yaklaşmışlardı. Yıldırım Bayezid de kalkmak zorunda kalmıştı ama gözleri bir tuhaf açılarak. Bu, öndeki, aradığı yeniçerinin yüzüydü. Kendisine yakıştırabilse, gözlerini silip bir daha bakacak, silip bir daha bakacaktı. Savaş kızışmışhğında yaralanıp yere düşmüşlüğü, at ayakları, kılıçlar, topuzlar, mızraklar... O can pazarında üzerine kanat germiş yeniçerinin öz göğdesini padişaha kalkan edişi geldi gözlerinin önüne. Yeniçerinin yüzü... Padişahın bedenine dokunmaktan çekinen, bir yerine bir şeycikler olmasın sakın kuşkusunda titreyen Horasanımsı yüzü... Bu yüz idi, evet bu yüz idi! «Seni tanıyor muyum?» «Damadınızım padişahım...» Az kalsın yıkılacaktı Beyazid Beğ. Demek Emir Sultan dedikleri adamdı bu; yüzünü görmek istemediği damadıydı. Kur'an-ı Kerim hocası seçilmişken kızının gönlünü çelen, kaçıran, evlenen adam; yeni baştan öfkesi kızıla kesiyordu ki Emir Sultan'ın yüzüne bakmağı akıl etti bir daha. O yeniçeriydi bu yüz. Daha güvenilir, daha inanılır, daha yakın, ayan beyandı hem de. Üstelik öyle bir sükunet vardı ki bakışlarında, öfke bin yıllık yola kaçardı hırsından. «Padişahım, bizi yücelttiniz. Soğuk bir ayranımızı içmek lütfunda bulunursanız, gönül köşkümüz şuracıktadır.»</p>
<p>Savaş süresince Bursa'da olduğunu bilmese o yeniçerinin bu Emir Sultan olduğuna iki dünyada da yemin etmekten çekinmezdi. Sorsa... Soramayacağını hissetti. Fakat gülümsedi. Emir Sultan da gülümsüyordu ama onunki çok değişikti: «Damadımın da ötesinde bir şekil seni tanımam Emir Sultan.» dedi. «Bir insan hem Bursa'da hem Niğbolu'da olabilirse... Ne ise Emir Sultan, soğuk ayranınızı içelim, yüreğimiz yanmış epeydir. Kızım Hundi Hatun nicedir? Torunumuz olduğunu duyduk.» «Sağlıkları yerindedir padişahım. Bir gün olsun gönlümüz gücenmemiştir Hundi Hatun'dan.» «Kızımızdır. Öyle büyümüştür.» «Tanrı razı gelsin.»</p>
<p>Emir Sultan'ı dinlemişti yoksul evinde. Niğbolu'nun yeniçeri yüzünü bulur gibi olmuştu.</p>
<p>Emir Sultan'a bakmış, Niğbolu'nun yeniçerisini dinlemişti. Yoksul, tahta çıplaklığındaki evin her yanında, saraydan, beğ konaklarından gelme bir ağırbaşlılık yerleşmişti. Nereye bakılsa huzuruna çekiyordu. Niğbolu'daki yeniçerinin yüzü bu yoksul evin içinde padişahımsıydı. Kabul etmemek haksızlık olurdu, adaletsizlik!</p>
<p>«Emir Sultanım sana bir sorum olacak. Şöyle ki, bin savaş mı kazanmak isterdin yoksa güçlüye karşı bir güçsüzün hakkını gözeten bir tek davada karar veren olmak mı? Hangisi?»</p>
<p>«Hakkı gözeten bir dava yeterdi bize padişahım. Adaleti mülkün temeli biliriz.» «Biz de!»</p>
<p>Dedi ve kalktı. Emir Sultan dahi şaştı bu kalkışa. Kalkışın sonu cümle kadıların başına topuz olup indi. Üç, bilemedin dört gün içinde cümle kadılar Bursa'ya çağrıldı. Beyazid Beğ hışım olmuş yağıyordu, sebep sormak kimin haddine? Ali Paşa'yı bir kara düşüncedir aldı. Bir tek dirhem haber sızmıyordu. Bir kaç defa sormağı aklına koyduğu halde soramadı, çekindi; sorarsa, can elden gider sandı, padişahın yüzünde öyle okudu, ağız açamadı. Gün tamam olup vakit gelince Yıldırım Bayezid Han, kendiliğinden sordu: «Tamam mıdır Ali Paşa? Kadılarımızın cümlesi Bursa'ya gelmiş midir? Gelmediyse gelmemeğe sebep nedir?» «Gelmişlerdir Sultanım!» «Yahşiii!» Değişik bakan gözleri kıymıklanmıştı, her bir kıymığı bir ucundan tutuşmuş alev almıştı, giderek yangına varıyordu. «Bugün, hemen şimdi, Alboyacılar Çarşısındaki koca konağa doldurulacaklar. Konak sağlam gözetlene, sağlam kilitlene, bir kaçan olmaya! Yarın kuşluk vakti, koca konak ateşe verile; içindeki kadılarla birlikte yanmasını yerinde gördük. Öyle bir yüz karamızı böyle bir yangın temizler ancak. Duydun mu?»</p>
<p>Ali Paşa, Ali Paşa oldu olalı ilk defa dökülüyordu: «Duydum padişahım!» «Duymamış gibi bakarsın da!» Nasıl bakılacağını bilmiyordu ki Ali Paşa. Üç yaşında bir çocuğun gözleri herhalde daha derli toplu, daha akıllıca bakardı. Acaba deniyor muydu Bayezid Beğ kendini? Dökülmüşlüğünü bir toparlayabilse: «Sebep?» diye soracaktı; «Suçları mı oldu?» diyecekti fakat dökülmüşlüğünü toparlayacak gücü yoktu. Bayezid Beğ'in: «Duymamış gibi bakarsın.» deyişindeki eğleniş bütün bütüne sersemletmekteydi. «Ali Paşa ne durursun?» «Duruşum... Padişahım duruşum şuna ki, bağışlamanı dilerim, Tanrı bilir başım döndü; böyle bir, böyle bir buyruk sultanım; böyle bir buyruğun...» Ne olursa olsun bundan sonrası deyip: «Sebebi nedir padişahım?» diye sordu; «Suçları olmalı, hem de çok ağır suçları...»</p>
<p>«Suçları var Ali Paşa! Hem de çok ağır suçları var. Adaleti yerine getirecek adamın eli temiz olmalı, dili temiz olmalı, yüreği temiz olmalı; gönlünde parmak kadar bir gölge bulunmamalıdır. Rüşvet alan bir herifin neresi temizdir bre söylesene bana? Rüşvet alan bir vezirse satsa satsa kendini satar; bir ordu beği ise satsa satsa kendini satar, soyuna kara yazdırır. Ya bir kadı ise? Ülken zengin olmuş, ordunun gücü cihanı sarsıyormuş, kaç para Ali Paşa, kadı diye gönderdiğin herif rüşvetle iş görüyorsa devletin batar, milleti dağılır, bunun hesabını da ne sen ne ben verebiliriz; ne bu dünyada ne öte dünyada verebiliriz. Yanacaklar! Herkes görecek! Başka sözüm yok!» Ali Paşa'ya çıkmak düştü; süklüm püklüm. Kaftanın iç eteği ağırlaşmış, taşınmasının mümkünü olmaz kurşun katılaşmasında ayaklarına dolanıyordu. Adımlarını zor sürüyordu. Bir süre nereye gideceğini bilememişti. Düşünmek istiyor düşünemiyordu. «Doğru» diye söyleniyordu sadece; «Doğru. Kadıların rüşvet aldığı doğru. Savaş olur, savaşa katılan doyumluk ahr, almayanı olmaz, ayrıca ücretini de ahr. Ben alırım, padişah alır, doğru. Ya bu kadılara kim verir bre Bayezid Beğim? Doyumluk üleştirilmesinde kadıyı düşünen mi olmakta? Ülke zenginleşti, geçim eski geçim değil, geçim şu paha, şimdi kadı ise eski gündeliğinde, rüşvet almasın da ne yapsın? Kadı da yeni kaftanlar ister, kadı beğin karısı da giyecek der yiyecek der öte der beri der bre sultanım.» Söyleniyordu ama boynunu da kısıveriyordu; Yıldırım Bayezid Han'ın hışımh sesi ense kökünde mızraklamasına vuruyordu: «Bre bunun için milleti soymak mı gerektir, yoksulun hakkını zengine satmak mı lazımdır? Duymayım Ali Paşa duymayım bir daha!» Elinden hiç bir yardım gelmeyecekti, kadılar cayır cayır yanacaklardı; yoksa kendi Ali Paşalığı yanacaktı. Kadıların kurtulacağını bilse kendi yanmasını umursamayacak bile ama kadıları Ali Paşalığının yanması da kurtaramayacaktı. Gece yarılanmıştı. Ali Paşa'nın ağrıdan alnı çatlayacaktı handiyse; bir çıkar yol bulamamıştı. Bulacağını da sanmıyordu. Başındaki ağrılar daha azacak, alnı muhakkak çatlayacak, ortadan ikiye ayrılacaktı, olacağı buydu sonunda. Gece yarılanması da geçip gitmişti bir çırpıda. Zaman ne kadar tezineydi Tanrım neden bir kendini düşünen acımasız yürekti? Kapkara! Kapkara! Kapkara bre! Bre bir soytarı ahr mı bu yangının önünü aman? Hele bir denemeli, denize düşen yılana sarılırsa biz de bir soytarıya sarılmışız çok mu? «Bre kim var orda! Şahin! Tez bana Yıldırım Bayezid Hanımızın soytarısını çağır. Derin uykulardaysa kaldır getir, tez! Tez olasın!» Şahin, Ali Paşa'nın: «Tez olasın.» demesini ikiletmeden koşmuştu.</p>
<p>Gelişi de o hızla oldu. Perde aralığından, dahp dalıp gitmesini seyrettiği Kur'an bile okumadığı için her zaman yaptığı gibi, Ali Paşa'nın onulmaz bir derde düşmesinden korkmuş, soytarı Arap'tan medet umulacağım sezmekle kaptığınca getirmişti. Soytarı Arap uykulu gözlerinin kanlanmışhğını kırpıştırıyor, Şahin gibi bir devin ahcı kuş misali uykusundan pençe vurup kaldırmasından huylanmış, feldir teldir bakınıyordu.</p>
<p>Ali Paşa, soytarının korkusunu ilk bakışta anlayamadı. Fark ettiği zaman da acemice güldü, tatsız tuzsuz bir «Gönlünü ferah tut, gönlünü ferah tut.» dedi. «Otur bakalım, otur hele bre! Şahin sen çık!»</p>
<p>Soytarı Arap oturmadı. Ali Paşa'nın halini beğenmemişti. Tatsız tuzsuz sesi ise gönlünü iyice bulandırmıştı. Elini göbeğinde bağlayıp: «Ne haddimize Ali Paşamız, biz ayakta doğmuşuz ayakta ölürüz. Anam olacak ayakta doğurmuş bizi, bir kere oturmamız haramdır, hele sizin katınızdayken...» dedi. Sesi, soytarı değilse de ona yakındı.</p>
<p>Ali Paşa çatık kaşla düşünüyordu hep; yine de güldü: «Bre ölmenin yeri midir soyha? Bir sürü laf edip aklımı çelme hemen. Sana işimiz düştü, yardım edersen, eh, biz de hani Ali Paşa'ysak...»</p>
<p>Soytarı Arap az biraz kendine geldi. Ali Paşa'nın çatık kaşta düşünmesinin ucu kendisine batmayacaktı anlaşılan... Hatta... Evet hatta kollarsa kendini bu işin sonu altın keselerine bile kokacağa benzerdi. Olduğundan fazla alttan aldı: «Sizin Ali Paşalığınız söz götürmezdir amma ve lâkin bizim soytarı Araplığımız su bırakır alttan alta Ali Paşamız, korkarım ki ucuza gideceğiz, suyumuz bitti bitiyor, yanımıza yedek çakşır da almamışız.»</p>
<p>Gülseydi iyi olurdu bu söze ama ters baktı Ali Paşa; çatık kaş düşünmesi heybetlendi: «Laf yarışmacası yok.» dedi. «Derdimiz bizim değildir, cümlenin malıdır. Eğer bunca kadıyı yanmaktan kurtarırsan yedek çakşırını bize bırak. Her bir cebinde altının florininden dolmuş olarak...»</p>
<p>Soytarı Arap'ın gözleri faltaşında açıldı. Elini pek de açık bilmediği Ali Paşa'nın bir soytarı Arap'a cepleri florin altınından dolmuş bir çakşırı gözden çıkarması olacak iş değildi. Çıkarırsa bu demekti ki, Ali Paşa aklını oynatmıştır. Ali Paşa'nın aklı da eli gibi sıkı olduğuna göre derdi, onulmazından biraderdi olmalıydı. Hem düşündü bunları, hem soytarılığı elden komadı: «Ali Paşa çakşırları cepsiz olur bilirdik, demek bu seferki ceplisinden... Üç dört cep yoktur herhal; çakşır cepleri iki midir Ali Paşa'da?» diye sordu soytarılığında.</p>
<p>Ali Paşa bu sefer güldü ama yine çatık kaşta güldü: «Ne o şeytan? Aklın şaşakaldı herhal?» dedi.</p>
<p>«Hangi şaşakalması Ali Paşam? Yerinde bulamadım bir ara. Gece vakti uykudan Şahin gibi biri kaldırdığında Kelime-i Şehadet getirmek gerekirken cepleri florin altını dolmuş bir çakşırı alıp götürmek ne biçim iştir demeğe akıl mı bulunur?» «Lafı uzatma dedik soyha! Cebi florinli çakşırhktan da öte bir iştir. Kadıları yanmaktan kurtar, gerisine karışma. Durum..?» Yine çatık kaş düşünceye verdi kendisini. Sonra kısasından, uzatmadan durumu anlattı. «Vakit yok. Hemen şimdi padişahımızdan kadıların bağışlanmasını isteyeceksin.»</p>
<p>«Ali Paşam nasıl istenir bu?» «Orasını sen bilirsin.»</p>
<p>«Yıldırım Bayezid Han'dan hemi de? Öfkesi kızıl kana çalmışken; bu saatte, uyumuş bir de?»</p>
<p>«Çakşır soytarı Arap, cepleri florin altınından dolmuş çakşır, ne gülüyorsun şimdi de? Vazgeçemeyecek gibisin? Bre Arap değil misin, altın lafına can verirsin domuz, üç beş kuruşluk bağış da değil bu.»</p>
<p>«Değil Ali Paşam, hani rüşvetçi kadıların kurtulması için rüşvet almak. Rüşvetle rüşvetçiyi kurtarmak işi bu iş de ona güldüm.»</p>
<p>«Soytarılığın bana mı bre? Biz senden iş isteriz!»</p>
<p>«E bu da bir soytarılıktır!»</p>
<p>Ali Paşa kıpkırmızı oldu. Fakat Soytarı Arap da dilini tutamamıştı bir kere, ileri gittiğinin farkındaydı. «Benim bu dilim... Ali Paşamız benim bu dilim...» dedi; «Kirişi bozuktur, çeksem de nafile. Bağışlarsan işine yarar; bakarsın bu kirişi bozuk dil padişahımızı yumuşatır.»</p>
<p>Mazlum, biraz buruşuk bakıyordu; suç işlemiş eniklerin dil yalaması noksandı bir. Ali Paşa, şu sıra öfkelenmenin bir işe yaramayacağını düşündü. Tek çıkış yolu bir soytarı Arap'tı şimdilik. Şimdilik yahut sonuna kadar. «Var git öyleyse.» dedi; «Kuşluk vaktinden önce padişahın kadıları bağışladığını duymalıyım.»</p>
<p>«Hele bir tedarikimizi görelim de Ali Paşam.»</p>
<p>«Ne tedarikidir bre?»</p>
<p>Ali Paşa'nın şaşmış soruşuna Soytarı Arap kıs kıs güldü: «Uyku uyumanın bile bir tedariki olur Ali Paşam, kaldı ki Yıldırım Bayezid Han gibi bir padişahı uykudan uyandırmak var işin içinde. Onuncun ne olur ne olmaz; artık eksik hakkınızı helal edin vaktiyken.»</p>
<p>Ali Paşa Soytarı Arap'ın kıs kıs gülüşüne umutlandı. Bir soytarının maskaralığına bağlanmış umuda gülmek geliyordu içinden ama ne fayda? Kimi aklın yapamayacağını yerinde bir maskaralığın yapabileceği olağandı; olağan bilmesine rağmen yine de bir soytarıdan medet ummak ağırına gitmekteydi; derinden derine işler bir ağırlığı vardı. Sıkıntısından güldü.</p>
<p>Soytarı Arap: «Gülme Ali Paşam.» dedi. «Bizim soytarılığımıza gülünür gülünmesine de böyle zamanlarda gülünmez herhal.»</p>
<p>Saygısını soytarılaştırmamağa gayret ederek çıktı.</p>
<p>Ali Paşa ile hem konuşmuş hem aklının sağını solunu karıştırmış, işe yarar bir ilmik aramıştı. Cebi dolu çakşırı düşünmemişti pek; daha doğrusu, duyduğunda düşünmüş ondan sonra altını, nedense cebinde bilerek, aklına getirmemişti. Derdi Ali Paşa ile idi. Ali Paşa'nın, bir soytarıya işi düşmüş olmaktan canının sıkıldığını ağırına gittiğini sezmişti. «Kendini beğenmiş vezir.» diye homurdandı; «Hor görürdü beni, yaaa, işte böyledir bu dünya Ali Paşam; senin Ali Paşalığın bir işe yaramaz olur da bizim soytarılığımızın düdüğü çalınır incesinden.»</p>
<p>Odasına gelinceye dek kafasında şekiller biçimlenmişti; ilmikler, ipuçları, girip çıkmalar. Odasına girdiğinde nasıl bir yol tutturması gerektiğini biliyordu. Vakit geçirmeden her zaman elinin altında bulundurduğu avadanlıklarına gitti. Onu bunu karıştırdı; birini bıraktı, ötekini aldı, beğenmedi. Tutturması gerektiğine aklı yattığı yolu değiştirdi. Sandıktan gösterişli bir kaftan, kaftana uygun çakşır, çakşıra uygun yelek, yeleğe uygun gömlek çıkardı, başına yarım sorguçta heybetli bir kavuk; yarım sorguç kaz tüyündendi yalnız. Sarı çediklerini de çekince ayaklarına tamam olmuştu.</p>
<p>Kaz tüyü yarım sorguca uyacak bir takım düşündü. Avadanlıklarının arasında uzun zamandır kullanmadığı eski, kuplu eklemeli bir zembil gözüne çalınınca düşünmeden eline aldı: «Ya Allah ya Bismillah.» deyip çıktı odasından. Şöyle bir düşündü. Yıldırım Bayezid Han'ı görmeyeli ay oluyordu nerdeyse. Çağırmamıştı; çağırmadan gitmeğe de yüreklenememişti. Önce bu aralığın soğumasını ısıtmalıydı. Sonra? Bir aydır düşünceliydi padişah; Niğbolu gibi bir savaşı kazanan sanki o değildi. Ola ki kadıları bu öfkeli yangına verme buyruğunda bu düşünceli üzüntünün, üzüntülüydü padişah evet yanılmıyordu, payı büyüktü. Öyleyse... Bu durumu da hesaba katmalıydı.</p>
<p>Varıp padişahın oda kapısına dikildi. Kapı çavuşlarının acayip bakmalarına aldırmadı. Eğer bir aksilik çıkmazsa Yıldırım Bayezid Han er ezanı eli kulağına atmadan uyanırdı. Bir aksilik çıkmamasına dua etti.</p>
<p>Düşündüğü gibi oldu; duasınca. Er ezanı elini kulağına atmadan önce uyanan Bayezid Beğ, kapıda Soytarı Arap'ın epeydir beklediğini öğrenince belinledi. Doğru dürüst uyuyamamıştı zaten. Bütün gece bir o yana bir bu yana dönmüş, soğuk soğuk terlemişti. Burnu da tıkalıydı nedense, bir ara kötü kötü horlamış, kendi horultusuna sıçramıştı. Bir düşten bir düşe düşüyordu; karındaşı Yakup'tan top dökümcüsü Boran Usta'ya sıçrayan, kayıp çıkan düşler huzur vermemişti. Şimdi de sabah sabah, gözünü açar açmaz daha Soytarı Arap'ın kapıda dikildiğini öğrenmişti; doğruysa epeydir, yola çıkacakmışçasına beklemekte olduğunu. Sabahın köründe soytarı da olsa Arap'ın marsık suratını görmek istemedi gönlü: «Defedin gitsin!» diyeceği yerde nedense: «Bırakın gelsin.» buyurdu.</p>
<p>İçeri giren, türlü çeşit selamlarından aşırıya kaçmakla kaçmamak arasında belli bir ölçü arayan Soytarı Arap'ın gösterişli giyinişine takıldı gözleri. Kavuğundaki kaz tüyü yarım sorguçla elindeki zembil, giyinişinin yanında göze batmasına batıyordu ama eh, aklınca güldürecekti teres. Canı sıkkın: «Niyetin oyunsa sırasızdır. Gönlümüz oyun istemez.» dedi.</p>
<p>«Padişahım niyetim oyun değildir. İzin verirsen gitmek dilerim.» «Yaa? Durup dururken? Nerden çıkar bu niyet?»</p>
<p>«Niyettir padişahım, nerden çıkacağını kim bilebilir ki?»</p>
<p>«Ya nereyedir?»</p>
<p>«Bizans'a; izin verirsen.»</p>
<p>«Bizans'a? Allah Allah, ne iş varmış?»</p>
<p>«Padişahım izin verirsen Bizans'a elçi olarak gitmek dilerim.» Hiç mi hiç gülmek gelmemekteydi gönlünden ama tutamadı kendini Bayezid Beğ, haylice güldü: «Bre Arap soytarı bu ne biçim padişah elçiliğidir ki bu kılıkta gidilir? Zembil, bu kaz tüyü...» «Padişahım Bizans Kralından keşişin rahibini getirmek için de atlı arabayla gidilmez ya, zembille kaz tüyüyle gidilir.»</p>
<p>«Keşişin rahibi mi dedin? Ya, neden gerekmiş?»</p>
<p>«Padişahım buyruğunuz üzere yarın burda tizim bütün kadılar yanacak, kadısız da olur ancak.»</p>
<p>«Bre, senin sözünle deyim, keşişin rahibinden kadı mı yapılacak maskara? Biz de adam mı kalmamıştır?»</p>
<p>«Sayenizde adam vardır padişahım lâkin kadılık için kitap bilmek gerekmez mi?» «Bre nabekar bu senin rahiplerinin kitabı Incil'dir.»</p>
<p>«Olsun. İncil de Hak kitaptır. Siz de duymuşsunuzdur ki bu Bursamızda şimdi bir takım derviş kılıklı vaizler türemiştir ve demektedirler ki peygamberlerde üstünlük yoktur, İncil de Tevrat da birdir ve dahi Hak'tır, buna benzer.»</p>
<p>Bayezid Beğ'in canı iyice sıkıldı: «Lafları söylenir.» diyerek Soytarı Arap'ın ağzından aldı lafı. «Söylenir, herkes dilediğini düşünsün, dilediğine inansın karışılmaya dedik, demese miydik? Padişah isek haşa Tanrı değiliz, herkes gibi bir Tanrı kuluyuz. Şöyle düşüneceksiniz, böyle konuşacaksınız, şuna inanacaksınız dememiz kulları cendereye almamız olmaz mı? Ne hakkımız vardır buna. Tanrı, yarattığından yarattığınca isterken biz ne karışırız? Araya nasıl gireriz?»</p>
<p>«Senin gibi bir padişahın şanındandır düşündüklerin sultanım. Sözümüz ona değil haddimize mi? Madem ayrıcalık yoktur öyleyse getireceğimiz keşişin rahipleri İncil üzerine kadılık ederler bir zaman.»</p>
<p>Bayezid Beğ düşünür gibi oldu; düşünülmeyecek cinsinden de değildi hani. «Bre bizim bunca adamımız var iken...»</p>
<p>«Vardır lâkin bilginlerimiz? İşte şu kadarcık sayılır ki onları da yakıyoruz. Kadı dediğin bilgin kişi olur.»</p>
<p>«Bre soytarı Arap, bilgin dediğin bilginliğine uymayacak işler yapar mı? Yapar ise ya nice bilgin dersin onlara? Böylesi, milleti bilgisiyle aldatır bir soysuzdur, yakılmak azdır.»</p>
<p>«Padişahım, kellemi vurdursan utanmayacağım söyleyeceğim. Halk arasında yaygın bir atasözümüz vardır. Aç it fırın yıkar demişler. Dedim; işte boynum, vurdur, kanım helal olsun sana.»</p>
<p>Kuzumsu bir uzatışla boynunu uzatmıştı; soytarı Arap yüzü kuzulaşmış, alacası görünen gözleri kuzulaşacığım diye kötülemişti.</p>
<p>«Çek bre boynunu! Atasözünü, de bir daha, ne idi?»</p>
<p>«Aç it fırın yıkar padişahım.»</p>
<p>«Yıkar ya, bre susuz yılan da yola serilir; yola serildi diye öldürmek mi gerekir, su vermek mi?»</p>
<p>Soytarı Arap düşünmeden: «Su vermek eyidir sultanım.» dedi.</p>
<p>«İne Beğ de su verdiydi; ben öldürmek istediydim. Bre soytarı Arap, tez var Ali Paşa'yı uyandır. Hay dur soyha; kellen yerinde kalsın istiyorsan doğru söyle bakalım. Ali Paşa uyanık mıdır? Seni buraya gönderen onun oyunu mudur?» Etekleri zil çala çala Ali Paşa'ya koşmağa yeltenen Soytarı Arap duruverdi.</p>
<p>Boynunu gerçekten büktü, el pençe divandı iki büklüm eğildi: «Padişahım yüreğimi bilir, Ali Paşamız seni rahatsız etmemi buyurdu.» dedi.</p>
<p>Bayezid Beğ keyiflenmişti: «Soytarı Arap kaç florin altın var bu işin altında?» diye sordu keyifle. «Ali Paşamızın eli keseye kolay girmez ucuza çattıysan kellene yazık olur. Beş bin mi?»</p>
<p>«Nerde padişahım Ali Paşamızda o cömertlik. Herkes bir Yıldırım Bayezid Han olabilir mi?»</p>
<p>Keyfi birden kaçtı Bayezid Beğ'in. Ekşice, kuru, çatallı: «Var git Ali Paşa'ya.» buyurdu; «Tez.»</p>
<p>Soytarı Arap'ın çıkmasına baktı göz ucuyla bir an. Çıktıktan epey sonra yine ekşice, kuru; yine çatallı çatlak: «Herkes Yıldırım Bayezid Han olsaydı da ben olmasaydım bre soytarı!» diye mırıldandı. Kalktı. «Keşke ben olmasaydım.»</p>
<p>O gün Ali Paşa kadıların hüccet için yirmi beş akçe, sicil için yedi akçe, nikah için on iki akçe, tereke taksiminde de resm-i kısmet için binde yirmi akça almaları gerektiğini padişah buyruğuna bağladı. Soytarı Arap'ı, akşama kadar düşünme fırsatı bulamayacak kadar doluydu. Akşama doğru da, Padişahın Emir Sultan'la birlikte dolaştığını, yaptıracağı camiye yer aradığını duyunca işi gücü bırakıp Bayezid Beğ'e koştu. Padişah, Niğbolu Savaşı doyumluklarından payına düşen beştebirlerin tamamının bu caminin yapılmasına harcanmasını istemişti: «Ali Paşa gelsin; seçtiğimiz yer uygun mudur şehre göre, baksın.» buyurmuştu. «Ulu bir cami olmalı ki Bursa'da bir eşi daha bulunmaya.»</p>
<p>Bu yüzden Soytarı Arap'ı yine unuttu. Aklına geldiğinde de: «Vaktimiz var, dönüşte.» deyip geçiştirdi. Dönüşleri ise bir büyük muştuya oldu; Mısır'daki Halifeden elçilerle zengin hediyeler ve bir de mektup gelmişti. Halife, Yıldırım Bayezid Han'a: «Sultan-ı İklim-i Rum.» diyordu.</p>
<p>«Bre Ali Paşa? Ali Paşa bakasın Halife bizi nice bir yüceltmektedir breh breh breh!» «Sultanım, bu, Halifenin gücümüze boyun eğişi demektir. Kutlarım.» «Ya Timur? Timur'dan neden cevap gelmez? Ne sanır kendini bu türedi?» Ali Paşa'nın kanı kurudu.</p>
<p>«Sonra Yıldırım Bayezid Han cenk hazırlıkları yaparken Karamanoğlu Ali Beğ yürüdü. Ülkeyi incitti. Hamidelini aldı. Anadolu'yu karıştırdı diye Yıldırım Han'a haber oldu. Şikayet ettiler. Hemen Yıldırım Han göçtü. Anadolu'ya geçti. Bursa'ya vardı. Oradan, Tekeelinden Karaman'a çıktı. Konya'nın üzerine düştü. Karamanoğlu Ali Beğ çıkıp Taş Eline girdi. Yakalanmadı.</p>
<p>Sultan Yıldırım Bayezid Han, Konya üzerine düştükte harman vaktiydi. Harman çeçleri yığılmış yatıyordu. Yıldırım Han, gayet yasaklı padişahtı. Kimseye bir tanecik dahi aldırmadı. Çerinin atları aç kaldı. Varıp Konya halkından atlarına arpa istediler. Konya halkı dediler ki: «Hisardan nasıl çıkabiliriz? Yıldırım Han izin vermez ki. Verirse çıkalım, arpamızı satalım.» Bu sözü getirdiler Yıldırım Han'a böylece ilettiler. Bunun üzerine Yıldırım Bayezid Han izin verdi. Hisar halkına adam gönderdi. Hisar halkı da hisarlarından çıktılar. Dilediklerince arpalarını, buğdaylarını değeri üzerinden akçe karşılığı sattılar. Akçelerini alıp hisarlarına girdiler. Hisar halkı Yıldırım Han'dan bu adaleti görünce Konya'yı Yıldırım Han'a teslim ettiler. Aksaray'ı, Niğde'yi, Kayseri'yi, yöreleriyle birlikte verdiler. Karamanoğlu Ali Bey dahi çaresiz kaldı. Elçi gönderdi. O sırada Karamanoğlu Ali Beğ öldü. Oğlu Mehmet Beğ'i tutsak edip Yıldırım Han'a getirdiler. Yıldırım Han Mehmed Beğ'in dayısı idi, serbest bıraktı, hilkatler giydirdi. Memleketini yine ona geri verdi. Barış yaptılar. Çarşamba suyundan ötesini sınır ettiler, Mehmet Beğ'e verdiler. Yıldırım Han, o alınan yerlere kendi adamlarını koyup gitti. Bursa'da oturdu.</p>
<p>Oradan kalktı. Taraklı Borlu'ya vardı, o tarafı dahi fetheyledi. Oradan Kastamonu'ya vardı. İsfendiyaroğlu kaçtı, Sinop'a gitti. Sonra elçi gönderdi barış yaptı. Kurum Belinden aşağısını sınır yaptılar. Kalanını Yıldırım Han aldı. Oradan dönüp Bursa'ya geldi.»</p>
<p>İkinci defa okuyordu, «Bursaya geleli» sözünü bitirince kimi yeri kırmızı mürekkeple karınca biçimi kırık yazıda yazılmış kitapçığı, «Sonra Yıldırım Han.» ile başlayan yerinden bir daha süzdü. Yüzünü, küçümsemiş bir gizli tebessüm kaplamıştı. Gözü süzüyordu ama aklı incedeydi; aklına düşüncesinde bir yığın atlı, bir yığın yaya; tozlar, dumanlar, bitmez yollar, dağlar, beller vardı; bir yığın yorgunluk. Yüzündeki küçümser tebessüm yayıldıkça yayıldı: «Bre ne kadar da kolaymış.» diye söylendi. «Şuraya gitmişiz, buraya gelmişiz; şöyle yapmışız, böyle vurmuşuz. Bizim şunca ayımızı günümüzü, şunca şehit ölümüzü... Ey bre, şunca ömrümüzü vermişiz, elin adamı iki satırda çiziktirivermiş. Demek yarına kalan bu? Bu iki satır? Hey gidi bre Bayezid, sen ölmüş ölmüş dirilmişsin, sen sade şu Karamanoğlu meselesinde eriyip muma dönmüşsün kimin nesine, kim bilecektir? Ne diyor tarihçi başımız? Yıldırım Han, Mehmet Beğ'in dayısı olduğundan... «Ya bacımız Sultan Hatun? Ya biz? Bizim gönlümüz?»</p>
<p>Attı kitapçığı sedirin üstüne. Başındaki kavuğunu çıkardı; sanki kavuğu dar gelmiş, başını alnından çembere almış sıkmış bre sıkmıştı. Sanki olanca nefesi alnındaki çemberde boğulmuştu. Kavuğunu çıkarınca: «Huh!» dedi. Ağustos güneşinde terli kel kafasının kızgın yanmışlığını bir damla yele vermek isteyen çiftçinin serinlemesini duydu başı, avucunun içinde sıkı sıkıya sıvazladı. Ta babası Murad Beğ'in zamanında bu Konya'da, Karamanoğlu Ali Beğ'in yenilişi sırasında, karındaşı Yakup anlatmıştı olanı biteni, bacısı Sultan Hatun, bu şimdi beğ olalı Mehmedini bir de öteki oğlunu takıp ardına nasıl döküle yana gelmişti? Baba-kız çadırda yalnız, iki ikiye nasıl başbaşa kalmışlardı? Kim bilebilecekti o acıyı? Murad Beğ şehit olup gitmiş, acısını yüreğinde götürmüştü. Karındaşı Yakup Beğ ölmüş, acısını yüreğinde götürmüştü. Yalnız acısını mı ya, kendi acısını mı? Geride bir Bayezid bırakmıştı ki, padişah olarak, her gün keşke ben ölsem, karındaşım Yakup yaşasaydı demecesine. O da ayrı; o da başka bir utançh yürek yangınıydı. Şimdi bu yine Konya, yine Karamanoğlu, yine ki Sultan Hatun. Bu sefer padişah ağabeyliğe gelmişti, kocası için değil artık.. Murad Beğ'in kızının, o gün için bağış dilemenin ne demek olduğunu kaç yürek hissedebilirdi ki? Başka yerde görse tanıyamayacağı bacısının yüzündeki al uçmuş, gözündeki bal süzülüp akmış, ışık sönmüştü. Kolay mı? Bunca yıllık eri ölmüştü savaş sonunda, oğullarının başı kuşkuluydu, gitti mi giderdi. Gözleri kırış kırış göz evleri çizgilerde ihtiyarlamış bir kadın olarak gitmişti. «Bacım!» diyememiş bir süre, «Bu sen misin Sultan?» diye soramamış, Sultan Hatun'un dilinin açılmasını beklemişti.</p>
<p>Sultan Hatun ağlamıştı.</p>
<p>At uşağı Halil'in karısı da ağlasa ağlasa bunca ağlardı.</p>
<p>«Gel Sultan bacım seni Bursa'ya götüreyim, ben de yalnız sayılırım.» «Padişahım benim yerim burası. Kocamın toprağıydı, orada gömüldü, orada gömülmek dilerim padişahım.»</p>
<p>«Sultan, biz ne zamandır padişahız sana?»</p>
<p>«Bilirim. Güvenirim. Ağabeğimsin, sağ ol. Lâkin padişahım biliriz. Yine de. Oğullarıma kıyma.»</p>
<p>«Nasıl düşünürsün bunu? Ben sağ oldukça kuşkun mu?»</p>
<p>Sadece bu üç beş sözü yangınını kitaplar dolusu yazı anlatamazken sen kalk hem de tarihçi başı olarak el kadar bir kitapçıkta kara cümlelerle geçiştir. Bin yıl sonra okumayı yeni öğrenmiş bir velet çıksın bu icara cümleni okusun senin: «Bre şu Bayezid Beğ'e bakın da hele, burdan kalkmış şuraya gitmiş de, bilmem kimin dayısıymış da filan.» desin. Anadolu birliğini kuracağım diye terden barsakları erimiş bir Bayezid düşünmesin, düşünemesin; Anadolu birliğinin Bayezid için nasıl bir ömür törpüsü olduğunu aklına getirmesin, getiremesin ha «Günahı bütün yazı yazanların boynuna olsun.» diye öfkelendi. «Yurdunu toprağını kıskanmayan eli kalem tutana yazık olsun. Yurdunu toprağını anlatmayan eli kalem tutanın eli kırılsa yeridir ne deyim bre!»</p>
<p>Karındaşı Yakub Beğ aklına geldiği halde ilk defa ona yangulanmıyordu; ne boğuluşu ne ömrüne doyamayışı düşüncesinde yer etmiyordu. Geniş, alabildiğine geniş, boz, dağları belleri eğimli, yeşil; suları ırmakları üç denizi, nedense üç denizi, serin bir toprak yayılmıştı gözlerine. Üzerinde bir tek yad el gölge yapmıyordu, bir tek yabancı at toynağı iz bırakmamıştı, bir tek yabancı kılıcın duldası düşmemişti. Türkmen tığını savuruyordu göğüs bağır açık; çeçini eliyordu kan tere bulanık; tohumunu serpiyordu türkülerle. Çerçi malını çatıyor çekinmeden, fırıncı hamurunu yoğuruyordu korkusuzca. Esen bir güven yeliydi, yağan yağmurda hiç bir kuşku kiri yoktu. Gönlü ferahladı Bayezid Beğ'in. Bıkmış yüreği şenlendi. Kavuğunu çocuklaşmış bir heveste kapıp bir çocuk yeğnicekliğinde başına oturttu: «Bre, varsın bu düşü sonsuza erdirsin de varsın bizi yazacak biri de çıkmasın.» diye mırıldandı; «Varsın bizden iki satırda söz edilsin, bir ben unutulmakla cihan yıkılmaz, yeter ki Anadolu birliği bozulmaya...»</p>
<p>Kapı çavuşu gelip de: «Ali Paşa av için buyruk bekler sultanım, ne buyrulacaktır?» demeseydi Yıldırım Bayezid Han o kalkışta doğrulanıp Emir Sultan'ın yanına varacaktı. Bir zamanlar yüzünü görmek istemediği damadının yüzünü, Niğbolu’daki bilemediği yeniçerinin yüzüne benzetti benzeteli her gün görmek istiyordu. Her görüşünde de dinleniyor, bir garip hamam dönüşünün yunmuş arınmışhğını hissediyordu yüreğinde. Fakat bu gün av vardı. Niğbolu'nun tutsak Frenk Beğlerine göz kamaştıracak bir gösteriş avı seyrettireceklerdi. Ali Paşa'nın düşünüşüydü bu da; Ali Paşa böyle işleri iyi biliyordu, savaşın bu türlüsünü «Bilir» diye geçirdi zihninden; «Bu Çandarh soyudur, öteden beri akıl savaşında birinci kişilerdir. Eh, o da öylesini yapsın bakalım yaran yine bizedir.» «Hazır mı imişler?» «Hazır imişler padişahım.»</p>
<p>«Söyle fazla uzatmasın avı. Uygununa getirip kessin.»</p>
<p>«Avdan sonra tutsak Frenk Beğleri ant içip izin isteyecek, ülkelerine döneceklermiş padişahım. Ali Paşa bilinsin diler.»</p>
<p>«Yarın gideceklerini söyledilerdi ya?» «Böyle dilemişler padişahım.» «Eyi. Öyleyse daha kısa kessin avı Ali Paşa.»</p>
<p>Doğrusu tutsak Frenk Beğlerinin gözleri kamaşsın diye düzenlenen göstermelik av az kalsın padişahın gözlerini kamaştıracaktı. Beş yüze yakın seçme tazı öyle bir donanmıştı ki gözün kamaşmadan bakmasının mümkünü olamazdı. Her birinin sırtında en pahalı ipek kumaşlardan ipek sırmalı altın tel işlemeli, mücevher kakma bir sırtlık takılmış, altın zincirlerin bağlandığı tasmaları yakuttan zebercete sırma taşlarla bezenmişti. Çoğu çıngıraklı olanının çıngırakları altındandı. İnsana alıştırılmış leoparların süsleri ise tarife sığmazdı. Atlar ayrı bir alem; koruyucu çeriler, bakıcılar, çavuşlar ayrı bir alemdi. Niğbolu'nun tutsak Frenk Beğleri, ava başlamadan alıklaşmışlardı. Gözlerini tazılardan ayırsalar leoparlara, leoparlardan ayırsalar atlara, ondan çavuşlara kaptırmışlardı. Yanılıp yanılmadıklarını, düşte mi hayalde mi olduklarını bilmeden epeyce bir vakit aldıklarından kendilerine dönememişlerdi. Yıldırım Bayezid Han, sadece bu hali görmenin onca savaş yorgunluklarına bedel olacağına inanmıştı. Av bu havada bu minval üzere sürüp gitti; Bayezid Beğ'in keyfine diyecek olmadı. Ali Paşa, böyle işlerin kurduydu Hak için söylemek gerekirse... «Bre</p>
<p>heyyyy!»</p>
<p>Öyle ki Ali Paşa'nın sezdirmeden avı bitirmesine hayıflananların başında Bayezid Beğ geldi. Lâkin buyruğu veren kendisiydi. Geri almak işine gelmedi. Gözü avdan çok, avın şatafatında kala kala döndü. Niğbolu'nun savaş tutsağı Frenk Beğleri ise avı da avın şatafatını da unutamayacaklardı. Böyle bir zengin avı ne görmüşler ne de işitmişlerdi; gözleriyle görmeseler, ava katılmış olmasalar inanmazlardı da. Çoğu inanmaz bakıyor, şaşkınlıklarını saklamıyorlardı. Düş görmemiş olduklarından idiler. Niğbolu Savaşının kendilerine çok acı gelen yenilgisi ile o zamandan bu zamana sıkıntılarını alıp götürmüştü gerçi ama bu av Yıldırım Bayezid'in itlere köpeklere kadar sere serpe akmış zenginliği gururlarını okşamıştı. Tutsak günlerinde daha yakından tanıdıkları için Yıldırım Bayezid gibi birine yenilmiş olmak, ilk günlerdeki kadar onur kırıcı gelmemişti. Küçümsedikleri, hor gördükleri Türkmen'in baldırı çıplak sürüsü olmadığını avda daha iyi gördüklerinden, gönüllerinin bir köşesinde saklı kalmış utançları yerini hoş bir avunuşa bırakmıştı; bu zenginliğe yenilmek şerefsizlik sayılamazdı.</p>
<p>Bunu da ayrılık töreni sırasında dile getirmekten çekinmediler. Her biri, Yıldırım Bayezid Han'ın önünde selam durup, bir daha bu topraklara Türklerle savaşmak amacıyla gelmeyeceklerine ant için Sultanın, ülkelerine dönmelerine izin vermesini dilediler. Yıldırım Bayezid Han, gülümseyerek dinliyor, gerekeni gerektiğince söylüyordu. Sıra Korkusuz Jan'a geldiğinde gülümsemez oldu. Korkusuz Jan'ı ilk gördüğü günden beri ayrıca tutuyordu. Ötekilerden değişik bir yapıda yürür, değişik bir biçimde at binerdi; gözleri kaşları karaca bakan Korkusuz Jan'ı her görüşünde: «Tanrım» diye düşünürdü; «Neden yarattıklarına yerini şaşırtırsın? Bu adamın yeri Frenk olmamalı idi, bize göre bir yiğit görünüşündedir.» Onun için Jan'ı sıkça görmeği arzular, gördüğünde gülümsemekteyse gülümsemez olur, gülümsemiyorsa gülümseyeceği tutardı.</p>
<p>Korkusuz Jan, yoldaşlarından daha açık konuştu: «Yıldırım Bayezid Han, bilesin ki, tutsak olduğum gün ölmeği çok istedim. Ne var ki ölüm dilediği zaman gelmiyor insanın çağırışına, bana da gelmedi. Gelmediğinin iyiye olduğunu şimdi anlıyorum, çünkü sizi tanıdım. Sizin kan döken, ülkeleri talan eden, dininden olmayanı soyup soğana çevirdikten sonra ezip yok eden biri olmadığınızı gördüm. Bizlerden çok üstünsün, üstünlüğünüzü anladım, zenginliğin beş para etmediği, insanlığın binlerce filorin altından da değerli olduğu bir ülke öğretti bana tutsaklığım. Bu yüzden hayıflanmıyor, tutsaklığıma şükrediyorum. Tutsaklık, sizin yanınızda ise şereflidir. Sizin tutsağınız olmak insana onur veriyor. Fakat ülkeme dönmek zorundayım. Bu dönüşü, başlangıçta düşündüğüm vakit ürperirdim; Fransa'ya hangi yüzle dönerim, yurttaşlarımın yüzüne nasıl bakarım derdim. Şimdi başım dik, daha yücelmiş olarak dönüyorum. Çünkü sizi gördüm, dostluğunuzu kazandım. Size karşı bir daha kılıç çekmeyeceğim, düşmanlık için atla veya yaya, üzerinize yürümeyeceğim. Aksini yaparsam dünyanın en soysuz insanı bilineyim. Rab İsa'ya yemin ederim ki, size karşı elime hiç bir savaş silahı almayacağım. Şimdi izin vermek lütfunda bulunursanız, size hoşça kahn demek ve ülkeme üzülerek dönmek istiyorum. Yüce padişahtan dileğim budur.» Korkusuz Jan'ın yürekten konuştuğu her halinden belliydi. Sesi, gözleri, eli yüzü «Yalansızım.» diyordu. Sözlerini bitirdiği zaman Yıldırım Bayezid'i bekleyen gösteri dost ışıklarındaydı. Tutsaktan çok, bir ordu Beğine eş bakıyordu.</p>
<p>Yemin eden her Frenk tutsağına hoşça gülümsemelerde bakıp hoşluklar, hoş yolculuklar dileyen Yıldırım Bayezid Korkusuz Jan'ın sözlerini beğenmemiş bir yüzle yerinden kımıldadı. Canı sıkılmıştı. Ali Paşa, padişahın görünür hoşnutsuzluğuna bir anlam veremedi. Ayağa da kalkmıştı. Bayezid Beğ'in dudakları keskin bıçak ağzında birleşmiş değişik bakan gözleri harelenmişti: «Bakasın Prens Jan.» dedi biraz sertçe. Sertçeliği gide gide azalan sesi: «Bana karşı açılacak hiç bir savaca katılmayacağına yemin ettin.» diye devam etti; «Bana karşı kılıç çekmeyeceğine peygamberini tanık tutarak ant içtin. Gönlüm kaldı. Bana yeryüzünün en büyük kötülüğünü yaptığının farkında mısın? Çünkü senin gibi yiğit, senin kadar mert bir düşmanımın olması benim emelimdir. Yiğit, mert düşmanlarla savaşmağı diledim hep. Onun için ettiğin yemini sana bağışlıyorum. Aksine; gideceksin, Hıristiyanlığın çıkarabileceği bütün orduyu toplayacak, olanca gücünü düzene sokacaksın. Başlarına geçeceksin. Bana karşı öyle bir orduyla savaş açacaksın ki seni yeneyim ve benim şerefim artsın. Senin gibi bir düşmanımın yönettiği bütün hıristiyan ordusunu yenmekle ünüm tünüm artar cihanda; senden bunu istiyorum, senin ülkene dönmene bu şartla izin veriyorum. Tanrı yardımcın ola!»</p>
<p>Uzun bir sessizlik olmuştu Bayezid Beğ sustuğunda. Yıldırım Bayezid bu uzun susuşa diklemesine bakmıştı. Korkusuz Jan, bu uzun susuşun, ağır yüklerin ağırında omuzlarına çöktüğünü sezdi. Omuzlar çökük çıktı Bayezid Beğ'in yanından. Ali Paşa, Korkusuz Jan çıkar çıkmaz kendini tutamadı. «Öyle bir yükle gidiyor ki padişahım.» dedi; «Ömür boyu artacak, hiç eksilmeyecek.»</p>
<p>Bayezid Beğ anlamazlıktan gelerek: «Nedendir?» diye sordu. «Tutsaklığını bağışlamadınız, yeniden tutsak ettiniz. Böylesine çekmek insanı rahata komaz.» «Bizi de rahata komayan nice tutsaklıklar var Ali, rahat yüzü gördüğümüz mü oldu ki? Göreceğimiz olur mu dersin bundan sonra?»</p>
<p>Ali Paşa Bayezid Beğ'i, Korkusuz Jan'a yeminini bağışladığı ana geri döndüremeyeceğini sezinledi. O an, Korkusuz Jan ile birlikte çıkıp gitmişti. Korkusuz Jan ile birlikte bir daha geri dönmeyeceğini Bayezid Beğ de biliyordu muhakkak. Mırıltıdan az dikçe bir sesle, tersini sezdi mi hemen kaçacakmışçasına: «Padişahım.» dedi, «Nicedir şölenimizi onurlandırmak lütfunda bulunmadınız. Sakız Adasından gönderilme çifte süzgüde şarap vardır yenice gelmiş. Tatmak dinlendirir mi acep der düşünürüz. Düşüncemizin boynu bükük kahr, lütfedip buyurursanız.»</p>
<p>«Ali... Bre mır mır ne mırlanırsın? Şuna, gel bu akşam hoşça şarap vardır desene?» «Ne haddimizedir Bayezid Beğim?» «Eh. Pekey. Bakalım, neden olmasın. Ya şarap ya savaş. Savaş yoksa? Korkusuz Jan'da savaşa yeltenecek hal kalmamış öyle görünür. Başkalarıyla savaşır bizimle savaşmaktan kaçınır bir daha. Sen az önce Sakız mı dedin Ali Paşa? Sakız Adasından...»</p>
<p>«Evet Bayezıid Beğ, Sakız Adasından gelme bir şarap ki...»</p>
<p>«Bre Ali, Sakız Adasından sade şarap gelmez, bre bin münafıklık da gelir, Firavun münafıklığı gibice. Geçende Ulu Camiin temellerine bakardım, yalnızcaydım. Bir kara sakal derviş yanaştı, cavlak. Pır pır söylendi. Hallerince Bedreddinlilerden imiş. Ne demektir, nicedir? Nasıl bu Sakız Adası fitnesidir anlamadık. Ne düşünürsün? Herhal susmak gerekmeyecek?.»</p>
<p>Ali Paşa açık bir cevap vermekten kaçındı. Nığbolu öncesinden dallanma bir söz, bir şekil düşündü.</p>
<p>Şeyh Bedreddin Sakız Adasını sevmişti. Geldi geleli eksilmeyen denizleşmiş bir güneş iliklerine işleyip ısıttığından mıdır nedir tembel bir kediye benzetiyordu. Denizleşmiş güneş daha bir ısındı mı tembel kedinin gerinişi ne ise, gerinirken uzatıp gerdiği ayaklarının açılan pençelerinden dışarı vuran tırnakların sivri çengel sıyrılışı nasılsa özünü de öyle bir genleşmenin sıyırmasında sanırdı. Bedeninin, tepelerde yer yer görülen toprak buzluğundan bir parçaya bulaştığını, bazen da toprak bozluğunun sürülmüş bir tarla halinde gelip bedenine sıvandığını hissederdi. Önü gözün görebildiğince yeşilimsi, beyazımsı mavilikte serilmiş bir deniz, yanı yöresi güneş sarhoşu uyuklamasında ağaç yeşili, sırtında toprağın boz katılığı, üstünde güneş. Can verici, diriltici hem de tatlı bir uykuda öldüren güneş, böylesi bir alemde yeryüzü bir tek Bedreddin'den ibaretmiş gibi gelirdi. Ne ordan başka bir yer vardır ne olmuştu ne de olabilirdi. Cırcır böceklerinin sesi zamandı, kıyır kıyır bir şeyler kıyıyorlar, bir şeyler yiyorlardı. Kuşlar öterken, cırcır böceklerinin sesinden oluşmuş zamanı ne önden ne sondan değiştirebiliyorlardı, değiştiremeyeceklerdi de. Bir bu güneş hakimdi, bir bu deniz hakimdi, bir bu toprak. Bir de cırcır böceklerinin sesinden oluşmuş zaman hakimdi. Burada, bu durumda ölse de, Şeyh Bedreddin, ölümün dahi hiç bir şey değiştirmeyeceğine inanmaya başladı. Ne Cennet ne Cehennem. Ne bu dünya ne öte dünya «Benimle geldi ne varsa benimle gidecek; bende, her nesne bende. Tanrı böyle uygun görmüş ötesini.» Fakat ötesini düşünemiyordu. Nasıl başladığını bilemediği bir korku ki cırcır böceklerinin sesinde, birdenbire cırlıyor topyekun, Şeyh Bedreddin'in düşüncelerini susturuyordu. Çoğu zaman da nefesinin gemini çekiyordu. Nefesi bir at gibiydi. Rahvanda yahut da, ne ileri ne geri, bir adım atmıyordu. Sanki bir görünmez el, atın gemini çekiyordu. Daha çok Cenneti Cehennemi düşündüğünde. Yıllarca önce düşündüklerinden değişik değildi aslında, yıllarca önce düşündüklerinden bir adım ilerdeydi. «Cennet de bende Cehennem de. Tanrı'nın bende oluşu gibi. Ben her şeyim ve bu dünyanın sonu gelmeyecek; benim de!»</p>
<p>Düşünceleri kendindeydi, kimseye söylemiyor, açmıyordu. Bir keresinde Börklüce Mustafa'ya söyleyecek olmuştu, şaşacağını sanmıştı. «Nasıl olur?» falan gibilerden ikircikli bakmasını ummuştu. Fakat Börklüce Mustafa, altın bulmuş köylünün ummaz coşkunluğunda bir garip hırsla benimseyivermişti Bedreddin'in sözünü. Hatta sahiplenmişti; «Tamam Şeyhim doğrusudur.» demiş eğilmişti; «Bu dünyanın sonu gelmeyecektir, senin sonun da gelmeyecektir. Biz buna çoktan inanmışızdır. Herkes kendince bir Bedreddin bilinirken senin sonun gelebilir mi Şeyhim?» Bundan önce de Börklüce Mustafa, söyledikleriyle ilgisi olmayanı düşünüp söylemişti hep. Şimdi de öyle yapıyordu. Kendisi, nasıl bir sonu olmayışı söyleyip dillendiriyor, Börklüce neye yorumluyordu? Fakat «Yanlışsın. Ben onu öyle düşünüp öyle demedim.» diye yanılgısını göstermeye çalışmadı. Bunun boşuna bir zahmet olacağını anlamıştı artık. Börklüce'nin ne yapmak niyetinde olduğunu bilse, belki zahmetleri göze alır gerçeği anlatırdı. Ne kadar zor olursa olsun ama Börklüce'nin niyetini bilemiyordu. Nice yıllar önce. Yeniçeriliğin devşirmesinde görüp bir süre yoldaşlık ettiği çocukların içinden biriydi Börklüce. Torlak Kemal gibi, Doğan gibi, Ecevit gibi. Şu gün bile öyle görüyordu, öyle yad, öyle kendinin dışında, öyle ilgisiz. Ama yine görüyordu ki Börklüce Mustafa artık o çocuk değildi. Torlak Kemal ile birlikte bir şeyler düşünüyorlardı, umuyorlardı, umuşlarının peşindeydiler. Özüne karşı olmayacak bir saygıda, olmayacak bir sevgide. Hani. Nerdeyse. Tapıyorlardı. Tapıyorlardı evet, Şeyh Bedreddin de, kendi kendinden saklamaya çalışıyordu ama bu tapışın yüceliğine kaptırıp gidiyordu kendini; bu tapıştan, korkunç bir şekilde hoşlanıyordu. Hele Börklüce Mustafa ile Torlak Kemal'in, Sakız Adasına yahut Sakız Adasının dışında edinme cümle yoldaşlarıyla birlikte tapınışlarını çoğaltmaları yüreğini sarsıyordu, zevkin doruğuna vardırarak, kadınlar, kızlar, gelinler. Erkekler; Rum'u, Ermeni'si, Nasturi'si, Türkmen'i, Macar'ı. Karışık, kalabalık, çoğu terlemiş kokularında bir kalabalığın, terlemiş kadın buğusunda tapınışı, yüreğinin sarsılmasını da aşıyor, başını döndürüyordu. Bir dediği iki edilmeyen bir Bedreddin olmakla, çocukluğundan kalma bir korkunun üstüne üstüne gitmenin yiğitliğini tadıyordu.</p>
<p>«Nedir bu herkesin kendi halince Bedreddin olması Mustafam? Adada önüme çıkandan duyarım, senden duyarım, ondan duyarım, nedir?»</p>
<p>Börklüce Mustafa birçok şeyleri saklar, söylemeze benzerdi. Torlak Kemal'de saklamak yoktu; ne sorsa cevaplardı Bedreddin'i. Bu yüzden yeri geldi diye fırsat bilip, halince Bedreddinlik meselesini sorunca Börklüce Mustafa'nın kaçamaktan cevaplamasını önlemek için: «Sana yardın etmem gerekecekse bilmeliyim.» dedi. Doğru dürüst cevap alamazsa gücenecekmiş hissi verecekmiş gibi bakıyordu. Börklüce, gözlerini denizden yana çekip düşünmüştü bir an. Sonra Bedreddin'in gözlerine ürkmüş, saf, yapmacıksız bakıp öyle konuşmuştu: «Senden saklımız gizlimiz olabilir mi Şeyh Bedreddinim?» diye üzülerek sormuştu. «Biliyorum, senden saklım olduğunu düşünüyorsun. Yanılıyorsun demeye dilim varmaz, çünkü sana inanmış yoluna doymuş müridleriniz.»</p>
<p>«Yolum?<sup>1</sup> Börklüce, benim yolum mu var? Ben bir yol göstermem kimseye. Benim yolum benimdir, benim inandığımdır. Kimsenin benim izimden gelmesini istemedim, istemem de. Bu kulluk olur. Benim yolum, benim düşündüğüm, doğru gördüğümdür; bence doğru olandır. Sence doğru başka türlüdür, öteki için daha başka olabilir.» «Senin doğrun bizim de doğrumuzdur. Sen ne düşünürsen onu düşünürüz, onu doğru biliriz.»</p>
<p>«Kendi kendinizle tartışmadan, ince eleyip sık dokumadan mı?» «Evet.» «Lâkin bu kulluğun da en kötüsüdür. Diyelim ki en üstün yetenekte, yanılmadan düşünen biriyim. Olmaz ya, böyle bir adem bu zamanda bulunmaz ya, say ki öyleyim. Benim düşündüğümün tam aksini düşünen bir iki beş kişi daha vardır. Onlar da düşünmektedir, onlar da doğru düşünmektedir. Sen bütün bunları öğrenip tartışmadan bir tek düşünceye kul olamazsın. Olursan tutsaklık demek olur bu, müritlik olmaz,. Bir bakıma eşekliktir bre...»</p>
<p>«Bizim inancımız sensin Şeyh Bedreddin, başka laf bilmeyiz. Sana inananların her biri halince bir Bedreddin olmak zorundadır. Bu tekerleme bunun içindir. Hem inançlarında katılaşsınlar, hem birbirlerini tanıyıp bilsinler, dara düştüklerinde yardımlaşsınlar diyedir. Bir bakıma bizim selamımızdır bu, karşısındakini yoklayıştır. Bunun gibi işte...»</p>
<p>Şeyh Bedreddin'in ısıtmalı gözleri değirmileşti, bir acayip şaşmada bakıyordu: «Siz? Bunca çokluk mu oldunuz?»</p>
<p>«Evet, onca çokluk olduk şeyhim.»</p>
<p>«Her bir cins milletten?»</p>
<p>«Evet.»</p>
<p>«Ne zamandır?»</p>
<p>«Ta seni ilk görüşümüzden beri.»</p>
<p>Şeyh Bedreddin düşüne düşüne başını sallamıştı; dudağını bükmüş, parmakları sakalını taraklamış, burnunun ucunu hastamsı bir dalgınlıkla kaşımıştı. «Demek bunların her biri kendince bir Bedreddin'dir.» deyip dalgın düşüncelerde gözleri değirmilikten kaymış, çözülmüştü. «Halince Bedreddin olmak nasıl oladır ki?» «Bir padişah gibidir Şeyhim, Bedreddinim. Asıl padişah olan senin, küçültülmüş bir parçan. Elin, ayağın, gözün, kaşın gibi; ağzın burnun misali. Bunların her birisi senin dediğin gibi, nasıl bedenden ayrı düşünüp bedenden ayrı hareket edemezse onlar da senin düşüncenden ayrı düşünemez, senin hareketinden ayrı hareket edemezler. Her şey ortaktır, her şey herkesindir. Mal?» «Mal mı? Yok böyle bir şey, yok.»</p>
<p>«Müslümanın malı müslümana haram değildir demiştiniz ya?»</p>
<p>Böyle demese de, kaldırıp yumruğunu vursaydı gözünün ortasına Börklüce Mustafa, Şeyh Bedreddin ancak o kadar sakınırdı. «Bre ben öyle bir laf etmem, etmedim. Yani senin dediğin biçimde etmem. Müslümanın malı müslümana haram değildir ama bedeli ödendiği müddetçedir bu. Bedeli, yani parası, yani akçesi, akçesi! Yani değeri ödenmeden alınan mal... Bu hırsızlıktır bre, çalma çırpmadır, kimden alınırsa alınsın haramdır. Müslüman müslümandan alışveriş etsin, kefereyi zengin etmesin düşüncesinde söylenmiş bir lafı sen...»</p>
<p>«Şeyhim siz demediniz mi ki para yoktur, akçe yoktur. Para zenginlik denilen bir iğrenç bataklığın çamurudur, yani şimdi altına gümüşe tapılır oldu yazık derdiniz. Altın gümüş ise paradır, zenginlerdedir. Zenginler yok olursa, ki olmalıdır biri bile kalmamalıdır yeryüzünde, ahlak düzelir; insanlar eşit olur, kardeş olur, bir olur. Biz bunu yayarız senin düşündüğün gibi.»</p>
<p>«Börklüce nerden çıkarırsın, ben bunu da düşünmedim. Evet zenginlik ahlaksızlıktır ama kendini bilen, Tanrı yolundan şaşmayan, emeğiyle zengin olmuş, yoksulun yetimin ekmeğine göz dikerek lokmasını çalarak zengin olmamış kimseler için böyle bir şey düşünemem. Böyle zenginler olmazsa yarım kahr dünya. Yok edilmesi gerekenler altın gümüş şımarığı olanlar, altın gümüş zenginliğiyle hayvanlaşanlar, gücünü parasından alanlardır; böyle zenginlerin başı ezilirse insanlar rahat eder, yine söylüyorum, böyle söylüyorum.»</p>
<p>«Ayırım? Şeyhim ayırım olmaz. Tıpkı din gibi. İnsanlar her yerde her zaman insandır. Müslümandır, hıristiyandır, şudur budur diye ayırarak kardeşi kardeşe düşürüp padişahlık sürmek ayıptır. Herkes birdir, bir Tanrının kuludur. Hiçbir bağla bağlanmamahdır insan dediğin.»</p>
<p>«Bunları da mı ben düşünmüşüm? Börklüce neler çıkarıyorsun sözlerimden? Düşündüklerim saftır benim, kötülüksüzdür. Müslümanım elhamdülillah, müslüman olarak düşünüyorum. Başka türlü düşünmek benim yok olmam demektir.</p>
<p>Söylediklerinin içinde bir tek, insanlar tek bir Tanrı'nın kuludur, sözü benim sözümdür, öyle söyledim. Tanrı bizdedir dedim.»</p>
<p>«Biz de buna inandık Şeyhim.»</p>
<p>«Hayır. Siz. Siz başka bir şeye inanıyorsunuz. Yahut bilmiyorum ne yapmak istiyorsunuz, bilmiyorum ama benim düşüncelerim değil bunlar. Benim düşüncelerimi çekip uzatıyorsunuz, başka kalıba döküyorsunuz, başka biçimlere sokuyorsunuz, yanlış!»</p>
<p>«Öyleyse kadın hariç her çeşit malda ortaklık diyelim şeyhim?» «Neee?» Adeta hırlayarak bağırmıştı Şeyh Bedreddin: «Bir de kadın ortaklığı mı vardı? Kadını da mal mı sayıyordunuz? Müslümanlık kadını insandan ayrı mı tutar ki mal sayasınız bre hödük! Erkek ne ise kadın da aynıdır İslamlıkta. Çocukların babası insan sayılır da ona bakan büyüten, ona ömrünü veren anası mı nasıl mal sayılır? Böyle bir laf nasıl edilir, nasıl düşünülür aklım almıyor.»</p>
<p>Yine nefesi gemlenen ata dönmüştü. Ta çocukluğunda, sık hastalandığı, ateşli yataklara serildiği günlerin akşamüstleri, başının üstüne eğilmiş anasının sıcaklığını duyar gibi olmuştu. Meryemli İsalı duaların titreştiği dudakları, yüzünde hissetmişti. O zamanlarda böyle soluğu gemlenir, anasının ısınmış eğilişine nefes almağa çalışırdı. «Şeyhim. Şeyh Bedredinim, neyiniz var bir hal oldunuz? Biraz su getireyim mi?» «İstemez! Geçer şimdi. Bunalttın beni; «Sözlerimi yanlış anladınız.» «Hayır, sen yanlışsın. Git şimdi beni yalnıza ko. Yalnıza ko ki bakayım düşüncelerimin senin çektiğin yana gidecek bir yanı var mı?» Deniz, toprak, gökyüzü, güneş. Sakız Adasının durgunluğunda tembelleşmiş bir kedi uyuşukluğunda gerindikçe geriniyor ama ne kadar bir hoşlukta yitirse de kendini, ol görüp düşüncelerde Börklüce Mustafa'nın yorumunu göremiyordu. Bir tek şu din meselesi... Belki... O da belki. Meryem'i İsa'yı kötülemek kendi öz anasını kötülemek gibi geliyordu içinden. Kendi öz anası, çocukluğunun tek sığınağıydı. Kadı babasının sert, katı, kapkara bir sakal suratsızlığında eli sopalı heyulası, anasının Rum dilinde İsa Meryem karışmış dualarında yumuşayabiliyordu ancak. Anasının, yatsıdan sonraki gizli mum yakışları, İsa, Meryem tasvirlerine mırıl mırıl yakmışları gelip Bedreddinini mum ışığındaki tasvir biçimi seyredişi... Bedreddin sık sık bu tasvirlerle Tekfur kızı anasının yüzünü birbirine karıştırıyor, karıştırdıkça: «Hıristiyan müslüman birdir.» diyordu; «Ayrıcalık olmaz, birTanrı'nın kuludur.» Böyle deyince de Musevileri aklına getiriyor, Musevileri de ayrıca tutmuyordu. Sonra geniş bir daire çiziyordu, dairesinin içine, ayrıcasız alıyordu insanları. Anasının sevineceğini biliyordu böylelikle; sevindirdiği için de rahat nefesler alıyordu. Çocukluğundaki hasta ateşlerde serili yataklardan kurtuluyordu. Sakız Adasının keşişiyle en çok anlaştığı nokta, bu Keşiş, adadakilere böyle konuşuyor, Şeyh Bedreddin'in böyle düşündüğünü vaaz ediyordu. Adanın tekfuru, ayrıcalığın olmadığını göstermek için müslüman olmuştu. İyi miydi kötü müydü bilmiyordu bunu da Şeyi Bedreddin. Kuşkuları eksilmiyor, artıyordu. Börklüce Mustafa ile yaptığı konuşmadan sonra o meseleleri açmaktan çekinir olmuştu. Keşişin de, tekfurun da Börklüce'yle pek içli dışlı olması korkutuyordu açıkçası. En iyisi, Torlak Kemal'in ağzını aramaktı fakat o da çoktandır ortalarda görünmez olmuştu.</p>
<p>Börklüce Mustafa, Torlak Kemal için: «Anadolu içine gitmesi gerekti.» demişti. «Arada bir gider. Gezmeği seviyor. Biz de onun aracılığıyla haber edinir, haber göndeririz. Şimdi herhal İsfendiyaroğlunun toprağındadır. Gelir yakında gelir Şeyhim.» Gelmemişti. Kolayına da geleceğe benzemiyordu. Börklüce Mustafa'nın yakındaşı uzayalı yıl mı olmuştu nedir, Şeyh Bedreddin'e öyle geliyordu. Canı sıkkın, keyfi kaçmış düşünmekliği uyumuş günler Sakız Adasının güneşini de denizini de uzattıkça uzatmıştı. Gökyüzü maviliğini artırsa da karamsar, yeşilin altında toprakhğını bağıran bozluk ne kadar benim dese de dikensiydi. Bir zamandır durduğunu zannettiği içindeki o durmadan yürüyen adımlar yeniden yürümeğe başlamıştı. Eskiden durduğunu sanmadan önce, sekiz on adamla yürüyen adamların sahipleri şimdi on, yüz, bin adam olmuştu. Kimi seğirtiyor, kimi çapıyor, kimi koşuyordu. Adımların hepsi nefes nefeseydi.</p>
<p>Sakız Adasından ayrılmayı aklına koydu.</p>
<p>İçinde yürüyen adımlara uyacak, adımların yürüyüşüne bırakacaktı kendini. Nereye olursa olsun; gideceği belli bir yeri yoktu, ama Edirne'yi istiyordu gönlü. Anasının yüzü, gözleri, tekfur dilini bırakmayan çetrefil sesi hiç değişmemiş İsa'ya Meryem'e kıpraşan ağzı Edirne'deydi. Garip bir özlemle, yatsı sonlarının mum alevlerinde kırpışan İsa Meryem tasvirleri gözlerine gelip gelip gidiyordu.</p>
<p>O günlerin birinde, yıkık iskelenin sağından taş tapınağın kalıntılarının bulunduğu tepeye tırmanan yola vurmuş çıkarken karşıdan gelen, başı önde birini Torlak Kemal'e benzetti. Aslında, evden çıkarken Torlak Kemal'i düşünmüştü. Yıkık iskelenin önünden, Torlak Kemal gelip çakılmış, yüreği: «Göreceğim de göreceğim.» diye tutturmuştu. Öteden beri denediğinden bilirdi; böyle biri takıldı mı aklına yahut gönlüne düştü mü ya ondan bir haber ahr ya da onu muhakkak görürdü. Geleni Torlak Kemal'e benzetince şaşmadı ama düşlüyorum sandı. O mu o değil mi demesine bakmaktayken gelenin de kendini gördüğünü, duraksadığını, bodur çamların arasına yol değiştirmecesine sapmağa yeltendiğini fark etti. Torlak'tı, yanılmıyordu.</p>
<p>Adımlarını açtı, gözlerini Torlak'tan ayırmadı. Bu durumda da Torlak Kemal sapıp yol değiştirmekten utanmadı. O da adımlarını açtı. Bedreddin'den önce kavuştu. Elini öpmek için eğildiğinde Bedreddin katılaştı. Küskün küskün çekti elini, vermedi: «Bizi unutanın elimizi öpmek neyinedir Torlak Kemal?» diyerek küsmüşlüğünü açığa vurdu. Torlak Kemal kem küm etti. «Şurdaydım.» dedi, «buradaydım.» dedi. «Görülecek kişiler görülecek işler vardı.» dedi, gevelemeden gevelemeye geçti. Şeyh Bedreddin büsbütün kuşkulandı. Börklüce Mustafa'nın konuşmaları, Sakız Adası keşişinin vaazları, Ada Tekfurunun Müslüman olması yahut öyle görünmesi birbirine bağlandı zihninde ucuca, gelip Torlak Kemal'in kem küm gevelenmesine düğümlendi. «Ne saklarsınız benden?» diye payladı. Torlak canı burnunda soluyordu, öfkeden terlemek üzereydi: «Ne yapmak istersiniz? Benim müridim isen böyle müritlik olmaz. Müridim isen doğru sözlü ol. Öyle bilirdim şimdiyece seni.»</p>
<p>Torlak Kemal kızardı, bozardı, «Öyleyiz Şeyhim.» dedi. «Öyle olmaktan kıl kadar ayrılmadık. Sen istesen de ayrılmayız.»</p>
<p>«Ne demek ben istesem de? Ben zaten sizden bir şey istemedim. Şeyhlik, müritlik geldiniz istediniz. Buraya çağırmanızın sebebi açık değil artık. Ne yapmak dilersiniz, söyle?»</p>
<p>Torlak Kemal anlamazlıktan gelmeği yeg bulmuş: «Sen istemesen de deyişim Şeyhim.» diye boyun kesti. «Yani, bir gün bu Torlak Kemal benim müridim değildir, benden değildir desen de ben Bedreddinim, Bedreddindenim der öğünürüm.» «Bir gün ne olabilir? Neden o bir gün geldiğinde sen, ben Bedreddindenim diyesin? Var bunda bir dilaltı?» «Pekey Şeyhim bana öyle bakma, açıkça söyleyim istediğini. Biz biliyorsun, ta çocuktan beş çocuk idik mi? Bilirsin kimlerdir. Devşirme yapıp bizim üçümüzü getirdiler mi? Ecevit yarı yolda kaçtı. Kurtuldu mu kurtulmadı mı bilemeyiz. Benimle Börklüce sonradan kaçtık. Kaçılmaz denilen OsmanlIdan, bilirsin. Şimdi biz istiyoruz ki Osmanh el atıp çocukları anasından ocağından almaya ne hakkı vardır? Çocuklar kimsenin olmaya, kendine büyüye, çocuklara sahip olmak kimin hakkıdır? Zenginler yok, zengin malı ne demek, mala sahiplenmek kimin hakkıdır? Sınır yok, çeri yok, para yok, pul yok, mal yok. Herkes herkesin, herkes kendinin.» «Olmaz öyle şey.</p>
<p>Görülmemiştir.» «Olur şeyhim. Sen de görülmemiştin.</p>
<p>Görülmemiş ise görülmeyecek olmaz. Biz olurunu gösteririz.» «Pekey siz ne olacaksınız? Onca yokluktan sizin yeriniz ne olacak?» «Bizim yerimiz?» Afalladı ama tilkice dönen gözleri çabuk toparlandı; «Bizim yerimiz senin yanındır.»</p>
<p>«Benim yerim? Herkesin kendisi, herkesin herkes olduğu bir düzende benim yerim neresi?»</p>
<p>«Şeyh, baş, padişah, sahip, ne dersen artık kendini nereye koyarsan; bütün dünyayı yöneten olmak.»</p>
<p>«Yaa! Nasıl? Ne ile? Say ki siz elim ayağımsınız. Sizin?»</p>
<p>«Bizim de ellerimiz ayaklarımız olacak, bizim ellerimizin ayaklarımızın da elleri ayakları olacak, böyle böyle birbirine bağlı bir düzen...»</p>
<p>«Dünya padişahlığı gibi? Kolcular kılık değiştirecek, yasavullar, korucular, kadılar, Beğler?»</p>
<p>«Tabi. Onlarsız olmaz. Biz bir biçim vereceğiz, yeniden biçim vereceğiz.» «Ya size hayır diyen olursa? Ya sizden daha eyi düşünen biri çıkarsa?» «Olmaz. Herkes bizim gibi düşünmek zorundadır.»</p>
<p>«Neden?»</p>
<p>«Bizden eyi düşünülemez. Biz çok düşündük çünkü.»</p>
<p>«İnsan bu belli olmaz. Say ki biri çıktı?»</p>
<p>Kötü kötü güldü Torlak Kemal: «Çıkamaz!» dedi kesinlikle; «Çıkarsa yok edilir.» «Siz delisiniz! Sizin aklınızdan zorunuz var! Siz zalimin hasısınız bre. Zalim deyip horladığınızı öldürüp yerine zalim olmaktır sizinkisi. Olmayacak düşlerin oluruna zalimleşmektir sizinkisi. Ben yokum! Bunda yokum ben. Bu düşüncede değilim bre, kendinize başka bir şeyh bulun! Bulun, yokum ben!»</p>
<p>Yeldir yepelek, ısıtması tutmuş hastalardan beter titremelerde kaçmış, tepe aşağı söylene bağıra inmişti. Gören olsa delirmiş derdi hiç çekinmeden.</p>
<p>Torlak Kemal bir zaman Şeyh Bedreddin'in kaçışına anlamamış baktı. Sonra korktu. Börklüce'nin duymasından çekindi. Ters yoldan diklemesine koşarak indi. Şeyh Bedreddin'den önce Börklüce'yi görmeği düşünüyordu. Şeyh Bedreddin hastalandı, diyecekti; güneş çarptı diyecekti; ısıtması kabardı diyecekti, buna benzer bir şeyler. İşin doğrusunu öğrenirse Sakız Adasını dar getirirdi başına. Düşündüğü gibi de yaptı. Börklüce Mustafa'nın yanına vardığında koşmaktan mosmor olmuştu. Soluk soluğa tasarladığını anlattı. Börklüce önce inanmak istemedi. «Gel benimle.» dedi sonra. «Bakalım, görelim.»</p>
<p>Şeyh Bedreddin doğrulayıp evine gelmişti. Kendinden geçmiş, gözü nesne görmeden öteberisini topluyordu. Peştemal eskisine benzer genişçe bir yaygıya ne bulursa dolduruyordu. Gözleri, yüzü, her yanının sarsıntıyı andırır titremesi korkutucuydu. Bu durumda onu tutmak ateşe dokunmakla yahut soru sormak alnının ortasına baltayı yemekle birdi.</p>
<p>Börklüce'yle Torlak suspus olup sadece seyretmek zorunda kaldılar. Bir defasında Torlak Kemal, yardım etme niyetinde yaygının bağlanmasına el atacak oldu, Şeyh Bedreddin öyle bir itişle itti ki göğsünü, Börklüce sıçradı yerinden? Torlak Kemal sırtüstü düşmüştü. Şeyh Bedreddin'den öyle bir güç ummanın mümkünü bile olamazdı halbuki.</p>
<p>«Gideceğim! Sizin yanınız bir cehennem, bir şeytan gideceğim! Ne bulursanız bulun, beni götürecek bir nesne bulun hemen. Gideceğim, yoksa...»</p>
<p>Kudurmuş danaların bakışında kesin, cayılmaz; yerine getirilmezse ne olacağı bilinmez bir seste konuşmuştu. Börklüce Mustafa da, Torak Kemal de karşı gelemediler.</p>
<p>Torlak Kemal sessizce eğildi yaygıya: «İskeleye götüreyim Şeyhim. Lütfet.» dedi korka çekine.</p>
<p>Küçük bir yelkenli bulunup bindirilinceye kadar ağzını açmadı Şeyh Bedreddin; ikisine de bakmadı. Çapa seğirte, baş açık harmaniyesi sarkmış gelen keşişe de bir laf etmedi. Tekfur geldi, tekfurun yüzüne de göz çevirmedi. Yelkenliye bindikten sonra bağıra bağıra «Ben buraya gelmedim; sizi hiç görmedim, sizinle konuşmadım.» dedi. «Siz yalansınız yalan!»</p>
<p>İskelede birikenler ne olduğunu ne bittiğini ne bağırıldığını anlamadan bakıştılar. Börklüce Mustafa Torlak Kemal'i, tekfur keşişi süzdü bir vakit. Sonra dördü birden açılan yelkenliye gözlerini diktiler.</p>
<p>Börklüce Mustafa: «Bu senin işin Torlak.» diye fısıltıyla öfkesini açığa vurdu; «Bu senin işin. Budalaya budalasın denilmez.»</p>
<p>«Benim işim ise düzeltmesi de banadır.» dedi Torlak Kemal de; «Şeyh Bedreddin'in zayıf yanını ben bilirim sen değil. Vakti gelince görürsün.» «Vakti ne zaman?» «Timur Anadolu'ya adımını atsın hele bir.» «Atacak mı?»</p>
<p>«Atmazsa Timurluğundan kuşkulanırım. Atacak.»</p>
<p>Börklüce Mustafa dönüp Torlak Kemal'i süzdü yeniden. Gülümsedi. «O zaman? O zaman bizim zamanımızdır.» diye tekrarladı Börklüce Mustafa.</p>
<p>Emir Timur'un üçüncü kalkışıydı yatağından. Gençliğinde de, orta yaşlığında da, bir gün olsun uykusunu bölük börçük uyuduğu olmamıştı. Kazaklığının en umutsuz en perişan günlerinde bile yatsıyı az geçe başını yastığa kor, kor komaz da dalar giderdi. Baskın hariç, davul çalınsa uykusunu almadan uyanmazdı. Çocukluğundan beri yüreğinin başında mı, göğsünün orta yerinde mi, nerede ise bir yerlerinde bir tellalın yerleşip oturduğuna güvenci vardı. Baskın yahut başka bir tehlike olacağına yakın, olacak gibiyken daha doğrusu; o, yerini bilemediği tellal kendiliğinden ayaklanır, kan uykularda bile olsa sıçratır uyandırırdı Timur'u. Sesi, sığır çobanlarının hov hovunu anıştırırdı az biraz. Ne var ki, sığır çobanları ellerindeki sopalarını kapılara vurur içerdekine haber vermek için, Timur'un gizli tellalı ise sopasını Timur'un yüreğine vururdu: Güm! Güm!</p>
<p>Baskınsız tehlikesiz günlerde gizli tellal da Timur gibi uykuların en bölünmezine yatar çıtını dahi çıkarmazdı. Bir yıl iki yıl beş yıl değil bu. Yıllar yılı alışıp güvendiği, yıllar yıh inandığıydı. Öyle ki, şundan bundan gizli, sadece kendinin olacak gecenin bir saatinde uyanmağı istediğinde başını yastığa koyarken: «Ben, şu vakitte uyanacağım, uyanmam gerek.» demesi içinden yeterdi. Saati geldi mi gizli tellalı vaktin geldiğini haber verir, elifi elifine dediği vakitte uyandırırdı. Çok denemişti. Gecenin en olmayacak en çapraşık saatlerinde uyanmak istediğini geçirmiş zihninden, her deneyişinde de tellalı şaşmadan dileğini yerine getirmişti. Hoşuna gidiyordu bu; güveniyordu; gizli bir gücü olarak herkesten saklıyordu. Bir defasında, eskiden, çok eskiden Seyyid Bereke'ye söylemek istemiş: «Nedir bu?</p>
<p>Neyin nesidir? Tanrı'nın bana has bir bağışı mıdır?» diye sormağı düşünmüştü ama caymıştı hemen. Kendinin olan, yalnız Timur'un bilmesi gereken ne varsa hepsini gizlemeği seviyordu. Başkalarının bilmesini kıskanıyordu. Muhakkak ki Tanrı, birçok üstünlüklerinin yanında en büyük üstünlük olarak bu gizli tellalını yaratmıştı, yalnız kendisi için yaratmıştı; Seyyid Bereke'ye bile, Peygamber soyu olmasına rağmen böyle bir üstünlük vermediği yüzde yüzdü. Ya ona da verdiyse? Ona da, ötekilere de, daha başkalarına da verdiyse? Belki de bütün insanların böyle bir gizli tellalı vardı. Seyyid Bereke'ye sorsa «Tabiidir, vardır, herkes hissedebilir bunu.» cevabını almaktan korktu. O zaman, sokaktaki insanlardan ne ayrıcalığı kalacaktı ki? Herkeste olanın kendisinde de bulunması bütünlüğünü eksiltecekti. Başkalarının önünde alçak gönüllü bir Timur görünmeğe tahammül etse bile kendi kendine kaldığında katlanamazdı bu düşüşe.</p>
<p>Gizli tellalı, özünün bir üstünlüğüydü. Tanrı, Timur'u kötülüklerden, yenilgilerden esirgemek için sırf Timur'a özgü yaratmıştı. Herkesin korkup uyumadığı zamanlar bir o, Timur, kendine özgü güveniyle uyuyabilirdi. Tümen Beğlerinden en çelimsiz çeriye değin, bu böyle bilinirdi; böyle bilinmeliydi, böyle bilinecekti.</p>
<p>Gelgelelim ne varsa bu uğursuz gecede üçüncü defa uyanıyor, üçüncü defa kalkıyordu. Birinde avaz avaz bağırmıştı gizli tellalı, Timur'u ter içinde uyandırmıştı. Birinde, asık bir suratın keyifsizlenmesinde: «Bre kalkmak vaktidir ne uyursun!» der gibi sokranmıştı. Sonuncusunda, şimdi az önce yani, sinirli bir kengellemede eğlene güle: «Uyu sen uyu, uyu bakalım.» demesine davullu zurnalı bir tellal sesiyle dürtmüştü uykusunu. Semerkant, sabaha yürüyen bir gecenin düşündeydi: Korkulu korkusuz, doymuş doymamış, umutlu umutsuz düşler; uğurlara uğursuzluklara açılmış zenginken yoksul yoksulken zengin düşler. Kimi küt topalın at binip ciride sürdüğü, kimi kör sağırın at yedekte dünya güzellerinin yolunu gözlediği düşlerdi. Belki altınlar, gümüşler, zebercetler, yakutlar renkleniyor; belki ordular düzülüp orduların başında sonsuz yenilmezliklere koşuluyordu. Tek bir ışığın görünmediği Semerkant gecesine gecikmiş sekiz on yıldız. Çok uzaklarda bir yerde yerine giden sabaha kalmış bir yarım ay ağlanışı nasıl olursa olsun düşlere sarılmış uykulara lezzet veriyordu. Olamazdı bu. Timur uyanık, Semerkant uykuda olamazdı! Semerkant uyanık, Timur uykuda belki. Semerkant korkuda, telaşta, yarınından kuşkulu olmalı ki Timur böyle bir geceye yatmalıydı. Huzur bu idi; güvenlik üstün olma bu idi. Büyük uyuyabilirdi ancak korkmadan; küçüğe yaraşan korku olabilirdi olsa olsa. Yaşlanmak?</p>
<p>Bu gece ilk belirtisini mi göstermişti yoksa? Yaşlanmak ilk belirtisini gizli tellalini çalarak mı gösteriyordu? «Her şey satılır, her şey satın alınır bu dünyada.» diye söylendi iğrenerek; «Zaman benim gizliliğimi neden satın almasın? Seyyid Bereke'nin Hacca gitmek bahanesi benim yanımdan kaçmak değil mi? O da bir türlü satılmadır. Bayezid için sattı beni, Bayezid için sattı.» Seyyid Bereke gibi Pevgamber soyundan gelme bir bilgin bile sattıktan, saldıktan sonra daha bu dünyanın tutacak nesi kalmıştı? Herkes her şeyi alıp satıyordu; eşekler, atlar, koyunlar, feciler... İnsanlar, çocuklar, kadınlar, evler, bağlar, bahçeler. Ya bu dünya yok edilmeliydi, ya bu ahm satımı. Ne kalacaktı geriye? «Ne kalırsa kalsın! Yıkılmış bir dünya böyle yapılmış olmaktan çok daha eyidir!»</p>
<p>Halbuki kendi de satmıştı, kendi de satılmıştı. Hatırlamak istemiyordu ama hemen hemen burda, bu şimdi durup Semerkant gecesine söğüp saydığı yerde, belki sarayın öbür tarafıydı belki de yer Semerkant değil de başka bir kentti. Ne zararı var böyle bir yalnız gecesindeydi işte; yeniden evleniyordu, ilk karısı Olcay Türkan Ağa'nın küskünlüğü ölmüşlüğünden sıyrılmış da sanki beynine sinmişti, oradan hesaplaşmıştı. Satmışhklarını, satılmışlıklarını, bu ikinci evlenmenin nedenini niçinini düşsü seslerde söylemişti. Timur'un görmezlikten duymazlıktan gelmesine rağmen.</p>
<p>Semerkant uyuyordu, Allah kahretsin!</p>
<p>Görmemek için yumdu gözlerini; sanki toz biberler serpilmişti, sanki toz biberden yapılmış bir göz kapağı indi gezlerine.</p>
<p>Dördüncü defa uzandı yatağına. Birdenbire yorulmuş, birdenbire çolak kolu bileğinden sancımış, topal ayağı dizinden aşağı sızlamıştı. Son günlerde sık sık duyduğu sancılardı, sızılardı; eskiden şöyle bir yoklayıp geçerken şimdilerde yoklamaları, eve alışmağa başlayan konukların yerleşmişliğine benzer olmuştu. «İsterse temelli yerleşsin!» deyip sıktı dişlerini; «Ben işimi bitirmedim daha. İşimi bitirmeden de hiç bir şey durduramaz beni. Kolumu bileğimden keserim, ayağımı dizimden koparırım yine tamamlarım, yarım bırakmam! Ama yapmayacaktı bunu bana Seyyid Bereke, yapmayacaktı!»</p>
<p>Artık saklamanın bir anlamı kalmamıştı. Derdi Seyyid Bereke idi; Seyyid Bereke'nin gidişi, dönmeyişi, geri gelmek istemeyişiydi. Gönderdiği beşinci ricacıydı. Beşine de havada uçan, sallanan cevaplar vermişti. «Ben yüce ceddimin yanında unuttum benliğimi. Benim kimliğim yok artık, burada Seyyid Bereke Ravza-i Mutahhara'nın tozu toprağı oldu.» gibilerden bir yokluk haberi gönderişi. Dün akşam, herkesten saklı giden Yüzbaşı Barak Tekin de dönmüştü sonunda, beşinci gelmeyişin beşinci haberini çekine sıkıla söylemişti. Timur ne öfkelenebilmiş ne sinirlenebilmişti; üzülememişti de. Bu sefer bekliyordu çünkü Seyyid Bereke'nin döneceğini: «Seni terk etmenin mümkünü yokmuş orda anladım bunu.» diyeceğini ummuştu.</p>
<p>Anlamsız, kuru çayların yolunmuşluğunda: «Eh öyleyse onsuz yaparım yapacaklarımı.» diye mırıldanmıştı Yüzbaşıya; «Onun görmesi şart değil.» Demişti ama aslında hazmedemediği de bu idi. Gizli tellalinin acayipleşine bu sebep olmuş, ömründe bilmediği hem de günde üç kere üst üste uyku uyanışlarına bu yüzden uğramıştı. Bu gece kalıcı olacaktı! Hiç kimse önleyemeyecekti! Kalıcı olması için evlenmesi, çok evlenmesi; çocuklar, torunlar, torun torunları mı olması gerekti? Olacaktı. Cihangir öldüyse Şahruh; o ölürse Ömer Şah, daha başkaları, daha ötekileri. Yüzlerini şöyle böyle hatırladığı torun çocukları, kızlar, kızanlar. OsmanlInın Bayezid'i üç dört çocuğuyla mı kalıcılığa heveslenecekti hay Seyyid Bereke? Hele bir de dağıtırsam o üç dört veledi, avucumun içinde sıkarsam dağılmışhklarını gör bak ne olur? Benim soyum Bursa'ya girmeye görsün bir kere! Ama kolayına Bursa'ya giremeyeceğini biliyordu.</p>
<p>Kolayına gireceğini bilseydi şimdiye çoktan Bursa'daydı; Hindistan'dan çok önce. Bir kere ne sebep bulacaktı? Osmanoğlu ne Hindistan'dı ne de Altınordu'nun Toktamış'ı. Ha deyince üstüne yürüyemezdin. Yürüsen kaç kişi gelirdi arkandan? Gelenler daha ilk çatışmada seni bırakmazlar mıydı? Hele Bayezid'in Niğbolu zaferi dilden dile ballandıktan sonra, hele Halifenin herife Sultan-ı İklim-i Rum diye şatafatı kulak yırtar bir sıfat yakıştırmasından sonra? Hay bunun Rum ülkesinin Sultanı demek olduğunu kime anlatırsın? Rum Ülkesinin, Hindistan'ın ciğeri bile etmeyeceğini kime kabul ettirebilirsin?</p>
<p>Zordu OsmanlInın Bayezid'inin üstüne yürümek. Adamın hiç yenilmemişliği değildi zor olanı; adamın yiğitliği, yeniçerisini usta kullanışı da değildi. Sebep zordu sebep!</p>
<p>Adamakıllı bir sebep olmazsa Tümen Beğlerinin değil öz oğullarının bile ardından yürüyeceği kuşkuluydu. Kaç kereler o değilden ağız aramış her birinde de yarım ağız: «Sen bilirsin.» gibilerden bir geveleme gelmişti gele gele. Ağız aradıklarından biri bile şöyle gerine gerine: «Hay hay»'ı bastırmamış; yarım yamalağından olsun: «Yürüyelim gidelim.» sözünü ağızlarına almamıştı. Seyyid Bereke yanında olsaydı, Seyyid Bereke terk edip gitmeseydi iş epeyce kolaylaşacaktı. Yanında Peygamber Soyundan biri varken çoğu zorluk kolaya dönüyor, çeykeller gevrekleşiyordu. Seyyid Bereke yoksa... «Bayezid Beğ bizim üzerimize yürümeli, günah ona yüklenmeli, biz masum bilinmeliyiz!»</p>
<p>Üç aşağı beş yukarı el sürebildiği kesinlik bu idi. Vuran Bayezid olmalıydı, vurulan Timur. Saldıran Bayezid görünmeliydi, çaresizlikten kendini savunan Timur. Eski, en eski düşüncesiydi bu. Altınordu'ya saldırışındaki gibi suçlanmayacaktı; Hindistan'a vurduğu gün gibi kötülenmeyecekti. Ecevit midir nedir, bir cevap da çıkmadı ondan, çıkmadı; hileli mektup bir yoklamaydı halbuki, getirecek sese göre davranacaktı. Gel gör ki ne Ecevit'ten bir ses gelmişti ne de mektuptan. Öyleyse? Bağdat bre? Bağdat'tan denemeliydi Bayezid'i. Bağdat, Seyyid Bereke'ye de yakındı. Bağdat? Celayirli Ahmet. Tıpkı Bayezid'in topraklarını ellerinden aldığı Anadolu Beğlerinin gelip kendisine sığınışı gibi Celayirli Ahmet de varıp Bayezid'e sığınacaktı. Anadolu Beğleri Semerkant'ta Beğliklerine kavuşabilmek için nasıl kendisini kışkırtıyorlarsa Celayir'in Ahmet Beği de elinden alınan Bağdat Devletinin hayallemesinde, Bursa'da Bayezid Beğ'i kışkırtacaktı. Bağdat, derken Şam, derken Halep, derken... «Geldik Seyyid Berekem, Ravza-i Mutahhara için geldik!» «Sen burada bir toz olmak istersin de, ya biz neden tozu bile yüce bir Peygamberin kabrini topraklarımız içine almakla onur kazanmayalım?» demesi kolaylaşacaktı. Uykusu kalmamıştı. Çolak kolunun bileğindeki sancıyı, topallığının dizinden aşağısındaki sızısını umursamıyordu. Artsın artabildiğince, vız geliyordu. Binlerce küp şarap içse başı bunca dumanlanmazdı. Bu sefer, aynı pencereden baktığı aynı Semerkant şabanlaşmasının hazırlığı önceki kadar uyuz uykulara dalmış görünmedi gözüne. Hemen aIdatılabilir bir çocuğun uyuyuşuydu ki bir gülüş, çerden çöpten bir yalan bile kandırabilirdi. «Şaraptan gözü dönmüş bu Bağdatlının, ayığı kalmamış, adım başında şarap kusmuğuna bulalı olmayan yer yok bir Bağdat'tır burası. Ananın kıza, kızın oğula güvencesi kalmaz, oğul babaya kötü gözle bakar. Bağdat gibi bir kentin günahını silip temizlemek bizim borcumuz olmuştur. Bu şarap kokusu sinmiş kentin bir taşı sağlam kalmamalı ki yenisi Bağdat adına yaraşır biçim de kurula!» Yalanı bu olacaktı.</p>
<p>Bu yalana da şu çocuk uykularında seyrilen Semerkanth, güle oynaya kanacaktı; varsın Seyyid Bereke olmasın, derdine yansın.</p>
<p>Yalan bu olunca karar da bu karar öldü. El çırptı.</p>
<p>Alışık olmayan saatlerinin el çırpışında hazır kapı nöbetçisinin seğirtişi tezine oldu. «Tez! Konuk Anadolu Beğleri uyandırılsın! Konuşacaklarım var. Yüzbaşı Barak Tekin'e söylensin, Anadolu Beğleri çıkınca kendisiyle görüşmem olacak. Tümen Beğlerim gün ağarırken meşveret odasında hazır bulunacaklardır. En son oğlum Şahruh beni beklesin. Biri bile unutulmamalı, bekletilmemelidir. Nöbetçiler onbaşısı kimdir?» «Kara Bartu Onbaşıdır Emirim.» «Kara Bartu Onbaşı? Bildim. Kara Bartu Onbaşı nöbettekileri hemen değiştirsin. İlk buyruk ona gitmelidir!»</p>
<p>Sanki yüzde yüz satıldığına inandığı içindeki gizli tellalından öç alıyordu. Sımsıkı kurulu, en ağıra ayarlı zembereğini boşaltıvermişti. Bilerek eliyle bağladığı zamanın düğümünü çözmüş, zamanın çözülen ucuna boşalttığı zembereğe bağlamıştı.</p>
<p>Fışkırarak akan zamanın fısırtısını duyuyordu.</p>
<p>Giyininceye kadar Yüzbaşı Barak Tekin kopup gelmişti. Kapıda bekler halde olduğunu bildirmişlerdi. «Gelsin!»</p>
<p>Yüzbaşı Barak Tekin'in girişinde apaçık bir tedirginlik vardı, görmemek imkansızdı. «Neden tedirginsin?»</p>
<p>«Değilim.» diyemedi Yüzbaşı. Kendi de farkındaydı. İnanılmayacak bir sözü söylemek de ağırına gitti. «İlk defa ummadım Emirim.» dedi. «Buyruğunu alınca...» Emir Timur diz bağını bağlıyordu. Diz bağını bağlarken saklanırdı, göstermekten çekinirdi. Bu sefer sakınmamıştı. Belki Yüzbaşıyı yakın bildiğinden, belki unutur da bağlayamam sancır kuşkusuna tezlendiğinden saklanmamıştı. «Diz bağı bağladığımı mı ummamıştın Barak Tekin?»</p>
<p>Sanki gözüne sokmak istiyordu diz bağını Yüzbaşının. Topal ayağının bileğin az üstünden burkulmuş şiş kabarığı göze çarpacak derecede görünüyordu. Yüzbaşı bakmadı: «Hayır Emirim. Yoldan yeni dönmüştüm, yeni bir yolculuğu...»</p>
<p>Timur diz bağını sarıp bitirmişti. Rahatça, yaylanarak kalkmıştı. Aksayan ayağını bile bile zorlayarak yürüdü Yüzbaşıya: «Yeni bir yolculuk yok.» dedi. «Gerekirse birlikte çıkacağız. Gerekecek de. Şimdi, senden istediğim nöbetçilerdir önce. Nöbetçiler onbaşısı şu sıra sarayın içindeki dışındaki nöbetçileri yenilemiş olmalı. Bartu Onbaşıyı nasıl bilirsin? Nasılı güvenirlik bakımından sorulmuştur.» «Benim adamımdır Emir Timur.»</p>
<p>«Senin adamınsa güvenmek zorunda mıyız?</p>
<p>«Bir suçu mu oldu?»</p>
<p>«Hayır hayır, öylesi değil. Neyse. Bartu Onbaşnın yenilediği nöbetçiler eyi bilinsin. Öğleden önce nöbetten alınmasınlar. Nöbetten alınınca da kaç kişiyse hepsi birden hapsedilecek. Anladın mı demek istediğimi?»</p>
<p>«Anladım Emirim.»</p>
<p>«On gün için Semerkant'tan dışarı kimse çıkmayacaktır, kötü bildiklerin, kuşkulu defterine yazdıkların, benzerleri tabii.» «Anladım Emirim.»</p>
<p>«On gün içince girenlerin her biri, her zamankinden sıkı gözlenecektir. Hepsi bu kadar. Yeri gelince yeni buyruklar için çağırırım. Şunu da unutma. Öğleden sonraki nöbetçilere de ayrıca göz kulak olmalısın. Güvenimi sarsmazsın herhal. Dur Barak Tekin! Tümen Beğlerimizden en koyu müslüman üç beş kişi var bilirsin kimler olduğunu. Şarabı, zinayı fıslat kulaklarına. Bağdat'ın nasıl bir günah yuvası olduğunu bilmeliler. Yeni geldiğin için sen de anlatabilirsin. Meşverette kulağı doluların bulunması işimi kolaylaştırır. Gidebilirsin artık.»</p>
<p>Yüzbaşı Barak Tekin çıktıktan az sonra da Anadolu Beğlerinin geldiği, bekletildiği bildirildi.</p>
<p>Timur'un yüzü daha bir karardı, bıçak sapı kesti: «Gelsinler! Bekletilmesinler.» Vaktin acayipliği, çağırıhşın acayipliği, kapı nöbetçilerinin acayipliği, saray kapısından girerken gördükleri, çıkmak üzere olan Yüzbaşı Barak Tekin'in acayipliği; ya kelle götürüyordu ya kelle almağa gidiyordu. Timur'un yanında uzayıp giden, artık akıllı işi olmaktan da çıkmış görünen konukluklarının, sabah ışımasına yakın kaldırılıp getirilmesi, yanlarında iki de nöbetçinin bulunuşu, bütün bunlar, Anadolu Beğlerini kötü kötü düşündürmüştü. Ayrıca Semerkant'ın sabah ışımasında büsbütün kimsesiz sokaklar, sarayın yüksek loş duvarları, bahçenin sessizliği, kuş ötümünde sessiz ağaçlar, bir de bu Yüzbaşı Barak Tekin? Emir Timur'un Semerkant'ta gözü kulağı idi; kendilerinden önce çağırıldığına göre bir buyruk aldığı belliydi, buyruk öz canlarının ölümüne olamaz mıydı?</p>
<p>Üstelik Emir Timur'un yüzü de öyle bir bıçak sapıydı ki tut tutabilirsen. Her zaman nazik, en olmaz anlarda zarif yüz gitmiş, yerine uyku uyumak bilmez bir kuru kemik soğuk soğuk yerleşmişti. Öyleyken sesi incitici olmadı: «Sîzleri tedirgin ettik korkarım.» diye karşıladı. «Beğler; bilirsiniz vakit geldi mi gecesine gündüzüne bakılmaz. Bir Beğ için vaktin gecesi gündüzü olmamalıdır. Nicedir benim saygıdeğer konuğumsunuz. Sizin örselenmenizi, gönlünüzün incitilmesini istemedik. Gelgelelim dileğinizi de hemen yerine getiremedik. Ne olursa olsun, Bayezid de bir Beğdir, yüce bir Beğdir, biz böyle bildik. Size kötü davrandı diye kötülensin istemedik, Tanrı tanığımızdır. Tanrı tanık gösterilince de ince elenip sık dokunulmahdır. Biz de öyle yaptık. Ve dahi gördük ki haklı olan sizler imişsiniz.» İsteyerek sustu.</p>
<p>Anadolu Beğlerinin gerginlikleri gitmişti. Tedirginlikleri belli bir rahatlamada gevşemişti. Emir Timur daha gevşemelerine fırsat vermek için düşünüyormuş göründü. Pencereye kadar gitti, baktı bakmadı. Bakar gibiyken: «Size inanmadığımı yahut sizi küçümsediğimi sanmayın. Aksine bir gün bile zayıfı haksız görmüş değilim. En güçsüz zamanımda dahi üstün görünenlerle savaştım. Fakat Bayezid, bildiğimiz türdeki üstünlük taslayanlardan değil. Müslümanlar ona toz kondurmaz. Bu yanı ile bizi düşündürdü hep. Ne ise. Bunları anlatarak sizi yormayım, sizden istediğim Beğler, sizden şunu istiyorum: Burda kalacaksınız, belli bir güne kadar yine konuğum olacaksınız, Anadolu'daki beğliklerinizde güvendiğiniz kimseler var mıdır? Bizim işimize yarayacak, bizim için çalışacak? Varsa bunlara mektup yazacaksınız, adamlarım mektuplarınızı onlara götürecekler. Güvenceli olsun diye de sizden birer nişan götürmeliler, damganız, sizin olduğunu görür görmez hemen tanıyacakları herhangi bir nesneniz. Kaç adamınız vardır güvenilir?» Kimi beş kimi yirmi diye cevap verdi.</p>
<p>«Orada sözü geçer, söylediği dinlenir kimseler midir?» Hepsi de «Evet, öyle kimselerdir.» dedi.</p>
<p>«Öyleyse hemen birer mektup yazınız. Bu mektuplardan filana, filana da yazılmıştır, aynen haberiniz ola, ağız birliği edesiniz diye yazınız. Damganız en eyisidir, onu verirsiniz nişan olarak. Daha öz bir nesneniz var ise siz bilirsiniz. Gecikilmeye. Osmanoğlu ile savaş alanında karşı karşıya geldiğimizde sizden olan çeriler işaretimizi alınca savaşı terk etmeli, sizin yanınıza geçmelidir. Adamlarınız bunu hazırlamalı. Nasıl hazırlanacağımı Yüzbaşı Barak Tekin anlatır size, o bu işlerin ustasıdır. Sizi yoruşumun sebebi budur.»</p>
<p>Germiyanoğlu çocukça bir heyecanla bönleşmiş: «Yakın mıdır Emirim?» diye sordu; «Sözlerinize bakılırsa...»</p>
<p>«Bakmayın benim sözlerime.» dedi Timur sertçe; «Neyin yakın neyin uzak olduğunu kimse bilmez, bilemez. Biz hazırlanmak istiyoruz.» Ötekiler soru sormaktan çekindiler artık.</p>
<p>Timur, gitmeleri gerekmiş gibi bakmaktaydı.</p>
<p>Saruhanoğlu Isa Beğ izin istedi.</p>
<p>Çıktılar.</p>
<p>Timur, aç kurtlar gibi acıktığını hissetti. Kursağına sanırsın yıllar yıh bir lokma girmemişti; öyle bir açlık, öyle bir boş kursak.</p>
<p>Pencerelerdeki gün, üzeri bol biberli bir sülün çorbasının yağda titreşen zerreleri misali cama sıvanmıştı. Pencereyi açtı. Sabah kuşlarının ötüşleri, ağaçların yeşil diriliğinde tok, kaygusuz, düşünme denen nesnenin varlığından habersiz bir yüksüzlükte sıçrayıp duruyor, bütün bahçeyi dolduruyordu. Semerkant uyanmıştı. Semerkant'ın uyanışında düşünülen nesnenin varlığından habersiz bir yüksüzlük üslenmişti. Aşık ozanların ayıkmayan sarhoşluğu, kafasında kavak yelleri esen delikanlıların uçarılığı, yeniyetmelerin pırpırlanışı ne ise Semerkant'ın sabah esişinde süzdüğü güneş de öyleydi.</p>
<p>Aş pişen ocakların bulunduğu bölümden kızaran bir yağ kokusu getirdi kımıldanan yel. Timur'un açlığını artırdı. Sabah ekmeğine mi otursa, meşverete mi gitseydi? Meşvereti açlığın üstünde düşündü. Açlığını bastırmak için bir kase ılık su istedi. «Dehşet!» diye düşündü. «Bizden önce dehşetimiz gitmeli. Biz varmadan bizden korkmalılar.»</p>
<p>Meşverette de böyle söyledi. Her zaman yaptığının aksine gidilecek yeri açık açık söyledi. «Bağdat! Peygamber topraklarına yakın oturanlar, uzak oturanlardan daha titiz olmalıdır. Din yasaklarına bizden çok uymalıdırlar, yoksa o topraklarda oturmak onlar için haramdır. Bağdat bir günah çukuru olmuştur şimdi; Şam bir başka günah çukuru, Halep bir başka günah çukuru. Mekke'yle Medine'ye giden Hacıların geçeceği yollarda günah varsa, biz de o günahı temizlemiyorsak, günahın olacak yükü artık bizim omuzlarımıza yüklenmiş olur. Biz, bütün günahları yüklenmiş olur. Biz, bütün günahları dünyadan silebilecek güçteyiz. Biz; benim tümen beğlerim, biz! Yumuşak davranmayacağız. Acımayacağız. Bağışlamak yok. Onca günahı dereler dolusu kan yıkar ancak. Şileler yerle bir edilmelidir. Taptıkları altun gümüş zenginliği ellerinden alınmalıdır, başka türlü kendilerine gelemezler. Çığırından çıkmış bir insanlığı dehşet yola getirir. Azmış bir cemiyeti belalı, acımasız bir korku sindirir. Bağışlaması olmayan bir yumruk başlarına inmedikçe kudurmuş sürüler dizginlenemez. Ben buna inanırım. Benimle gelecek olanlar bu sefer yalnız bunun için geldiklerini bilmelidirler. Ona göre düşünülsün. Size öğleye kadar mühlet veriyorum, öğle ile ikindi arası tümen beğlerim bana niyetlerini açık seçik, çekinmeden söylesinler. Yarın sabah yola çıkılacaktır. Ordu yarın sabah yola çıkacak durumda değilse tümen beğlerimden hesap sorarım.» Hiç bir meşveret böyle geçmemişti. Her zaman herkesi dinleyen, söyleyeceğini başkalarının ağzından söyleten meşveretin ortak sözü haline getiren Timur bu defa sözü bir almış pir almıştı. Diyeceğini kendisi demiş, gidilecek yeri saklamamış, zamanını açık açık söylemişti. Bir de mühlet?</p>
<p>Tümen Beğleri bu mühlet verişe şaştılar. Timur'un konuşmasını beğenmişlerdi. Oyuna başvurmadan söyleyeceğini söylemesinden hoşlanmışlardı. Ama neden mühlet? Şimdi konuşulsun bitsindi.</p>
<p>«Hayır.» dedi Timur; «Bu sefer gittiğimiz yer Kutsal Topraklardır. Kutsal Topraklarda oturan, zenginliklerinden şımarmış insanlardır. İçinizden gitmek istemeyenler bulunabilir, haklarıdır. Kutsal Topraklarda ne için döğüşmek istediğimizi düşünemez, savaşmak istemezler. Böylelerini zorlamak istemiyorum. Kolunuzda bir ur çıktı ise uru dağlarsınız. Bağdatlılar, Şamlılar, Halepliler... Öte yanlar, Kutsal Toprakların urudur. Dağlamaktan başka yolu yoktur. Bunun için mühlet verildi size.»</p>
<p>Artık sabah ekmeğini keyfince yiyebilirdi. Her lokmasını ayrı bir lezzetle çiğneyebilirdi. Tümen Beğlerinin içinden bir tekinin bile çıkıp da: «Ben gelmek istemiyorum.» demeyeceğini biliyordu. Diyen de çıkmadı.</p>
<p>Ne düşündüyse Timur, nasıl düşündüyse aynı çıktı.</p>
<p>Öğle ile ikindinin arası tek tek gelen Tümen Beğleri buyruğa seve seve uyacaklarını bildirdiler; tümenleri sabaha yola çıkmağa hazırdı, akşama buyrulursa akşam yola çıkılabilirdi...</p>
<p>Korkunç davullar çalındı Timur'un başında bir süre. «Niğbolu zafer mektubunun karşılığını Bağdat'tan alırsın Bayezid Beğ.» diye mırıldandı. «Bağdat öyle bir dehşet yaşayacak ki senin kulağın patlamazsa iyidir.»</p>
<p>Bir kase ılık su daha istedi. Neden durmadan acıkıyordu böyle? En son Şahruh'u çağırtmaktan maksadı nicedir başına geçmediği satranca oturmak idi. Her şeyi unutmak, santrançta bastırmaktı açlığını. Fakat oynamak gelmedi içinden.</p>
<p>Şanruh'a kıyamadı. Oynarsa tırnaklarının ucundan taşmasını zor tuttuğu dehşet salgılarını bir biri üstüne satranç tahtasına dökecek, neyi ne yandan sürerse sürsün: «Şah!» diyecekti durmadan; «Şah!»</p>
<p>Oğlunu yenilmiş görmek istemiyordu. Oğlunun şahı kaçıracak yer bulamayışının bocalamasında bungun kalmasına dayanamayacaktı. Yoksa Bayezid'i de mi yenilmiş görmek istemiyordu aslında?</p>
<p>Öyleyse bu doymak bilmeyen açlığı nedendi?</p>
<p>«Başka çare yok.» diye mırıldandı. Oğlu Şahruh'a gelmemesi için haber saldı.</p>
<p>«İşine baksın, şimdi iş gerek!» Bir kase ılık su daha istedi.</p>
<p>Bağdat'ın üstüne inen dehşetin acısını Yıldırım Bayezid Han Celayirli Ahmet Beğ'in ağzından dinledi.</p>
<p>Kışın solgun bir sabahıydı. Günlerdir yağan kar gece durmuş; sabah, durmadan aklığını sağmış yorgun bir gökyüzünün mavimsi güneşine susmuştu. Güneş yarı hasta yarı sağ idi; akından kurtulan mavimsilik yorgun görünüyordu. Kar, ağaçlardan çatılara, çatılardan yere kalıcı bir kaymak serilişinde yayılmıştı. Sonu gelmez bir savaşın sonunda kimin yenildiği kimin yendiği bellisiz görünüyordu. Gökyüzü mü yeryüzü mü güneş mi? Ortalığa çıktığına, yeri göğü tuttuğuna bakılırsa yenen güneşti; ama yarı hasta yarı sağ bir üstünlük kimin işine yarayacaktı?</p>
<p>Başı ağrıyordu Yıldırım Bayezid'in; kötü bir uykusuzluk göz evlerini oyuyordu.</p>
<p>Geceden tortulanmış çanak şarabın ağır ekşimesi kursağında kavruluyordu. Ağzının içi yahmsı, gözlerinin gerisi dumansıydı. Boğazı, kekremsi bir yanmada kurumamış ise bile kurumuşluktan kötülenmişti. Beynine doğru tokmağımsı parmaklar vuruyordu: Gecemsi, uykumsu, şarabimsi. «Güneş de böyledir herhal.» diye düşündü. «Gökyüzü de böyledir, yeryüzü de?» «Hiç biri böyle değildir!» deyip öfkelendi mırıltısına.</p>
<p>«Düpedüz şarap mahmurluğu bizimkisi. Özümüzden de utanmaz olduk.»</p>
<p>Öfkesini giydiklerinden aldı. Görkemli kaftanının yakasını bir o yandan bir bu yandan çekiştirdi, çıkarıp attı. «Tanıklığa mı gideceğiz elçi kabulüne mi?» diye sokrandı. «Ne gösterişidir bu? Kimedir? Bizden tanıklık isterler.» Öyleyse Kadı önüne çıkan sıradan bir tanık olmalıydı. Sıradan bir tanığın giydiklerinden değişik giyinmek yakışık almazdı. Kapı Hasına, doğru dürüst bir giyecek getirmesini buyurdu.</p>
<p>Değişip giyinirken aslında baş ağrısını artıranın şarap mamurluğundan çok bu tanıklık işi olduğunu hissetti. Kadı önüne çıkmaktan çekinirliği vardı yüreğinin. Bir yandan da hoşuna gidiyordu; gece şarabın da verdiği dumanlı bir neşe, kadının önüne Murad oğlu Bayezid olarak çıkmanın keyfini artırmıştı. Sıradan bir Murad'ın oğlu sıradan bir Bayezid; düşündükçe tanıklığı süresince bunun hoş bir sorumsuzlukta, yalnız gördüğünü bildiğini anlatan bir adam gözüyle dinlenecekti. İlk defa ağzından çıkacak sözler tartışılmadan, karşı gelinmeden yerine getirilmesi gereken bir buyruk olmaktan çıkacak, güvenilecek veya güvenilmeyecekti. İlk defa sözünü bir başkası, gözle görülür, elle tutulur biri değerlendirecek yahut değersiz görüp dudak bükecekti. Yine ilk defa sözünün doğruluğuna yemin edecekti bir başkasının önünde, ona, o esnada: «Padişahın sözün yalan olamaz.» denilmeyecekti.</p>
<p>Fakat şimdi sarhoş değildi. Gece hoşuna giden hayaller şimdi biraz yapmacıklı geliyordu. Her zaman görüştüğü, saygıda kusur etmediği Molla Fenari de olsa Kadı önünde tanıklık etmekten çekiniyordu.</p>
<p>Çakşırından kaftanına değiştirip yeniden giyindikleri öncekinden daha süssüzdü. Biraz rahatladı; çekinmesi azaldı. Tanımayan birisi olsa, padişahlığını giydiklerinden bilecek birisi çıkmazdı. Tanık olarak söylemesi gerekeni düşündü bu sefer de. Olayı olduğu gibi anlatacaktı. Nasıl olduğu gibi? Kendi camiini, padişahın Ulu Camiini yapan Mimarbaşı, padişahın Ulu Camiinde ücreti karşılığı çalışan bir işçiye kızmış, tokat vurmuştu. Tokat vurduğunu görmüştü Mimarbaşının Bayezid. Ama ne için vurmuştu? Bilemezdi onun orasını, uzakçanaydı az biraz. Mimarbaşı saklamazdı nasıl olsa, neden vurduğunu anlatırdı. Bir an işçiye kızdı: «Ne olmuş bir tokat vurmakla bre, ölmüş müsün dünyan mı yıkılmış? Büyüğündür vurur. Haksız isen hak etmişsin demektir, haksız değilsen öfkesi yatışınca gelir gönlünü ahr hakkını öder bre!» diye geçirdi zihninden ama aynı anda da gururlandı. Zaman kendi zamanıydı; kendi zamanında padişahın Ulu Camiini yapan bir mimarbaşıyı bir işçi çekinmeden Kadıya şikayet edebiliyordu. «Koca bir padişah.» diye düşünürken bile asıl gururlanması, böyle bir güvencenin kendi padişahlığında duyulmuş olmasınaydı. O vakit Kadı önüne çıkmaktan çekinişi biraz daha azaldı, büsbütün azaldığını sandı ama gizliliğinde bir çekiniş sezgisi titremekteydi yine de. Az sonra, hocasının sınamadan geçireceği bir talebenin heyecanını duyar oldu. Kahn kaymak serilmişliğinde yatan karda yürümek belki baş ağrısını giderebilirdi. Kar soğuğunu nefesinde almak, kar aklığını solumak...</p>
<p>Çıkacağı sırada Celayirli Ahmet Beğ'in gelişini haber verdiler. Kar soğuğunda gök teri fışkırıp buğulanan bir at doludizgininde sürüp gelmiş, sakalı buz, bıyığı kar, gözleri uyuyamamış dehşetlerde yorgun yamçılarda beş altı adamıyla atlayıp inmişlerdi. İzin istiyordu, gecikilmesin diyordu; «Söyleyeceklerimizin önemi büyüktür. Bağdat Bağdadıktan çıkmıştır.» dertlenmesindeydi. Bağdat Bağdadıktan çıkmıştır? Timur'du bu! Söylemeğe ne hacet adını. Sanki bekliyordu. Bir gece vakti, bir sabah, gün akşama kavuşurken... Bağdat'tandı şimdilik; bir yoklamaydı bu. Niğbolu'da savaşırken bile Niğbolu'da değil Anadolu'nun herhangi bir yerinde savaştığını hissetmesi boşuna mıydı? «Ahn içeri! Sabah ekmeğini de bile yiyelim ona göre hazırlık yapıla.</p>
<p>Yanındakiler de gönendirilsin, hoş tutulsun, konuğumuzdur.»</p>
<p>Celayirin Ahmet Beği, Emir Timur'un Bağdat'a gelişini ilkin üç beş kelimede anlattı: «Geldi, Yıktı. Yok etti. Bağdat kaldı mı bilemem.»</p>
<p>Bu üç beş kelimeyi söylerken kaşları gözlerini çekmiş, gözleri şakaklarını alıp götürmüştü: «Hışım yağsa hışım derdik padişahım. Tanrı bilmez, kefere olsa yüreğim yanmazdı; ne yapalım kader der tesellisini arardık. Bizden birinin böylesine acımaz olacağını akıl sır almıyor. Ne çocuk dedi ayırdı, ne kadın dedi acıdı. Şarap küpleri kırılsın buyruğunda Dicle'ye kırılıp dökülmeyen küp kalmadı. Bre bu yiyeceklerimizi koyduğumuz küplerdir, ama bunda pekmez, şunda turşu onda, yağ saklanmıştır, duyan kim? Dinleyen kim hele aldıran kulak veren kim?» «Bağdat'ın surlarını sağlam bilirdik biz?»</p>
<p>«Biz de padişahım. Gelgelelim Timur bir acayip adam, önünde sur mur işe yaramıyor. Sağlam bildiğimiz Bağdat'ın surları kesilmiş sütlere döndü. Su dolu hendeği aç kurttan yaban tümenleri bir insan eti köprüsünden yürürcesine geçti, kesik sütlere dönmüş surları çiğneyip kente girdi. Ondan sonrası...» Celayirli Ahmet Beğ'in gözleri sımsıkı kapanmış, örümcek ağı misali karakaşları sımsıkı kapanan gözlerinin üstüne çöğmüştü. Sakalı kirpileşmiş titremelerde; yüzü dehşetle buruşmuştu. Sanki Bağdat gözlerinin önündeydi: on adam boyu yangınların korkan kokuları. «Ondan sonra?» diye bin güçlükte tekrarladı; soluğu yüklerin en ağırında gelip çökmüştü göğsüne. «Ondan sonrasını nasıl diyebileyim padişahım. Ondan sonrası bir cehennemdir, cehennemi de kimse tarif edemez sanırım. Ben nasıl kaçmışım, nasıl kurtulmuşum hala şaşmadayım. Tanrı'nın o bilinmez gücü kapıp kurtarmış olmalı. Bir bildiğim, o cehennem yangınındayken, yüreğimde bir ulu sesin bana yettiğidir. Git, kop, kaç diyen bir ulu sesti; var git uluların ulusu Osmanoğluna vur başını diyordu; sana deva ancak ondadır, cihan padişahı koca sultana var anlat Bağdat'ın kötülenmesini diyordu. Başka bir laf duymadım artık. O duyuşun sürüşünde de at binip dinlenmeden kapına düştüm. Şimdi ne varsa şendedir. Timur gibi bir kan içicinin yoluna set çekilmez ise kudurmuşluğu durmaz hani de bütün insanlığı kana boğar. Bu set senden başkası olamaz padişahım; senden başkası olamaz, senden başkası olamaz.»</p>
<p>Celayirli Ahmet Beğ'in sesi düşe düşe bir yoksul çağanozda yalpalanan çürümüş su dolaplarına dönmüştü; doluyor ama dingili kırık bir güç yetmezliğinde boşalamıyordu; boşalmağa yelteniyor onu da tutturamıyordu. Elini attığı lokma elinde kalmıştı, ağzına götüremiyordu, götürse bile çiğnemeğe gücü yeteceği şüpheliydi, çiğneyebilse yutacağı şüpheliydi.</p>
<p>Yıldırım Bayezid Han değişik bakan gözlerini, konuşmağa başladığından beri Celayirli Ahmet Beğ'in üzerinde gezdiriyordu. Küçük kuşgözü lokmalarında alıp usul usul çiğnediği, usul usul yuttuğu ekmeği, peyniri, yarım kaşık çorbası gözlerinin sessizliğine uymuştu. Bağdat'tan çok Timur'u düşünüyor, Celayirli Ahmet Beğ'in yerinde herhangi bir kalesinin Beğini görüyor, onu dinliyor gibiydi. «Pekey.» dedi hafifçe;</p>
<p>«Konuğumsun. Dinlenmeğe bak, unutmağa çalış. Dünya halidir bu. Her şeyin bir sonu vardır.»</p>
<p>Halbuki: «Her şeyin bir çaresi vardır.» diye çekti, öyle demesi gerekiyordu: Ağzından, düşünmediği halde kendiliğinden çıkan: «Her şeyin bir sonu vardır.» sözü damarlarını kasar gibi oldu. Ne yeri ne de sırasıydı. Canı sıkıldı, belli belirsiz ürperdi. «Herkes kendi sonuna gider Ahmet Beğ.» dedi yine kendiliğinden. «Başlangıçlarla son aynı değildir. Başlangıçlar her zaman insanın gözünü kamaştırır, baş döndürür yahut ürküntü verir adama. Dinlenmene bak. Bağdat'a döneceksin. Timur gibiler gelip geçicidir. Bu kart dünya nice sarsarlar görmüştür; gelip geçtiğini, yıkıp yok ettiğini ama geçtiğini</p>
<p>görmüştür. Kalan ne? Kalan her zaman uslu mazlum esen yeller olmuştur. Bağdatma döneceksin, Bağdatını eskisi gibi onaracaksın. Dinlen onun için. Konuğumsun. Benim şimdi gitmem gerek. Bir davada tanıklığım istenmiş. Sonra yine görüşürüz.» Celayirli Ahmet Beğ, aklı Bağdat yıkıntısında kalmış bakakaldı: «Tanıklık mı buyurdunuz sultanım?» diye sordu bönleşerek; «Bir padişahın tanıklığa çağrılışını düşünemedim de...» diye geveleyip bönleşmesine sebep aradı; «Neden? Padişahsınız.» Fakat ne dese bönlüğüne sebep olmayacaktı. Aksine iyisine sandığı sözler kötüsüne de anlaşılacağa benzerdi, buncağızı hissedebildi; «Bağışla beni padişahım, bu Bağdat derdi anlamaktık bırakmadı bende, iki sözü bir araya getirme gücü bırakmadı.» dedi.</p>
<p>Yıldırım Bayezid kalkmıştı. Kalkarken başı döndü ansızın, az kalsın tutunacak bir yer arayacaktı; direnerek tuttu kendini. Geceki şarabın sonucu muydu yoksa dizinin altında mercimek iken nohut iriliği kabartısına dönen sivilceden miydi, kestiremedi. İkisinden de olabilirdi, ikisinden de olmayabilirdi. Kalktığını gören Ahmet Beğ de davranıp kalkmış, Bayezid'in sarıdan aklaşıveren yüzüne baka baka: «Hasta mısınız?» diye sormuştu.</p>
<p>Geçiştirdi: «Tasalanma, uykusuzluktandır.» dedi. «Başım döndü. Geçti. Sen beni bırak, sabah ekmeğini yemene bak, yorguna sabah ekmeği eyidir. Biz de tanıklığımızı yerine getirelim.» güldü. «Sana bir sır vereyim mi Ahmet Beğ? Birbiri üstüne dokuz meydan savaşına hazırım, yeter ki Kadılık Evine sokmasınlar beni. Kadı dedin mi kanım iliğim kuruyor, tanıklık için bile olsa. Ama neylersin, tanıklığımıza güvenilmiş bir kere, hayır diyemezsin.»</p>
<p>Celayirli Ahmet Beği daha bir bönleşmiş bırakıp çıktı. Sır bekleyen Ahmet Beğ Kadılık Evine gitmekten bunaldığını söyleyen bir padişah duymanın düşünmesinde bir süre oturamadı yerine; sofraya, Bayezid Beğ'in ötesine berisine bakındı durdu. Bağdat'ın derdini, Kadılık Evine gitmekten çekinen bir padişahın tanıklığa çağırılmasındaki acayiplik unutturur gibi olmuştu. Neresini düşünürse düşünsün bu tanıklığı aklı almıyordu. «Timur olsa gider miydi böyle bir tanıklığa, ne derdi?» diye söylendi. Aslında Yıldırım Bayezid Beğ de: «Olmaz böyle şey!» deyip terslenecekti ama padişahlığından değildi bu. Mimarbaşının tokat attığını görmüştü. İnsanın öyle anları oluyordu ki değil karşısındakini tokatlamak öldürse ancak o anının hakkını verebilirdi. Bu anı ne Kadı anlayabilirdi ne tanık ne de bir başkası. Hiç kimsenin anlayamayacağı bir an için de suçlanmak adalet olamazdı. «Ben tokat atışını gördüm Mimarbaşının, sebebini görmedim.» Bu kadarını diyecekti.</p>
<p>Bursa Kadısı Molla Fenari bu kadarını bile söyletmedi.</p>
<p>Kadılık Evinin taş merdiveninin daha birinci basamağındayken görüp tanıyanlar gözle görülür bir tezlikte kendilerini toparlamışlar, susmuşlar, saygılarını gösterme yarışına girmişlerdi. Kadılık Evinin üç odacısından ikisi kapının önünece koşmuş, padişaha yol göstermiş, üçüncüsü ise gelişini haber vermişti. Kadı Beğin odasının önündeki geniş sofa, davası görüleceklerle padişahın tanıklığını dinlemeğe gelenlerin kalabasındaydı. İçeriye, Kadı Molla Fenari'ye kadar esen bir saygı dalgalanması kalabalığı kıpırdatmıştı. İçerde davalı Mimarbaşı da davacı işçi de ayağa kalkıp beklemişlerdi. Molla Fenari ilkin, padişahın geliş haberini getiren odacısına çıkıştı. Sonra davacı ile davalıya kızdı: «Oturun! Nerde bulunduğunu bilmeyenin davasını görmek haramdır. Bizim de harama niyetimiz yoktur.» Davacı da davalı da oturmuşlardı kös kös.</p>
<p>İçerdekine mi dışardan gelecek olana mı uymak gerektiğinde ikircikli bir huzursuzlukta diken üstüne oturmuş beklemişlerdi. Kadı Molla Fenari'nin kırılmaz gözleri ikisinin de üstündeydi; kırılmazhğından emin, ikisini de tepeden tırnağa süzüyordu.</p>
<p>Yıldırım Bayezid Han, merdivenin ilk basamağından Kadılık Odasının kapışmaca ağırlaşa ağırlaşa artmış sıkıntısını, ağırlaşan yüklüğüne sırtında hissetmişti. Kadılık Odasının kapısında, farkında olmadan, Besmele çekti içinden içeri öyle attı adımını. İçerisi donmuş bir sessizlikti. Davalı ile davacı, donmuş sessizlikte başlarını önlerine eğmişlerdi; belki gözlerini de yummuşlardı. Kadı Molla Fenari taş bir heykel idi. Taş bir heykelin canlanması kımıldayabilirdi ola ki, sıcağı görse yumuşama belirtileri gösterirdi hani ama bundan onu ummanın da mümkünü yoktu. Nitekim giren padişahmış değilmiş kılı kıpırdamadı. Boş yerlerden birini burnunun ucuyla gösterip; «Oraya oturun.» dedi heykel sesinde.</p>
<p>Yıldırım Bayezid Han, dizlerinde bir katılık sezinledi. Katılığını sürükleyerek gitti, gösterilen yere oturdu. Bir an ne yapacağını, nereye bakacağını, nasıl bakılacağını bilemedi; yıl uzunluğunda geçtiğini sandığı o bir anın sonunu Kadı Molla Fenari'nin heykel sesi bozdu. Kısa, kesin, kolay bir sesti heykelliğine rağmen. Davacıya, davasını hatırlattı, «Sen hakkını istemişsin.» dedi; «Gördüğün iş, üç akçelik iş imiş. İki akçe verirlermiş eline. Dava ettiğin kişiye gitmişsin. Anlatmışsın. Hakkım üç akçedir demişsin! Öyle mi?»</p>
<p>Davacı zor duyulur bir sesle: «Öyledir.» dedi.</p>
<p>«Kalk da söyle. Sesin çıksın!»</p>
<p>Davacı kalktı, dava ettiğine de edeceğine de bin pişman kalktı; titriyordu. Dava ettiğine de edeceğine de bin pişman: «Öyledir Kadı Beğim.» dedi.</p>
<p>Kadı Molla Fenari: «Otur.» dedi. Davalıya yıktı gözlerini: «Sen de tokatlamışsın bu işçiyi?» diye sordu. «Hakkını istemeğe gelen bir işçiyi tokatlamak hangi kitapta yazar. Ben sormuyorum, davacı soruyor, böyle diyerek soruyor senden?» Mimarbaşı da buraya kadar geldiğine getirildiğine bin pişman ayağa kalktı: «Doğrudur.» dedi. «Biraz ters konuşmasaydı.» «Onun orasını öğreneceğiz. Tanığınız Murad oğlu Bayezid'dir, öyle mi? Pekey. Onu dinleyelim şimdi. Murad oğlu Bayezid sen bu olayı görmüşsün. Nasıl gördün. Kalkın, kimliğinizi ağzınızdan, duyalım önce.»</p>
<p>Yıldırım Bayezid kalkarken başı döndü yine. Bu sefer oturacak yer aradı. Oturduğu tahta koltuğun kolluğuna dayandı. Gözleri kararmıştı. Öteki eliyle, kararan gözlerini oğuşturdu; «Murad oğlu Bayezid benim.» dedi.</p>
<p>Kadı Molla Fenari'nin gözleri çakmaklandı. Kırmızımsı yüzü birden bozardı: «Başınız mı döndü?»</p>
<p>«Öyle oldu.»</p>
<p>«Neden?»</p>
<p>«Bilemem.»</p>
<p>«Sabah? Daha önce de döner miydi?»</p>
<p>«Bir defa döndü. Kalkarken.»</p>
<p>«Şarap dönmesi midir?»</p>
<p>Kanı öfkelendi Yıldırım Bayezid'in. Molla Fenari'nin kadılığının da ötesine parçalanmaz bakışından soruyu iyiye mi kötüye mi sorduğu anlamanın mümkünü yoktu. «Neden sorarsınız? Dava ile ne ilgisi vardır?»</p>
<p>«Sorumuz dava ililgilidir, çuvalcı verilmendir. Baş dönmesi şarap dönmesinden midir diye sorulduydu?»</p>
<p>«Bilemem.»</p>
<p>«Geceleri geç vakitlere kadar şarap içip eğlendiğinizi bilenler var. Dün gece de içtiniz mi?» Davacı oturduğu yerde ezilip büzülüyor, çekilmez bir karın ağrısında uğunuyordu. Davalı Mimarbaşı kıpkırmızı olmuştu, kıpkırmızı terliyordu. Açık kapıdan görünen dinleyicilerden çoğu sapsarıydı. Bir kaçı Molla Fenari'ye alkış tutmacasına bakıyor, kimi de inanmamış «Olur mu böyle şey.» dercesine duruyordu. Molla Fenari başladı başlayalı devam eden parçalanmazhğında oturuyordu, gözleri padişahın ağzından çıkacak laflardaydı. Yıldırım Bayezid, öfkeden gittikçe kaynayan kanının damarlarını kavurduğunu hissediyor, vereceği cevabın kesinliğine varamıyordu. Sonunda yalan söylemek ağırına gitti, böyle bir küçülmeği adına yakıştıramadı.</p>
<p>«Evet.» dedi; «İçtim.»</p>
<p>Rahatladı; damarlarındaki kavrulma durmuştu, kötü kan kaynaması ılımaktaydı, öyle bir nefes aldı.</p>
<p>Molla Fenari'nin yüzü yumuşarcasına gerginliğini attı. Gözleri, parçalanmazlığından bir parça sıyırdı. Eskisine benzemeyen sesi «Olay gününün gecesinde de işrette miydin?» «Evet.»</p>
<p>Yargılanıyor muydu tanıklığa mı gelmişti bilmiyordu. Yargılanır gibi bir his vardı içinde. Ama öfkelenişi gittikçe azalıyordu.</p>
<p>Kadılık odasında nefes sesi dahi yoktu. Davacısından dinleyicisine herkesin düşündüğü neredeyse ses olup duyulacak hale gelebilirdi odanın sessizliği daha sürerse. Molla Fenari bir an düşünmüştü. Davacıya baka baka: «Başka tanığınız var mı?» diye sordu. Kalktı mı kalkmadı mı davacı belli olmadı, konuştu mu konuşmadı mı o da belli olmadı. Sadece: «Yok.» dediğini sandı herkes. Molla Fenari de öyle sandı. Hala ayakta duran Yıldırım Bayezid'i göstererek: «Tanık olarak gösterdiğin Murad oğlu Bayezid'in tanıklığını geçerli bir tanıklık kabul etmiyorum.» dedi. «Şarap alışkını olanlar işret gecesinin gündüzü baş ağrılı olurlar. Şarabın uyuşturucu gücü de devam eder, hemi de görüşü bulanık yapar. Bulanık görüşte tam bir görme yoktur. Murad oğlu Bayezid gibi devamlı şarap içenlerin gördükleri ise şüpheli bir görüştür. Kadı olarak Murad oğlu Bayezid'in tanıklığına inanamam, söylediklerini doğrudur diye kabul edemem. Tanık gidebilir. Yargılamayı dinleyecekse şu yana geçsin.» Bekledi.</p>
<p>Yıldırım Bayezid, birden buz gibi bir çağlayanın altına çırılçıplak girmiş sandı kendini; ne çıkabiliyordu ne de başka bir tedbir aklına geliyordu. Değişik bakan gözleri Molla Fenari'nin elinde, yüzünde, nohut yeşili hırkasında, hiç bir kırışığı olmayan düzgün sarılmış sarığında gidip geliyordu. Aksakalının titrediğini gördü bir ara: «Ne denildiğini duydu mu tanık?» «Duydum.»</p>
<p>Oturacakmış gibi oldu. Oturmadı, doğruldu yeniden. Yavaş yavaş çıktı. Kimseye bakmıyordu. Kadılık Evinin üçüncü odacısı yol açıyordu. Kapının hemen önünde iki sıralı insanların arasından geçiyordu. Susmuşlardı. Odadan Kadının sesi geldi: «Yargılamaya yarım saat ara verildi.»</p>
<p>Sonra yerinden tezine toparlanıp kalkan uzun hırkalı bir adamın hışırtısı, ardında kalan insanların yeni birine yol verişi... Ona benzer bir kıpırdanma sezdi. Fakat ne ona ne buna dikkat edecek durumdaydı. Kendi içinde, kendi bulanmış gönlünde bilemediği sızılara dalmış merdiveni iniyordu. Merdivenin ortalarında, hemen arkasında, tezerek yetişmiş bir ses: «Padişahım, Bayezid Beğim!» dedi; Molla</p>
<p>Fenari'ydi.</p>
<p>Dalgınlığında döndü. Değişik bakan gözleri acı biberlerde yanıyordu. Acı biberlerin yanışında baktı.</p>
<p>«Kadı olarak başka türlü davransaydım size yakışmaz bir kadı sayardım kendimi, bağışlayın beni. Sizi kırmayı düşünemem.»</p>
<p>Acı biberlerin yanışında gülümsedi Bayezid Beğ, çarpıkçaydı. Pıtıraklı bir ses ile: «Hocam neler düşünürsün?» dedi. «Tanrı'ya şükür ki senin gibi bir kadı Bayezid'in vaktinde yaşadı yoksa boşuna bir ömür geçirmiş olurdum. Var davayı sona erdir, bizim yüzümüzden bekletme.»</p>
<p>Buna rağmen Molla Fenari Yıldırım Bayezid'i ana kapıya kadar geçirdi. Ayrılırken bir kere daha bağışlanmasını diledi.</p>
<p>Yıldırım Bayezid cevap vermedi bu sefer. Gülümsemekle yetindi, fakat gülümsemesi yüreğinden gelmiyordu. Yüreğinin, derin utanma kuyularına düştüğünü, başını kaldıracak halde olmadığını sezinliyordu. İnsanın olmadığı bir yer aradı gönlü, insanın, otun, ağacın, kuşun, börtü böceğin olmadığı bir yer. Karın alabildiğine katmerlendiği, alabildiğine donup soğuduğu kuytuluklarda kendi gönlüne sarınıp ısınmayı hayalledi. En iyisi eski camiine gitmekti; odasına kapanmak, gönlünü dinlemekti. «Gelirler...» diye düşündü; «Orda olduğumu duyan gelir, yine kendimce kalamam.» Aslında yüzlerine bakamayacaktı insanların. Yalnız Kadılık Evinde değil, Bursa'nın orta yerinde, tekmil BursalIların önünde yüzüne vurulmuştu şaraba düşkünlüğü. Öyle bir düşkünlüktü ki bu tanıklığı bile kabul edilmiyordu. «Şimdi bunu duymayan kalmamıştır bre!» dedi canı sıkkın. Bir daha gidecek yer aradı zihni. Kesinlikle saraya dönmeyecekti. «Saray» diye eğlendi kendi kendine, «Neresi saraydır bre! Beğ konağı onun yanında görkemli kahr. Saray düşleyecek vaktimiz mi oldu ki? İki kase şarabı yüzümüze vururlar utanmadan, gel de padişah ol sen. Tanıklıktan kolay sanki.» Ayakları Bursa'nın ortasını doğrulamıştı. Canlısı olmayan, insansız bir yer düşünürken ayakları insanların kaynaştığı yere yürümüştü. Çiğnene çiğnene kirlenmiş pamuk kıtığının sarı kirine bastırılmış kaldırımda, gelen giden artmıştı. Sağdan soldan kimi abartılmış, kimi göze batacak derecede kimi de alışılmış biçimde saygılarını selamda sunan insanlar geçiyor, durup yol veriyor, bekleyip el bağlıyorlardı. Hızlandı. Ulu Cami'ye gidişti bu gidiş, ayakları Ulu Cami'ye çekiyordu. «Eh, çalışanlar var orda.» En çok sevdiği, çalışan adamları seyretmekti. Taş yontan, taşıyan, harç karan, duvar ören bir kalabalık. Eğilip doğrulmaları, kalkıp oturmaları, iskeleye tırmanmaları güzeldi. Yavaş yavaş yükselen, biçimlenen duvarlar... Duvarların biçimlenişini seyretmek güzeldi. Karın, soğuğun ayazında da çalışıyorlar mıydı acaba? Çalışmıyorlarsa aradığını orda da bulamayacaktı. Bir saçak altından geçerken tam ensesine, nasıl olduysa iki damla düştü. Soğukluğu belkemiğine işledi. Güneş ısınmış olmalıydı. Tavan karları cıvıyordu. Sulanmış erimekteydi.</p>
<p>Ulu Cami'ye yaklaştığı sırada Emir Sultan'a rastladı. Emir Sultan da Bayezid'i görmüş, ona doğru gelmişti. Sevindi.</p>
<p>Niğbolu'da kendi öz canını düşünmeden padişahının canına kanat geren yeniçerinin unutamadığı yüzünü Emir Sultan'ın yüzünde seyretmek her zaman sıkıntısını gideriyordu. Yeryüzünde bir başkası için canını hiçe sayanların da bulunduğunu bilmek güven vericiydi. Emir Sultan'ı her görüşünde de güvenceyi duyuyordu.</p>
<p>Emir Sultan'la olmak kendi kesesinden yapılma neredeyse bitmiş heybetli bir camiyi gezmek canlandırmıştı Bayezid Beğ'i. Baş ağrıları durulmuş, ağzının tadı yerine gelmiş hatta karnı acıkmıştı. Camiyi gezip bitirince Emir Sultan'la birlikte onun Gökdere'deki tahta çıplaklığında süslenmiş evine gitmeyi düşünüyordu. Kızı Hundi Hatun'un elinden pişmiş çorbaysa çorbayı içmek, pilavsa pilavı kaşıklamak, yüreğinde kalan zehirleri de alıp götürecekti. Ondan sonra dönüp Celayirin Ahmet Beğiyle Timur'u, Bağdat'ı daha derinden konuşabilirdi.</p>
<p>Dolaşıp şadırvanın önüne gelmişlerdi. İçeride duvarlara ayetleri yazan hattat, renkli camların yerlerini ayarlayan camcı, çinileri parlatanlar. Dışarda minarenin şerefelerine kandillik yerleştirenler, kubbelerin karını küreyen açıklıklara kurşun eritenler, dökenler, sıvayanlar. Cami, içiyle dışıyla bir arı kovanı yorgunluğundaydı. Balını taşırmaya hazırdı. Şadırvan, sularını bu yorgunluğa şırıldatıyordu. Yıldırım Bayezid'in değişik bakan gözleri suyun menevişinde pırpırlanıyordu «Buharalı Sultan, de bakalım ne diyeceksin.»</p>
<p>«Sözüm yok padişahım.»</p>
<p>«Sözün yoksa camide bir noksanlık da yok.»</p>
<p>«Eh, yok sayılır.»</p>
<p>«Ne demek yok sayılır? Varsa vardır, şudur noksanı denmeli değil mi? Yoksa noksanı da yok demektir.»</p>
<p>«Var gibi.»</p>
<p>«Nedir? Gibi olan nedir?»</p>
<p>«Her şeyi tamam padişahım. Bir noksanı yok sayılır. Görkemli, size yaraşır, Bursa'ya yakışmış bir caminin dört köşesinde birer meyhanenin eksik olmasındadır.»</p>
<p>Ters ters baktı Yıldırım Bayezid. Hemen öfkelenecek gibiyken gülüverdi. «Şaka ediyorsun lâkin şaka kötü oldu, sana yakışmadı.»</p>
<p>«Şaka değil padişahım, gerçek. Caminin noksanı gerçekten dört köşesinde dört meyhanenin olmayışıdır.»</p>
<p>«Bre zındık diyeceğim az kala. Camidir bu! Tanrı'nın evidir, meyhanenin yeri mi olur?» «Olmaz tabi, olmaz padişahım, biz kıyaslayarak söyledik.»</p>
<p>«Ne biçim kıyastır bu pekey? Ne murdar kıyastır?»</p>
<p>«Tanrı'nın evidir, meyhane olmaz buyurdun. Gelgelelim hay babam. Bağışla beni padişahım dil pelesengimdir bu benim sana karşı dikkat ediyor ama alışkanlık işte çıkıveriyor tutamıyorum.»</p>
<p>«Neyse. Geç. Kıyaslama nedir onu de sen!»</p>
<p>«Asıl Tanrı Evi insanın bedenidir padişahım. Türkmen kocamız Yunus Emre ne demiştir:</p>
<p>Gönül Çalap'ın tahtı, Gönüle Çalap baktı.</p>
<p>Dememiş midir? Tanrı Evidir diye buyurduğun camiye meyhane yakışmaz ise Tanrı'nın asıl evi olan bedene şarap yakışır mı? Sen ki Tanrı'yı bilen, Tanrı'nın evini bilensin. Ya neden şarap içersin durmadan? Mademki kendine şarabı yakıştırıyorsun öyleyse hiç durma bu caminin dört köşesine de birer meyhane yaptır. Aynı kapıya çıkar.»</p>
<p>Bayezid Beğ yutkundu, hem de üst üste. Boğazı kurudu. Ağzının içi tuzlandı birden. Bir süre ağız açamadı. Ne açlığı kalmıştı ne canlanışı. Dolan bir göl gerisingeriye akmış, hızla akmış, yerini tam takır bırakmıştı. Gözleri hem kaçacak yer arıyordu hem de Emir Sultan'ın gözlerinden ayrılamıyordu. Direne direne: «Siz bugün ağız birliği mi ettiniz?» diye sordu.</p>
<p>«Biz mi? Kiminle padişahım?»</p>
<p>«Hiç... Kimseyle değil. Bugün anlaşılan benim tuhaf bir günüm. Yok, hayır ağzını açma sakın. Diyeceğini dedin. Allah'tan ki Timur'dan önce siz konuştunuz. Hoşça kalın. Celayirli Ahmet Beğ'in, sabah sabah anlatışını hatırlamıştı. Bütün bedeni, bedeninden dökülen şarabın kokusunda taşıyordu.</p>
<p>Sıcak, bedenini dalayan bir terin sırtından fışkırıp yayıldığını hissetti.</p>
<p>Gümüşlü Kümbet'e tırmanan yola vurdu. En yakın sığınak dedesi Orhan ile Osman Beğ'in mezarlarıydı.</p>
<p>Başka hiç bir şey düşünmüyordu. Başka hiç bir yerde kendine gelemeyeceğine inanıyordu.</p>
<p>Onlara koştu.</p>
<p>Sakız Adasının iskelesinde, gün ışımasından bu yana beşinci yelkenli yanaşmış yelken kırıyordu. Bahar başladı başlayalı hiç bir gün kuşluk vakti olmadan bu kadar yelkenlinin bir arada iskeleye yattığı görülmemişti. Beşi de karşı kıyıdan gelme küçük teknelerdi. Kimi bir kimi üç kişi getirip bırakmıştı. En kalabalığı sonuncusu idi. Beş yolcuyla yanaşmıştı. Beş yolcunun biri Torlak Kemal'di.</p>
<p>Ada, kuşluk vaktinin bahar doymazlığına sürünüyordu; altınlı bir güneşi içiyordu.</p>
<p>Baştan sona mimoza kokuyordu. Mimoza kokusunun arasında çürümüş balıkla ısınmış bir güneşin denizlenmiş kokusu sarılmış döne dolaşa tepelere çıkıyor yahut tepelerden denize dökülüyordu. Torlak Kemal, on beş günlük at sırtını unutuverdi. Üç beş saatlik deniz, yelken yeli, tuzlu nem karışmasından yoğrulmuş baş dönmesinin verdiği sersemlemeyi attı üstünden. Ayağı karaya basar basmaz yüreği pekişmişti. Oldum olası denizden çekiniyordu. Altı cıvık bir bilinmezlikle derinlenen kimi zaman yeşil kimi zaman çeykelinden mavi bir su katılığı; üstelik içsen içilmez, sırtını dayayıp yatsan batar bir tuzluluk açıkça korkuturdu. Hele Şeyh Bedreddin gittikten sonra iki lafın arasında yerli yersiz: «Gidelim bu adadan.» demeye başlamıştı Börklüce Mustafa'ya «Bizim ayağımız toprakta olmalı, gidelim.»</p>
<p>«Ayağımız toprakta ya Torlak. Bak vur! Vursana; topraktır bu.»</p>
<p>Börklüce Mustafa pat pat pat vurarak ayağını bastıklarının toprak olduğunu söylüyordu. «Daha ne istersin? Toprak işte sana!»</p>
<p>«Bre Mustafa bu toprağın dört yanı cıvık. Yemin sana altı da cıvıktır buranın. Bir fırtına kopsa ahr götürür denize adamı, alıp götürmezse batar zıkkım. Bize Anadolu gibi, Urumeli gibi beli bükülmez topraklar yaraşır. Dayadın mı sırtını dağa, toprağı duyarsın, batmayacağını bilirsin.»</p>
<p>«Olur. Bakarsın bir gün ikisi birden olur; hem Anadolu hem Urumeli.» Karın borana, kışın ak ayaza kestiği bir sabah, gülüşü karlar içinde bir yüzle: «Hadi bakalım Torlak, Anadolu toprağı derdin, yürü!» dedi. «Tee Mısıraca git bakalım haberler nasıl? Senin gözün, senin kulağın gerek şimdi bana. Duyduklarım az karışıkça.»</p>
<p>«Bre Mustafa bu kış kıyamet?»</p>
<p>«Yürü! Kalk! Korkun denizden ise denizi sağlama geçeceksin. Yorgo Kaptan denizin ustasıdır.»</p>
<p>O gün bugün yollardaydı. Dönüşü bu bahar güneşineydi, bu mimoza kokusuna. Çürümüş balık kokusunu özleyeceği aklının ucundan olsun geçmemişti. Taşlarının arasından taze çimen fışkırmış dar kerpiç duvarlı bahçeleri kıyılayarak tepeye çıkıyordu. Kimi yıkık kimi dökülmüş kerpiç duvarların döküntüleri de çimen yeşilinin püskülündeydi. Ağaçlar çiçekte yeşil yapraktaydı; ağaç damarlarına yürüyen suyun kütürtüsünü duyar gibi oluyordu. Konya'dan sonra girdiği Anadolu baharı, buraya bakılırsa pek yoksulcaydı. Daha yukarılar, Bursa, Edirneyece, Meriç ötesi... Eh, burayı anıştırır bir bahar yaşıyordu ama bu mimoza kokusu yok mu bu mimoza... Bu çürümüş balık... Bu sakız çalılarının acımsı yeşili... «Bre biz burayla yatıp kalkmışız sanki gözün çıkmaya Torlak, Sakızın Adası babanın mülkü müydü de buncasına gözün kalmış göresimişsin tuh sana!»</p>
<p>Börklüoe Mustafa'ya da bu göresimesinin acayipliğini anlattı; durdu durdu anlattı; iki lafın bir başında: «Bre sen az şişmanlamışsın Börklüce.» dedi bir de; «Ben bu Sakız'dan ayrılamayacağım kardaşım, anladım gitti.» dedi.</p>
<p>Sakız Adasını göresimesi doğru muydu değil yoksa baharın allanıp pullanıp sarhoşlatmasından mıydı bu vurgunluk onun orasını Börklüce pek kestiremiyordu ama kendisinin şişmanladığı doğruydu. Bütün kış balığa, şaraba; Sakız Adasının elden kaçmaz kızının beslemesine yan gelip yatmış olan Börklüce Mustafa yağ bağlamış boynunu zor döndürüyordu. İri bir tosun boynunda katmerleşmiş ensesi, peltelenmiş gerdanı şarabın kızarttığı ablak yanaklarıyla bir hizada kızarmış burnu, gözlerini fındık karasında çökertmişti: «Bre Mustafa, bütün yaz varıp dolaşma sırası sende yoksa bu yağı öldüm Allah eritemezsin. Korkarım aklın da yağ bağladı, nasıl düşüneceksin?» Torlak'ın yarı şaka yarı şaka ötesi sözü Börklüce Mustafa'nın can damarına çarptı: «Höt bre! Beni ne sandın sen? Ölüm bile düşünür benim ölüm! Ağzındaki soğan acısı gitmeden OsmanlIdan kurtulmak var mı? O zamanaca ölsem de düşünürüm Osmanh yok edilmeli diye... Senin ağzın tatlanmış herhal, soğan acısını unutmuşsun.» «Ben? Unutmuşum he mi? Derdim ne idi de te Mısırları, bilmem nereleri, Urumelinin cehennemindeki Ağaç Denizini falan neden dolaştım pekey?» «Eyi öyleyse. Gevezeliği bırak, söyle haberler nasıl? Bayezid Mısır'ın Sultanına elçi salasıymış, doğru mudur?» «Doğru. Fakat ondan öncesi var. Timur Azerbaycan'da Karabağ denen kenti de yakıp yıkmış derler doğruysa. Yakıp yıktığına doğruysa dedim yoksa Karabağ'ı aldı Timur oranın Emiri Karakoyunlu Kara Yusuf da kaçıp Bayezid'e sığınmış tıpkı Bağdatın Celayirli Ahmet Beği gibi. İkisini de Bayezid baş konuğu olarak ağırlamaktaymış epeydir. Timur, Bayezid'e mektup yazıp ikisinin de kendisine geri gönderilmesini istemiş.»</p>
<p>«Timur'a da bak sen! Bre, Bayezid'den kaçanlar, Timur'a sığınmadılar mıydı? Bayezid onları geri istedi miydi?»</p>
<p>«İster mi? Osmanh herifi Bayezid dediğin. Bir beğin kendine sığınanı geri vermeyeceğini bilir, istemenin onu aşağılamak olduğunu da bilir.» «Timur da aynı soy, o bilmez mi?» «Bakma sen Timur'a. Bahane arıyor hır çıkması için. İstiyor ki Bayezid saldırsın ilkin. Söylenenler doğru ise Timur'un ordusu Bayezid ile pek savaşmak istemiyormuş da Timur'un ki, eh işte gördünüz başka yolu yok bunun, dermesine gitmekmiş. Doğrudur. Sen de ben de biliriz Timur'u. Biliyorsun. Herat'taydı herhal, elinden kurtuluncaya ne çektiydik.»</p>
<p>«Bırak geçmişi, bu zamana bak sen.» «Geçmişi bırakırsam bu güne nasıl gelirim? Bugünü eyi bilmezsem yarını nasıl düşünürdüm? Timur dün ne ise bu gün de odur, yarın da geçmişini bildiğimiz Timur olmaz mı?»</p>
<p>Börklüce Mustafa güldü keyiflice: «Pekey.» dedi; «Öyle olsun. Ne demiş Bayezid</p>
<p>mektuba?»</p>
<p>«Ne diyecek? Söğüp saymış, Padişahlar arasında bizim gibi söğüp sayılmaz herhal, kendilerine göre bir dilleri vardır, bilemem o yanını. Sonra da almış yanına Karakoyunlu Kara Yusuf'la Celayirin Ahmet Beğini, salmış ordusunu Erzincan üstüne. Oranın Beği Mutahharten Timur'un adamıdır. Erzincan'ı Mutahharten'in elinden almış Bayezid, karısını kızını rehin tutup Bursa'ya sürmüş, Mutahharten'i de yerinde bırakmış Beğ olarak. Yani senin anlayacağın Timur'a, al işte mektubunun cevabı demiş sözüm ona. Timur da Şam'ı yakıp yıkmış. Sivas'a gelmiş bir gözdağı vermiş. Yalan mı essah mı bilemem artık kimi Sivas'a geldi diyor kimi gelmedi. Ben oralardayken Timur Sivas'a gidiyordu onu biliyorum.» «Sivas'a mı? Aman Torlak. Savaş geldi çattı mı?» «Sanmam. Bunlar henüz gözdağındalar. Çünkü Celayirli Ahmed Bağdat'a dönüp yine başa geçti, Kara Yusuf Azerbaycan'a döndü. Pek bir çıt yok ortalıkta. Sanırım Timur Bayezid'den, Bayezid Timur'dan korkuyor.»</p>
<p>«Eyi de; Timur ayağını bastığı toprağa benim diyenlerdendir; Bağdat'ı bırakır mı? Karakoyunlu Kara Yusuf'un yaptığına göz yumar mı?»</p>
<p>«Bırakır, yumar görünüyor şimdilik.»</p>
<p>«Yani?»</p>
<p>«Yanisi... Yanisini kendi bilir kardaşım. Eğer Mısır'ın Sultanıyla Bayezid anlaşabilseydi Timur ikisini birden göze alamazdı. Anlaşamadılar. Ben oradaydım, Mısır'daydım o ara. Bayezid'in elçilerinin geldiği gün Kadı Burhaneddin'in öldüğü, topraklarının Bayezid'in eline geçtiği söylentileri de yayıldı ortalığa. Halbuki daha önce olmuş bitmiş bu iş. Üstüne bir düşüncesizlik edip Malatya'yı aldı ya Bayezid. Malatya'yı kendisinin sayıyordu Mısır Sultanı. Bu yüzden niyeti varsa bile Bayezid ile ortaklık kurmadı. Duyduğum, Sultan Ferec'in: «Bu Timur gelip geçicidir, bugün var yarın yok. Amma ve lâkin OsmanlInın Bayezidi, Timur'u yenecek olursa dünya duramaz karşısında. Ko, yesin Bayezid'i Timur. Osmanh beş on sene belini doğrultamaz, Timur da geçer gider, Mısır böylece soluk almış olur diyesiymiş. Demiş, demiş açıkçası.»</p>
<p>«Bre Torlak akıllı bir adama benziyor Sultan Fereç he mi? Dün bizim Sakız Adasının Tekfuruyla Keşiş de aynı lafları ettiler. Timur Bayezid'i yenerse bırakır gider, ölünce de kendiliğinden dağılır Timurlular, ondan korkmak boşunadır dediler. Bayezid'in OsmanlIsının kalıcılığından korkulur. Biz Timur'un yenmesini dileyeceğiz, ona çalışacağız. Hele bir de Bayezid ile oğulları bir arada ölürse... Anadolu Beğlerine kalırsa toprak, bölük pörçük kalırsa... Bizim günümüz doğdu bil Torlak, o gün doğdu bil.» «Surdaki karar bu mu şimdi?» «Bu!»</p>
<p>«Pekey Şeyh Bedreddin'e nasıl duyurulacak?»</p>
<p>«Deli misin bre? Şeyh Bedreddin düşünmeli sadece. Bize onun ünü gerek, adı gerek. Sözlerini biz kendimize göre evirip çevirip sancak yaparız.»</p>
<p>«Ha şu mesele. Mısır'da çok tanıyanı var, çok seveni Mısır'da, Suriye'de, Malatya'ya doğru o yanlarda çok kişi yoluna kurban.»</p>
<p>«Anadolu da, Urumelinde de. Bizim tekerlememiz var ya, ben de halimce Bedreddinem, lafı epey tuttu. Bayezid'in bile önüne çıkıp söyleyenler olmuş. Yani Torlak Kemalim, su vardır ya su, toprağı alt yüzünden ığıl ığıl akar. İşte onun gibi... Aşmaktayken bizimkiler de bu lafla aktılar. Bu Sivas meselesi doğruysa?» «Ne demek doğruysa eğer? Eğri bir laf mı getirdim şimdiyece sana? Konya'da duydum. Bursa'da duydum. Konya'dan da Bursa'dan da bilip tanıdığım adamlarımızın çoğunu Timur ordusuna saldım. Bursa Kadısı Molla Fenari'nin Bayezid'in tanıklığım kabul etmeyişini duydun mu?»</p>
<p>«Şarap düşkünüsün demiş.»</p>
<p>«Tamam. Bir de Emir Sultan'ın Ulu Cami'ye meyhane istemesi? Ne getirir aklına senin?»</p>
<p>«Bre bu Timur Bağdat'ta neden şarap küpleriyle uğraştı? Vay vay vay, aman Torlak cin misin sen? Şeytan mısın?»</p>
<p>«Ne cin ne şeytan Şeyhimiz yok böyle şeyler der, bilmez gibi konuşma. Adamım ben adam! Şimdi bizimkiler Timur ordusunda Bursa Kadısının Bayezid'i sarhoş olduğu için yargılayıp koğduğunu yayacak. Emir Sultan'la Bayezid'in baş başa verip Ulu Cami'nin dört köşesine dört şarap evi yaptırmağı kararlaştırdıklarını yayacak.» «Bre sen Timur'un işini kolaylaştırıyorsun Torlak?»</p>
<p>«Hem de Timur'u hızlandırıyorum, öyle ki bizimkilerden biri yakalansa Timur alnından öpüp geri salar.»</p>
<p>«Bre sen? Bre Torlak! Ne istersin, ne dilersin? Bir elin yağda bir elin balda kardaş var dinlen dinlendiğince soyha ne deyim...»</p>
<p>«Seni şişmanlatanları dilesem Börklüce? Onların yanında Sivas'ın sonunu beklesem. He der misin?»</p>
<p>Tuttu ellerinden sımsıkı Torlak'ın Börklüce; hızla çekti: «Gel! Durma bre! Elimle götüreyim seni soyha! Elimle hazırlayım ne istersen gel bre!» Sakız Keşişinin manastırına çıkar dar yola vurup yürüdüler.</p>
<p>Birinin kolu ötekinin beline dolanmış; ötekinin eli berikinin beline dolalı kolunu sımsıkı kavramıştı.</p>
<p>Bir türkü söylemeleri noksandı ki onu da yolun yarısında Börklüce Mustafa tamamladı. Oynak; civeleğinden bir Rum türküsüne başladı: «Kaşın oynar, gözün oynar bre Marikamu öldürecek misin?»</p>
<p>İki yıl kadar önce yine buradan, bu kalabalık yokuşun başından seyretmişti Sivas'ı, o zaman ağustos güneşi ter içindeydi, şimdi mayısın sere serpe güneşi, aşağıda düzleşen Sivas'ı kavaklarda, söğüt ağaçlarında, yeşile sarmış diz boyu otlarda yipildetiyordu. Düzlüğün, yokuşa yakın orta yerinde kale, yamyassı; çok gerilerde gümüşü andıran bir su çizgisi kalınca. Yangın artığı iki minare, kentin kucağında; su çizgisinden sonra dağlar kel dağlar, ormanlı yamaçlar; su çizgisinin beri yanında sürülmüş, ekilmiş, göğermiş tarlalar. Kent kıyılarına yapışmış bahçeler. Fakat hepsi, her şey korkak! Görünenler yaralı bereli, görünmeyenler belini doğrulamadığından. Kale, sursuz; çıplak bırakılmış seksenlik bir kadın buruşmasında.</p>
<p>Dişlek bir çizgi gülüşü yardı Timur'un çenesini, «İki yıl önce kalesine güvenen kente bak!» dedi içinden; «Surunun yıkılmazhğından böbürlenen Sivas, kuyruğunu kısmış uyuz bir köpek midir bre! Yemin ederim ki sokağında bir tek canlı yoktur herkes evine, hem de evinin en kuytusuna çekilmiştir.»</p>
<p>«Ne dersin Barak Tekin? Şu Sivas'ın sokağında bir tek canlı yoktur şimdi diye düşündüm?»</p>
<p>«Varsa akıllarına şaşmak gerekir.»</p>
<p>Timur, gözleri Sivas seyrinde doygun baktı Yüzbaşı Barak Tekin'e; göremediği bir Sivas'ı görmek yahut Yüzbaşının yüzünde unuttuğu bir geçmiş günü aramak geldi gittisinde oynadı bakışları. Bir, beş, on, elli saydı Yüzbaşı Barak Tekin zarifinden. Altmışa doğru Timur: «Bu iş bitsin artık.» diye mırıldandı. Ne kendine ne de Barak Tekin'eydi mırıldanışı, orada olmayan birineydi; o biri, belki de hiç bir yerde olmamıştı. «Bitmeli. Çok uzadı. Aylardan mayısta mıyız?» «Mayıstayız Emirim.» «Günlerden?» «Yirmi beştir.»</p>
<p>«Hicretin sekiz yüz dördüncü yılı. Hayırdır inşallah. Hicret?» Acı badem gevmesinde bir yağ dolanmıştı diline damağına ansızın. «Hicret?» deyip düşünmede kalmıştı. Gözleri varla yok arası bir badem uzunlamasına çekilmişti. «Hicret?» Sıcak bir çöl kavrulmuşluğu, perişan bir yol döküntüsü, doğup büyüdüğü yerlerden kopmak, doğup büyümediği bir yabancı yer, yabancı yerler, yabancı güneş, balığın denizden alınması yani, susuz bir demir sandığa konulması. «Yaşa burda dileğince.» denilmesi. «Hicretin sekiz yüz dördüncü yılı.» diye tekrarladı. Arkasında koca bir ordu vardı ki, bu kalabalık düzeni ne bu Anadolu toprağı görmüştü şimdiyecek, ne de Türkistan toprağı; Timur, Timur olalı beri de böylesine karınca kaynamasında kalabalık bir orduya «Yürü!» buyruğu vermemişti. En çok iki ok atımı gerilerindeydi; yaklaşıyordu, dağı sallar soluğunu, ordunun ensesinde duyuyordu. Tozu dumanı göğü tutmuştu, görünüyordu. «Dön!» dese dönüp gidecek; «Dur!» buyursa duracak. Bilinmeyenlik içinden gelmişti; dudak bükmeleri, küçümsemeleri yırta yumruklaya gelmişti; tek başına sekiz, on yüz bini toplayıp on yüz bini ardına takmıştı; Koca bir Emir Timur'du şimdi ye yine de içinde acı badem gevmesinde bir yağlama vardı «Yazık Barak Tekin sana! Bir tek adamı bulamadın. Nerde senin Barak Tekinliğin, kaç para eder?»</p>
<p>Yüzbaşı Barak Tekin, sözün, kendi kendini yeren yerinmeliğini sezmezlikten geldi. «Seyyid Bereke Şeyh bir tek adam olsaydı kolaydı Emirim.» dedi. «Tek başına sanılan bir koca kişidir aradığımız.»</p>
<p>«Ne Halep ne Şam kaldı he mi? Ne Mekke?» «Bir kocalığı yüz bin sayarım Seyyid Bereke'yi en azından. Yok, yüz bin sayılan bir adamı bulamadıysam?»</p>
<p>«Benim için bir dünyaydı. Yazık, geç farkına vardım. Oğlumdan sakladığımı senden saklamamışımdır Barak Tekin, yine saklamayacağım. Ben, Timur olarak ben, Seyyid Bereke'yi emellerime kalkan yaptım; kalkan yaptığım müddetçe yanımda yeri vardır sandım. Kazın ayağı öyle değilmiş. Seyyid Bereke beni bırakıp gidince yüreğim de beni bırakıp gitti. O günden beri... Acaba o da benim gibi midir?</p>
<p>Yarım?»</p>
<p>«Ölmüştür.» dedi Yüzbaşı Barak Tekin birdenbire. Ne zamandır söylemek istiyor, çekiniyordu. «Onun için bulamadık.»</p>
<p>Timur, karmakarışık çevirdi gözlerini Yüzbaşıya, yüzbaşının atına, atın sağındaki solundaki otlara, yüzbaşının arkasındaki ağaçlara, gökyüzüne, sonra tekrar Yüzbaşı Barak Tekin'in yüzüne; «Sen ne aradığını bilmiyorsun öyleyse.» dedi öfkeyle;</p>
<p>«Kimi aradığını bilmemişsin.»</p>
<p>Uzun süre konuşmadı.</p>
<p>Gerilerden ordunun sesi uğulduyordu. Toz duman serpintileri, yokuş başı yelinde bu yana dökülüyordu. Aşağıda sinmiş bir Sivas nefes almaktan korkuyor, kımıldamaktan korkuyor, fısıltılardan korkuyordu. İki yıl önce gem almaz böbürlenmelerde kengellenen surları, yıkılmaz sarp kale, şu kamburu çıkmış ihtiyar ölüsü tümsek miydi? Evet demeğe bin tanık yetmez bir değişme. Yer götürmez bir ceviz ormanı ile sayısını Tanrı'nın bileceği kantarlar dolusu baruta mal olmuştu. Çevre yanında hala kökünden sökülmüş dev ağaçların çukurları, toprak üstünden kesilmiş iki kulaçtık gövdeler görünüyordu; kurumuş, kararmış, çatlamış, kimi yeniden yeşermeği denemiş gücü yetmemiş, kimi dağ yosununda zar zorgöğermişti.</p>
<p>İki yıl önce göz, buralarda nereye dönse bir ceviz ağacı ormanının kabarmış denizine dalardı. Hepsini kestirmişti. Hepsi ateş olmuş, köprü olmuş, mancınık olmuş, yanar gülle olmuştu. Surların altına kadar yüz kere binlerce adamın açtığı lağımlar varıp uzanmış; barut, içi dolu, içi oyulmuş, iç içe çakılmış ceviz kütükleri lağımlara doldurulmuş, surların altına altına veryansın bir ateş ver yansın bir patlama. Böbürlenen surlarıyla Sivas kalesi göğe uçmuştu da bir parçası bulunmaz olmuş, Kızıhrımak kıyısından taş yağdığı söylenmişti. Çocuk figanlarından kadın kız çığlıklarına, tekbirlerden dualara gök yarılmıştı; duyar gibiydi hala. Daha Timur'u görür görmez kapısını açıp teslim olmayan bu Osmanh Kalesini yerle bir etmek dahi azdı. Yangın OsmanlInın yüreğine oturmalıydı ki bundan sonraki kaleleri dayanamaya, hiç dayanmaya. Onun için: «Kesin!» diye buyurmuştu; «Sağ bırakmayın!» «Fakat Emirim!» diyen yine Yüzbaşı Barak Tekin olmuştu; bu, bir adım gerisindeki yüzbaşı, o zaman da tıpkı şimdiki gibi böyle bir adım gerisindeydi. «Fakat Emirim söz verildi. Kan dökülmeyecek dendi SivaslIlara. Şimdi kan dökersek?» «Dökmeyin siz de. Boğun! Diri diri toprağa gömün! Hendeklere doldurun, sur hendekleri de ne ola? Düzleşsin her yer. Osmanh anlasın ki hendekleri insanla doldurur Timur. İnsan dolmasın istiyorsa hendeklerime sursuz kalelerde otursunlar. Uğraşmağa vaktim yok benim Yüzbaşı! Bu Anadolu toprağında her kent Sivas gibi dayanmağa kalkarsa ömrüm yetmez Osmanhyı yenmeğe. Sivas'ın başına gelenlerden korkup kentler kapılarını açmalı beni görünce. Boğun!» Ağzı köpükler içinde bar bar bağırdığını bu gün bile hatırlıyordu. Köpüklü tükürüklü bağıran buyruğu yerine getirilmiş, boğulmuş, diri diri toprağa gömülmüş, hendeklere doldurulmuştu insanlar kanları akıtılmadan. Sivas talan edilmiş, yangın veryansınına alev dillerini açmıştı. Bin çocuk göründü belli bir dizide, en kabacası dokuz yaşında ya var ya yoktu. Çoğu yürürken yalpalanıyordu. Bini de bir örnek giydirilmişti nerden bulunmuş ne vakit giydirilmiş ise. Bininin de başında, tutuşlarından anlaşıldığına göre, saygıda kusur edilmeyecek bir nesne taşıyordu. Ekmek değilse zemzem suyu. Kur'an-ı Kerim olduğunu yaklaştıklarında öğrenen ordunun yangıncıları durmuş, el bağlayıp yol vermişlerdi. Bin çocuk bir örnek giyimde, kimi yürümeği zor becerir, çocuk sesinin günahsız incesinde Türkmen kocası Yunus Emre'nin bir ilahisini söylemeye çalışıyordu: «Şol Cennetin ırmakları, Akar Allah deyu deyu...» Bin çocuk, şol Cennetin ırmakları misali, başları üstünde Kur’an-ı Kerim «Allah.» derken ağlamaklı akıp geliyordu. Ordunun yangıncıları çocukların Allah Allah'ına uymuş, gözlerini kaçıracak yer arıyordu; adım adım geriliyordu. Atlıların çoğu atından inmişti, inmek üzereydi, yayalar utançla başlarını önlerine eğmişlerdi. Az sonra bütün ordu ters yüz geri dönecekti nerdeyse, utançlarından kaçacaklardı. Timur yarısı çoktan boşalmış yüreğinin kalan yarısında bir Timur'un birden kudurduğunu hissetmişti. Boğmaca öksürüklerinin soluksuzluğunda haykırmıştı: «Sürün! Yok edin!» Atını ilk süren bu Yüzbaşı Barak Tekin idi. Sonra ne yapacağını bilmez ordunun yarısı yüzbaşının ardına düşmüştü. Bin çocuk, ilahilerinin yutkunuşunda kördüğüm oldu atlarla; uçuşan Kur’an-ı Kerimler, parçalanmış bir örnek giyim; kafası gözü ezilmiş, kolu bacağı kopmuş, karnı paramparça bin çocuk, göz açıp kapayıncaya çiğnenmiş, bir daha çiğnenmişti. At toynaklarının harmanında bir kör sessizlik çığlık çığlığa ağırlaştığında Timur gözlerini yummuştu sımsıkı, çeneleri kilitlenmiş, dişleri birbirine girmişti. Topal ayağından çolak koluna sıçrayan bir dayanılmaz sancı, bütün bedeninde ısıtma sarısının depreminde yayılmıştı: «Sivas'a girelim artık!»</p>
<p>Girdikleri bir kent miydi yoksa et kesim yeri miydi? Dünyadan ağır bir lov taşı; tırtıllı dişleriyle yuvarlanıp geçmişti sanki.</p>
<p>Şimdi, iki yıl sonra o Sivas, kabalık yokuşunun aşağısındaki düzlükte, hala kör topal iniliyordu.</p>
<p>«Barak Tekin!»</p>
<p>«Buyur Emirim?»</p>
<p>«Sen geçen gelişimizde, Gök Medrese'yi görmüş müydün Sivas'ta? Çifte Minare'ye bakmış miydin?»</p>
<p>«Görmüştüm Emirim, bakmıştım.» «Kesme taşlar, hele kapıda? Hiç yakışmayanı, yerine uymayanı var mıydı?»</p>
<p>«Yoktu. Usta işi.»</p>
<p>«Demek usta işi sence noksansız olur? Usta işinde yakışmazhk göremezsin?» Bir acayip iç çekmişti bunu sorarken Emir Timur; Yüzbaşı Barak Tekin, bir an, soruyla iç çekiş arasındaki ilgiyi düşündü. «Neden cevap vermedin Barak Tekin?» «Bildiğin cevaptır Emirim.»</p>
<p>«Bildiğim, evet. Bizim de şimdi; senin, benim, herkesin; Bayezid'in de. Şimdi birer parça olduğumuz, geleceğin bir parçasıyız şu anda. Öyle bir altın zencir ki gelecek dediğin nesne Barak Tekin, halkaları hep kendinden öncesine bağlı. Sen bir halkasın, ben bir halkayım; bağlana bağlana geleceği yapıyoruz. Gelecekte, beş yüz yıl sonra söz gelimi, biri, o gelecek zencirini alıp baksa, halkalardan birini eğri büğrü görse, paslı, ezik, o zencire yakışmamış görse? O yakışmayan halka gelecek dediğimiz zencirin güzel görünüşünü bozar mı bozmaz mı? Yani bu Sivas'ın Çifte Minaresinin görkemli kapısını bütünleyen taşlardan biri demek istiyorum, kaba, yamru yumru bir taş olsaydı o görkem nasıl gelirdi cana?»</p>
<p>Yüzbaşı Barak Tekin, Timur'un ne demek istediğini anlamıştı. Doğruyu söylemek işine gelmedi. «Benim aklım o kadarına yetmez Emirim, bilirsin.» dedi. «Benim aklım...» «Bilirim Barak Tekin bilirim. Gerçekten yetmiyorsa bir ye de bin şükret o yetmez aklına öyleyse. Ordu yaklaştı, sürelim atlarımızı biz de. Yanaş bana, daha yanaş. Biz bu Anadolu'ya dalarsak kolayına çıkamayacağız; bin Sivas yaksak boşuna. En eyisi tezine bitirmek işi, bitireceğiz. Bayezid'in nefes alışını bile isterim senden. Hangi gün hangi saat nerde, kaç kere nefes aldı? Anladın mı? Say ki Anadolu Semerkant'tır, adamlarını nasıl yaydıysan Semerkant'a; Bursa'ya doğru da öyle yayacaksın. Anadolu Beğleri buraları eyi bilirler; sığıntılarımızı senin buyruğuna veriyorum artık, istediğin işlerde kullan.»</p>
<p>«Adamlarım ağlarını ördüler zaten Emirim.»</p>
<p>«Daha! Her konak arası yarıya inecek, adamların ona göre ağlanmak. Bayezid bu sefer yüzde yüz gelecek bize vurmağa; on konak ötemizdeyken haberim olmalıdır!» «Buyruğun şaşmayacak Emirim.»</p>
<p>«Bayezid'in elçileri Sivas'ta bulur mu bizi?»</p>
<p>«Bulur Emirim. Bulacaklar.»</p>
<p>«Sanırım Bayezid'in mektubunu da getiriyorlardır. Gelsinler. Getirsinler. Tümenlerim Bayezid'in elçisinin önünde geçit töreni yapacak Yüzbaşı.</p>
<p>Tümenlerimin sonu gelmezliğine Osmanh elçisi bakalım nasıl dayanacak? Torunum Muhammed Mirza'nın bir örnek giyinmiş tümeni yarına kadar gelir mi dersin Sivas'a? Biraz daha hızlı yol alamazlar mı?»</p>
<p>«Yarısı zırhlı tümendir Emirim, ağır zırhlarla daha fazla yol alınamaz herhal. Eyi yol alıyorlar, umulmadık hızları var. En kısa zamanda kavuşacaklarını bildirmişlerdi.» «Görsün bakalım Osmanh tek düzen ordu nasıl kurulurmuş? Tarih görmüş mü böyle bir örnek çeri giyimini? Kalıcılıkmış bre! Yeniçeri düzeninde orduymuş! Hıh. Onu da göreceğiz!»</p>
<p>Yüzbaşı Barak Tekin, biraz atını özengileyip öne geçtiği için biraz da dişlerini sika sika mırıldanmamsı konuştuğundan, Emir Timur'un sözünün sonunu duyamamıştı.</p>
<p>Başlangıcını da doğru dürüst duyduğundan şüphedeydi aslına bakılacak olursa, ne var ki, Timur'un böyle anlarda ne konuştuğunu duya duya ezberlemişti. «Görsün bakalım Osmanh.» diye başladı mı sonu üç aşağı beş yukarı aynı kapıya çıkardı, çıkıyordu. Bir at boynundan daha geriye kalmamak için tepikledi atını. Ordunun öncüleri hemen gerisinde görünmüşlerdi. Sağdan konaklamacılar sarkmış, düz ovaya bir kaç bölük yayılmıştı bile. Otağcıların başı kopmuş, Sivas Kalesi yönünden bu yana geliyordu. Kavuştuklarında, otağın kaleye kurulduğunu söyledi.</p>
<p>Timur ters ters: «Otağ istemem!» buyurdu; «Kale Beğinin konağını boşaltsınlar söyleyin de.»</p>
<p>Yüzünden düşen bin parçaya bölünmüştü. İki üç gün sürdü. Torunu Muhammed Mirza'nın tümeni gelinceye dek. Ancak o zaman yüzündeki fışkı sinekleri uçuştu, açtı yüzünü, gülümsedi; güldü. Muhammed Mirza'yı bağrına basışı görülmeğe değer oldu. Bıraktı kucakladı, kucakladı bıraktı. Sanki kokladı, uzun uzun. «Göster şu ünlü tümenini bakalım.» dedi coştu. «Geçsinler gözümün önünden. Ününü hak etmiş midir etmemiş midir gözlerimiz görsün.»</p>
<p>Emir Timur'un coşkun isteğine rağmen, Muhammed Mirza'nın kendisi gelmeden ünü gelmiş kırmızı tümeninin geçit törenine başlaması kolay olmadı. Muhammed Mirza, çöp incesinde de olsa bir eksik gedik istemiyordu; titizleniyor, titizliği zaman alıyordu. Derken Bayezid Beğ'in elçilerinin geldiği duyuldu. Emir Timur'un keyfi iki kat oldu. «Mektubu tören sonunda okuruz.» sözünün ardından, kırmızı tümenden sonra hemen bütün ordunun geçide törenlenmesi buyruğunu saldı. Yol yorgunu Osmanh elçisini avanaklaştırmak için bundan iyi bir vakit ne seçebilir, ne de seçse bulabilirdi. Kızıl atlastan kesilmiş ath tümen geçide girdi tezinden. Emir Timur'un buyruğu Muhammed Mirza'nın titizlenmesini ister istemez bastırmıştı.</p>
<p>Sancaklar kırmızı, cepkenler kaftanlar kırmızı, börkler tolgalar kırmızı. Eyerler, zırhlar, kalkanlar, atlar, bir kırmızılığı taşıyıp kat kat dalgaladı, bir yandan öbür yana aktardı yalap yalap. Düzen ise düzen dediğin bu kadar olurdu. Kırmızılığın ardından, yarı kırmızı yarı ak giyinmiş yayalar yürüdü sonu gelmemecesine. Öğle oldu. İkindi oldu. Geçit töreni bitti sanılırken yeni başladı sanki.</p>
<p>Bayezid'in elçileri göz kırpmadan geçit törenini seyretti.</p>
<p>Emir Timur, geçit töreninin tozundan toprağından bunalacaktı nerdeyse.</p>
<p>Bayezid'in elçilerinin yüzünde tek bir şaşmış çizgi dahi görememekten ayrıca öfkelenmişti de. Yorulmalarının mümkünü olamazdı; bunca kalabalığın böylesine bir sıkı düzende saatlerce eğrilmeden geçebilmesine, geçmekte devam etmesine şaşılmamak imkansızdı. Ya ağaçtı bu herifler ya da taş! Yahut da... Orduları bunların, görülmemiş bir düzende olmalıydı ki böylesine umursamasınlar. Kendine yedirebilse Timur eğilip soracaktı yanındakine.</p>
<p>Yüzbaşı Barak Tekin gelip de sol kulağına eğilmese: «Emirim Bayezid Beğ ordusu ile birlikte dün Tokat'ta konaklamış.» demeseydi elçilerin taşlaşmışhğına daha fazla dayanamayacaktı. Dişlerini sika sika: «Tokat?» diye fısıldadı.</p>
<p>Yüzbaşı Barak Tekin: «Yakınımızda sayılır.» dedi yavaşça.</p>
<p>«Burnumuzun dibinde de şuna Yüzbaşı! Bu mudur senin izciliğin?»</p>
<p>Yüzbaşı Barak Tekin, öfkenin asıl sebebinin ne olduğunu kestirememişti; bocaladı. Timur: «Gözünü aç!» dedi. «Kulağını da. Tekrarlanmasın. Tümenler Kayseri üstüne doğru yollansın. Bütün gece yürünecek! Tez!»</p>
<p>Sonra, hiç bir şey olmamış gibi törene döndü gözleri. Elçileri unutmuş gibiydi. Yüreğinde sıcak bir coşkunluk tütmeğe başlamıştı. Sanki Bayezid yanı başındaydı, omzundan çevirse başını yüz yüze geleceklerdi. Akşam kararması görününceye dek yüreğindeki sıcak coşkunluk tütünü arttı, eksilmedi.</p>
<p>Akşam kararmasına yakın bitti geçit töreni. Yerinden kalkmadı. «Beğinizin mektubunu okuyalım.» dedi elçilerin yüzüne bakmadan. İçlerinden biri bile olsun kıpırdamadı.</p>
<p>Timur'un elleri titredi; seyrimeye benziyordu başlangıçta; git gide arttı, gözle görünür oldu. Yüzü güherçilemsi bir kirlenmede kasıldı. Deli miydi bu Bayezid? Böyle bir mektup yazmağa zorlamıştı evet, bu da hesabında kitabında yazılıydı Timur'un Timur olarak ama Bayezid çizgiyi aşmıştı. «Çık!» diyordu açıkça; «Hemen boşalt topraklarımı!» diyordu. «Yoksa geleceğim; ine girsen çıkaracağım seni.» diyordu. Dahası «Topraklarıma girip topal ayağınla kirlettiğin için cezanı vereceğim.</p>
<p>Vermezsem karımın koynuna girmek haram olsun bana!» diyordu. Vay hele. Bayezid adına bak sen! Silme altın yaldızla yazılmış. Ya Timur'un adı? Kendi adı... Kendi adı nasıldı? Sinek pisliğinde bir okunmaz çizik, bir karalama ha Timur!</p>
<p>Yol yorgunluğunda gelmiş, dinlenmeden bütün gün tozlu topraklı bir töreni seyretmiş aç, susuz elçiler ilk defa şaşarak baktılar; Timur'un öfkesi bir acayipti, fırlayıp kalkışı bir acayipti, çıkıp gidişi bir acayipti. Çocuk desen çocuk değil, yeni yetme desen yeniyetme değil, kadın desen o hiç yakışmaz bir acayiplikte acayipti. Güneşlim acayipliğe battı.</p>
<p>Murad'ın oğlu Yıldırım Bayezid'in çıldırıp çıldırmadığını Ali Paşa da düşünmemiş değildi. Daha düşündüğü anda suçların en ağırını işlemiş olmanın pişmanlığında üzülmüş, hatta korkmuştu. Kendinden bile saklamasına rağmen dönüp dönüp aynı noktaya geliyor, o noktada saklasa da saklamasa da, korksa üzülse pişman da olsa, Yıldırım Bayezid'in çıldırmış olabileceği düşüncesi, hastalıklı bir uyku gibi beynine çörekleniyordu. Sık sık andığı, zaman zaman aklından hiç çıkarmadığı Sultan Murad Han'ın sağ olmasını; sessiz, tebessümleri andıran, pamuk tüylerinin hafifliğindeymişçesine davranışlarıyla bu ters çeykel geçitten kazasız belasız sıyırıp geçirmesini istiyordu gönlü; özlem gibi bir istekti. Geçit dediği Timur gözle görünür bir hale geldikçe Ali Paşa'nın özleme benzeyen isteği koyu bir süt kesmesi olup çıktı. Yıldırım Bayezid'in geçide delicesine at sürüşüne, gözlerini de yumamadığından, baş dönmelerinde bakmak zorunda kaldı.</p>
<p>Fakat gönlü razı olamıyordu seyirciliğe. En son, Bursa'dan ayrılmadan önceki meşverette direnebildiğince direndi. Aklını, cambazların oynaklığında telden tele attı ama gördü ki her tel kaygan, her tel Yıldırım Bayezid'in atına bağlanmış, atın dizginleri de padişahın elinde. O zaman, akıl cambazlıklarını bir yana itti; açık, kesin, korkusuz bir Çandarlı Ali Paşa olarak attı ortaya kendini: «Tuttuğunuz yol yanlıştır.» dedi.</p>
<p>«Devleti sala yüklemiş azgın sellere bırakıyoruz, günahını ödeyemeyiz.»</p>
<p>Daha: «Tuttuğunuz yol yanlıştır.» dediğinde can çekişir bir hırıltıya dönen sessizlik, sözünü bitirdiğinde oluvermişti. Meşveret, ölü sessizlikte, padişahın gürlemesine hazır bekliyordu. Ali Paşa, meşverettekilerden hiç değilse yarısından fazlasının buna benzer bir söz söylemek istediğini, söyleyememekten ezilmekte olduğunu sezmişti. Yıldırım Bayezid'in değişik bakan gözleri birdenbire noktalaşmış, birbirinden kaçan iki nokta olup Ali Paşasına dikilmişti.</p>
<p>Meşverettekiler başını kaldırıp bakmıyordu, el bağlamış dinler, düşünür görünüyordu ama Ali Paşa çoğunluğun, içten içe sözlerine hak verdiğini biliyordu. Sezgi değil idi artık; biliyordu. Yıldırım Bayezid Han da bunun böyle olduğunu bilmiş olmalı ki tedirginleşti. Değişik bakan gözleri, iri burnunun gerilmesinden, büsbütün noktalaşmıştı; Ali PaşaZyı bırakmış, hızla meşverettekileri dolanmıştı. Ekşiliği boğuntulu bir seste: «Biz çete değiliz.» dedi; «Sen de söyledin. Devletiz! Devlet çete savaşı yapmaz.»</p>
<p>Ali Paşa ne durdu ne çekindi: «Başlangıçta Kılıç Arslan da aynı sözü söyledi. İnanarak söyledi. İnandığınca davrandı. Ne var ki çekirge sürüsüne ilk çarpışında geri dönmek zorunda kaldı. Çete savaşında vurdu yeri geldikçe. Kazandı. Timur da Haçlılar gibi öz yurdundan uzaklaşmıştır. Bizim toprağımızdadır. Bizim gibi döğüşmeğe, ya kazanmağa ya kaybetmeğe alışıktır. Azar azar kazanmağı bilmez. Asar azar kaybetmekten deli olur. Bunu bilmeliyiz, buna göre davranmalıyız. Sonunda kaybeden Timur olacaktır.» «Başında da kaybeden Timur olacaktır. Ali Paşa bunu böyle belle sen!» Dağ doruklarında diş diş yıllanmış karlar çığ halinde düşmüştü odaya sanki. Padişahın sesi, çığın orta yerinden çıkar gibiydi. «Yenmeği yenilmeği düşünmek değildir, gayretimiz yenmektir. Bizim toprağımızda dedin, toprak bizim ise, bizim diyebiliyorsak yenen biz oluruz. Toprağını benimsemeyen zaten yenilir.» «Padişahım bağışlasınlar beni, boynumuzu kıldan ince bilerek son sözümüzü de söyleyeceğiz. Toprağını benimsemeyen zaten yenilir, buyruldu. Toprağını benimsemeyen bir insan düşünemem; ancak hayvan yaradılışında biri olmalı ki benimsemesin öz canını, otladığı yeri toprağı bellesin, toprak, öz candan da değerlidir. Çünkü şehitlik, öz candan geçme toprağın uğruna olur. Gelgelelim insan, benimsediği toprağı nasıl benimsediğini bilmiyorsa bir işe yaramaz bu; bilerek benimsemiyorsa yani, faydasızdır.»</p>
<p>«Pekey. Anlaşıldı. Şimdi bunları konuşma sırası değil, daha çok vaktimiz olacak. Çok konuşacağız. Şimdi, bir Hoca Firuz Paşamızı dinleyelim. Ne gençtir ne de yaşlı;</p>
<p>ortalardan. Gençlere de yaşlılara da sözcülük edebilir. Vaktimiz yok bugün uzatacak.» Ali Paşa, padişahın, bilerek Hoca Firuz Paşa'yı karşısına çıkardığını anladı. Koca Evrenuz, Timurtaş Paşaların ikisi de, Akıncı Beğlerinden Malkoç, Yahşi, Umur, Oruç, daha ötekiler; İne Beğ, Doğan Beğ, Balaban Beğ, Yakub Beğ, Minnet Beğ... Bütün bunlar, bütün ötekiler varken Hoca Firuz Beğ'in konuşturulması boşuna değildi. Ali Paşa ak dese Hoca Firuz'un kara diyeceğini bilmeyen mi vardı? Ama kulaklarına inanamadı Ali Paşa. Hoca Firuz'un ölçüsüz, az kabaca, dallı budaklı sesi düpedüz girmişti söze: «Benim Ali Paşa'yla geçinemediğimi herkes bilir.» demişti yekten. «Ali Paşa ak dese kara derim ben, onu da bilir herkes. Çoğunda yanılmamışımdır. Doğrusu bu sefer akça konuştu. Aklını eline alıp konuştu. Dedikleri, Kılıç Arslan'ın ne yaptığını bilecek akılda değilim Ali Paşa kadar, onun için dedikleri akıl işidir. Gelgelelim...» Ali Paşa kulaklarına inanamaya görsün Yıldırım Bayezid, yağsız zembereklerin ha koptum ha kopacağımhğında kuruluyordu. Hoca Firuz o pat pat konuşmasını, gelgelelim ile duraksatmayıp az daha sürdürseydi yağsız zemberek kötü bir kopmada atacak, Yıldırım Bayezid tutulması güç bir hızla yerinden fırlayacaktı. Hoca Firuz, bilerek yahut bilmeyerek, zembereğin tam kopma noktasında gelgelelim ile duraksayınca Yıldırım Bayezid yerine yerleşir gibi oldu, nefeslendi. Gözlerini Hoca Firuz'a dikip huysuzlanarak bekledi.</p>
<p>Hoca Firuz: «Gelgelelim...» diye yeniledi eski sözünü; «Vakit geçti bana kalırsa. Ali Paşa'nın dediğini iki yıl önce, Sivasımız yakıldığında yapacaktı. Bin çocuğun at altında parçalandığı gün yapacaktık.»</p>
<p>«Yaptık bre Hoca Firuz!» «Evet yaptık padişahım. Ben de onu söyleyecektim. Kayseri üzerinden yürüdük. Timur gelişimizi duydu; savaşı göze alamadı, çekilip gitti. Peşine düşseydik, kaçarken koğalasaydık eyi mi olurdu kötü mü onun orasını konuşmayalım. Şimdi Timur yine Sivas'a doğru yürüyor. Yanılmıyorsak niyeti Anadolu'yu dehşete düşürüp sindirmektir, yıldırmaktır. Çete savaşları onun işine yarar. Zaman ahr ayrıca. Kaçan Anadolu Beğleri bu zamandan yararlanır. Timur'un adamlarıyla, kendi adamlarıyla onlar da çeteler düzüp bize vururlarsa ne olacak? Kılıç Arslan zamanındaki Haçlılar Anadolu'nun yabancısıydı. Timur'un yanındaki kaçak Anadolu Beğleri en az bizim kadar bilirler bu toprağı. Timurluların dili bizim dilimizdir, dini bizim dinimizdir. Biz çete savaşı yapalım derken çete savaşıyla karşılaşacağız.</p>
<p>Gücümüz beşe ona dağılacak. Timur, kendi ordusuyla da saracak bizi ayrıca, Urumeli n’oolacak pekey? Ordaki kefere boş mu duracak? Ordumuzun bir bölüğü Urumelinde kalmak zorunda. Onun için tek yol, Timur'un üstüne yürümektir. Yürüdüğümüzü duyunca iki yıl öncesi gibi ya kaçacak ya da duracak, durursa kozların paylaşılması şart olur. Sözüm buncadır padişahım.»</p>
<p>Yıldırım Bayezid'in de sözü buncaydı. Hatta buncağızından da kısaydı: «Karılar gibi döğüşmek bize yakışmaz!» Ali Paşa, her şey bir yana asıl bu sözden alınmıştı. Gelgelelim Kosova öncesi Murad Han'ın çınaraltı meşveretinde de bu Yıldırım Bayezid buna benzer konuşmuştu. Alınmakla ne geçecekti zaten eline? Aldırmadı, işin peşini de bırakmak istemedi. Sivas'a doğru yola koyulduklarında bile bir umut ışığı vardı içinde, aracı koymağı düşündü. Fakat padişah pek az konuşuyor, konuştuğu zamanlarda da kızgınlığını belli etmiyordu. Ali Paşa'nın kızdığı muhakkaktı; bunca yıldır ilk defa çekişmişlerdi.</p>
<p>Ama Yıldırım Bayezid o az konuşmalarında Ali Paşa'ya karşı eskiden nasılsa yine öyle davranıyordu. İne Beğ'i yahut Doğan Beğ'i aracı koymakla padişahı büsbütün kopartmaktan korktu.</p>
<p>Sonunda bu korkuyu da göze aldı. Timur kudurmuştu, orası söz götürmezdi. Timur kudurdu diye Yıldırım Bayezid'in de çılgınlaşması mı gerekti? Doğan Beğ'e bunu anlatmağa çalıştı. İne Beğ'i de Doğan Beğ'i de padişahın çok sevdiğini biliyordu. Bu sevgi şimdi bir işe yaramazsa ne zaman yarayacaktı?</p>
<p>Doğan Beğ: «Doğru Ali Paşam.» dedi. «Padişahın bana karşı olan duygularını bilmez değilim. Ama bu duygulardan yararlanmağı nasıl düşünürüm? Yararlanmak duygunun pazar malına dönüştürülmesi demek olmaz mı?» «Kendin için istemiyorsun Doğan Beğ; ne senin ne benim çıkarım için; devlet Doğan Beğ devlet! Devlet için çiğnenmem gerekirse çiğnesinler beni derim, duygularımı bir yana bırakırım, satılacaksam satılayım derim. Devlet için bencillik haramdır?» «Devlet için benim olanı düşünmeden harcarım Ali Paşam. Padişahın bana olan güveni yahut sevgisi her neyse o benim değil. Ondan yararlanmak istemem. Hem bağışla beni, çete savaşına benim de aklım yatmıyor. Timur'a, Timur'un anlayacağı dil gerek!» «Sen bilirsin. Zorlayamam.»</p>
<p>Kızmıştı. Kızmamıştı da kırılmıştı. Sesi kırgınlığını saklamıyordu. Yalnız kılıcın adamı olan, kılıcın dilini bilen bu beğler, paşalar ne zaman, Tanrım ne zaman avuç içinin dışında düşünecekler; ne zaman bir kaç pencereden birden bakmak gerekeceğini öğreneceklerdi. Bu beğler, paşalar bir evin içindeydiler; evin bir penceresinden bakıyorlardı hep, evin öteki pencerelerinden de bakıp daha geniş bir dışı seyretmek varken tek bir pencereye tutsak olmanın yoksulluğundan kurtarılmalıydı bunlar; bunlar değil yalnız bütün Türkmen. Düşünürse sonu gelmeyeceğini bildiğinden, biraz da bunalmamak için, Doğan Beğ'den daha görmüş geçirmiş olduğuna inandığı İne Beğ'i çağırtmıştı. Bu sefer açıktan açığa yardım istemişti İne Beğ'den; padişahın tutumunun yanlış olduğunu, değiştirmek, muhakkak değiştirmek gerektiğini anlatmıştı. «Sen Murad Beğ'i de bilirsin İne Beğ. Padişahın çocukluğuna at kıhç olarak yön veren sensin, seni dinler. Bunun için çağırdım. Çete savaşı yapmamız şart, şart, şart İne Beğ şart! Devleti topal bir çolağın korkması ilk tokadı yemesidir ki bu sersemleme bile bize yeter.» Yüreğinden kopan seslerdi Ali Paşa'nın sözleri. İne Beğ iliklerinde duymuştu. Ali Paşa'yı ilk defa bu kadar yakın, bu kadar içten görüyor, bunun için de şaşıyordu.</p>
<p>Öteden beri bildiği Ali Paşa gününü yaşayan, biraz şarap, biraz güzel kadın kız biraz da altın gümüş hastası biraz da; böyle sanırdı. Yüreği kopa kopa konuşan bu adam ise bambaşka bir Ali Paşa'ydı. Babası Çandarh Kara Halil'in dirilmişi sanki.«Evet Ali Paşam, doğrusun. Gelgelelim vakitsiz doğrusun, işe yaramayacak zamanda Hoca Firuz Paşa'nın dediği daha gerçek. Nedenini söyleyim: Gerçekliği Bayezid Beğ içindir. Çünkü çocukken bir Demirci Boran Usta tanıdı o; kötü tanıdı. O gün bugün, karılar gibi savaşmaktan kaçar. Ölümüne gider savaşa. Hani Hazreti Ali, Hazreti Hamza zamanları olsa teke tek vuruşacak, orduyla değil. Onun için yolundan döndüremem. Sıkışırsa, Demirci Boran Usta'yı hatırla der bana.» «Neden susarsın İne Beğ? Neden kaşımı gözümü süzersin? Tokat kentimiz ha göründü ha görünecek. Tokat'ın alt yanı Sivas'tır, Sivas'a da Timur girmek üzeredir. Bu durumda kaş göz süzmekle vakit geçirilmez!» «Kimdi? Ne yapardı? Neredeydi?» «Dedim ya Ali Paşam, Boran Usta'dır. Top dökmeği denerdi. Anlatmak ne işe yarar, anlatılanı yaşamayan anlamaz da anlatmaz da.» «Son söz ine Beğ?» «İlkini de sonunu da birlikte söyledik. Ben Ali Paşa olsam, bu savaştan nasıl yenerek çıkarım, onu düşünürdüm. Yenilirsem nasıl en az zararla yenilirim.» «Başka yol görmüyorsun demek?» «Sen görüyor musun?</p>
<p>Al işte! Bu da tek pencereden bakmıyordu dışarıya; hekimce konuşan bir ordu beğiydi. «Galiba bana da adam beğendirmek zorlaştı; kendimden başkasını beğenmeyen bir herif olduk çıktık bre! Ne olursam olayım, inandığım doğru mu inandığım?»</p>
<p>Doğruydu. Öyleyse gidecekti sonunaca. Gidecekti de, kime? Kala kala Emir Sultan kalmıştı. Molla Fenari Bursa'daydı, olmasa bile Bayezid Beğ'e söz geçireceği şüpheliydi. Başkaca bir kimse de aklına gelmiyordu Ali Paşa'nın.</p>
<p>Emir Sultan'ın yanına kendisi gitti. Tokat'taydılar, konaklamışlardı. Timur'un da Sivas'ta konakladığı haberini almışlardı. Eğer yazılmışsa bu savaşın yazgısı, bu bir hafta içinde, ya Timur ya Bayezid, birinden biri olmayacaktı ortada. İş Timur'la yahut Bayezid'le kalsa ne gam! Ötesi çok kötüydü bu ölüm kalımın. Gönlü, yüreği, eti kemiği iliği yenilenin Timur, ortadan kalkanın Timurlu olacağınaydı; bunu istiyor, buna inanıyordu. Aklı kesin bir kayaydı ve lâkin; «Bayezid silinecek!» inanmasından dönmüyordu. Emir Sultan'a, aklının korkusunu anlattı. «Şu anda sadrazam diye düşünme beni.» dedi. «Ali Paşalığımı da koy bir yana. Bir yoksul Türkmen say ve öyle dinle sözlerimi. Şu, şu, şu sebeplerden?»</p>
<p>Çete savaşı yapılmazsa, yorulmadan sekiz on sebep sıralayarak, Timur'un bu savaştan yenmiş olarak çıkacağını anlattı. «Bu da Emir Sultanım.» dedi acınarak; «Bizans'ın alınmasını en azından elli yıl geciktirmek demektir. Bir bilemedin iki yıl sonra alınması kesin olan Bizans'ın elli yıl sonraya kalması ne demektir düşün hele? Elli yılın içinde gelecek padişahlar Bizans'ı düşünmez artık, Roma'yı düşünür, Endülüs'ü düşünür, daha yukarılarına varır. Mısır'ın zenginliklerine, Nil'e iner. Maden zenginliklerine, su zenginliklerine, ağaç zenginliklerine varır. Elli yıl içinde bambaşka, yepyeni bir yurt, bir dünya yaratır. Halbuki Timur yenerse ki yenecektir adım gibi biliyorum böyle giderse, Anadolu bir kan deryası olur boğulur. Bayezid Beğ nice bin güçlükle kurdu Anadolu birliğini, Anadolu birliği bozulur, Beğler yeni baştan toprağı böler, parçalar, şehzadeler birbirine düşer ki Haçlının tepemize binmesi işten bile değildir artık Tanrı yazdıysa bozsun; o zaman ne yaparız? Nereye gideriz? Tutsaklık nedir bilmedik şimdiyece, tutsaklık bir çöktü mü kabağımıza bir daha o acıdan belimizi doğrultanlayız.» Diyeceğini demiş, nefesini tüketmiş, bomboş bir çuval kıvrımında gözlerini Emir Sultan'ın dudaklarına dikmişti. Emir Sultan'ın, hilaller biçiminde ağzını çevreleyen kara pırıltılı kısacık sakalı sakin, heyecansızdı. Emir Sultan'ın gözleri de...</p>
<p>«Ha babam Ali Paşam ben neylerim niceylerim? Padişah seni dinlememiş ki beni dinleye. Yazılan yazıldığıncadır. Ne sen ne ben, değişmeyeni değişecek sanır çabalarız, başka şey gelmez elimizden.» «Tanrı'ya mı bırakalım diyorsun?» «Başka ne diyebilirim ki? Tanrı şaşmaz. Şu dediklerin başımıza gelecekse, çete savaşı yapılsa da yeniliriz ha babam Ali Paşam, yine gelir başımıza. Çete savaşında yenmemiz muhakkak mıdır?» «Sanıyorum.» «Ha babam Ali Paşam sanmak nedir? Bilmek değildir. Tanrı bilicidir. Bizim yapacağımız padişahın çevresinde kenetlenmektir. Gedik vermemek, canını dişine takmaktır. Ötesini padişah, onun ötesini de Tanrı bilir.» Temmuz hamam ısınmasında başlamıştı; Tokat'ın kayalarında cayır cayır yanıyordu. Bey Dağından aşağı cayır cayır yanışını Tokat'a üfürüyordu. Tokat Çayı kurumadıysa da kurumağa yakın akıyordu. Elma armut bahçelerinin üstü kavrulmuş bir temmuz güneşinde kirli kara kararmış, kaba ceviz ağaçları pis pis uykuya yatmıştı. Kötü bir ter, esintisi olmayan yapış yapış toza toprağa bulanarak bedene yapışıyor, ne yapsan çıkmıyordu. Ali Paşa bir de bu temmuz sıcağının bunaltısıyla yorgundu. Emir Sultan'ın yanından çıktığında, barsaklarında dayanılmaz bir sancı başladı. Ağrılarda burkulan bağırsakları sanırsın birbirine giriyordu. Çadırına zor attı kendini. Halsizdi. Dizlerinde derman kalmamışa benziyordu. Aldığı nefesin yarısı ter, verdiği nefesin tamamı buğu gibiydi. Daha ne olduğunu anlayamadan da çıkıldı. Timur Sivas'tan ayrılmıştı. Peşine düşüldü. Ali Paşa bağırsaklarını, terini, dermansızlığını unuttu. Yıldırım Bayezid: «Gelme. Git. Bursa'da eyileş.» dediyse de kerçine bir söyleniş sandı. Güvene güvene: «Ölürsem de yanında, kalırsam da yanında Bayezid Beğim.» dedi. Padişah hoşça güldü: «Ölmeyeceğim Ali, sen dirilmeğe bak. Yanmadasın.» Sonra temmuz, yine temmuz, yine temmuz. Kavruk, kurağa çekmiş, toz deryasında bir Anadolu içi; suyu çekilmiş düzlükler, kelleşmiş tepeler, kayası bol dağlar. Kayseri, Kırşehir, bilmem neresi. Timur ya kaçıyor ya çember çeviriyordu. Ali Paşa, dermansızlığına alışmıştı artık. «Yoruyor; Timur bizi yoruyor.» diye düşünüyordu. Ama bunu düşünmeğe ne gerek! Yorgunluk elle tutulur olmuş görünüyordu. Temmuzun günleri birbiri üstüne bindikçe güneş, ağustos fırınına eğilmiş alevleniyordu sanki. Göz alabildiğine sarıydı ekini otu; yeşil ağaçlardaydı, onlar da temmuz sıcağında döklüm döşek bin susuzluğa kararıyordu. Anadolusundan, Urumelisinden, Sırp'ından, yeniçerisinden, ayırt edilmeden ordunun her bir çerisi tozdan şekil değiştirmecesine değişmişti. Atlar, yersiz bir huysuzlanmada. Su desen gözelerde, pınarlarda ya el kadar ya iplik iplik. Çoğu dereler takur takur kurumuştu; çakıl taşına dolmuştu. Öyle bir susuz Anadolu ortasında haberciler Timur'un Ankara'ya vardığını getirip ilettiler.</p>
<p>«Duracak gibi mi? Durmayacak gibiyse önden çevirip savaşa zorlamalıyız, günü geldi sayılır.»</p>
<p>«Çubuk Suyu boyunca ovada yerleşme düzeninde görünür padişahım.» Bir an Yıldırım Bayezid'in beyninde, temmuz güneşinin dönmesinden başka bir hareket olmadı. Ne duydu, ne gördü, ne hissetti; sezgileri de susmuştu. Beyninde bir kocaman göz misali dönen temmuz güneşinin dönerken dönerken ters çevirdiği Timur'un yüzü. Şimdiyece hiç görmemişti. Tariflerden biliyordu. Ama bu kadar kanlı bir yüz olacağını bilmiyordu. Güneşle erimiş, eriyen bir yüz.</p>
<p>«Ankara'ya ne kadar uzağız?» Doğan Beğ: «Üç günlük.» dedi. İne Beğ: «Sıkıdan alırsak iki günde varırız.» cevabını verdi. «Temmuzun kaçındayız? Günlerden nedir? Salı mı?» Hoca Firuz Paşa: «Temmuzun yirmi beşi olmalı.» dedi. «Günümüz salıdır padişahım.» «Öyleyse perşembeye Ankara önündeyiz. Savaş cumaya inşallah. İne Beğ Doğan Beğ ile öncüye koşsun. Perşembe meşveretine tam bilgi isterim. Timur'un konuşuna göre yer seçile. Göreceğim! Ali Paşa nicesin? Diri misin?» «Çok şükür padişahım.» «Sevindim buna. Seni yanımda bilirsem kolay yenerim.» «İnşallah.»</p>
<p>Emir Sultan'ı hatırladı Ali Paşa. «İnşallah.» hep bir ağızdan padişahın çevresinde gediksiz, mancınık taşında çıkmıştı. Güvenliydi; korkusuzdu, dönülmez bir kesinlikte bel bağlamış bir inanıştaydı. O biçimde değişmeden Ankara yoluna düştü. İne Beğ'in dediğince de iki günlük bir sıkıda yürüyüş, yorgun argın, aç susuz denecek bir halsizlikte getirdi, Ankara'nın Çubuk Ovasının altına kondurdu. Gün ikindiye ağıyordu. Tozu toprağı süzebilip nefes alsan dahi aldığın nefes kurutulmuş bir güneş tozuydu söz gelimi. Yaklaşan ikindi esintisi az biraz canlara derman veriyordu. O da olmasa yorgunluk bir yana can dermanı bir yana adamın kendisini bulmasının mümkünü olmayacaktı. Atlının çoğu attan indiğinde bile eyer üstünde katılaşmış iki bacağın yaylanmasını doğrultamıyor, yayaların ayakları ha bire yürümekten geri durmuyordu.</p>
<p>İlk kötü haberi daha da kötüydü: çevrede ne kadar kuyu, göl gölek varsa hepsi zehirlenmişti; zehirlenmeyenler battal edilmiş, çamur çirkef batağında at sidiğinden kokuşmuş bir zehir yeşili yosunluk yapılmıştı. «Kısacası, su umudumuz kalmadı.» diye mırıldandı Yıldırım Bayezid. Başı kendiliğinden göğsüne eğilmişti: «Say ki Kerbela'dayız. Öyle olsun.»</p>
<p>Daha çok Ali Paşa ürperdi. Ölümsü bir sessizlikte düşer gibi oldu yüreği. Bundan önce yaşamamıştı sanki; bundan sonra da yaşamayacağını zannetti. Gözleri, çevre yandaki beğleri dolaştı bir bir. Az geride, yeniçeri bölükbaşılarından üçüne bir şeyler anlatmağa çalışan iri kıyım beğe, kendi de farkında olmadan bağırdı: «Minnet Beğ!» Minnet Beğ sözünü yarıda kesip çaptı: «Buyur Ali Paşam!» «Yedekte ne kadar suyunuz var?»</p>
<p>«Geceyi geçirebiliriz Ali Paşam. Sabaha yeteceğini sanmıyorum.»</p>
<p>Yıldırım Bayezid, Minnet Beğ'e çevirdiğinde başını, Ali Paşa, değişik bakan gözlerin kıpkırmızı yandığını gördü. «Minnet! Sabaha Allah Kerim'dir, üzme tatlı canını!» diyen sesi de, görülebilse, muhakkak kıpkırmızıydı, Ali Paşa'ya öyle geldi. «Yine de tutamakh kullanıla su Minnet! El yüz yumanın zamanı değil. Çeri dinlenebileceğince dinlensin Ali Paşa. Sabah gün ağarırken vuracağız. Akşama bitireceğiz inşallah, bir gün için susuzluktan ölünmez. Ben dolaşacağım, Timur nasıl yerleşmiş göreyim. Kimse gelmesin benimle. Herkes işinin başına!»</p>
<p>Yıllarca önce, gece yarılanırken Niğbolu Kalesine gidişinde nasıl yalnız ise, atı ve kendi, yine öyleydi. Atıyla ve kendiyle kaldığında yalnızlığın tadı deli bal suyu lezzetinde bir hoş duygusuzluk yaydı ciğerlerine. Sabahtan beri çatlarcasına ağrıyan başı uyuşmuştu. Ağrının yerini yel esintisini andırır bir serinleme almıştı. İkindiüstünün sümbül güneşi Çubuk Ovasına püsküllenmişti. Ordusunun ağırlığını yerleştiren, çadırlarını kuran, atını, devesini, katırını, kağnısını güvene almaya çalışan uğultusu güneşin sümbül püsküllenmesinde soyunmuş Çubuk Ovasına bir garip canlılık veriyordu; ayrıca hoşuna gitti. Ama az sonra atının olmayacak huylanışından irkildi. Nedense İne Beğ'le Doğan Beğ'in iz sürüp gözetlemesinde olduğunu sezdi. Ansızın döndüğünde de sezgisinde yanılmadığını anladı; uzakçaydılar ama onlardı. Yalnızlığında bir değişiklik olmamıştı. «İkisi de benim yalnızlığım zaten.» diye söylendi. «Yalnızlığım.» derken yüreği burkulmuştu. Niğbolu, Kosova, Karamanoğlunun Konyası, ondan da öncesi bir çocukluk, Demirci Boran Usta falan; hepsi birbirine girmiş, karışmış bir çalkantıda gelip yüreğine aktı. Hem gözlerini hem yüreğini yaktı. Bir anda hesaplaşır gibi oldu hatırladıklarıyla. Kimine boyun büktü susup, kimine acısından gözlerini yumdu. «Sana!» diye dişlerini sıktı; «Sana Demirci Boran Usta. Sana başım diktir hamdolsun. Lanetin yerini bulmadı. O gün bu gün, karılar gibi dövüşmedim. Dövüşmeyeceğim de. Timur gibi olmayacağım.»</p>
<p>Derin bir soluk aldı. Göğsü taşacaktı nerdeyse. Bir an Doğan'ı da İne Beğ'i de yanına çağırmayı düşündü; caydı.</p>
<p>Yalnızhğındaydı ama geçmişiyle hesaplaştığı anlarda bile gözleri Çubuk Ovasının kuzeyine doğru dikelen ağaçlı tepeleri dolanıyordu. Görebildikleri, tepe eteklerinece uzun bir şeridi Timur'un tuttuğuydu. Çubuk Çayı tepelerin ardındaydı; Çubuk Göleği ardındaydı, derecikler ardındaydı. Dolanıp sarkmak, çevrilip sarkmak, iki yanından kaymak imkansızdı. Tepelerin arkasındaki koyaklarda yedeklerin yerleşmediğini düşünmek için insanın çocuk olması gerekirdi. «Sağ kanat şurda anlaşılan; sol kanat şu yanda olmalı. Bu durumda orta şurası. Geniş bir cephedir bre!» düşüncesindeyken Timur geldi aklına. Ne yapıyordu acaba? Şimdi, şu an şu saat ne yapıyordu? Böyle bir başına yalnız olduğunu biliyor muydu acep? «Bilse tümenlerini salardı üstüme çoktan!» diye mırıldandı. «Güvende sanıyor kendini. Belki de satranca oturmuştur. Öyle bir zalim yürek satrançta unutur kendini derhal!»</p>
<p>Epeydir Timur'un ne halde olduğunu düşünmekte olduğundan gözleri gelişigüzel aranıyordu. Timur'u aklından silince, gözlerinin gelişigüzel aradığının filler olduğunu fark eti. Elli kadar fil deniliyordu. «Atları ürkütmekten başka bir işe yaramayacaklar. Yaramayacaklar ama biz de Haçlılara yaptığımızı yapamayacağız. Hilal biçimi savaş tuzağımızı bilir bu herif, ne de olsa bizden sayılır; bilir. Öyleyse? Doğrudan vurmaktır bre Bayezid, vurup sürmek! O da bunu yapacak nasıl olsa.» Acından daha iyi biliyordu savaş düzeninin böyle kurulacağını, böyle gelişeceğini, böyle biteceğini.</p>
<p>Dönünce, doğru Ali Paşa'nın çadırına gitti. Biraz otağında yalnız kalmak istemediğinden biraz da Ali Paşa'nın gönlünü almaktı dileği. Kırdığını biliyordu. Hoca Firuz Paşa'yı konuşturmakla iyi etmemişti. Doğrusu çete savaşı da pek yabana atılacak bir düşünce değildi. «Değildi ama açıkça söyleyeyim Ali Paşa, Demirci Boran Usta'yı kudurtan çocuğum ben hala, o laneti yüklenemem. Göğüs göğüse dövüşmem şart!» Bunları da söyleyemezdi Ali Paşa'ya. Adam, çadırına giderse darılmadığını anlatabilirdi.</p>
<p>Sormadan, pek birdenbire girdiği için Ali Paşa'yı minderinde yan gelmiş bulmaktan çekinirken aksine canı sıkıldı. Ali Paşa'yı yalnız sanıyordu. Büyük oğlu Süleyman Beğ'in Ali Paşa'nın yanında olacağını hiç ummuyordu. Üstelik ikisi de çok kötü şaşırmışlardı; acayip bir suçlulukta toplanmışlardı. Kendinden sonra ister istemez padişah olacak olan büyük oğlu Süleyman Beğ üstelik arpa terinde sararmıştı da durup dururken. Şarap mı içmişlerdi yoksa iki taşın arasında? Süleyman, epeyce şarap düşkünüydü, biliyordu; bu Ali, ondan olmalı, Süleyman'ı öteki şehzadelerden çok severdi. Fakat çadırın havasında şarap kokusuna benzer bir koku da yoktu. Yoksa afyon mu? En iyisi görmezliğe gelmekti. Böyle bir anda bir de bunlarla can sıkmak istemedi. Ama içine de bir kurt düşmedi değil.</p>
<p>«Ali Paşa! Beğleri paşaları toplamışsındır sanırdık. Onun için geldik.» Ali Paşa, gömlek çıkarırcasına çıkarmıştı donukluğunu: «Biz de onu söyleşirdik padişahım. Buyruğun tezinedir.»</p>
<p>«Öteki oğullarım da Ali Paşa... Mehmed beni aramış olmalı?» Ali Paşa, buyruğu iletmek için kapı çavuşuna buyururken Bayezid Beğ oğlu Süleyman'la o ara iki ikiye kaldı. Hem bakmak istiyordu oğlunun yüzüne uzun uzun; ayrılıkların sonunda kavuşmuşçasına nice bir özlemle oğlunun yüzünü süzmek geliyordu içinden, hem de neden olduğunu bilemediği bir irkiliş gözlerini geri çekiyordu, bakmak istemiyordu. Ali Paşa'nın çadırında bulması oğlunu, fısfısına konuşur bulması midesini bulandırmıştı. Az önce ciğerine düşen kurt düştüğü yeri kemirip duruyordu. Ali Paşa'nın yanlarına gelmesi, oğluyla iki ikiye kalmanın sıkıntısından kurtarmış oldu, yalnız; ciğerindeki kürtün kemirişini gidermedi. Yine de Ali Paşa'nın kırgın sandığı gönlünü düzeltebilecek sözler söyledi. Ali Paşa sevineceği yerde kızarıp bozardı.</p>
<p>Bu kızarıp bozarmaya da bir mum yapıştırdı Bayezid Beğ. Ali Paşa'nın yanında ilk defa yabancılık duydu. Öz oğlu Süleyman'ın varlığı taşınmaz bir yük gibi geldi. O sırada da küçük oğlu Mehmet Beğ nefes nefese girdi çadırdan içeri. Yıldırım Bayezid'in yüzü güldü. Kendini tutmasa kalkıp kucaklayacaktı. «Haberler?» dedi; «Otur da anlat. Otur otur biz bizeyiz.»</p>
<p>Genç, kıvrak, hayli terlemiş, yeniyetmeliği zorlayan bir babayiğit yüz ilişti gösterilen mindere. Anlatıp anlatmamakta ikirciklendi. Bayezid Beğ'in bakışları konuşmasını isteyince: «Padişahım, Timur'un savaş dizeninde bir ayrıcalık yok.» dedi güvenle. «İkisi akıncı Beği, biri güvendiğim bir çavuş, üç çaşıtın üçü de aşağı yukarı aynı sözlerle döndü. Orta kanat, sağ kanat, sol kanat düzeni. İki kanadın ayrıca öncü tümenleri var. Orta kanat iki bölümde; sağda iki tümen, solda iki tümen. İkisi de orta kanat. Timur bu iki bölümlü orta kanadın başındadır. Filler burada. Fillerin üstünde kuleler var, kulelerde okçular, ateşçiler yerleşmiş. Yedek tümenler koyaklarda gizlenmiş. Her kanadın bir yedeği bulunuyor, üç tümen de orta kanadı yedekliyor, Yedeklerin en düzenlisi kırmızı tümen dedikleri Timur'un torunu Muhammed Mirza'nın tümeni ki bana kalırsa tam yedekte değildir, vurucu yedektir. En güvenilir tümen olduğu söylenir, yaygın söylentidir ki inançla birdi.» Mehmed Beğ'in sözlerini soru sormadan dinlemişti, kesmemişti, söylediklerini bile bile konuşuşunu dinlemek hoşuna gidiyordu. Kendini bu hoşlanışa bırakmak istiyordu. Büyük oğlu Süleyman bir yanında olmasa, çadırda Ali Paşa bulunmasa... Bu iki diken iki devedikeni, kaynatılsa bir çövenotu köklerinde köpürecek iki kuru kök, hoşlanmışhğını tatsızlaştırıyordu. Elinde olmadan Kosova Savaşının kazanıldığı geceye dalıyordu gönlü, yüreğinin dibine çöken karındaşı Yakup Beğ'in ölümünü didikliyordu. Yarın bu vakitler, savaşın sonunda babası Murad Han gibi şehit olmuş görüyordu kendini, Kosova akşamı bu Ali Paşa ne yapmışsa yarın akşam da aynını yapacaktı. Büyük oğlu Süleyman'a «Devlet» diyecek, «Nizam-ı alem» diyecek, şu diyecek bu diyecekti, öteki üç karındaşının boğdurulmasını isteyecekti hemen. Tıpkı kendisinin, o Kosova akşamı yaptığı gibi, karındaşı Yakub Beğ'i nasıl boğdurtmuş ise bu Süleyman da İsa'yı, Musa'yı, şu can yiğit Mehmedini boğdurtacaktı, boğdurturken de üzülmeyecekti bile. Süleyman'ı öylesine tanıyordu ki, sanki kendisinin en kötü yanıydı, kibiri, acımasızlığı kendini beğenmişliğiydi. Süleyman'dan daha bir nefret etti. «Ölmemem gerek.» diye sızlandı yüreği, «Yaşamalısın, özün için değil Mehmed için yaşamalısın!» Mehmed'i kurtarırsa karındaşı Yakup'tan yüklendiği günahın arınmışhğını duyacaktı sanki. Mindere yan diz çökmesinde ilişmiş, anlattıklarını gönlü ile yüreğini karıştırarak anlatan Mehmed'i, bir an karındaşı Yakub olmuş gördü. Kaşta, gözde, burunda... Hele çenede öyle çok benziyorlardı ki birbirlerine. Herhal bunun için seviyordu Mehmed'i, ötekilerden bunun için ayırıyordu. «Evet doğrusu bu.» dedi içinden, «Mehmed Yakub'un yerine doğduydu benim için.»</p>
<p>Fakat beğler, paşalar gelmişlerdi. En küçük oğlu Mustafa İsa'yla Musa'nın arasında her zaman gülümser yüzüyle babasına bakıyordu. Tıknaz, bir dirhem boşluğu olmayan bir bedenin durgunluğunda soyulmamış badem içi gözleri vardı. Karındaşı Yakub'un gözleri de soyulmamış badem içinde bakardı. Yarın akşam, Mustafa da böyle gülümsemeyecek, böyle bakmayacaktı. «Bu bakar.» diye düşündü. «Bu her zaman güleç yüzlü, dünyayı umursamaz bakar o vakit de. O vakit? Hayır, ölmemesi gerekti Bayezid'in, Ali Paşa'yla Süleyman'ın, Mustafa'yla Mehmed'i boğmamaları için yarınki savaşı kazanmalıydı. «Kuşkunuz olmasın... Savaşı biz kazanacağız!» Yıldırım Bayezid'in tepeden inme sözündeki güven, herkesten çok Ali Paşa'yı şaşırttı şaşkınca: «İnşallah.» dedi düşünmeden.</p>
<ul style="font-size:x-large;">
<li><a href="main-1.xhtml">Bayezid Beğ değişik bakan gözlerinin kıvılcımını A</a></li>
<li><a href="main-2.xhtml">Geliyordu. Şuralarda bir yerdeydi. Şuralarda bir y</a></li>
<li><a href="main-3.xhtml">«Daha aşağısı? Şeyhim daha aşağısı... Kazaskerim, </a></li>
</ul>
</body>
</html>