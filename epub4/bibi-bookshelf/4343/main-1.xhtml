<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>Bayezid Beğ değişik bakan gözlerinin kıvılcımını Ali Paşa'ya döktü: «Tanrı inananın yanındadır Ali Paşa. Kazanacağına inanmayan kazanamaz. Nasıl kazanacağımızı anlatmaya vakit yok. Herkes yorgun. Yarın susuz bir Kerbela savaşına uyanacağız. Onun için kısa keselim. Her zamanki savaş tuzağımızı Timur'a karşı deneyemeyiz. O bunu bilir, o da bu yolu deneyecek. Doğrudan saldırmamız gerekir Timur gibi. İnanan biziz. Musa, İsa ve Mustafa benim yanımda bulunacak. Sol kanat oğlum Süleyman'ın buyruğundadır. Urumeli birlikleri ile beraber Hoca Firuz Paşa bu kanadın vurucu gücü olacak. Sırplar sol kanatta yedeklenecek. Sağ kanat Kara</p>
<p>Timurtaş Paşa'nındır. Koca Evrenuz Beğ'in görmüş geçirmişliğinden yedekte yararlanacağız. Oğlum Mehmed benim yedeğimdir. İne Beğ, sol kanat buyrukçusu Süleyman'la, Doğan Beğ sol kanat buyrukçusuyla ilgimi sağ tutmak üzere yanımda yer alacaklar. Minnet Beğ benimle yedekler arasında ilgiyi diri tutacaktır. Önce biz vuracağız, sonuna da vuracağız. Timur'u beklemeyeceğiz. Ötesini Tanrı bilir. Emir Sultan Fatiha'yı okusun da bitirelim bu kısa meşveretimizi.»</p>
<p>Konuşurken Süleyman'a hiç bakmamıştı, ilk cümleden sonra Ali Paşa'ya bakmadı. Emir Sultan'ın ağır ağır okuduğu Fatiha'nın okunuş süresinde de bakmadı.</p>
<p>Fatiha'nın bitiminde, Ali Paşa'nın çadırına girişine benzer bir ansızınhkta kalktı. Çıktı. Otağında savaştan çok Ali Paşa'yla Süleyman'ın yalnız bir çadır içinde baş başa daldıkları fısfısı düşündü hep; düşündükçe yüreği kabardı. Ölüm aklına gelmiyordu, ölmeyeceğinden emindi. Sezgileri yalan olamazdı. Buna rağmen Ali Paşa'yla oğlunu düşündükçe gönlü bulanıyordu.</p>
<p>Gece yarısına doğru İne Beğ'i, ardından da Doğan Beğ'i çağırttı.</p>
<p>İne Beğ'e: «Savaştır bu.» dedi. «Ne olacağı bilinmez İne Beğ. Eğer bana bir hal olursa... Bir hal olmasa bile, oğullarımdan birini seçmek gibi bir durumla karşılaşılırsa senin yerin Süleyman'ın yanı olacaktır, bilesin. Bu bir buyruktur. Yerin Süleyman'ın yanı ama gönlün Mehmed'de olmalı, olsun, Mehmed'le Mustafa'yı Süleyman'dan koru. Koruyamazsan Mehmed'i kurtarmak için elinden geleni yap. Savaştayken de görevin budur.»</p>
<p>İne Beğ ağız açacak oldu. Yıldırım Bayezid konuşturmadı. «Söz yok İne Beğ. Şimdi susmanı istiyorum. İlk defa.»</p>
<p>Doğan Beğ gelmişti o esnada. Yıldırım Bayezid, İne Beğ'e söylediklerini bir kere de Doğan Beğ'in yanında tekrarladı. «Senin de bilmeni istiyorum.» dedi. «İne Beğ'in durumunu kolaylaştır. Ne olursa olsun Mehmed'den ayrılma sen. Mustafa'yla Mehmed'in birbirlerine düşmesini önle. Darda kalırsanız bunun benim vasiyetim olduğunu söylersiniz.»</p>
<p>İkisi birden: «Vasiyetiniz mi?» diye irkildiler, «Beğim vasiyet?»</p>
<p>Yıldırım Bayezid ikisini de susturdu. «Sözlerin üstünde durmayın. Şimdi gidin, bu kadar. Söyleyin bana biraz su getirsinler.»</p>
<p>İkisi de otağdan kör topal çıktılar. Yıldırım Bayezid'in sözleri, boğazlarında bir kurşun erimesindeydi, ne daha aşağı akıyor ne dışa taşıyordu. İne Beğ, kapı çavuşuna padişahın su istediğini döküle döküle söyledi.</p>
<p>Fakat Yıldırım Bayezid suyu içemedi, elini yüzünü yumak hevesi uçup gitmişti. Bir yudum suda ağzını çalkaladı ancak. Kerbela çorağında tuzlanıp ısınmış bir su sıvandı genzine. Üstünü başını çıkarmadan uzanmadı. Uyuyamıyordu. Otağın isli aydınlığında yüz bin sinek, yüz bin arı. Bir o kadar tüylü gece kelebeği, kimi vızılayıp kimi sinileyerek kaynadı durdu. Uyku bu uçuşan binlerce yaratığın kanadına çarpa çarpa sersemliyordu. Bir ara daldığını sandı. O zaman da güneşin doğmak üzere olduğunu hissetti.</p>
<p>Fırlayıp kalktı.</p>
<p>Giyinecek bir nesnesi yoktu; giyinecekleri üstündeydi. Bir avuç suda abdest aldı. İki rekat namaz kıldı. Çok kısa dua etti: «Tanrım! Ne olacaksa bildiğince olsun. Amin!» Dışarı çıktığında ne uykusuzluk ne yorgunluk duyuyordu. Sabah tozlanmasında bir güneşin filizlenme belirtileri, Çubuk Ovasının eteklerinden karşı tepelere, ağaçlara, dağımsı tümseklere çökmek üzereydi. Ova, eli değnekli sıbyanları oyuna çağıran bir göz kırpmasında, kız çocuklarının kışkırtmasına gizlenmişti. Kötü bir sessizlik hem bağır çağır hem örtülüydü. Karşı tarafta hiç bir şey görünmüyordu. Bir kere daha Timur'un yüzünü merak etti; gözlerinin önünde canlandırmaya çalıştı, fakat kesin çizgiler çizemedi. Tariflerle orası burası gölgede bir yüz belirtebildi. Çoğu gölgede görünmeyen yüz kanlı değildi. Nedense, kanlı bir Timur yüzü hayallemeyi istiyor yine de gözleri hayallemekten kaçıyordu kanlı yüzü. «Her neyse...» diye mırıldandı; «Ya o beni ya ben onu, ya ölü ya diri göreceğiz. En geç akşama.» Yakınlarında gidip gelmeler çoğalmıştı. At kişnemeleri, deve homurtuları artıyordu. Sekiz on öküz böğürtüsü, kesik kesik anıran birkaç katır uzakça. Karşıdan da buna benzer seslerin geldiğini fark etti. Güneş doğmuştu. Çubuk Ovasının gizliliği göz önüne açılmıştı. «Vakittir.» dedi yüreği. «Güneş kızışmamalı.» Güneşin yarım mızrak boyu yükselmesine kalmadan bütün ordu savaş düzenine girmişti. Çocuksu bir heyecan, bir an bütün bedenini sardı Bayezid Beğ'in. Benliğini dolduran heyecan damarlarını yokladı; bütün kaslarını çekti. Demirleşmişti. Bundan sonra hiç bir şey duymayacağını sezdi. İne Beğ'e: «Bütün kanatlar düzgün yürümede yoklama vuruşuna hazırlansın!» buyurdu. «Süleyman hemen saldırsın. Beklemesin! Buyruğu tez dağıt!» İne Beğ'in buyruğu dağıtması bitmeden Yıldırım Bayezid Doğan Beğ'e: «Sağ kanat yürüyüşünü hızlandırsın!» buyruğunu verdi. «Minnet Beğ'e söyle çapulcu bölüğünü sıkı tutsun, fillere süreceğim! Sağ kanat yeni bir buyruk beklemeyecek, hızlı yürüyüş saldırıyadır!» Buyruğunun kaldırdığı toz hemen bulutlanmıştı. Alıştığı savaş naralarını henüz duyamıyordu. Karşıdan sinsi bir yağmur siyiltisinin toprağı yaladığını sezinliyordu. Üşümek gibi, ıslanmak gibi bir göğnüme, az önceki heyecanının yerini almıştı. Gözleri filleri arıyordu karşıdan; görünmüyordu. Kabaran bir toz bulutunun hafif dalgalanmalarda kımıldadığını görüyordu o kadar. Onu da, kendi ordusunun hızlanan toz sağanağı örteceğe benziyordu. Sol kanatta örttü de. Bir ısıtma nöbetinde unuttu kendini iyice. Sağ kanattaki toz sağanağı da varıp Timur'un kımıldayan tozunu örtmüştü. «Ya Allah Bismillah!» titremesinde çekti kılıcını. Atını sürdü. «Doğan! Minnet çapulcu takımını salsın, fillere! Çapulcu takımı fillere! Atlılarımızla fillerin arasına girecektir, beklenilmeye! Minnet yerinde kalsın takımı Balaban Beğ'e verile! Her iki kanadımız Çubuk Suyuna varmalıdır!»</p>
<p>Beklediği gürültü kopmuştu sonunda. Harlıyan bir demirci ocağının tam ortasındaydı. Kulak memesinden özengisinece bir cehennem sıcağına doyuyordu. Naralanmalar umduğu gibiydi. Tepelerin üstünden aşan güneş, Çubuk Ovasından kalkan tozu toprağı sürükleyip götürüyordu. Bir kere daha Demirci Boran Usta'yı hatırladı gözleri fakat çok sürmedi hatırlayışı; Boran Usta'ya kendini kaptıramadı. Doğan Beğ: «Beğim! Filler birbirine girdi!» diye bağırdı hemen yanında; «Timur'un filleri kendine dert</p>
<p>oldu...»</p>
<p>İne Beğ ter içinde, kabına sığmaz bir sevinci haykırdı: «Padişahım sol kanadımız Timurluyu dağıttı. Mirza Şah'ın buyruğundaki sağ kanatları çöktü gözümüz aydın!» «Süleyman gözünü açsın, Timur hilecidir, tuzağına düşmesin!»</p>
<p>«Tuzak düşünecek halde değiller Beğim, canı derdine düştüler, gerçek!» «Yardım ister mi?» «Hayır Beğim.»</p>
<p>«Sırplar daha soldan aksın, Süleyman'ı desteklesin. Sağımız nasıl?» Sağdan hemen haber alamadı. Timur'un orta öncüleri burunlarının dibinece sokulmuşlardı. Bayezid'in gözü döndü: «Bu nedir bre! Koman! Vurun aslanlarım benim!» Dahvermişti.</p>
<p>Timur'un orta öncülerinin önüne gözü dönmüş bir kurt gibi aktı. Yıldırım Bayezid'in dalışını gören yeniçeriyi de kimse tutamadı. Timur'un önce ortası bunalıverdi. Bayezid Beğ'in buyruğunu yanlış alan Sırplar da aradan sızan Timur'un öncü ortasını yandan çevirmiş; «Sarıldık! Bizimkiler nerde?» bağırışları birbirine karışırken yüklenen yeniçeri, Timur'un öncü ortasını çil yavrusuna döndürdü. Ters yüzü edip geri kaçtıklarında, Bayezid'in sol kanadından sıkışanların itişiyle kendi asıl orta kanatlarının dağılmasına sebep oldular. Minnet Beğ'in habercisiyle sağ kanat buyrukçusu, Kara Timurtaş Paşa'nın çavuş ulağı aynı anda aynı muştuyu getirdiler: «Padişahım sağımız Timurluyu bozdu. Tepelerden arkaya dolanıyorum. Timurlu sarılmak üzere. Buyruk bekleriz.» «Ya sol? Süleyman nicedir İne Beğ?»</p>
<p>«Timurlunun asıl sağı bitti Bayezid Beğim, yedeklerini sürdüler. Onlar da az önce geri çekiliyordu.»</p>
<p>«Timurtaş'a buyruğumdur, sarmayı tamamlasın! Koca Evrenuz dağa sağdan genişleyerek yaylansın, Timur'un koyaklardaki yedeğinin üstüne üstüne. Üstüne üstüne!»</p>
<p>«Solumuz Çubuk Suyuna vardı padişahım, suya eriştik, şimdi gelen haberdir bu!» «Tanrım sana binlerce şükür!»</p>
<p>Ama inanamıyordu. Olamazdı; hiç değilse bu kadar çabuk olamazdı. «Ya Timur'un ortası nicedir? Minnet ne ararsın sen burada?»</p>
<p>Minnet Beğ'in deli gözleri dağa taşa sığmıyordu. Geniş omuzları sekiz on adamın yerini almış gibiydi. «Padişahım, Timur'un beğlerinden biri tutsağımızdır. Ondan duyasım şudur ki Timur Beğ, kendisi, bozgun derdinden depreşmeye düşmüştür. Sağ sol tümenlerinin çöküşünü duyunca atından indiğini yere diz çöktüğünü toprağı eline yüzüne sürdüğünü söyler tutsak. Kendinden geçmiş bir ara, Tanrım diye haykırmış. Tanrı sen tanıksın benim barış isteğime, sen tanıksın bu savaşı ben istemedim diye bağırmış. Bilesin diye haberi kendim getirdim.»</p>
<p>«Yerine dön Minnet, muştun pek değerlidir bilesin. Yerine dön hemen!» Bir an gözlerini yummuştu; derin savaşın tozunu, terini, Kerbelasını ciğerlerine sindire sindire derin bir nefes almıştı. Doyamayacağı bir nefesti bu, hem de ömrünün sonuna dek bu soluğu unutamayacağını hissediyordu. İkindiye kalmayacak bitecekti savaş ha! Timur bitecekti, Bizans bitecekti, Roma bitecekti. Mısır'ın sonu olacaktı. Bir tek dünya! Bir tek gökyüzü! Bir tek Tanrı! «Her zaman bir teksin her zaman! Binlerce şükür sana!» Ardından sonu ancak savaşın bitiminde duracak sanılan bir gürlemede haykırmıştı: «Bütün cephemiz içindir buyruk: Sürün yok etmecesine! Vurun bre aslanlarım! Vurun ha bre vurun kurtlarım benim!»</p>
<p>Ne kadar sürdü bu kendinden geçiş? Bu sarhoş baş dönmesi, bu yeri göğü unutuş, bulutların ötesine çıkmış bu deli yel esişi nasıl bir zaman sürükleyip çekti götürdü? Bildiği iki at değiştirdiğiydi. Atının biri boynundan oklanmış öteki tam alnının ortasından bir balta yemişti. Birincisinde İne Beğ vermişti kendi atını, İkincisinde Doğan Beğ. Bindiği Doğan'ın atıydı şimdi. Usta elinde yetişmiş, savaş seslerine alışkın, binicisinin bir kımıldanmasından istenilen yöne değişmeye hazır bir at... Yelelerinin dibi ter suyunda akıp buğulanıyordu. Hırçın ama hırçınlığını öne sürmeyen bir attı. İki defa, kendiliğinden sıyırıp kurtarmıştı Bayezid'i... Biri bir mızraktandı biri de ters bir kılıçtan. Yıldırım Bayezid'in gözünden kaçmamıştı. Atın son dönüşünde ise bir acayiplik hissetti. Çevresi olduğundan fazla kalabalıktı; belki bir saattir aynı yerdeydi. Halbuki hep kaçanı kovalıyor sanmaktaydı kendini, o ana kadar da öyle olmuştu; nispeten tenha kalmış bir boşluğa çekti atını, sağını solunu arandı. Durum hayli tuhaftı, hatta iyiye değildi. Gözle görünmüyordu ama Timurluların dağınıklığı toparlanmıştı; yeniçeriler şaşkıncanaydı. İne Beğ ile Doğan'ı arandı. Bulamadı. Yeniçeri Ağasını yokladı, göremedi. «Doğan! Bre Doğan!»</p>
<p>Acı bir kırmızılık perdelendi gözlerinde. Nice yıllar önce bir gece vakti Haçlı ordusunu yarıp tek başına Niğbolu'ya bağıran kendi sesi yankılanıyor sandı kulaklarında. O zamanki sesle bu yankı arasında kaybolmuş bir dünyanın tozu serpeleniyordu. «Bre Doğan!» diye haykırdı var gücüyle.</p>
<p>Kopup gelen İne Beğ oldu. Yüzü yerde, yüzü yüzlükten çıkmıştı. Ağlayamamış bir çocuğun boğuluşunda çatlayacak bir yüz: «Padişahım!» diye bölündü, «Beğim...» «Nedir bu İne Beğ? Ne oluyor?»</p>
<p>«Beğim hayınhk! İtler bizi arkadan vurdu.»</p>
<p>«Kim?»</p>
<p>«Moğol döküntüleri... Bir de... Timur'a kaçan Anadolu beğlerinin bizdeki carileri... Timur yanındaki Anadolu Beğlerine bayrak açtırdı, bayraklarını gören o yana kaçtı, kaçarken dönüp bizi vurdu, içimizden vurdu. Sağ kanadımız bozuldu, şaşkınlıktan bozuldu geri çekiliyor. Dörtte bire indi sayıları, daha az belki.»</p>
<p>Doğan Beğ daha kötüye geldi: «Padişahım bağışla beni, Ali Paşa Süleyman Beğ ile çerisini çekip götürdü.»</p>
<p>Döndü dünya Bayezid'de, fır fır döndü, tepe taklak, bumburuşuk, yüzsüz, tükürükler içinde döndü: «Kaçtılar mı Doğan? Benim oğlum mu? Ali Paşam mı? «Bursa'ya dediklerini duydum.»</p>
<p>«Yazık!» Görmediği bir hançer, ummadığı bir anda böğründe saplanmıştı sanki: «Yere batsınlar!»</p>
<p>İne Beğ: «Padişahım, çekilelim.» diye inledi, «Çeki...»</p>
<p>«Ne diyorsun sen İne Beğ! Bana mı diyorsun? Utanmaz mısın?» Bunalmıştı. Aklı almıyordu hayınhğı. Gözleri göz evlerinden fırlamıştı, burun kanatlan yırtılıyordu. «Sen... İne Beğ sen, Süleyman'ın peşine düş. Kaçmaksa, birlikte kaçacaksın.» «Beğim ben...» «Buyruktur İne Beğ!»</p>
<p>Delirmiş bir çaresizlikte kılıcını attı İne Beğ. Boş kalan eli börküne varıp çekti, yere çaldı: «Dinlemiyorum buyruğunu! Öleceksem senin yanında öleceğim Bayezid! Senden başkasının yanında gebermek istemiyorum!»</p>
<p>«Söz vermiştin İne Beğ. Sen de mi?» Hiç bir gözyaşı bu ses kadar ıslak olamazdı. Titretti İne Beğ'i. Atından indi. Bayezid Beğ'in üzengisine sarıldı. Öptü. Ne yaptığını biliyor muydu bilmiyor muydu anlaşılması güçtü. Kan çanağında kızarık gözlerini bir an Bayezid Beğ'e çevirdi, bölük pörçük, parçalanmış bir gırtlakta: «Hakkını helal et dedi. Söz verdim diye gidiyorum.»</p>
<p>Yıldırım Bayezid başını çevirdi, «Doğan. Minnet'i bul bana. Ne durumda olursa olsun, bırakıp gele.» Sesi, nohut soyulmasından farksızdı bu sefer, ince, koptu kapacak, yapışkan, biraz da ezik. «Sen de hakkını helal et İne Beğ.» dedi; «Hele sen...» İne Beğ'in dirisi değil ölüsü bindi atına; sürüklenerek, istemeyerek, pelteleşmiş Bayezid'in yüzüne bakarsa ağlayacağını sanıyordu. Bakmadan sürdü atını. Bayezid Beğ, Minnet gelinceye kadar savaşı süzdü olduğu yerden. Yüz adım ötesinde sağ sol birbirine girmişti. Yeniçerinin de, Urumeli birliklerinin de umutsuzluğu belliydi. Urumeli birliklerinin onda biri ya kalmış ya kalmamıştı. Yeniçeriler ise, orta kanattaki kendi has yeniçerileriydi. Anadolu birliklerinden hiç bir işaret yoktu.</p>
<p>Minnet Beğ de kırık dökük geldi: «Bitti padişahım. Bizi hayınhk bitirdi!» «Hayınlık!» derken alt dudağını kanatmasına ısırmıştı Bayezid Beğ. «İnşallah hesabını sorarız Minnet. Emir Sultan nerededir?»</p>
<p>«Dervişleriyle savaşa verdi kendini. Yeniçeri sanırsın Beğim görsen.» «Oğlum Mehmed?»</p>
<p>«Yedeklerini sürmek üzereydi ben gelirken.»</p>
<p>«Çerilerini Amasya'ya çeksin, Emir Sultan'la birlikte çeksin. Sen de katıl Mehmed'e, Doğan sen de! Ben savaşın sonunu alacağım!»</p>
<p>Minnet Beğ karşılık verecek gibi oldu. Doğan Beğ susturdu. Yıldırım Bayezid parmağındaki yüzüğü çıkarıyordu. Yüzüğün zümrüdü gün ışığında, yeşilliğini yakarak yalabudu. Çıkardığı halde, ne düşündüyse düşündü Bayezid Beğ, geri taktı parmağına. Sol elinin yüzük parmağındaki gümüş halkaya el attı, çıkarıp Minnet Beğ'e verdi: «Bunu oğlum Mehmed Beğ'e vereceksin. İçi yazılıdır. Tanır.</p>
<p>Amasya'da beni beklesin. Vaktimiz yoktur, çabuk olasınız. Selamımı da ilet. Durma Minnet duygulara yer yoktur bu sıra, yer yoktur!»</p>
<p>Yüz adım ötesinde birbirine giren savaş, Timurluların ite ite sürüşünde gerilemiş beş on adım yakınlarına gelip kilitlenmişti. Yeniçeri beden bedene vermişti, ölümüne döğüşüyordu. Minnet'le Doğan'ın uzaklaşmasını bekleyip: «Çataltepe'ye!» diye haykırmıştı Bayezid Beğ; «Çataltepe'de toplanılsın.» Atını da Çataltepe'ye sürmüştü hemen. Gün ikindiyi aşmıştı. İri, koyu gölgeler savaşın terli tozunu da karartarak güneşi çoktan gölgelemişti. Akşamın çekilmez yalnızlığını höykürüp geliyordu. Seçebildiği kadarıyla savaş alanını Timurluların tuttuğunu anladı. Zafer tersine dönmüştü! Çevresinde bin, bilemedin iki bin çeri ya vardı ya yoktu. Çataltepe'nin üstünde iğreti gibi duruyorlardı onlar da. Kendi öz toprağında, varın yoğunu döktüğü toprağın bir parçasında iğreti görünmenin acısı soluğunu kesecek gibi oldu. Bu muydu bütün didinmesinin sonu? Haçlılara göğüs germenin, bir tek Tanrı adını üstün kılma uğruna geleceğin kim olduğu bilinmez bir canın güvenli bir yurt bırakmak için öz canını düşünmeden savaştan savaşa yelmenin sonu bu mu olmalıydı? «Hayırrrr!» diye gürledi; «Hayır!» Çevresindekilerin şaşmış, dağınık bekleyen karmakarışık bakışlarına aldırmadı. Bu, Timur'la kendisinin savaşıydı, ikisinin arasında halledilmeliydi. Teke tek. Tıpkı Uhud gibi, Bedir gibi. Hazreti Ali misali, Hamza benzeri tek vuruşarak!</p>
<p>Damarları gerilmiş, gerilmişti. Kanı çekilmiş, kasları taşlaşmıştı. Beyninde binlerce Ebu Süfyan, binlerce Yezid, binlerce Ebu Cehil kargı kargıya gelmiş karşısına dikilmişti.</p>
<p>«Timur'u vuracağız!» diye haykırdı. Çektiği kılıcını uzatmış aşağı, doğru tepenin eteklerinde süren vurkırın orta yerini gösteriyordu. «Oraya! Timur'un otağınaca durmaca yok. Vuracağımız odur! Ya varacağız ya öleceğiz. Bana inanmayan ardıma düşmesin. Ya Allah!»</p>
<p>Bir soluk ahmından az süren ölüm sessizliğinde tek başına at sürdüğünü sandı. Az sonra, Çataltepe ardından koptu sanki. Öyle bir gürültü, öyle bir naralanma, öyle bir «Allah Allah ya Allah!» heybetlenmesi düştü ardına. Kimse tutamadı. Düştüğü yeri dağıtan bir çığ idi; ya eziyor, ya yarıp geçiyor, ya silip süpürüyordu. Bir saat mi, iki saat mi, üç saat mi sürdü kim bilir? Güneş battığında hala hızı kesilmemişti. Güneşin batışını görmüyordu; karanlığın çöktüğünü de görmedi. Sağ kolunda kılıç fırıldak misali dönüyor, sol kolunda kalkanı çoğu zaman topuz yerine geçiyordu. Atın dizginini haylidir bırakmıştı; at yolunu kendi buluyor, kendi atlıyor, kendi sıyrılıyordu. Bayezid Beğ'in sezgileri tek bir noktada toplanmıştı; «Timur'la teke tek!» diyordu da başka bir şey demiyordu. «Timur'la teke tek.» diyen sezgileriydi atını yönlendiren; atı sezgilerine uyuyordu yahut da, Bayezid Beğ'e öyle geliyordu. Birdenbire, ucu nefte bulalı paçavralar sarılmış yanar ışıldakların arasında buldu kendini. Neft iri burun delikleriyle ciğerlerinin arasını yaka yaka doldurdu. Yüzlerce binici; on kere binlerce ışıldak, akşam karanlığını isli kırmızılığına bulamıştı. Çok yakınında bir sesin Semerkant Türkmencesinde yayık: «Ha bu gelen OsmanlInın padişahıdır Yüzbaşı Barak Tekin!» diye bağırdığını duydu. Işıldaklar dalgalandı, kenetlendi. Bayezid Beğ'den yana kaydı, kaykıldı, isler yağdı üstüne. O esnada, sesin Yüzbaşı Barak Tekin dediği atlının üstüne üstüne geldiğini fark etti. Çok yaklaştığında çirkin bir gülüşün adanın yükünü kapladığını seçti; avını yakalamanın hazzında, doymamış bir aç gülüş... İğrendi Bayezid Beğ; kılıcını salladığı gibi fırlattı yüzbaşının boğazına doğru. Kılıç gitti, Barak Tekin Yüzbaşının gırtlağını buldu, saplandı. Katı bir küfürle birlikte kan kusan yüzbaşı atından düşerken kırmızılı atlıların üstüne doğru koptuğunu gördü Bayezid Beğ. Boş kalan eli atının dizginine vardı hızla çekti. Epeydir dizginsiz kendi başınahğa ahşan at huylandı; şaha kalktı. Şaha kalkarken arka ayaklarından biri bileğini burktu, çekip düzelemedi de, devrildi. Bayezid Beğ uçtu. Uçarken canı yanmış bir sesin: «Bayezid Beğim dayan, yettim!» haykırışını duydu. Doğan Beğ idi. Öfkelendi. Doğan'a mıydı yoksa atın altında kaldığı için çıkaramadığı ayağıma mıydı kendi de anlayamadı öfkesinin sebebini. Beş on yeniçeri çevresinde kalkan olmuştu. Biri üstüne düştü: «Padişahım! Beğim. Bayezid'im!» Bıraktı kendini artık Bayezid Beğ.</p>
<p>Üzerine kapanan Doğan Beğ'di. Boynunda, şahdamarını kesen bir kılıç yarasından kan fışkırıyordu. «Doğan! Bre Doğan, ben sana Mehmed'e git demedim miydi?» «Gidemedim. Bağışla beni. Senin, sende, sende ölmek padişahım. Hakkını helal et. Sende ölmek yeter bana, yeter. Alanur sana emanettir, yeter!»</p>
<p>Doğan Beğ'in yarasından sıçrayan kanın sıcaklığı mıydı yoksa ter miydi? Öyle bir sıcaklık Bayezid Beğ'in iki gözünden birden sızdı. Doğan Beğ sıkı sıkıya sarıldı, kucakladı. Bırakmadı. «Bitti!» diye fısıldadı. «Ne güzel. Sen istediğin gibi öldün Doğan, ne güzel!»</p>
<p>Işıldakların hepsi birden mi sönmüştü; çevresindekiler çekip gitmişler miydi ne? Sesler susmuştu, karanlık bir susmuşluk ölesiyeydi.</p>
<p>Birileri atı kaldırdı.</p>
<p>Birileri atı boğazladı.</p>
<p>Doğan'ı zorla aldılar kucağından.</p>
<p>Birileri kollarına girdi. Saygıda kusur etmeyen, ürken, çekinen birileri.</p>
<p>Yürüdü galiba.</p>
<p>Ne olursa olsun, ne yaparsa yapsın her şey kendi dışındaydı; her şeyi bir başkası yapıyordu. Karanlığın gittikçe kızıllaştığını hissediyordu. Bir ata binmesine yardım ettiler az sonra. Atı kırmızı beyaz giyinmiş biri yedekledi. Yarım at boyu gerisinde, kızıllar giyinmiş iki atlı geliyordu, sonra başka atlılar, başka yayalar. Susan bir kalabalığa girdi; susan bir aydınlık...</p>
<p>Timur'un otağıydı.</p>
<p>Timur, otağının önüne çıkmıştı. Hemen arkasında süsleri çetin bir savaşın sonunda tozlanmış bir sürü beğ sıralanmıştı.</p>
<p>Yıldırım Bayezid'in atını yedekte çeken, Timur'un önüne gelince inmesi için yardım etmeğe yeltendi. Öteki atlılar daha önce atlarından inmişlerdi. Biri daha yardıma gelirken Timur durdurdu. Aksayan ayağının aksayışını saklamaya çalışarak koştu; kendisi yardım etti Yıldırım Bayezid'in inmesine. Bayezid Beğ sanki düşteydi, silkinip uyanmak istiyor, elinden gelmiyordu. Timur'un yüzüne baktı. Yine gölgedeydi yüz, atın gölgesine düşmüştü. Gülüyordu: çarpıkça, küçümsercesine... O ana değin hiç bir şey hissetmeyen Yıldırım Bayezid Timur'un gülüşüne alındı. Ok yese ciğerine buncasına acı duymazdı. Kötü düşün sersemletmesinde: «Tanrı'nın kötülediği bir insana gülmek aşağılıktır Emir Timur, bilirsin sanıyordum.» diye sokrandı. «Sana yakışanı yapmalıydın.»</p>
<p>Timur, kamçı yemiş gibi oldu. Tez topladı kendini: «Yanlış anladın.» dedi uysallaşarak; «Tanrının, bu dünyayı benim gibi bir çolak topalla senin gibi bir köre bırakmış olmasına gülüyordum, haline değil. Nedense dünyayı alt üst edenler hep bizim gibileri...»</p>
<p>Bayezid Beğ yeniden keçeleşti.</p>
<p>Bir adım gerilerinde toprak birden çöktü. İki fenerin ikisi de söndü. Karanlıkta kaldılar. Çöken toprağın tozu lağıma doldu. Çöküşün sıyırtısı bir süre daha devam etti. Dinlediler. Çıt çıkmadı.</p>
<p>Toprağın bir kulaç altındaydılar. İki büklüm çalışıyorlardı. Önlerinde kireçsi bir toprak tıkızlığı vardı, oyulacak; iki yanları aynı kireçsilikte lağım duvarı, başlarının üstü de öyleydi. Arkalarını çöken toprak tıkamıştı. Toz duruldu. Durulmasaydı bir süre sonra soluk almaları zorlaşabilirdi. Sönen fenerlerde mumların yanmışhğı koktu. Durulan tozla birlikte sönmüş mum kokusu, yağmurda bir mağara içi gecesine döndürdü lağımı; tozlu, süpürülmemiş mağaranın taş tabanına serpilmiş yağmur damlaları... Lağımda kalan iki kişiden genci bunu hissetti. Garipsedi: «Nedir bu Balım Usta?» diye sordu garipsemesinde «Üçtür çöker. Bu seferki kötü yerde üstelik...»</p>
<p>Balım Usta: «Tasalanma.» dedi, kısık, toprak altı bir sesi vardı, karanlıkta varla yok arası çıkmıştı. «Olur böyle çöküntüler. Ne yapıyorsun?» «Hiç. Çöktüm. Diz üstü.» «Öte yandan, çöküntünün ardından geldi öyleyse?»</p>
<p>«Ne? Ben duymadım.»</p>
<p>«Sus! Çöken toprağı... Kulağını ver hele Sefil Ali, ne duyuyorsun? Yoksa ben mi hayalledim? Çöken toprağı bastıran biri var gibi mi?»</p>
<p>Sefil Ali, garipsemesinin yanında soluksuz kalmış insanların hafakanını yüreğinde hissetti. Eli yüreğine vardı kendiliğinden. «Ne demek?» diye çığırdı. «Balım Usta bu iş?»</p>
<p>«Sus bre dinsiz! Yerin altındayız diye çığrışmak mı gerek? Toprak, sesi iletmez mi sanırsın ödlek Sefil? Üstümüz Timur'un tümenleriyle dolu;, heriflerin yer dinleyen lağımcılarını da mı unuttun? Gel sen bu yana yer değiştirelim!»</p>
<p>El yordamında birbirlerini buldular. Biri bir yana öteki beri yana kayarak yer değiştirdiler. Balım Usta, eliyle çöken toprak yığıntısını yokladı. Kulağı öte yandaydı. Kısık, toprak altı sesi: «Bana öyle gelmiş.» dedi. «Ses yok. Bunca yılın lağımcısıyım, çok toprak altında kaldım, yine de soyha çöküntülerden ürkerim. Kulağım olmadık sesler duyar.»</p>
<p>«Az önce bir ses duymadın öyleyse?» «Belki sesin diz üstü çöküşünü büyüttü kulağım, kim bilir. Gürültülü herifin birisin.»</p>
<p>Sefil Ali de sesini kıstı. Balım Usta'nın her zamanki Balım Ustalığı, çöken lağımın ürküntüsünü bastırmıştı. Fakat üşüdü. Çöken toprağın öte yanını dinledi elinde olmadan. İyisinden de kötüsünden de, ne cins olursa olsun o yandan gelecek herhangi bir ses yalnız olmadıklarını söyleyecekti. «Çöküşün farkına varmışlar mıdır Balım Usta?»</p>
<p>«Olmazlar mı bre! Safrayı tulumlara dolduran herif kaç adım gerimizdeydi mendebur?» «Ya o da çöküntünün altında kaldıysa?» «O kadar derinine mi çöktü bu meret?»</p>
<p>Balım Usta'nın sesi olmazlığınaydı; gelgelelim alışmışhğına değildi. Bunaltısını toparlayarak: «Derinine bir çöküntü değil, olamaz.» dedi. «Bir, bilemedin bir buçuk kulaçhk bir tavan çöktü bana kalırsa, daha azdır daha çok değildir, safra tulumcusuna zarar gelmemiştir. Aptal Sefil, bana neler düşündürttün bre... Herif çöküntünün altında kalsa ne olur? Öldürmez adamı buncağız toprak.» «Öyleyse kazmaya başlamışlardır.» Balım Usta'dan ses gelmedi. Sefil Ali, yeniden eski bir mağaranın tozlu taş tabanına serpilen yağmur damlalarını düşündü. Durup dururken mezarlıklar aklına geldi. Eski bir mağarayla mezarlıklar arasında nasıl bir ilgi olabileceğini düşünürken korktu. Diri diri gömülmek korkusuydu. Kursağına karanlıklar çöküverdi. Soluğu sıklaşarak: «Öyleyse kazmağa başlamışlar mıdır Balım Usta?» diye tekrarladı. «Geberecek misin nesin hırıldamaktasın sen! Ver ordan gırgırı bakayım, canlan bre!» Sefil Ali aranmağa üşendi; elinin altına ne geldiyse alıp uzattı. Ağırcanaydı. Karanlıkta Balım Usta'nın böğrüne geldi. El yordamında aranan Balım Usta, Sefil Ali'nin böğrüne dayadığı gırgırı terslenerek geri tepti; «Hepten salaklaştın ha hepten; bre bu koca mereti neyleyim ben, el gırgırını versene soyha! Dağ devirmeyeceğiz, şunun şurasında el kadar hava deliği açacağız. Erinme, el gırgırını ara el gırgırını! Sağda dibe doğru bir kıyıda olacaktı, erinme bre!»</p>
<p>Sefil Ali cansız, gönülsüz uzattı ellerini; el gırgırını buldu, Balım Usta'nın sesinden yana uzatırken: «Hava deliği açacağına körsü kamburu denesen olmaz mı?</p>
<p>Çıkmağa çalışırdık.»</p>
<p>Balım Usta, canı burnundan sokrana sokrana aldı el gırgırını: «Eyi, senin aklına gidelim, gidelim de çöküntüyü üstümüze yıkalım. Bre sende kıymık kadar akıl kalmamış Sefil. Yıkıntıyı bu yana ağdırırsak kımıldamamız nasıl olur sonra? Ha? Hadi körsü kamburunu açtık aklına uyduk da, nereye çıkacağız pekey? Üstümüz Timur'un tümenleri dolu demedik mi? Toy kuşları vardır ona döndün sen Allah bilir ya. Gelir gelir avcının önüne kundaklanır budala. Sen de Timurluların önüne kundaklanmak niyetindesin. Ha toy kuşu ha bizim Sefil Ali.»</p>
<p>Balım Usta'nın sokranışı, Sefil Ali'ye kayabaşı türküleri ayarında geliyordu. Başka zaman olsa altında kalmayacağı lafları, bitmemesine dua ederek dinliyordu. Bir iki nefes sonra Balım Usta'nın döndürdüğü el gırgırının gıcırtısını da duyunca Sefil Ali'nin yüreği az biraz darlıktan kurtuldu. Sanki Balım Usta deliği açmıştı; bilek kalınlığında bir ışık, lağımın mezar karanlığını koğmuştu, aydınlık bir hava ciğerlerini ısıtmıştı. «Yardım edeyim mi?» diye seslendi; «İster misin?» Cevap yerine söğdü Balım Usta; Sefil Ali'nin kanı başına yuvalandı; eli Balım Usta'ya atacak taş maş aradı. Ama Balım Usta canı yanmış: «Söğme sana değil.» deyince durdu aranan eli; «Ta boğazıma kaçtı gırgırın fırlattığı parça.» dedi;, «Boşa mı döndürdük nedir, gözüme de sıçradı zıkkım. Yardım mı dedin sen? İstemem. Zararın dokunmasın o da kar.»</p>
<p>«Ne zararım dokunur?»</p>
<p>«Konuşman bile zarar. Aklım dağılıyor. Karakol devriyesinin dolaşmasına çatarsak anlarsın.»</p>
<p>«Vakit ne vakit olmuştur ki?»</p>
<p>«Yatsıyı geçmiştir. Son bacayı akşam ezanı çıkmadık mı?»</p>
<p>«He, öyle. Timur'un tümenlerinden az ötedeydi.»</p>
<p>«Eh, ordan buraya kaç kulaç geldik? Sayarsak, vakit ölçüsüne de vurursak yatsı sonu olduğunu anlarız. Gırgırın gıcırtısı kulağımda mı büyüyor benim yoksa aslında mı sesi çok çıkmakta? Oraya nasıl gelir?»</p>
<p>«Duymazlar, kuşkulanma...»</p>
<p>«Nerden biliyorsun duymayacaklarını? Daha yavaş döndüreyim diyorum ama o zaman da...»</p>
<p>«Duymazlar dedik bre Balım Usta. Sen yeraltını oymanın ustasıysan biz Sefil Ali olarak da bu Timurluların nasıl hareket ettiğinin ustasıyız. Gece yarısı demeden devriye dolanmalarını hızlandırmaz bu zahmlar. Korkuları, kuşkuları gece yarısından sonrayadır.»</p>
<p>«Desene lağımın çıkışını oyarken ölüp ölüp dirileceğiz?»</p>
<p>«Niye o?»</p>
<p>«Kendin dedin bre Sefil. Lağımın çıkışını oymamız gece yarısının sonuna denk düşecek. O sıra her bir soluk bu yeraltında davul sesine döner. Toprağın üstüne çıkarken koca gırgırın her dönüşü bir gümüleme olur.»</p>
<p>«Tabii bu sıçan deliğinden kurtulursak, nefessizlikten ölmezsek, can bulup işin sonunu getirirsek, he mi?»</p>
<p>«Gene başladın söyünük Sefil, kes bre! Al işte gırgırın ucu vardı çıktı dışarıya, çenelemezsen hava da gelecek ışık da. Konuşup elimi şaşırtmazsan geriye alırken yıkıntıyı devirmem, yoksa sen bilirsin.»</p>
<p>Sefil Ali nefesini tuttu. İki elini birden, avuç içleriyle yere dayadı, arkasına kaykılıp sırtını toprağa yasladı. Farkına varmadan gözlerini yumdu. Kulakları elinde olmadan çökecek bir taş toprak yığınının sıyrıntısını bekledi.</p>
<p>Balım Usta derin derin soludu. Ciğerlerinde toplanmış sandığı, bozuk karanlıkların tortulanmasından çökelekleştiğini hissettiği havayı kusar gibi bırakıp, gırgırın bilek kalınlığındaki ucunu boşalttığı delikten gelen taze aydınlık havayı, titreyen bir ciğer açlığında nefeslendi. Doya doya: «Ver şimdi delgiyi bakalım Sefil Ali.» dedi.</p>
<p>«Elimdekini al.»</p>
<p>Sefil Ali yumuk gözlerini o zaman fark etti. Karanlık aydınlanmıştı. Delikten balta sapında akıyordu. Düştüğü yerde temiz bir yuvarlaklık kireçsi toprağa yapışmıştı, Balım Usta'nın uzattığı el gırgırında gölgelendi.</p>
<p>Sefil Ali üst üste soluklandı. Sarhoşladı.</p>
<p>«Bre uyudun mu öldün mü sefil? Kolum koptu.»</p>
<p>«Şimdi Balım Usta! Delgi dediydin he mi? Şimdi!»</p>
<p>Tıkalı kaldıkları lağım, seçilecek kadar aydınlıktı. Balım Usta'nın toparlak aksakalını bile seçiyordu. Sefil Ali, yüzünü, şöyle böyle. Delgiyi, bu sefer eline uzattı Balım Usta'nın: «Deliği mi genişleteceksin?»</p>
<p>«Yok deve! Beni Sefil Ali mi sanırsın? Yıkıntı toprağı fazla oynamaya gelir mi? Delgiyi sokacağım ki ne olur ne olmaz bir kayma olursa dayanıkhk etsin diye. Anladın mı? Eh. Anladıysan beklemekten başka yolu kalmadı bunun. Hava var, ışık bize yeter, kitap okuyacak değiliz. Karnımız burnumuz da tok olduğuna göre, ölmeyiz gayrı.</p>
<p>«İkide bir ölmeyiz demektesin. Benim ölmekten korktuğumu mu sandın?</p>
<p>Ölümünden korkan lağımcı mı olur Balım Usta? Körsülüğe özenip yeraltında yolları mı kazar? Nerde görülmüş?»</p>
<p>«Ne o? Bakıyorum dillendin, az önce Eymir itinden farksızdın? Bana bak. Konuşma demem, böyle bir yerde konuşmamak adamı tıknefes eder bütün bütüne. Çok yavaş çıksın sesin, hava deliğini unutma. Sese boru olur.»</p>
<p>Sefil Ali bir süre konuşmadı. Ayakları, dizlerinden aşağı uyuşmuşa benziyordu.</p>
<p>Lağım kazmakta alışık olmasına rağmen, çalışmadan oturmaktan olmalı, dizleriyle iki bacağından ikisi de yerinde yokmuş gibiydi. Hele bileklerinden öte tabanından hiç haber gelmiyordu. Öllük kundaklamasmdaymış sandı kendini birdenbire.</p>
<p>Kolları bile, öllük kundaklamasının kahn bez sargısı içinde sıkı sıkıya bağlanmışa dönmüştü. Kımıldatmak istese başı dönecekti. «Ben sarılık olmuşum çocukken.» dedi durup dururken, «Balım Usta sen de sarılık olmuş muydun?»</p>
<p>Balım Usta, kulağını yıkıntıdan yana dayamış dinlemeye gayret ediyordu. Dalmıştı, Sefil Ali'yi dahi unutmuştu. Sefil Ali'nin sesi kulaklarına kış uyuşukluğunun sersemlettiği sineklerin vızıltısında geldi. «Yok bre diye mırıldandı, «Bunlar ölmüş mü nedir? Şimdiye çoktan kazmahydılar yıkıntıyı.» Canı sıkkın, düşünceli endişelenmiş: «Var bunda bir iş.» dedi. «Ölmediler ya! Yoksa Timur'un lağımcılarına mı çattık? Savaşta olsak hadi neyse, çattık derdim. Savaşta değil iken...» Sefil Ali'yi hatırladı o sırada: «Ali, Sefil Ali sen bir laf ettiydin demin. Ne dediydin bre?» diye sordu. Sefil Ali'yi hatırlaması asıl düşündüklerinden ahkoymamıştı, sorusu sözüm ona soruydu, kulağı hala öte yandan gelecek seslerdeydi,</p>
<p>Sefil Ali, durup dururken söylediği sarılık lafını unutmuştu bile. Balım Usta'nın kuşkulanmışa benzeyen mırıldanışlarından bir anlam çıkarmaya uğraşıyordu. Cevap yerine soru sordu. «Yerli yersiz kuşkulanmazsın sen, bir koku mu aldın?» Başka zaman olsa Balım Usta, Sefil Ali'nin sorusuna cinaslı konuşur kengele alırdı. Bu sefer heveslenmedi hiç. Aksine yoğun bir düşünceye yüklenmiş sesi bir öncekinden daha kısık: «Sen bu safra tulumcusunu tanır mısın?» diye sordu, «Adı neydi soyhanın?» «Çeykel.»</p>
<p>«Adını sorduk bre sanını sormadık sana!» «Adı olur mu, sanı elbet. Çeykel diye bir ad duydun mu sen?»</p>
<p>«Sen duydun mu sefil! Bir adama durup dururken Çeykel lakabı verilmez. Çeykel bilinen birinin bizim yanımızda işi ne? Kim buldu bunu, kimin nesi?»</p>
<p>Sefil Ali hemen cevap bulamadı. Balım Usta'nın soruş nedenini çıkarmağa çalıştı. Soruşa bakılırsa Balım Usta Çeykel safracıdan kuşkudaydı, toprak çökmelerini hayra yormuyordu, bir bit yeniği arıyordu. Başlangıçta, daha çöküntünün tozu toprağı dağılmadan kendisi de bir Sefil Ali olaraktan o biçim bir bit yeniği aramamış mıydı? «Vay bre biz bir hayınhktayız!» deyip ince keçe börkünün yamruluşundan yeğnilmiş bir acıdan gözleri açıldı. Başını oğuştururken: «Hayınhk mı var bu işin içinde diyorsun Balım Ustam, sakın.» diye sordu.</p>
<p>«Beni bırak şimdi. Kimin nesidir Çeykel?» «Valla Balım Usta bilemem, eyi bir safracı olduğunu söylediler. Eli tezineymiş tezineydi de, gördük biz de. Üç gündür seni ne aksattı ne bunalttı. Yalan mı?»</p>
<p>«Sefil lafı uzatma, kimin nesi diye sorduk!» Boyun büküp kaçamaktan, «Bizim lağımcı ocağında el ayak işlerine bakan dervişimsi biri var, bildin mi?» dedi. Balım Usta kısık kısık lahavle çekiyordu. Uzatırsa Sefil Ali, Balım Usta'nın çok kötü öfkeleneceğini sezdi. Şu sıra Balım Usta'yı öfkelendirmek de hiç işine gelmiyordu. Buna rağmen: «Tanırsın canım.» deyip gevelemeyi bir kere daha uzatmayı denedi. «Kafası kazınmış suratı düşüğün birisidir. Az dikçe konuştun mu yağlaşır zıkkım. Biz de halimizce Bedreddin'iz der. Bildin mi?»</p>
<p>Parmak ucunca olsun ses kısma sakıncasından şaşmayan Balım Usta: «Ne ne ne?» diye bağırdı. Ama hemen sakınışına döndü, «Bre bunları benim gözüm tutmaz bilmez misin Sefil? Ayağıma dolaşsalar huylanırım, bizim takımın yöresine gelseler koğarım, hiç mi görmedin? Derviş merviş değil bunlar, soyguncu uğru bölüğünden beter kan içiciye benzerler demez miydim? Sen gel, böyle bir işte canımızı emanet edeceğimiz yere koy soysuzu. Sonra da neden çöker bu lağım diye düşün!» «Balım Usta. Sen şimdi bunda. Yani bu çökme işleri bu Çeykel herifinin işleri midir demektesin?» «Ben bir şey dememekteyim. Meydanda, göz önünde, kör müsün?» «Yok. Yapmaz, yapamaz. Çalışmasını, tezliğini gördük üç gündür.» «Çöküntüleri de gördük!» Sefil Ali aptalca dudak büktü. Aptalcaydı ama biraz da suçlanmışçanaydı. Sanki kendi kendini kötüler bir dudak bükme. Utanmıştı. Kör kör gidip eliyle bir hayını bulmuş, getirip yanlarına oturtmuş: «Al canımızı helal olsun.» demişti. Hırsından dişlerini gevdi. Fakat bütün bütüne de suçlanmışhğı üstüne konduramadı. «Balım Usta, ben bu Çeykel'in ağzından duymadım hiç öyle bir laf.» dedi. «Bir iki kere sınadım, sıkıladım, denedim ağız açmadı. İşini de bilenlerden göründü gözüme. Hem canım ne var, altı üstü bir tekerleme ağızlarındaki. Ne demektir, ben de halimce Bedreddin'im ne demeğe gelir ki? Bir, bir. Bir anlamı var? Say ki dil pelesengidir.»</p>
<p>«Birinin ağzında, ikisinin ağzında haydi haydi üçünün beşinin ağzında dil pelesengidir. Neredeyse adım başında önüne çıkan tutturup söylerse dil pelesengiliği mi kahr bunun? Te Amasyamızda, Tokat'ta, Ankara'da... Duyduğumuz Bursa'da bile Edirne'de bile varmış. Hepsi de aynı çarktan çıkmış herifler sanırsın, üç aşağı beş yukarı birbirlerine benzer kılıkta, birbirine benzer görünüşte diyorlar. O zaman adamın sakınacağı gelir. Dervişin Tanrı'dan öte bir saplantıya kapılanmasını aklım almaz benim, öylelerinden geri dururum. Hele bizim gibi bir işe sıvanmışların arasına girmemeli buncaları. Sefil Ali girmemeliydi.»</p>
<p>«Balım Usta, bre sen de büyüttün cırmık kadar işi ha! Büyütmedin mi?» «İnşallah büyütmüşümdür.»</p>
<p>Balım Usta, «İnşallah büyütmüşüm.» demese de yukardan aşağı söğüp saysaydı daha iyiydi. Sefil Ali bunca zamandır yanında çalıştığı Balım Usta'nın huyunu suyunu ezbere bildiğinden kortu. Can man korkusu değildi; işin yarım kalması, güvencelerin yarım kalmacı korkusuydu; bir de oldum bittim nefret ettiği hayınhk. Balım Usta'nın sezgileri doğruysa ki doğruydu bunu herkes bilirdi, en karışık yeraltı yollarını bir karış şaşmadan açar, çıkacağı yere yer üstünden daha kolay, daha doğru çıkardı, sezgileriyle delerdi toprağı, şimdiki gibi, delip gittiği doğrultu da muhakkak varacakları yere varırdı. Öyleyse işin içindeki hayınhğı sezmesine Sefil Ali inanmak zorundaydı. İnanınca da... Beceremeyeceklerdi demek ki. Bu Çeykel denen herif birinci çöküntüyü de İkincisini de üçüncüsünü de bile bile hazırlamıştı. Yoksa Balım Usta'nın lağımları kolayına çökmezdi. bugünece çökmemişti.</p>
<p>Birincisini düşündü. İlk gün, yirmi kulaç ya gitmiş ya gitmemişlerdi, lap demiş çökmüştü lağım, çöküntüye Balım Usta pek aldırış etmemişti: «Gözümüzü açalım; demek bu Akşehir'in toprağı çürük, ilerde başımıza iş açmasın Sefil oğlum»'la geçiştirmişti.</p>
<p>Ama dünkü çöküntünün üzerinde az biraz durmuştu. «Bre olmaz! Bre çökecek bir kağşama bırakmadık aramızda!» deyip ikirciklenmiş: Aksilik... Herhal aksilik...» deyip somurtmuştu. Somurtuşu, çöküntüleri ustalığına yakıştıramayışınaydı.</p>
<p>Huysuzlanmış, sokrantısı artmıştı. «Sefil Ali bundan sonra olmamalı bu, bundan sonra hiç olmamalı!» demişti. «Şimdiyece biz kendimiz kendi toprağımızdaydık oğlum. Çelebi Mehmed Beğimizin sayılacak toprağındaydık anlar mısın? Bütün lağım çökse yanmam, bizim sayılan toprakta amma ve lâkin on on beş kulaç gidince Timur'un ordusunun altına erişeceğiz, o zaman...»</p>
<p>Oralarda bir yerde son havalandırma bacasını açmışlar, üzerini çalı çırpıyla gizlemişlerdi. Balım Usta ciğerlerini doldura doldura soluklanmış: «Bre Sefil, bundan sonraki hava da Timur'undur artık bilesin, çek, bolcana çek ki bizim havayla girelim yeraltına.» demişti. «Bundan sonra havalandırma kuyusu çıkma da yok. Çıkarsak doğruca Yıldırım Bayezid Hanımızın tutsak olduğu çadıra çıkacağız inşallah!» Sefil Ali de az zamanın adamı, az zamanın lağımcısı değildi. Yeniyetmeliğinden bu yana Balım Usta'nın yanındaydı, yeraltını yerin üstünden çok daha iyi bilirdi. Yer üstünde, hele kentlerde yolunu yitirir, çoğuncağı yol sorardı da yeraltında lağıma başlayıp eline gırgırı yahut delgiyi aldı mı yüreği güvenle vururdu. Öyle olduğu halde, Balım Usta'nın, son havalandırma kuyusunun başında söyledikleri kursağını karıştırmıştı. Gözleri bir tuhaf yoksullaşmış, Balım Usta'nın bizim topraklar dediği kel tepelere, çalı çırpıya, küme ağaçlara yoksul yoksul bakmıştı. Akşam daha olmamıştı; ikindi kararmıştı biraz. Bulundukları meyilin altı, hemen Timur'un çerileriydi. Bunların altından geçecekler, toprağın durumuna göre ya dolanaraktan ya doğrudan varıp bir çadırın ortasına çıkacaklardı. Aşağıda, çalıların arasına saklanmışhğında görebildiği göz alabildiğince çadırlardı. Bir çadır kalabalığında aradıklardı nasıl bulacaklardı? Balım Usta da bakıyordu ama onun bakışı hercai başka türlüydü, göz gelimi, kendisininki gibi usulca değildi. Ölçen, biçen, eğrisini doğrusuna denk düşürmeğe uğraşır bakışlardı. Gözleri, çadır kalabalığının ortasında bir yeri göstermişti: «Sefil Ali oğlum bak, orayı gözün kesiyor mu? Oraya gideceğiz körsü misali yer oyarak. Yıldırım Bayezid Hanımız orda tutsak işte.»</p>
<p>«Ya şaşıp yanılıp başka çadıra çıkarsak Balım Usta? İster misin Timur'un otağına dalalım?»</p>
<p>«Onun orasını sen düşün gayri.»</p>
<p>«Neden? Hepimiz?»</p>
<p>«Ben yaşımı yaşamışım oğul; bundan sonra bu kadar yaş yaşayacak değilim ya. Sen gençsin.»</p>
<p>«Gençlik yaşlılık mı var şimdi Balım Usta? İşi elimize yüzümüze bulaştırıp irezil olmak yüzkarasıdır. Yıldırım Bayazidimiz tutsaklığında yandı gitti kurtulamadı demektir ki bizim için ölüm budur. Çelebi Mehmed Beğimiz, bre biz bu Balım Usta'yı adam bellerdik tuh! Vara gide Timur'un kucağına düşe ha, atamızı tutsaklığından çekip alamaya vay soyun kurusun Balım Usta senin der mi demez mi?»</p>
<p>«Höt! Höt! Balım Ustan şaşmadı şimdiyece ağzı çalınası Sefil Ali, şaştı mı? Koca Tanrı'nın izniyle gece yarısının ortasında Yıldırım Bayezid Hanımızın çadırındayız. Gevezeliği kes artık; uçarak gitmeyeceğiz, yeraltıdır gideceğimiz yol. Yeraltı yolu belli olmaz kalk, yeldir hadi yeldir bre!» «Hadi biz vaktinde vardık diyelim ya Bayezid Han uykudaysa? Ya çadırında değil ise?» demek gelmişti Sefil Ali'nin aklına ama diyememişti. Hem vakit bulamamış hem gözü biter bitmez kalkıp bacadan inmeğe hazırlanan Balım Usta'nın yüreğini bulandırmaktan çekinmişti. On kişiydiler. Bu Çeykel denileni çıkan toprağı tulumlara dolduruyor, yedisi de çektirme usulünde dolu tulumları duraklar arasında elden ele taşıyordu. Yedi çektiricinin dördü eli kılıç tutmasını beceren yiğitlerdendi, üçü ayağına çabuk ulaklığı becerir kişiydi. Yedisini de iyi bilirdi Balım Usta; yedisi de Sefil Ali'nin on yıllık bir kapı yoldaşlarıydı. Gelgelelim bu safracı, bu Çeykel denileni? Çelebi Mehmed Beğlerinin dışında, bu yanda pek kimselerin bilmediği bu gizli lağım işi için alınmıştı adam yokluğundan. Takımın asıl safracısının bacağını bir gün önce kuduz itin biri ısırmış, baldırından et parçası et kopartmıştı; Amasya'da Sayrular Evine almışlardı. Tanıdık bir safracı bulamayınca Balım Usta aksilenmiş: «Bre ne kötü zamandır bu zaman; ordu paramparçadır.» deyip yanmıştı. «Kimi Emir Süleyman'la Ali Paşa'nın ardında Edirne'dedir, kimi İsa Çelebi'nin yanında Karesi elinde. Bizim Lağımcı Bölüğü dersen darmadağınık, Timur denilen zalim bile bile yaptı bu işi, bile bile dağıttı bizi, böldü cehennemlik herif! Şimdi nereden bulursun eline tez bir safracı? Düşünemedik, böyle zamanları düşünemedik! İnsan hep eyinin süregeleceğini sanıyor bre Sefil. Kim derdi Timur adında bir kancı çıkacak, dağılmaz diye ünlenmiş Yıldırım Bayezid Hanımızı vurup dağıtacak ha? Düşte görülse inanılmaz, hayra yorulmazdı. Gel gör ki hayınlık, hayınlık yıktı Bayezid Beğimizi bre, bu hayınhğı düşünmeliydik, neyse, döğünmenin yararı yok şimdi, var dolaş şu Amasya'yı bakalım bir safracı bulabilecek misin?»</p>
<p>Bula bula bu Çeykel'i bulmuştu Sefil Ali de. Acaba, gerçekten toprağı çöktürten Çeykel herifi miydi? Üçtür çökerse bir lağım, ustası ustalığıyla ünlü olup da lağım üçtür çöküyorsa, «Olur böyle şeyler.» denilemezdi. Sefil Ali, Çeykel'in hayınlığının su götürmezliğine inanmaktan başka bir çare görmüyordu, göremiyordu. Ne yapacaklardı şimdi? Elde başka safracı yok iken, olanı da hayın iken?</p>
<p>«Balım Usta?»</p>
<p>«Ne var?»</p>
<p>«Şimdi ne yapacağız?»</p>
<p>«Neyi?»</p>
<p>«Çeykel'i. Hayınhğına inanıyoruz. Bundan sonra da...»</p>
<p>«Şurdan kurtulalım hele. Bundan sonrasını o zaman düşünürüz, dur! Sus sus! Başladılar!»</p>
<p>Balım Usta, sık sık kulağını yapıştırıp dinlediği yıkıntının öte yanından gelen kazınmayı andırır sıyırtıyı ayırt edebilmişti. Şimdiye çoktan başlaması gerekirken her nedense geciken sesler yine de sevindirdi yüreğini. Temizleme işi bitince bir yerine iki sarılmalı işe, gecikmenin zararını kapamalıydılar. Emin olmak için bir kere daha kulak verip dinledi. Öte yanı kazıyorlardı. Yanılmamıştı. El gırgırının açtığı deliğe yanaşıp çenesini uzattı. Yutarcasına nefes aldı. Rahatlayıp oturdu. «Eh. Çöküntü temizleninceyece dinlenelim. Sen de uyu biraz Sefil. Uyku yeri sayılmazsa da burası ne çare? Kuş tüyü arayacak değilsin herhal.»</p>
<p>Sefil Ali güldü. Ama neden güldüğünü kendi de bilemedi. Uyumak aklının ucundan bile geçmiyordu. Olanların budalalığı yüzünden olduğunu düşünüyor, iş dilediklerince bitince Kayınlığını Çeykel safracısına nasıl ödetecek onu aklından geçiriyordu. İş diledikleri gibi biterse. «Bre o zaman bağışlarım derbederi. Yıldırım Bayezid Hanımızın kurtuluşunun yüzü suyu hürmetine el sürmem ite.» Yıldırım Bayezid Han'ı, Timur gibi bir canavarın pençesindeki tutsaklıktan çekip almanın onuru dünyaya değerdi. Nasıl da çalkalancaktı cihan bre oyy! Kimdi tutsak olan? Koca cihan padişahı Yıldırım Bayezid Han! Ya kimin tutsağıydı? Timur'un! Yedi düveli sekiz yerde yok etmiş, dar getirmiş yeryüzünü heriflere, böyle bir Timur'un, yer taşımaz ordusunun kurtkapanında saklayıp koruyarak, hem de gözlerini dört açmacasına nöbettelerken tutsağı çekip kaçırmak dünya dillerinde bir dillenir bir dillenirdi ki artık! Hey hey, bre hey hey de bre hey. Sefil Ali miymiş padişahımızı Timur'dan kaçıran bre, şu bizim Sefil Ali mi imiş? Bak sen hele bak sen!» deyip ellerini vura vura şaşmaları bile yeterdi. Kim düşünür Çeykel’in hayınığını o zaman? Varsın belasını başkasından bulsun it! Dünyada belasını bulmamış hayın mı vardır?</p>
<p>«Sefil! Bre Sefil sana derim öldün mü kaldın mı ses versene!»</p>
<p>Balım Usta'nın sesi keyifliceydi. Her zamanki gibi cihanı bir pula satmış ses değilse de ona yakındı. Sefil Ali'yi daldığı düşlerden aldı. «Düşünürdüm de Balım Ustam.» dedi. «Yarım saate kalmaz temizlerler bu pisliği he mi?» «Eh. Temizlerler say.»</p>
<p>«O zaman Çeykel'i ne yapacağız? Gerçi bundan sonra hava bacası açma işi yok ama.» «Hava bacası açmak işi yoksa dönüşü güvene almak için tuzak direkleri de mi yok? Çeykel’in hayın ise asıl tuzak direkleri işine yarar.»</p>
<p>«Hayın ise diyorsun. Herhal tam tamına inanmış değilsin?»</p>
<p>«Tam tamına inanmam için gözlerimle görmeliyim. Üstünde durmuş görünmeyeceğiz, anladın mı? Bir aksiliktir oldu deyip geçeceğiz. Tavan tutaklarını dikmeye başladık mı Çeykel'i yanıma alırım ben, sen de safracılığa geçersin. Bundan sonraki çöküntü bizi muhakkak ele verir. Hem düzlükteyiz artık hem Timur'un adamlarının kaynaştığı yerdeyiz. Sıkı, sessiz dört gözde çalışmalıyız. Onun içi uyu dedim sana.» «Uyu demesi kolay Balım Usta, uyuması zor.»</p>
<p>«Niye? Savaş sırası lağımlarda horuldadın mı humbara patırtısı sanırdı millet, sanmaz mıydı soyha?»</p>
<p>«Sanırdı. Getir öyle savaşları yine horuldayım. Alt yanı bir candır onun orasında. Şimdi bir benim canım mı orta yerdeki? Can kurtarma, can verme korkusu halt etmiş. Padişahın yüz karası olmak var ki bin defa ölmeye razı gelirim.» «Ha... Sen bu işi başaramayacağımızdan kuşkulanırsın, korkma!» Sefil Ali, son havalandırma bacasının ağzındayken düşünüp de söylemeye vakit bulamadığını: «Yeri geldi şimdi söylesem mi acep?» diye geçirdi zihninden. Söylemezse gönlü rahat etmeyecekti. Bir de nasıl olsa bekliyorlardı. Mezardan beter bir lağım tıkanmışhğında oturup beklemek ölüm ayarındaydı. Konuşmakla unutuyordu insan bulunduğu durumu. Onun için: «Benim sana güvenim tamdır, bilirsin bunu. Yeraltında yönünü yitirmezsin. Varıp doğruca tutsak padişahımızın çadırına çıkacağımızı adımdan eyi bilirim, adımı bilemem belki çıkacağını bilirim. Pekey... Ya padişahımız çadırında değilse? Ya uyuyorsa?» «Uyuyorsa uyandırması kolay. Çadırında olmaması ne demek?» «Hani olur ya, Timur çadırını değiştirmiştir. Değiştiremez mi? Yahut Bayezid Beğimiz hava almaya çıkmış olur. Padişahtır bu neyi ne zaman yapacağını kim bilir? Böylece çadırında olamaz bakarsın.»</p>
<p>«Bekleriz. Nasıl olsa gelir. Timur çadırını değiştirmediyse tabi. Nasıl olsa gelir sözüm doğrudur, değiştirdiyse? Hemen değiştirsin? Yersiz kuşkulara kapılma; Padişahımız haberlidir. Bizi bu sabah, er ezanından az önce yahut o sıralar çadırında hazır bekler. Yanında da Hoca Firuz Paşamız hazır bulunacak, haberleşme böyledir, bunu da Çelebi Mehmed Beğimiz ayarlatmıştır Amasya'dan. Sen denilen vakitte orada olmaya bak, ötesine karışma. Olamazsan yüz karalığına battın ki ölsen de kurtalamazsın.» Sefil Ali titredi. O an yoklamasında bir ürperti baştan ayağa bütün damarlarını bir anda dolanmıştır. Düşlerinde boğulmanın çırpınışında: «Tanrı yazdı ise bozsun Balım Ustam.» dedi. «Haydi öldü belle ya senin gibi. Balım Ustanın bıçağından kertilen vakit işi bitirmek beklenir. Beklenmez mi?»</p>
<p>«Biz de ona çabalarız Sefil. Biz de ona çabalarız da... Ne ise. Başka bir aksilik çıkmasın, bu kadarla yetinilsin.»</p>
<p>«Sanmam ki yetine teres! Niyeti bizi gece komak anlaşıldı artık, oyalanma işi çıkarıyor böyle böyle. Kim bilir, belki de çöküntüyü Timur'un devriyeleri görürse başımızın derde gireceğini hesaphyordur.»</p>
<p>«Anlayacağız. Hayınhk Çeykel'deyse tabi. Niyeti odur. Bana bak, aklında kura kura sakın ki Çeykel'e kinlenmeyesin Sefil, kinlenip başıma bir iş açmayasın, anladın mı? Çeykel'i bana bırak sen.»</p>
<p>Sefil Ali cevap vermedi. Yıkıntının öte yanından gelen sesleri, bulunduğu yerden duymaya başladığı için heyecanlanmıştı. Seslere açtı kulağını bir süre. Balım Usta'nın görünen çizgilerini göz yordamında birleştirip ne yapmak niyetinde olduğunu kestirmeye çabaladı. Balım Usta'nın yüzü öğle güneşinde bile içini dışına zor vurduran bir yüzdü, ya çok çizgili olurdu, çizgiler ne var ne yok hepsini ağına ahr saklardı ya da çizgisiz, dümdüz bir yüzde görünürdü ki o zaman da bir çizgisiz dümdüzlük varsa bile anlamını söylemezdi. Şimdi bu karanlıkta, göz yordamında çizilmiş bir Balım Usta yüzünün niyetinden ne umulurdu? Hava! Sefil Ali, bu havanın havahğını bile bile, yine de Balım Usta'dan bir şeyler sezmeye hevesleniyordu.</p>
<p>Balım Usta ne düşündüyse düşündü. Sefil Ali'den ses soluk gelmeyince sorusuna «Benim korkum seninkine benzemez.» dedi. «Bir hesap kağıt üstünde enine boyuna düşünülüp eni boyu bir bütünde hesaplandıysa kağıttaki hesabın yere uygulanmasında şaşma olmaz. Şaşma olması için ya hesapçıların dangalak ya uygulayanların avanak olması gerekir ki Tanrı'ya şükür bunca yılın adamı olaraktan bizim bir avanaklığımız görülmedi. Bu işimizde hesapları yapanlara da güvenirim.</p>
<p>Çelebi Mehmed Beğimizin kendisi lalası Bayezid Paşamız aklı yetiklerle baş başa hesaplayıp çizdiler. Eh. Hoca Firuz Paşamıza gidip gelenlerin biri de sensin Sefil. Az önce öğünürdün, haberciliğimizin üstüne adam bulunmaz demeye getirirdin. Ölçüleri yanlış mı aldın yanlış mı verdin hesapçılara?» «Yoo! Hepsi bir tamam, noksansızdır. Hem de Balım Ustamızın yardımcısı Sefil Ali olaraktan lağımcı Sefil Ali olaraktan eyi dinle beni uygun bilip.» «Uzatma! Eğer ölçü uygun ise kertilen vakitte biz de Yıldırım Bayezid Hanımızın tutsaklık çadırına aşağıdan bacamızı açtık demektir. Padişahımızı da Hoca Firuz Paşamızı da alıp lağımımıza kurtardık, bekleyen atlara atladığımız gibi Amasyamıza ulaştık, hem de Çelebi Mehmed Beğimizden alkışın binini birden aldık demektir. Sonra? Sefil Ali sonra ne olacak hiç orasını düşündün mü?» Sefil Ali avanaklaştı. Balım Usta'nın ne demeye sorduğunu ol görüp bulamadı, çıkaramadı, avanak avanak; «Sonra?» dedi. Aynen Balım Usta'nın sesinden: «Sonrası?» diye tekrarladı. «Bre Balım Usta daha ne istersin? Bunun ne sonrası olur Tanrı aşkına? Koca padişahımız Yıldırım Han Gazi bre. Bu ad yeter Anadolu'ya da Urumeline de. Geçti mi başa?» «Geçti say.» «Aldı mı dizginleri eline?» «Aldı say.» «Sürdü mü ordusunu?» «Sürdü say.»</p>
<p>«Vurdu mu kılıcını? Amam bir vurdu say deyip eğlenme, senin ağzında bir bakla var çıkaramıyorsun Balım Usta, nedir? Babanın derdi pek mi büyüktür?» «Yaaa! Hay Sefil Ali yaa! İş öyle senin dediğin gibi geçti mi, aldı mı, sürdü mü, vurdu mu ile olup bitseydi ne hoş olurdu. Anadolu ile Urumeli gülistan yine, biz bu Timur düşünü görmemiş olur görmemişe dönerdik. Gelgelelim senin bu dediklerin kolay gerçekleşeceğe benzemez. Büyük Şehzade Emir Süleyman Edirne'de padişah mı? Padişah tabi. Alıştı buna da. Ali Paşa, Emir Süleyman'ın, sen de bilirsin Emir Süleyman'ın birtakım kötü huyları keyifleri meyifleri vardır. O huylarını keyiflerini giderecek meclisler topladı mı toplamadı mı? O meclislerde Emir Süleyman'ı doyurdu mu doyurmadı mı? Emir Süleyman babasının korkusundan kurtulup kendi başına kendi keyfince yaşamaya alıştı mı alışamadı mı? Eee. Bir de yanında ki Beğlere bağışladığı malı mülkü düşün? Onlar, o mallardan kolayına ayrılmaz. Emir Süleyman alıştığı başına buyrukluktan geri dönemez.</p>
<p>«Bre babasıdır bu, Yıldırım Bayezid Han'dır bu! Buyruğu ulaştı mı ellerine hepsi boyun eğer bana kalırsa.»</p>
<p>«Zor. Sana kalırsa kolay ama sana kalacak iş değil bu iş. Başta Ali Paşa istemez. Çünkü Ankara Savaşında hayınlığı andıran o kaçışlarını unutur mu Yıldırım Bayezid Han? Ali Paşa'nın, Emir Süleyman'ın, öteki Beğlerin cezasını vermez mi? Biz devleti kurtarmayı düşündük demelerini kim dinler? Bu işin cezası nedir bilmez değilsin, kelleyi vermektir he mi? Kelleyi vermek korkusu hepsini Yıldırım Bayezid Han'a karşı ayaklandırır Sefil. Zaten bölüm pörçük olan orduyu eyice yok eder.» «O zaman bizim Çelebi Mehmed Beğimiz de...» «Kaçtı, cezalanır o da diyeceksin. Yanlış. Çelebi Mehmed Beğimiz en son geri çekilendir, o da babası Yıldırım Bayezid Han'dan gelen buyruk üzerine olmuştur. Yoksa bizi bu kaçırma işine sürmezdi. Kulağını aç da dinle Sefil Ali, ben sana ne demekteyim bak. Eğer bu Yıldırım Bayezid Han kurtulursa kan gövdeyi götürür Anadolu'da da Urumelinde de. Kan gövdeyi götürür. Timur öyle bir hayınhk yaptı ki öte dünyada hesabını verebilir mi bilemem. Yazık oldu Türkmen milletine, yazık oldu, çok yazık.»</p>
<p>Sefil Ali: «Çomağın iki ucu da...» dedi, caydı. Söylese mi söylemese mi karar veremedi. Doğrusu aklına gelmedi, geldiği anda da korkmuştu. Korkusunu mırıldandı istemeyerek: «Yıldırım Bayezid Han kurtulmazsa da ortalıkta kan göğdeyi götürür.» dedi. «Koca Tanrı acır değiştirir mi bilemem.»</p>
<p>Koca Tanrı kime acıyacaktı! Nasıl acıyacaktı, niçin acıyacaktı? Bir sürü çıkmaz sokak karanlıkları, bir sürü körsü yolları. Sefil Ali her şeyi bırakıp Çeykel'i düşündü; dişlerini gıcırdattığından haberi yoktu.</p>
<p>Balım Usta uyku serimelerinde: «Koca Tanrı'nın acıması bitmez.» diye söylendi; «Tükenirse zaten bu dünyanın sonu gelmiş demektir. Bize, Yıldırım Bayezid Han'ı kurtaracaksınız denildi, ötesini düşünün denilmedi. Elbet bir bildikleri vardır. Biz işimize bakalım, alnımızın akıyla bitirelim tamam mı? İşimiz bu mu bizim?» Sefil Ali: «Bu!» dedi ama Balım Usta'nın sorusuna demedi, aklı başka yerdeydi, Çeykel'de. Balım Usta: «Bu dedin; lâkin arık çıktı sesin. İşine de güvenin yok anlaşılan senin? Var mı? He mi?» Sefil Ali ağzını açmadı.</p>
<p>Balım Usta da çöken toprak yığınına, yoklamak için yaslandı. Yaslanır yaslanmaz yığıntı toprakla birlikte öte yana doğru kayıverdi. Dengesini bulamadığından yanlamasına düştü. «Vay bre! Tezine kazmışlar uşaklar aman!»</p>
<p>Toprağın bir kısmı yukardan üstlerine dökülmüştü. Hava deliğine dayanan delgi dikine duramamış, bacamsı bir oyuk ağzı meydana çıkmıştı. Bol hava, bol gece ışığı... Sefil Ali Balım Usta'ya doğru kayarken: «Nettin Balım Ustam!» diyebilmiş, fakat öte yandan gelen fısıltıyı az aşmış seslere ferahlamıştı: «Balım Usta? Sefil Ali? Nicesiniz?» diyen sorulardı.</p>
<p>Balım Usta çabuk bulmuştu dengesini. Yukarıya doğru, en azından bir adam göğdesi genişliğinde oyuk baca ağzından gökyüzü görünüyordu; bir iki yıldız, kendi görünmeyen varlığı aydınlığından anlaşılır ay, gece mavisi; güven vericiydi. Başka bir yerde, başka bir zaman olsa hiç çekinmeden durup seyredeceği, güven duyacağı bir görünüştü; hemen çıkıp bu görünüşü doya doya tatmağa koşardı. Gelgelelim şimdi yer ne başka yerdi, zaman ne başka bir zamandı. Timur'un kol gezen devriyeleri de şu bir iki yıldız, varlığı aydınlığından anlaşılır ay kadar gerçektiler; belirebilirlerdi. «Nasılımızı nicemizi sormanın sırası değildir!» diye atıldı. «Sefil Ali iş vaktidir. Uşaklar yıkıntıyı bırakın az biraz nefeslenin. Çöküntü hayrımıza olsun diyelim, hayrımıza kullanalım.»</p>
<p>Sefil Ali Çeykel'i soracak iken Balım Usta'nın hiç de ummadığı değişik davranışına bir anlam veremedi, Çeykel'i unuttu. Zaten Balım Usta: «Sefil bana bir omuz ver!» demişti sözünün ardını getirmeden. «Bacaya çıkıp yerimize bakmam gerek.» Elini uzatmış, Sefil Ali'yi omzundan çekmişti.</p>
<p>Sefil Ali ister istemez Balım Usta'ya omuz verdi, bacayı çıkmasına yardımcı oldu. Fısır fısır: «Balım Usta.» dedi; «Ne yapmak istersin, niyetin nedir bilemem; bilesin ki seyran yeri değildir çıktığın yer. Timur'un devriyelerine açıksın, açıktasın, gel bu iş...» Yarı belinden yukarısını bacanın üstüne alan Balım Usta'nın, Sefil Ali'nin omzundan yaylanan ayağı susması için omzunu tepikleyince Sefil Ali de fısır fısır söylenmesini kesti: «Sen bilirsin.» diye mırıldandı. Gözleri bir süre, yer üstüne çıkar çıkmaz sindiğini fark ettiği Balım Usta'nın karaltısında kaldı. Neden olduğunu bilmeden derin bir soluk aldı. Belli belirsiz korkuyordu. Gözlerini Balım Usta'nın karaltısından ayırmadan çömeldi. Birden belirecek bir ne olur ne olmaza karşı bütün bedeni hazırdı; bir yay gerilmesinde bekliyordu. Az ötesinde, lağımın uzunlamasına dizilmiş olduklarını hissettiği uşaklara doğru; «Fazla yayılmayın!» diye fısladı, «Ben kaçın der demez tilki sürünmesinde seğircesiniz. Yolumuzun tıkanması Balım Usta'nın yanması demektir ha! Unutmayın! Tamam mı?» Kulağı: «Tamam, anladık, hazırız!» gibilerden gelecek seslere açık beklerken gözlerini bir kere daha Balım Usta'nın karaltısına çevirdi, yukarıya. O bir iki yıldız, o gece mavisi, o görünmeyen ayın yalazı, akçahğıyla. Balım Usta'nın karaltısı ya iyice sinmiş, toprakla bir olmuş ya da az ilerilere kaymış olmalıydı. Endişelenmedi. Balım Usta'dan ses yahut işmar gelmediğine göre korkulacak bir şey yok demekti şimdilik.</p>
<p>Lağımda bekleyen uşaklara doğru kayarak çömelişini sağlama aldı. «Tamam mısınız?» diye sordu bir daha; «Eksiğiniz gediğiniz falan? Yarası beresi olan var mı?» Bir an ses gelmedi içerden. Baca oyuğunun üstü nasıl sessiz, bir iki yıldızlı, ay aydınlığında bir gece mavisi ise içerisi de öyle sessizdi; karanlık, toprak altı, dar. Karanlık toprak altı, dar bir sessizlik. «Bre duymaz mısınız, size sorduk? Tamam mı, eksiği gediği olan var mı?»</p>
<p>En yakınındaki: «Biz hepimiz tamamız, tamız da...» dedi ikirciklenmiş bir fısıltıda, bekledi.</p>
<p>«Eee? Ne demek o? Dası n'oolmuş dası?» Yüreğinin pirelenmesi dehşete dönmüştü Sefil Ali'nin ansızın. Kan kuruması dedikleri lanet eğer yüreğin çöle dönmesi ise Sefil Ali yüreğindeki kanın öylesine kumlaştığını hissetmişti. «Bre cevap gelse ya!» Cevap gelmişti, beklemediğinden, «Biz tamamız da aramıza aldığın yabancı tamam değil derhal, yok.»</p>
<p>«Çeykel? Yok mu? Bana bak, adam adama, ad ada yoklanın soyha? Lağımın o yanlarında siz varsınız; bu yanda da biz vardık; aramız yıkıntı toprak değil miydi?» «Öyleydi.»</p>
<p>«Öyleydiyse... Bre tez yok mu aranızda Çeykel? En sondakiniz ne demekte? Hep en sonda mıydı o? En sondaydı ise Çeykel'i görmemesi, bilmemesi olamaz. Bre sordunuz mu?»</p>
<p>Sefil Ali bulundukları yeri de, yerüstündeki Balım Usta'yı da unutmuştu. Az önce Balım Usta'dan yana gelen endişesizliği tıpkı lağımın çöküşünü andıran bir yığıntıda yerini kötü bir işkile bırakmıştı; işkili, durup dinlenmeden telaşa dönüşmüştü. Fısıldayan sesi, birbirini körükleyen telaşlarda sakınmayı makınmayı bırakmıştı. Lağımdakilerden gelecek sesin; «Burda, Çeykel aramızdaymış.» demesini, dedirmesini bekliyordu;</p>
<p>«Ölmüş. Toprağını altında kalmış, görememişiz.» demelerine, yan ömrünü vermekten kaçınmayacaktı. Oncacık bir çöküntünün adam öldürmeyeceğini, o kadarcık toprağın Çeykel gibi bir sümüklü dervişi bile altında görünmez edemeyeceğini bildiği halde umutlanıyordu.</p>
<p>«Yok, gören de olmamış.» Baca ağzı oyuntusundan görünen o bir iki yıldızla birlikte gece mavisinde oyuk gökyüzü, lağımın körsü yolu karanlığında dolana dolana döndü Sefil Ali'nin gözlerinde. Her şeyi beklediği halde Çeykel'in yok oluşunu, hemi de hiç kimsenin görmemecesine yok oluşunu duymağı ne bekliyor ne umuyordu, düşünmüyordu ki! Tıkanık kaldıkları sürece Balım Usta ile birlikte olanı olmamış saymak, çöküntüyü kötü bir aksiliğe bağlamak için ağız birliği etmeği sözleşmişlerdi ama bu, Çeykel'in varlığı düşünülerek varılan söz birliğiydi. Ya Çeykel'in yokluğu? Çeykel'in yokluğunu, yok olabileceğini akıllarına getirmemişlerdi. Kim getirirdi ki canım? Kaçacağı kimin aklına gelirdi it dölünün? Kaçmak?</p>
<p>Eyvah! Bu kaçmak işi hayınhğm son ucuydu bre eyvah! Çeykel, ilk önüne gelen karakol devriyesine lağımı anlatacaktı, niçinini nedenini söyleyecekti, belki söylemişti şimdiyece. Nöbetçiler, devriyeler, karakollar. Bütün Timur tümenleri işlerini bırakmış geliyorlardı; Balım Usta'yı kuş avlarcasına avlayacaklardı orada. «Balım Ustaaaa! Bre Balım Usta in aşağıya tezicek!»</p>
<p>Sefil Ali'nin sesi bangır bangır değilse de bangır bangırhktan aşağı kalmaz bir bağırıştaydı. Balım Usta'yı, yukardan kanı başına sıçramış halde aşağıya indirtti. İnerken, oyuğun ağzından taşı toprağı da sıyırıp döktürterek; «Bre ne var? Delirdin mi aklın mı çocuksadı sefil? Oyunda mı sanırsın kendini soyha?»</p>
<p>Balım Usta'nın göremediği gözleri herhal sesinden fazla bir öfkede olmalıydı. Soluğu kesmece morarmış, terslenmesi kazma ucunda deliyordu. «Aklınca iş mi yapmaktayım dersin? Çıldırdın mı?»</p>
<p>«Dur; keşke çıldırsaydım. Balım Ustam sus, kötü; ne kötüsü berbat, pis iş pis! Hayınhk!»</p>
<p>«Kes sesini sus bre! Söyle şimdi, usul usul söyle, ne oldu?» Sefil Ali o zaman akılsızlığın koyusunda yüzdüğünü anladı. Yukarıdaki tehlike bir yana, aşağıda, lağımdakileri velveleye verecek bir tedirginliğe saldığının farkına vardı. Saçını çekişir şakağını yumruklar oldu. Yutkunuyor, durmadan alt dudağını ısırıyordu. Döğünmenin bir işe yaramayacağını Balım Usta'nın tutup yakasını çekmesinden sezinleyince: «Kaçmış.» dedi. «Çeykel kaçmış Balım Usta, durumumuz...»</p>
<p>«Ne varmış durumumuzda?»</p>
<p>«Ne yok?» «Sus bre!» Yumruklayan bir sessizlik oturdu lağıma. Bir sineğin konup uçması, bir arının çiçeği somurması. Kelebeğin kanat kırpması; oncalayın işte, ona dek sürdü. Sefil Ali: «Sustum!» dedi;</p>
<p>«Pekey.»</p>
<p>«Kendine gel!»</p>
<p>«Geldim, pekey.»</p>
<p>«Söyle şimdi, ağır ol da söyle. Çeykel nereye kaçmış?»</p>
<p>Bilse. Ah bilebilse bir. Bilebilse kuş olup uçmaz, ardına düşmez miydi hayının? Arı olup vöj vöj sokmaz mıydı elini yüzünü Çeykel'in? At sineğinden beter bir yapışmada ense köküne yapışmaz, kanını emmez miydi? «Herhal Timur'a...» dedi ama Balım Usta'nın beklediği kızmacalağından lağımın duvarına yapışarak çekinip de dedi.</p>
<p>«Kim görmüş bre, Timur'a gittiğini kim görmüş?» «Kimse.»</p>
<p>«Öyleyse nasıl dersin Çeykel Timur'a kaçtı diye?» «Başka nasıl? Balım Ustam it başka nereye kaçar?» «Sus! Başka yer mi yok? Çeykel işin acemisi, ikidir üçtür çöküntü görür, korkmuştur ölürüm diye. Korkmaz mı? Uşaklar toprakla uğraşırken sürünüp gitmiştir. Sen kendi acemilik günlerini düşünsene soyha!» Uşakların duymasını isteyerek, seslice söylemişti Balım Usta. Bir fırsatını buldu, başını Sefil Ali'nin omzundan gölgeleyip kulağına eğildi. Ancak Sefil Ali'nin duyabileceği bir biçimde: «Üsteleme artık.» dedi. «Çeykel'in nereye kaçtığı belli üsteleme de uşakların gönlünü bulandırma, lağımın yönünü değiştireceğiz.» der demez sesini yükseltti yine ötekilere duyurmacasına «Sefil oğlum, yukardayken gördüm. Biz yolumuzu şaşmışız, sen onu düşün. Şimdi burayı böylece bırakacağız, geriye döneceğiz. En son havalandırma bacasından yeni bir doğrultuda kazacağız. Hadi Bismillah.» Balım Usta böyle düşündü böyle dediyse doğrusu başka türlü olamazdı, uymak gerekti, uyulurdu. Sefil Ali gerçeği bildiği halde, öteden beri alıştığı bu uyuma bıraktı kendini. Zaten istese de başka türlüsünü yapamazdı. Çöküntüyü, çöküntü haliyle, Çeykel'in nasıl kaçtıysa kaçtığı yerde bıraktılar. Araçlarını gereçlerini elden ele son havalandırma bacasına geri taşıdılar. Sol yanda, havalandırma bacasının dönemeç ayağının dibinden vurdu ağır gırgırı Balım Usta. «Durup dinlenme yok artık uşaklar.» dedi; «Boşa giden zamanı da dolduracağız, nefesinizi dahi hesaplı ahn, ölçüsüzlük istemiyorum. Anladık mı?» Sefil Ali umutsuz: «Vaktinde yetişir miyiz?» diye sordu: «Aklın kesiyor mu?» «Tanrı ne yaptığımızı ne yapmak istediğimizi biliyor.» demekle yetindi Balım Usta. «Amenna. Bre Balım Usta amenna da... Canım mademki caymadık işten, mademki gideceğiz, açtığımız onca lağımı neden bıraktık? Doğrulayıp varsaydık ya.» «Sefil! Sana boşuna Sefil dememişim ben hay soyha! Çeykel Timur'a kaçtı diyen sensin, bizi ele verecek hayınhk için kaçtı diyen de sensin haa? Öyleyse? Yani senin dediğin doğruysa ki doğrudur Çeykel'in nasıl kaçtığını da söyleyim sana. Toprak çöktü ya, çökünce yığıntı bizden yana kapandı. O yanda el kadar omuz başı kadar bir baca kaldı, böyle çöküntülerde daha genişi bile olur. Çöküntüyü Çeykel'in kendisi hazırladığına göre oyuğu genişletip çıkamaz mı? İlk duyduğum sıyırtı o imiş demek ki?» «Bizim uşaklar neden görmediler?»</p>
<p>«Göremezlerdi. İşlerini düşünüyorlardı. Çeykel'in varlığına alışacak zamanları mı oldu ki yoksulların? Yıkıntının bizden yana olan bölümünde bizimle tıkanıp kaldığını sanmışlardır.»</p>
<p>«O zamanaca da herif yukarı çıktı, kaçtı Timur'a he mi?»</p>
<p>«Öyle oldu, başka nasıl olacaktı? Şimdi bizim yaptığımız bir şaşırtmacadır. Çeykel Timur'un nöbetçilerine yahut karakoluna her neyse durumu anlatacak mı?» «Anlatacak.»</p>
<p>«Tabi anlatacak. Karakol inanmaz böyle işe. İnansa bile Çeykel'in kendilerini bir oyuna çekmek isteyebileceğini düşünür, dolaşma yerlerinden pek ayrılmak istemezler. Çeykel'i bir adamla daha geride üstlerine salarlar. O da bir gerideki üstüne salar.» «Sen gönlündekinin olacağını sanıyorsun. Ya ileri karakolda bir onbaşının göz açıklığı tutarsa?»</p>
<p>«Tutmaz! Tutamaz! Ordu her yerde ordudur; Timur'da da Osmanhda da Bizans'ta da. Neden, baş başa bağlı baş padişaha bağlı demişler hay sefil, bu lafı unutma. Bize de bu laf zaman kazandıracak.»</p>
<p>«Yani?»</p>
<p>«Yanisi manisi göründüğüncedir. Çeykel'e en sonunda birisi inanacak. İsterse en başında inansınlar önemi yok sandığın kadar, önemi zaman kazandırmak bakımından yalnız. Gelecekler. Çeykel onları bizim çöküntü yerine getirecek, bakacaklar, bakacaklar ki lağım orda tıkanıp kalmış, ileri gitmemiş, çalışan mahşan da yok, eee? Araştırsalar araştırsalar biraz çevreyi araştırırlar, lağıma girip kolaçan ederler, bakarlar ki kimse yok. Kaçtı bunlar derler; korkup kaçtığımızı sanırlar.» Sefil Ali anlamaya inanmaya: «İnşallah.» dedi. Balım Usta'nın güveni sağlamaydı: «Bunun inşallah) maşallahı bu kadardır Sefil Ali.» dedi. «Tersine lağım açılacağı akıllarına gelmez kimsenin, lağımcılıkta şimdiyece yapıldığını gören de düşünen de olmamıştır. Yıldırım Bayezid Hanımızı kurtarmak istiyorsak tutsaklığından, elini teze tut lafa ara ver çanak açma artık. İki laf bir işi noksan bıraktırır, yüzde yüz noksan bıraktırır, ona göre var hesap et. Yer üstünde yürümeyeceğiz, toprak altında yol kazacağız, hadi gülüm hadi, sefilim hadi, durma bre!»</p>
<p>Sefil Ali el gırgırının omuzluğuna yasladı omzunu, abandı. Çıkrığın kolunu, eline bir dirsek yahut bir diz büklümü geçmişçesine, geçmiş de kanırtıyormuşçasına avuçladı, sıktı, çevirdi. «Bre Çeykel!» diyerek sıktı dişlerini; «Bre ben de seni bulmazsam, ben de senden bu toprak altının acısını bin kat çıkarmazsam bana da Sefil Ali demesinler, demesinler bana Sefil Ali, demesinler bre!»</p>
<p>Toprak katı, karanlık, soluk aldırmaz bir yumulmada el gırgırına kapandı. Sefil Ali bir an Yıldırım Bayezid Han'ın tutsak çadırında boğulmuşluğunu düşündü. Ödü koptu.</p>
<p>Öyle bir at uçurması ki insanı deli eder. Gök kırmızı, yer damar damar, dağlar alabildiğine mor. Güneş sarıdan, kırmızıdan, mordan yoğrulmuş bir ateş hamuru gören için; ne var ki yakmıyor, kavurmuyor, hamam külhanlarında pişirmiyor adamı. Sanırsın bir resimdir çizilmiştir öylece; renkleri bir bilen yoğurmuştur. Bahar serinliğinde dökülen ışıklar gençleştiriyor mu ihtiyar gönülleri yoksa bir ölü yüreği diriltmesine mi, anlaşılmaz. Bir anlaşıhrhk var ki ortada o da atın alıp uçurmasında kanat çırpan gün ışıklarıdır. Sarıdan, kırmızıdan, alabildiğine mordan yoğrulmuş serin, türkü çığırmasında ve bahar. Ve Yıldırım Bayezid çocuk, Yıldırım Bayezid yeniyetme, delikanlı; Yıldırım Bayezid genç, sonra tutsak: kırk üç yaşında, yorgun.</p>
<p>Hep gidiyor.</p>
<p>Hep at uçurmasında.</p>
<p>Gök kırmızı, yer damar damar, dağlar alabildiğince mor.</p>
<p>Düşleri bu idi. Sık; ne zaman dalsa, ne vakit uyuşa düşleri bu idi. Gitgide düş ile düşsüzlük birbirine karışır oldu. İnsanı deli edercesine alıp uçuran at kimi doru kimi bakla kırı kimi al donlarda değişirdi başlangıçta; sonra sonra, gök kırmızısında, yer damar damarlığında belirlendi; alabildiğine mor bir at uçtu, uçtukça uçtu, uçtukça uçtu.</p>
<p>«Ölüm!» diyordu her uyanışında; «Atın alabildiğine morlaşması ölüm.» diyordu. Düşün göğünü, yerini, dağlarını bezeyen olmadık renkler ölümün biçimlenişiydi, bir başka ağız açışıydı. Alabildiğine mor at ise?</p>
<p>Gün geçtikçe ölümdür, dediği alabildiğine mor atın uçuşunu hızlandırmanın yollarını düşünür oldu. Ankara Savaşının civcivindeyken, umutsuzluğun elle tutulur oluşunda Minnet Beğ'le oğulcuğu Mehmed'e haber salmak için vermeği düşünüp de son anda caydığı zümrüt yüzüğüne hiç bakmasa günde bir kere el vuruyordu. Zümrüdün dibindeki ince yayı itip çıkarmak; zümrüdü almak, ağzına atmak inceliğini biliyordu. Sıktı mı iki dişini zümrüt kırılacak, keskin zehir akıverecekti dilinin altına, sonra? Alabildiğine mor at şaha kalkacaktı. Bir daha ne düş, ne mor atın kendisi, ne hamam külhanlarında yakması gerekirken bahar serinlemesini döken yoğrulmuş hamur güneşi olmayacaktı. «Hayır, yapamam. Tanrı'nın katına boynu eğik, kara yüzlü çıkamam; yeterince boynum eğik, yüzüm karadır.» Zümrüt taşlı yüzüğü eliyle kapatıyordu; neden öyleyse neden Minnet'e verip Mehmed oğluma bilecelik göndermedim?» diye düşünüyordu. «Ben bu yüzüğü kendi sonum için saklamadım mı öteden beri?» Korkmuyordu.</p>
<p>Bütün bedeni ölü bir denizdi sanki. Tek bir dalga yoktu, hiç yel esmiyordu. Öyle bir duygusuzluk denizinde korku kırışığı olsa özünden kuşkulanabilirdi.</p>
<p>Durup dururken bir gün önce Demirci Boran Usta'yı düşleyivermişti. Savaştan sonra, tıpkı karındaşı Yakub Beğ gibi birdenbire susan, tutsaklığının en yalınız günlerinde bile depreşmeyen top dökümcüsü demirci Boran Usta, hemen arkasından boğulmuş karındaşı Yakub'u da sürükleyerek gönlüne düşmüştü. Fakat her ikisi de suskundu. Ne biri delirmiş seslerde: «Lanet! Karılar gibi döğüşürsen bin lanet sana!» diye höykürüyor ne öteki, boğulmuş seslerde boynu bükük, tiksindirici bir kalleşliğin hesabını soruyordu; ikisi de sessiz, ikisi de doygun, ikisi de doymuşluklarından utanmış gibiydiler.</p>
<p>Buna da: «Ölümdür.», dedi yüreği «Demirci Boran Usta delirmişliğini susturdu ise ölüm geldi demektir. Karındaşım Yakup beni artık suçlamıyorsa ölüm ayağımda sayılır.» diye mırıldanıyordu. Ve mor at... Alabildiğince mor at; öyle bir at uçurması ki insanı deli eder.</p>
<p>Eli bir kere daha zümrüt yüzüğüne varıyordu, bir kere daha incecik yayın topalak başını yokluyordu başparmağı. Ama: «Tanrı katına yüzü yerde çıkamam.» diyen çok iyi tanıdığı bir ses, başparmağını geri çekiyordu.</p>
<p>Sağ dizinin altında iri bir mercimeği çoktan geçmiş, taze nohut kabuğundan fıshklanmış bir beze, mor, yeşilimsi mor; irin yahut öd kesesinin bezelenişi sanırsın. Zonkluyordu. Yanı yöresi de marsı yeşilliklerde keçelenmişe benziyordu, ölüm burda mı baş göstermişti yoksa? Filizini burdan mı sürecek, sürgününü burdan mı salacaktı? Salacaksa ne hoş, alabildiğine mor atın bir gözüyse bu beze ne kutsal bezedir Tanrım yay bedenime, gönlüme yay, yüreğime yay, beynimi sarsın beynimi Tanrım. Beynimin bezelenmesin! öylesine istiyorum ki; öylesine sarmalı ki beynim beni bıraksın taşınması güç bir batak oldu artık. Bu beze beynimi sararsa, yorgun bedenim dinlenecek, dinlenecek, dinlenecek; öyle muhtacım ki dinlenmeğe, beynim bıraksın beni, bıraksın beni, bıraksın!»</p>
<p>Derken Hoca Firuz Paşa geliyordu; her zamanki gibi gelmişti: «Hünkarım bir hekim çağırtsak mı ki? Beze hekimlik gibidir.»</p>
<p>«Henüz değil Firuz.»</p>
<p>«Bağışla beni. Ben sancır görürüm, kötü niyetli görürüm, yaygınlaşırsa...» «Nerde! Bizde istila edilecek beden mi kalmıştır?»</p>
<p>«Hünkarım, hekim derim ben; Emir Timur esirgemez çaptırır.»</p>
<p>«Esirgemez, çaptırır, eyi dedin. Emir Timur hem de soluk soluğa seğirttirir, neden? Benim diriliğim onun öğüncüdür de ondan. Benim sağ kalmam onun büyüklüğünün tanıklığıdır da ondan. Benim canlı kalmam Hoca Firuz, Emir Timur'un canlı kalmasıdır da ondan! Ben ölürsem Emir Timur yok olur, yok olacağını bilir, Emir Timur için ise yokluk bir cehennemdir. Onun gibileri bundan korkar.»</p>
<p>Hoca Firuz Paşa hem anlamış hem anlamamış göründü. Bir gözü çadırın kapısını kolaçan etti.</p>
<p>Yıldırım Bayezid: «Otur.» dedi; «Otur. Bu gün ne var haberlerden? Dur ben söyleyim, mor at? Uçarken sürçtü bu sefer. Şurda dalmışım, yarım saat oluyor; belki düşte yaşamak tutsaklığımı unutturduğundan hep uyumak istiyorum. Uyumuşum dalmışım her neyse, önemli değil; düş, hep o düş. Bir ayrıcalığı mor atın sürçmüş olmasına. Urumelinden, oğlum Süleyman'dan bir haber midir? Eyi veya kötü? Yoksa Mehmed Çelebim darda mı kaldı? İsa'yı sormam, çünkü o epeyce sakardır, hangisi? Musa Çelebi oğlum uğramadı bu gün, yoksa Timur yasakladı mı? Bunları düşündüm, kötüsüne yormak islemedim. Kötüsü? Hoca Firuz Paşa kötüsü nedir dersen Mustafam derim. Oğlum Mustafa'dan bir haber var mı? Timur bulurum sözünü vermişti, buldu mu? Ölü diri? Hangisi? Görüyorsun ki karma karışığım. Gönlüm, yüreğim, beynim, hele beynim Hoca Firuz, hele beynim! Sen konuş artık, susmam aşradır.»</p>
<p>Hoca Firuz'un haberleri değişik olmuyordu. Birbirinin benzeri günler gibi, birbirinin benzeri haberlerdi. Tutsak günlerin tutsağa vereceği haber tutsakçadır, tutsaktır. Ama Yıldırım Bayezid, Hoca Firuz'un haberlerini bıçak altına yatırırsa irini daha iyi görebileceğini umuyor, üstü kapalı geçilen yaraların kökünü bulacağını sanıyordu. Daha doğrusu, Hoca Firuz'un haberlerini bıçak altına yatırmakla tutsaklık günlerini bıçak altına yatırdığını bilmenin gizli zevkine varıyordu.</p>
<p>Hoca Firuz Urumelinden, Emir Süleyman ile Ali Paşa'dan haber verirken: «Süleyman Çelebi oğlunuz başladığı gibi değildir.» dediyse, eğer bir de: «Çandarlı Ali Paşa Urumeli ordusunu pek sıkı düzende tutuyormuş.» sözüyle konuşmasını sürdürdüyse bu sözlerin aslında: «Ali Paşa Urumelinde gerçek emirdir.» anlamını taşıdığını Yıldırım Bayezid çok iyi anlıyordu. Savaştan bir gün önce Ali Paşa'nın çadırında, Ali Paşa ile oğlunu fısır fısır fısıIdaşır görmenin varıp dayanacağı yer başka türlü olabilir miydi sanki?</p>
<p>Fakat Hoca Firuz Paşa bu sefer haberi bambaşka yerden veriyordu: Mehmed Çelebi oğlundan, Amasya'dan.</p>
<p>Yıldırım Bayezid için Urumelinden, oğlu Süleyman'dan, Ali Paşa'dan haber almak nasıl diş gıcırdatan bir gerginlik ise Amasya'dan, Mehmed Çelebi oğulcuğundan haber almak da o derece dinlendirici, doyumsuz bir huzur içinde korkusuzca yerleştiği misk kokuları oluyordu. Mehmed Çelebi'den haber dinlemek görünmeyen ama görünse ağırlığı bunca hissedilmeyecek tutsaklık zencirini diş diş eritiyordu; sadece kendinin olan eski günlerinin bilmezliğinde bir uçarılık veriyordu. Say ki yeni baştan yaşıyordu padişahlığını ama bir bıçak da batmıyor değildi böğrüne. Babası kendine yenilmez bir ordu bırakmıştı şehitliğiyle; bölünmemiş bir yurt, çiğnenmemiş bir ülke, yenik bir düşman bırakmıştı. Bayezid ise oğluna ne bırakıyordu bıraka bıraka? Yenilmişlik!</p>
<p>Kafası kınlamamış bir azılı Timur, bölük pörçük bir yurt, her yanı yağı çizmeleri altında bir ülke, üç başlı bir ordu. Çelebi Mehmedi, padişahlığına bunlarla başlıyordu;</p>
<p>böğrüne saplanan bıçak bu idi Bayezid'in.</p>
<p>Yine de ağırına gitmiyordu. Çelebi Mehmedinin delikanlı yüzünü anıyor, dar badem gözlerinin her zaman açık, her zaman ışıklı bakışlarını düşünüyor, geniş bir alnı yaylandıran kaşların ucundan iri bir damla gibi düşen buruna doğru düşünen, durmadan düşünen bir sabır gelip gülümsüyordu beyninde, «Benim bir türlü ayarını bulamadığım nesne.» diye söyleniyordu kendi kendine, «Ya çok bekleyip tadını kaçırdığım ya tez davranıp doyumuna erişemediğim sabır; Çelebi Mehmedimde bir hoş güzel görünürdü.»</p>
<p>Onun için Hoca Firuz hep Çelebi Mehmedinden, hep Amasya'dan haberler getirsin isterdi. Amasya, Akşehir'e yakın olduğundan değildi bu. Aksine Yıldırım Bayezid'in korkusuydu bu yakın oluş. Timur denilen adam Boğazları geçip Urumelinde Süleyman'a saldıramazdı, uzaktan korkardı; Karesi'ye varıncaya kadar varmak isterse tabii. Amasya şuracıktaydı; Mehmed Çelebi'nin ordusu belliydi, Timur'un kana susamışlığı da belliydi.</p>
<p>«Lâkin Çelebi Mehmed Beğimiz çok akıllı davrandı.» diyordu Hoca Firuz Paşa. Böyle derken de yüreğinden konuştuğu görünüyordu; hatır için konuşmuyordu. «Ağabeyi Emir Süleyman'a elçiler yollayıp padişahlığını tanıdığını bildirmekle yetinmemişti, bu yandan Emir Timur'a da gönlünü okşayıcı hediyeler sunması, gönül okşayıcı sözlerle bağlılığını bildirmesi...»</p>
<p>«Doğrusun Hoca Firuz, Mehmed oğlum bana çekmiş, sanki benim gençliğimdir.» demek geliyor, sözünü böyle tamamlamak için dayanılmaz bir arzu duyuyordu. Fakat beri yandan da, yüreğinde sıkılı duran tutsaklık yumruğu açılıp kapanmağa açılıp kapanmağa başlıyor: «Hakkın yok, hakkın yok!» diyerek yüreğinin ortasına ortasına vuruyordu. Sözünü, arzusuna göre tamamlayamıyor: «Akıllı görünür, akıllıdır.» diyordu yavan yavan.</p>
<p>Hoca Firuz Paşa'nın Mehmed Çelebi'den verdiği haber gerçekten ağzını açık bıraktı. Hoca Firuz Paşa: «Mehmed Çelebi Beğimiz Hünkarım...» demişti ağzı kulaklarına vararak: «İsa Beğ Ermeni Belindeymiş!»</p>
<p>Haber acı mıydı tatlı mıydı bir kör kuyu ki çıkar çıkarabilirsin; yenen kim idi? Oğluydu, Mehmed Çelebisi. Ya yenilen? Oğluydu, İsa Çelebi. Nerde? Bütünlüğü için ömrünü verdiği, uğruna nice uykusuz geceler, nice cansız gündüzler geçirdiği Anadolusunun can damarında; Bursa yakınlarında. Nasıl bir uğursuz baykuştu ki örenlerde öteceği yerde gelmiş bir cenneti bulmuştu? Babaları tutsak iki Hünkar oğlu, aynı dilde konuşan, aynı akılda düşünen insanları ordu yapıp arkalarına takmış, öldüresiye savaşmışlardı ha? Hoca Firuz Paşa bunun ne demek olduğunu biliyor muydu acaba, anlıyor muydu ki? Bilip anlayacağını sanmıyordu. Bilse: «Oğlum Yakub Çelebi Mehmed Beğimizin ordusuna önderlik etmekteyken Hünkarım Sarı Timurtaş Paşa da İsa Çelebi'nin ordusunu yönetmekteymiş.» der miydi hiç?</p>
<p>Hoca Firuz Paşa da tutsaktı Timur'un elinde, Hoca Firuz Paşa da Ankara Savaşında yenik düşmüştü ama oğlu bu gün yenenin yanındaydı. Yenen bir Beğin yenen adamıydı. Ya yendikleri kim idi yendikleri Tanrım?</p>
<p>Bir an, değişik bakan gözleri kopmuştu yerlerinden, kayıvermişlerdi. Kayarlarken acıdığından sanki sımsıkı yummuştu. Hoca Firuz Paşa: «Ermeni derbendi dediğimiz Ermeni Belinde.» diye açmak istemişti sözünü. Ertuğrul oğlu Osman Gazi'nin Ermeni Derbendinde İnegöl Tekfurunu yenişiyle bir bağlantı kurmağa çabalamıştı herhal. «Evet.» dedi acıyla; «Hoca Firuz haklısın, Ermeni Beli...» Yüz yıl önce Tanrım, yüz yıl önce adı Ermeni olan bir derbentte ulu ataları Osman Gazi bir tekfuru yeniyordu da yüz yıl sonra aynı yerde aynı Osman Gazi'nin torunları birbirlerine giriyordu yemecesine. Nerden nereye gelmeydi bir yüz yılda nasıl korkunç bir başa dönüş, nasıl utançh bir gerileyişti böyle? Hesabını nasıl, nasıl, nasıl verecekti, Bayezidliği ile kime karşı, nerede? «Timur? Ah Timur!» diye inliyordu gönlü ama Timur'un nesineydi. «Hoca Firuz, ben azıcık dışarı çıkmalıyım, dolaşmahyım.»</p>
<p>Mart ayıydı. Bahar, başka zaman olsa böylesine açılıp saçılmaz, Mart buna değin yumuşamazdı. Sanki iklim Timur'a şölen veriyor, Mart şölene sümbül sunuyordu. Çadırlar, karalı aklı mantarlardı, Akşehir'in çürük toprağından ısınıp yeri yırtmışlardı pıtır pıtır, boy vermişlerdi. Bahar esiyordu. Timur'un karınca misali çerileri olmasa, mart, bu haliyle tutsaklığını unutturabilirdi. Ne var ki Timur'un çerileri, martın yumuşamasını karartıyordu, soğuk, buz uçlarında sivri ve karınca misaliydiler. Bir de, çıkıp dolaşabileceği yerin dar olması, belirli olması, açıkça söylenmemiş olsa bile sınırlarının çizili olması, martın bahar şölenini gereğince tatmasını önlüyordu. Öyleyken çadırda, Hoca Firuz'un yanında duyduğu kör kuyu acılarının yeğnildiğini sezdi. Ermeni Beli, acılarından sıyrılırsa, bir hoş geleceğin işmarı gibi görünmeğe başladı. Ulu atası Osman Gazi, Ermeni Belinde İnegöl Tekfurunun belini kırmakla devletin direğini dikmemiş miydi? Öyleyse Çelebi Mehmedi de yeni bir Ermeni Derbendi savaşıyla yeni bir devletin direğini dikiyordu. Durdu.</p>
<p>Oğlu İsa'yı hiç sevememişti. Sakarlığını, tıkızlığını, biraz aptalımsı yüzünü. «Ne bileyim bre sinsiydi işte sinsi değilse dahi bana öyle gelirdi o yanını sevemedim belki kim bilir; anasına çekmiş soyha. Anası rahmetli, azıcık yere bakan yürek yakan cinsinden miydi ne?»</p>
<p>Hoca Firuz'un çadırının önündeydi. Kendi çadırına gitmemiş bekliyordu. Kısa gezmelerini birlikte yaparlardı. Bu kısa gezmeler, tutsaklık günlerinin tek süsüydü. Emir Timur'un bağışlarından biri, en göze batmayanı ama en değerlisiydi. Şimdi bir nefeslik bunalışı, muhakkak ki Hoca Firuz Paşa için de pek değerli bir bağış olan bu gezmeden onu yoksun bırakmıştı. Vefasızlık gibi geldi, bencillik gibi. Ha bir savaş alanında hayınhk edip çekilmişsin ha bir dostunu seninle olmak tek zenginliği iken yüzüstü bırakıp gitmişsin, ne fark vardı ikisinin arasında?</p>
<p>Hoca Firuz Paşa, çadırının önünde, o yüzden midir nedir değişikçeydi; çadırı, çadırın sağını solunu, epey ilerilerini de süzüyordu. Çerilere bakmıyordu da kolaçan ediyordu, arada bir Yıldırım Bayezid'e bakıyor fakat daha çok çevresindekilere. İşkillendi.</p>
<p>Yoksa Firuz'un bir korkusu mu vardı? Söylemekten çekindiği bir gizliliğin sakınmasında mıydı? İsa ile Çelebi Mehmedinin Ermeni Beli çatışmasından söz açması bir perde miydi? Tutsak gönlü, tutsak günlerinin dolduruşunda bir olmaz anlar, bir gizli perdelerin yırtılmasını bekliyordu hep. Sık gördüğü Hoca Firuz Paşa'nın yüzünü bıkmacasına ezberlediği halde gün gün bu ezber yüzün bir yerinin çatlayıp bilinmez muştulan ortaya çıkaracağını dahi umar olmuştu. Orda, çadırın az berisinde bekleyişiyle, bakışıyla, sağı solu kolaçan eder görünüşüyle bir gizliliğin habercisine benzemekteydi. İşkillenişi yüreğinde ısınıverdi birden, hafifinden kaynadı. Pır pır bir acayip kamaşma titreşti damarlarına doğru. Soluğu kesildi bir dem. Yanılmıyordu, yanılamazdı; duruş o duruştu. Duruş o duruştu da ya pekey neden içerdeyken söylememişti söyleyeceğini?</p>
<p>«Senin bana bir söyleyeceğin var Paşa?» Hoca Firuz gizli saklı bir dudak arasında: «Var Hünkarım.» dedi. Başka bir söz etmedi.</p>
<p>Burda, çadırın önünde, herkesin gözü önünde başka söz edilebilir miydi? «İçeri girelim.» dedi ama «İçerdeydik az önce soyha, neden söylemedin?» dercesine tersleniyordu sesi.</p>
<p>Girdiler.</p>
<p>«Nedir?»</p>
<p>Hoca Firuz Paşa derlenip toparlandı. Derlenip toparlanırken de: «Hünkarım arz etmiştim.» dedi. «Ermeni Belinde...»</p>
<p>«Bre Firuz Ermeni Belini anladık, bunun için gevelenilmez artık. İçime kurt düşürürsün, gönlümü bulandırırsın. Kötü bir haber mi söyleyemediğin? Kötünün kötüsüne hazırım, söyle, alışığım da.»</p>
<p>Hoca Firuz Paşa, Yıldırım Bayezid'in bunalmışhğını görüyordu. Değişik bakan gözlerinin gerilere kaçtığını, arıklamış yüzünün çıkık elmacık kemiklerinde seyridiğini, alnının isilemiş bir pütür pütürlükte gerildiğini, at, kılıç, sonu gelmez dağlar, ovalar, karlı beller isteyen, ırmakları denizleri özlemiş, sayısı bellisiz kalabalıkları arayan bu gözler, bu elmacık kemikleri, bu ahn öyle bir sıkıntıdaydı. Ayrıca, söyleyeceklerinin nasıl karşılanacağını da bilmiyordu. Zaman zaman yutkunması boğazında kalan, nefesi hırıltılarda zorlanmış bir morumsuluğun can derdine düşen Hünkarı birdenbire sıçratmaktan korkuyordu. Bir de, söyleyeceklerinin gerçekleşmişliğinde olacakların sonunu kestiremiyordu. Fakat söylemesi de gerekliydi. Söylemese iki yönlü bir hayınlığın yükünü yüklenecekti.</p>
<p>Gelen buyruk, buyruktu evet ve görünüşe göre Çelebi Mehmed Beğ'in tek buyuran olmasını istiyordu Bayezid Han da, buyruğu Çelebi Mehmed Beğ göndermişti uymamazhk edemezdi, edilse bile sonu...</p>
<p>İşte bu son. Hoca Firuz Paşa oldu olalı Yıldırım Bayezid Han'a bir tek soru sormamıştı kendi gönlü için, sormağa yeltenmemişti bile. Etiyle kemiğiyle iliğiyle bağlandığı bir başka et kemik ilik düzeni, soru sordurmasız uyum isteyen bir düzendi; onun dışında bir başka düzen düşünemez, var olabileceğini dahi hayalleyemezdi. Bu düzende nice bin Hoca Firuzlara soru sorulurdu ancak, nice bin Hoca Firuzlardan beş on gömlek önde gidenleri olsun sorular doğrultusunda cevap verirler, söz ederlerdi. O düzeni Timur darmadağınık etmiş olabilirdi; o düzen şimdi başka yerlerde, başkalarının eline geçmiş başkalarınca hak bilinmiş olabilirdi. İki tutsak insan olarak Tanrı'nın ayırımsız yarattığı eşdeğer kıldığı iki kişi olarak geçmiş yedi sekiz aylık bir zamanları o düzeni değiştirmiş görünebilirdi. Ne var ki Hoca Firuz Paşa için değişen bir durum yoktu.</p>
<p>Daha da kötüye gidilse, en olmaz anlar gelip çatsa dahi Hoca Firuz Paşa on yıl önce ne ise yine o olacaktı. Etinin kemiğinin iliğinin bağlandığı bir başka et kemik ilik düzeninin gereklerinden kıl payı ayrılmağı ölümü bilecek, o düzenin dışında yaşamağı utançlı, ölüm sürünmesinde bir yaşamak diye kabul edecekti. Ama sormadan da edemeyecekti. Söyleyeceğinin sonu Hünkarı nerelere götürecekti bilmeliydi.</p>
<p>Çok zor geldi özü için soru sormak. Dilini zorladığı halde, sorarsa bütün bir ömrü, bütün Hoca Firuz Paşalığı üzerinden dilim dilim soyulacak, her bir dilimi erişmiş yağlar ayarında koka koka akacakmış gibiydi.</p>
<p>«Firuz! Hoca Firuz Paşa? Söyleyeceğin çok mu kötüdür ki düşünürsün? Gel şöyle, sedire otur, ben de oturayım, oturmak ayakta durmaktan eyidir, hiç değilse düşürmez adamı.»</p>
<p>Yıldırım Bayezid Han gibi birinin düşmekten söz etmesi ciğerini dağladı Hoca Firuz'un. Demek Hünkar kötü bir habere sarsılacak hale gelmişti, o hale geldiğini de biliyordu. Hünkarın dizinin altındaki bezeden söz ederek söze girmeği düşündü. Hiç değilse soru sormak ağırlığından habere gelirdi. Fakat oturan Hünkarın oturuş biçimini görünce bezeden söz etmenin yersizliğini hissetti. Yıldırım Bayezid, bezenin sancıttığı ayağını dizden yarım bükerek öne doğru uzatmış, oturuşunu çarpılmıştı. «Küçük bir beze, gelgelelim sancısı kötü hınzırın Firuz.» diyerek oturuşundaki çarpıklığı örtmek istemişti. «Kanıma kanıma vuruyor, yüreğimi çekip alıyor ara sıra, böyle uzatırsam, eh biraz diniyor.» Hoca Firuz hemen fırsat bildi: «Hekim Hünkarım...»</p>
<p>«Hekimi bırak! Hekim tutsaklığımıza deva mıdır? Olmadıktan sonra beden sancımızın dinmesi neye yarar?»</p>
<p>Başka bir yol kalmadığını görünce Hoca Firuz: «Bağışla beni Hünkarım.» dedi ezile ezile. Hafifçe terlemişti. Gözleri yerdeydi. «Bir sorum olacak izin verirsen, bağışlarsan, Hoca Firuz tutsaklığı yüzünden aklını yitirmiş soru sormak cüretinde bulunur demezsen.»</p>
<p>Yıldırım Bayezid Han gülümsedi. Bezenin sancıttığı ayağının yarım diz büküşünde uzanmışhğı oturuşunu ne denli çarpılmışsa gülümseyişi de arıklamış yüzünde öyle bir çarpıklık çizmişti; değişik bakan gözlerini yukarıya doğru askıya almıştı: «Sor.» dedi; «Çok, ne kadar sorun varsa o kadar çok sor. Ahirette sorulacaklardan daha ağır olamaz hiç bir soru. Çekinme.»</p>
<p>«Hünkarım ben öyle bir şey düşünemem, düşünmedim. Benim sorum...» «Firuz. Ne ben Bayezid'im ne sen Firuz Paşa'sın bugün. Böyle belle bunu. Tutsak olmuş iki yoldaşız şunun şurasında; iki kardaş de daha eyi. Benimki bir söz benzetmesi idi alınmayasın. Alınma da uzatma artık.» Yıldırım Bayezid'in yakınlığındaki yalnızlık mı cesaretini kırıyordu Hoca Firuz'un yoksa alıştığı bir düzenin dışına çıkmak acısı mı elini ayağını bağlıyor, pek bilemiyordu ama yine de bir şey dudaklarını birbirine yapıştırıyordu. Bu bir şey, nice yumuşak olursa olsun değme kılıçların kesemeyeceği katılıktaydı. Gelgelelim soruya adımını atmıştı bir kere, geriye dönmenin mümkünü yoktu. «Hünkarım, buradan, bu tutsaklıktan kurtulmak, mümkün olsa... Kurtulsanız? Nasıl bir yolunuz olurdu?»</p>
<p>Sordu en sonunda soracağını. Sordu ama kıpkırmızı oldu eli yüzü. Gözlerinin içi sarardı, soluğu ciğerini tekmeledi. Koca bir düzenin dışına fırlayıvermişti. Yalnız, çıplak, aç susuz kalmış hissediyordu kendini. Bundan sonra da hep böyle yalnız, çıplak, aç susuz kalmış yaşayacak, utançtan başını dik tutamayacaktı.</p>
<p>Hünkarın sesini bekliyordu. İstiyordu ki bu ses onu alsın, giydirsin, açlığını susuzluğunu gidersin, çeksin yanına alsın; bomboşluklar içinde bırakmasın, yalnızlıklarda üşütmesin.</p>
<p>Daha iyisi oldu. Ses yerine Yıldırım Bayezid'in sağ eli uzandı Hoca Firuz'un omzuna, usulca kondu. Bir an durdu orada. Karanlıkta aranan bir el yordamının güvensizliğindeyken yavaş yavaş güvenlendi, konduğu yeri kavradı, sıktı. Güçlü, dost, yürekten bir sıcaklıkta ısındı, ısıttı. «Sorduğuna sevindim Firuz.» dedi elinden daha sıcak sesi; «İnan ki bu soru bana verebileceğin armağanların en değerlisidir. Söyleyim. Lâkin ondan önce başka bir sözüm olacak. Senin sorduğun gibi Timur da sordu bana. Kütahya'daydık o vakitler. Timur'la sık sık görüşüyorduk. Kaderi yaşamak da güzeldir Firuz, bilir misin? Bilir misin demem fazladan bilmez olur musun? Yaşıyorsun çünkü. Yaşayan bilir yaşadığını, yazan çizen anlatan bildiğini sanır. Kaderi yaşamanın bir acılığı vardır, fark etmişsindir, şuranda, yüreğinle boğazının arasında bir çizgi gibidir. Gülerken depreşir soyha, keyifleneyim dediğin anda gerilir ben buradayım diye, he mi? Timur'la görüşmelerimiz böyle bir kader yaşamasıydı. Benim varlığım onun ispatıdır derim hep. Yanında görünmem, otağına girip çıkmam, otağına her giriş çıkışımda beni törenleri andıran gösterilerle karşılayıp uğurlaması Timurluğunun uğuruna tanıktır. Ben olmasaydım, benim kaderim çizilmeseydi Timur yine olurdu bu dünyada Firuz ama kim bilir, kim tanırdı? Şimdi çok daha eyi anlıyorum, Koca Tanrı beni Timur için yaratmış. Benim bunca savaşlarım, bunca ömrüm Timur'u ünlendirmek içinmiş. Ankara'da Timur yenileydi bana fazla bir benlik katmazdı ama benim yenilmem? Hoca Firuz Paşa benim yenilmem Timur'u Timur yaptı. Bundan böyle beni ananlar Timur'u hatırlayacaklardır. Benden önce Timur, eh, şöyle böyle bir Timur'dur; benden sonra ise... Dünyanın oldu. Ne kötü bir kaderdir bu. Ben benden önceki zaferlerimle değil Timur'u büyüttüğüm yenilmişliğimle anılacağım, her anıhşımda da Timur'u bir kere daha büyüteceğim. Düşünebiliyor musun bu sonu gelmez acıyı? Ne ise. Kader deyip geçelim, oldu bir kere geriye alamazsın. Timur da biliyor bunu. Bana gösterdiği yakınlık bunun içindir. Tutsağıyken kendine eş bir Beğ gibi yaşamamı sağlaması bu yüzden. Evet. Lafı neden buraya getirmiştik biz? Senin sorun üzerineydi evet. O da sordu senin gibi tıpkı. Gelgelelim sorusu seninki gibi yüreğinden gelme bir soru değildi. Haberler almıştı. Urumelinde oğlum Süleyman güçlü bir devlete gidiyor görünüyordu. Çelebi Mehmedim Amasya'da derlenmiş toparlanıyordu. Bunları, benim yanımda konuşuyorlardı. Sırası geldi diye söyleyim sana Firuz. Oğlum Süleyman Çelebi, Emir Süleyman zekidir, akıllıdır, kararlarında kesindir; yargıları da yerindedir. Ayrıca esen yele göre değişmesini de bilir, sıkı düzeni sever. Yani devleti yönetecek bir Beğe ne gerekse Süleyman'da vardır; Ali Paşa da yanında. Ali Paşa'yı her yönüyle bilirsin. Bizans'tan daha eyi bilir Bizans'ı; Bizans'ı bilmek dünyayı bilmektir. Onun için Urumelinde Timur'u korkutacak bir güçte devleti sağlamlaştırabilirler. Gel gör ki. Firuz gel gör ki kalıcı olamazlar. Kalıcı olmak için sabır şarttır, sabır için sağlam bir yürek, dolgun bir gönül şarttır, sağlam arzular. Oğlum Süleyman'da da Ali Paşada da yoktur bunlar. Sabır vardır da... Sabrı besleyici kaynak yoktur. Böyle Beğ olmaz Firuz, böyle Beğ çabuk düşürür başını, tez sallanır. Çeri durmadan yürümek isteyen bir attır, ordu Beğleri ise yarış atıdır. Eğlence esrikliği atın dizginlerini unutturur, yemini suyunu unutturur, tımarını unutturur Firuz tımarını! Öyle bir at da binicisini tekmeler önce kaldırır atar üstünden bu sözüme yapıştır mumunu. Amasya'daki Çelebi Mehmedimi sorarsan, dur ondan önce Isa var, Musa var. Mustafa... Bulunamadı henüz ama öldüğünü sanmam, ölecek yiğitlerden değildir, çıkar ortaya bir gün, ortaya çıktığında da Mustafa var. İsa'yı heç gözüm tutmaz, budalacadır. Beğin budalacahğı devletin sümüklülüğü demektir. Içine kapanmış düşlü hayalli bir beğ milletini sinitti yapar, sinittiliğin sonu da varır bencilliğe dayanır ki milleti çürütür bu hal. Onun için İsa'ya da güvenemem. Onun ardından Sarı Timurtaş gibiler gider ilk savaşta da canını verirler, Beği budalacahğıyla bırakırlar yine. Geriye kim kaldı? Oğlum Musa kaldı, Musa'ya gelelim.»</p>
<p>Bir iki nefesi emdi Yıldırım Bayezid Han; sağ dizinin büklüm yerinden az üstünü sıvazlayıp oğuşturdu. Hoca Firuz Paşa'nın gözlerini aradı bir tuhaf gözleri: «Musa.» dedi; «Oğlum Musa hepsinden değişiktir Firuz. Neyi nerede nasıl yapacağı bilinmez. Korkak değildir, yiğittir ama yiğitliği özünden bile kuşkulanır. Kendinden yiğidine katlanamaz. Kendi aklının üstesini çekemez. Öteden beri halk der; karabudun der. Halkı yani karabudunu sevdiğinden değildir karabudunun karşısında üstünlüğünü duyduğundandır. Özünden aşağı bulunanlarla yoldaşlık kolayına gelir; dengiyle özünden üstünüyle geçinmesi, yoldaşlığı yoktur. Neden? Bilmiyorum. Gurur bu, kötü bir üstünlenme sevişidir. Böyle bir insanı Bey diye düşünebilir misin? Yoldaş edindiğin karabudunu sen gönül kökünden duymamışsan, halkı kendinden hissetmemişsen neye yarar? Halk, bir karpuz kabuğudur Firuz; içini yemeğe kalkarsan kanamazsın. Şişirir seni; kabuğunu kaldırıp atarsan üstüne basarsın, düşürür seni, kaydırır ki boylu boyunca. Sözgelimi dedim; karpuz kabuğu dedim, dikkat ister, gözetim ister, hep ister, her şeyi ister. Şaşıp yanılıp üstüne basıncayaca. Bu bakımdan Musa'nın da bir iş yapabileceğini sanmıyorum, ezilip gidecektir. Ta ki huyunu değiştire milletin halk; devletin üstün benim demek olmadığını anlayabile. Ama Mehmedim böyle değildir, Çelebi</p>
<p>Mehmedimden umutluyum, hiç birine benzemez, çünkü çok ayrıcalıkları vardır.</p>
<p>Ayırımı yoktur bir kere. Herkese herkesçe, değerince davranır; herkese herkesçe, değerince emeğince vermesini bilir. Eline aldığı taşı kaldırımda mı kullanmak gerektir, yapıda mı, temelde mi yoksa yüzük taşı olarak mı... Ona göre ölçer, ölçüsünde de şaşmaz; parça dahi olsa kullanılmaz, taştır deyip atmaz çünkü bilir ki el kadar taş da bir işe yarayacaktır günün birinde, bir yeri sıkıştıracaktır, saklar. Beğ budur işte. Naziktir Mehmedim, gönül kırmaz, öfkesini kendine saklar. Adımlarını atarken düşünür, uzununu kısasını hesaplar; yersiz ise attığı adımını gelir ahr, attım gitti demez. Beğ budur Hoca Firuz. Ve dahi Beğ budur ki taşı çatlatacak sabır gerektirir. Sabır, iki parmak arası tahammül ise Çelebi Mehmedim, hayır der; üç parmak arasıdır sabır, doğumdur ölüme sürer, bunu bilene sabırlı denir, bunu bilmeyene Beğ denemez. Sözün kısası, evet sözün kısası Frenk'in Türkiye dediği yer, benim tutsaklığımdan sonra işte bu oğullarım elinde. Musa yok şimdilik, Musa bizimle tutsak. Ama kurtulsa o da kargaşaya katılacaktır, katılmazsa yaradılışını inkar etmiş olur. Katılmazsa bile Timur katılmasını tezleştirir, yardımcı olur, salar ortaya. Anadolu Beğlerinin kendi topraklarına geri döndüğünü de düşünürsen durumumuzu daha iyi anlamış olursun. Bunları yapan kim? Timur. Fitneyi körükleyen kim? Timur. Bunları yapan, fitneyi körükleyen Timur değilmiş gibi Kütahya'da iken bana oğullarımdan yakındı. Senin sorduğun sorunun daha değişiğini kötü niyetle sordu. Dedi ki: «Oğulların benim aleyhime Anadolu'yu ve Urumelini ayaklandırıyorlar. Seni serbest bıraksam ne yaparlar? Fitneleri duyulur mu? Seni yine başlarında padişah olarak tanırlar mı?» Yüreğindeki kötülük öylesine ayan beyandı ki Firuz, iğrendim. Ya oğullarımı kötülememi istiyordu ya boyun büküp susmamı. Düşünmeden: «Serbestliğim onlara yeter!» diye karşılık verdim. «Beni görmeleri yeter.» «Timur, verdiğim karşılığımı ihtirasımdan sandı.» «Cesarete.» dedi; «Sabır biraz daha Beyazid Beğ. Seni Semerkant'a götüreceğim. Devletimi görmeni istiyorum. Ondan sonra buyruğuna bir ordu vereceğim. Ordunla döneceksin, tutsak olduğun ülkeye.» Güldüm. Çocuklar bile gülerdi. Ben, Semerkant'ta Timur'un varlığına tanıklık edecektim aklı sıra. Sonra, o zamanaca oğullarımdan birinin kuracağı taze devleti, yabancı bir orduyla gelip dağıtacaktım başa geçeyim diye. Timur bu işte; onun için Beğ olamaz, onun için kalıcılığı yoktur. Beğ için önemli olan birliktir, güçlü bir devlettir. Bizim Osmanh Soyunun eğitiminde birinci ders devletin güçlülüğü milletin bölünmez birliği üzerine verilir, bunu bilmeyene Beğ denmez bizde. Ortaya çıkarlar, başa geçmek için ayaklanırlar, çevrelerinde üç beş kendini bilmez toplanır. Sonra? Yenilir, canlarından olur giderler. Benim gibi biri Timur'un düşündüğünce gitmez. Herhal sorunun cevabını aldın Firuz Paşam. Sorduğun eyi oldu. Hem içimi döktüm, hem düşündüklerimi söyledim, hem niyetimi açıklamış oldum. Daha açayım. Eğer tutsaklığımdan kurtulursam Tanrı izin verir de kurtulursam doğruca Amasya'ya giderim. Elimden geliyorsa Çelebi Mehmed oğulcuğuma yardım ederim, elimden gelmiyorsa ki gelsin istemiyorum, iki niyetim var. Biri Niğbolu'da beni kurtarmak için öz canını esirgemeden üstüme kanat geren yeniçeriyi arayıp bulmağa çalışmak; bulamazsam o yeniçerinin yüzüne benzettiğim Emir Sultan'ın yanında kalmak, o yüze bakıp bakıp can borcumu hatırlamak. İkincisi de yine Niğbolu'dur. Doğan'ın karısı Alanur'u bulmak. Doğan'ın benim için ölürken son sözüydü, Alanur sana emanet demişti; gelinim sayılır, emaneti güvenilir bir yere yerleştirmek. Başka bir nesne istemem Firuz, Tanrı tanığım olsun ki istemem.»</p>
<p>Yıldırım Bayezid sustuğu zaman, Hoca Firuz Paşa bir vakit aklını toplayamadı. Zaman zaman eski bir küpün sırlarından sızıyormuş gibi, zaman zaman ısınmış hamam taşlarına sinen buğuları andırarak, zaman zaman da yürek tokluğunda doymuş bir sesle konuşan Yıldırım Bayezid'in iç dünyası aklını başından almıştı. Bir kendini bırakış değildi son sözleri; dünyadan elini eteğini çekmek, onun gibi bir küskünlük, bir boşuna teslimiyet de değildi. Kaderini yaşamak yerine gönlünü yaşamak isteyen bir derviş sandı karşısındaki Hünkarı. Hele dizini büklüm yerinin az üstünden oğuştururken görünce sandı ki Yıldırım Bayezid Han'ın yanında değil de sancısını savmağa çalışan orta halli bir Türkmen'in yanındadır. O vakit içi rahatladı; eskisinden çok daha fazla bir saygı duydu; saygısını nasıl göstereceğini bilemedi. Kendini tutmasa, Hünkarın, sancısı yeşil nohut fıstıklanmasında kabarmış diz altı bezesini eğilip öpecekti sancısına yaran dokunur düşüncesinde. Yeşil nohut fıstıklanmışında kabarmış diz altı bezesi bile, Hoca Firuz Paşa'nın gözünde bir kutsal sancı haline gelmişti. Dolu sesi: «Hünkarım.» diyerek kapandı; «Hazırlıklı bulunmak vaktindeyiz. Bir haftadır yeraltı kazılıyor bizden yana. Bu gece, bir gecikme olursa yarın gece er ezanına yakın yeraltı yolu çadırınıza uç verecektir. İzninizi alırsam o saatlerde burda sunacağım.»</p>
<p>Yıldırım Bayezid'in değişik bakan gözleri, Hoca Firuz'un gözlerinden daha başlangıçta durumu anlamıştı, pek az görünür bir araya gelişte Firuz Paşa'ya dikilmişlerdi. Belki böyle bir söz bekliyorlardı belki beklemiyorlardı ama ne durumda olursa olsunlar duyduklarını yadırgamamışlardı: «Hesap eyi yapılmış mı?» diye sordu. Tek belirgin tepkisi, dizinin büklüm yerinin az üstünü oğuşturan elinin orada öylece, hareketsiz kalmış olmasıydı.</p>
<p>Hoca Firuz Paşa güvenli: «Yapılmış Hünkarım.» dedi.</p>
<p>«Çok güvenlisin?»</p>
<p>«Evet Hünkarım. Çelebi Mehmed Beğimiz hakkındaki sözlerinizi duyunca daha da güvenli oldum. Bana gelen haber değil, buyruk idi. Padişahımız Yıldırım Bayezid Han'ı hazır tutasınız diye buyruluyordu; başarısızlık suçunun bana yüklenileceği bildiriliyordu. Böyle bir buyrukta çadıra kadar gelecek olan yeraltı yolu, vaktini şaşırmadan gelecek demektir yoksa başarısızlık kesinlikle bana yüklenmezdi.» «Çok ağır yükler yüklemiş sana Mehmedim Firuz.»</p>
<p>Cevabı bu oldu. Düşündü; epeyce düşündü. Dizinin az üstünde hareketsiz duran elinin parmakları, çok hafif hareketlerle kımıldıyor, hafif hafif inip kalkıyordu. «Çok ağır bir yük Firuz.» diye tekrarladı.</p>
<p>«Başım kurban Hünkarım, yeter ki Tanrı yardım etsin, yeter ki sen bu tutsaklıktan kurtulasın. Gerekirse bin Firuz'un başı...»</p>
<p>«Bundan eminim Firuz üzme beni. Sensiz kurtulmak benim işime yaramaz. Nasıl yapacaklarını anlat.»</p>
<p>Hoca Firuz Paşa anlattı. Balım Usta'nın yeraltında şimdiyece hiç şaşmadığını, toprağın kokusundan bulup doğru yolu çıkardığını, bunun için hazırlıklı bulunmak gerektiğini anlattı. «Sen tanır miydin Balım Usta'yı?» «Kara Timurtaş Paşa'nın yirmi yaşında at uşağıyken tanıdıydım Hünkarım. Attan anlamazdı. Ahır sevmezdi. Lağımcı Ocağı için adam aradığım sıralarda kendiliğinden bana geldiydi. Ocağa yazılmak istiyordu. Bir de tuhaf bir laf ettiydi, beni ocağa yazmazsanız Timurtaş Paşam ölür dediydi. Kan tepeme sıçradı; bre soyha ne biçim laftır bu? Timurtaş ölürse senin halin nice olur diye öfkelendim. Ne yılıştı ne korktu. Bana ne olacak Firuz Beğim dedi; ata ben binmiyorum ki, Timurtaş Paşam biniyor... Meğer Hünkarım Kara Timurtaş'ın atı bu Balım'ı gördükçe huysuzlanırmış, at huysuzlandıkça da Balım yanına varamazmış.» «Pekey Timurtaş neden ısrar edermiş yanımda kalsın diye?»</p>
<p>«Bilemem Hünkarım. Rahmetlinin huyu kendinceydi, herhal bir bildiği vardı.» «Çapraşık durum.»</p>
<p>«Bana da öyle geldiydi. Lâkin Balım Usta o zaman yine bir laf etti. At düş görür dedi; kokuları, renkleri, ışıkları aklında tutar. Hani Timurtaş Paşam ata binse de atındayken beni çağıracak olsa ben gidemem. Gitsem at huylanır gitmesem Paşa huylanır. Benim kokumu alan at delirir, atın delireceğini bilmeyen paşa düşer o vakit, böyle dedi. Aklı yetik bir söz idi aptal budala sözü değildi. Bre koku der koku söylersin, ne mene şeydir diye sordum. Onu ben bilemem ata sormalı Firuz Beğim cevabını verdi. Benim kokumu sevmeyen attır, ben de atın kokusunu sevmem, lağımcı ocağına yazılmam bir bundan bir de toprak kokusunu sevmemdendir. Toprağın altı, üstünden eyi kokar, her adım başında değişik kokar, damar damardır, kat kattır toprağın altı. Her damarın her katın kendine göre kokusu vardır. Toprağın altında esrikleşir bu kokuları bilen biri. Toprağın altında damarlar say ki çağırır seni, katlar kucak açar gel, gel der; bilen bilir. Hünkarım soyha sanki yer altı ozanıdır, sözleri öyle sözdür. Bıraksam akşamaca o minval üzere uzatacak. Bırakmadım. Lâkin sormadan da edemedim; Bre sen nesin ki nicesin ki toprak altını böyle bilesin, anlatasın, yaşın yirmi toprak altına girmişliğin mi oldu dedim. Yok Beğim dedi; izin verip lağımcı ocağına yazdırırsan beni sayende toprak altına da inmiş olacağım. Toprak altı yabancım değildir; yazıda yabanda büyüdüm ben. Yazı yaban demek körsü yuvaları, körsü tümsekleri demektir. Körsüler kördür bilirsin, kör oldukları halde yeraltını yol yol kazar giderler. Nasıl yaparlar bu işi diye meraklanırdım; tümsekleri açar, yolları bulur, yuvalarına ulaşırdım. Bir iki körsü yakalayıp ayaklarına ip bağladım, toprağı nasıl kazdıklarını gördüm. Kendime alıştırdım hayvanları. Kil toprağa, kireç toprağa, taş toprağa sürdüm. Koklayarak yer buldu kendine, kazabileceği bir yer buldu. Daha öteye de bir pürçekli gömmüştüm. Yeraltından gitti, oya oya gitti, buldu pürçekliyi, kemirdi yedi.</p>
<p>Hünkarım bağışla beni, tutamadım kendimi. Bre soyha şimdi sen kendini körsü mü sanırsın diye sordum. Dedi ki: Beğim evet, ben bir körsüyüm. Böyle dedi Hünkarım. Böyle deyince de aldım işe, bu şimdi yeraltından bize gelen Balım Usta, böyle bir Balım Usta'dır. Hem şaşmadı şimdiyece hem de hiç değişmedi. Yirmi yaşında gördüğüm Balım ne ise inşallah sabaha yakın göreceğimiz Balım Usta da odur.» Yıldırım Bayezid Han, Hoca Firuz'un anlattıklarını kimi dalıp düşünerek kimi usuldan gülerek dinlenmişti. Birkaç defa çadırın döşemesindeki kahn halıya bakmış, halının seccadelerin, yer minderlerinin orasını burasını gözlemişti. Belki, Balım Usta'nın görüneceği yeri aramış, belki tasarlamıştı. Hoca Firuz Paşa sözünü bitirdiğinde Yıldırım Bayezid Han çadırın ana direğinin dibine bakıyordu. Saf saf; «Firuz ya bu senin Balım Ustan, direğin tam dibinden açarsa çıkış deliğini o zaman ne olur?» diye sordu. «Çadır çökmez mi? Çadır çökünce de...»</p>
<p>Hoca Firuz Paşa bunu hiç düşünmemişti. Ürperdi. Çadıra, çadırın ana direğine kötü kötü baktı. Ürpertisi gözlerinden okunuyordu. Şeytan koğalayan yaşlı bir kadının tedirginliğinde: «Tanrı korusun!» dedi.</p>
<p>«Biz en kötüsüne hazırlanalım Firuz. Hatta Balım Usta'nın çıkış deliğini çadır direğinin tam dibinden açmasına dua edelim, bizim işimize yarar. Çadır çökerse üstümüze çökecek, hareketimizi örtecektir. Dışardakileri şaşırtır ne de olsa. Bizi düşünürler, çadırın çöküşünden korkarlar, düzeltmeğe koşarlar, zaman geçer. Bu zaman bize yetişir, yetmelidir. Ne olduğunu, ne olduğumuzu anladıklarında biz yeraltından epeyce uzaklaşırız.» Hoca Firuz'un da aklı yattı. Birden kötüsünü düşündüğüne hayıflandı. Yıldırım Bayezid Han gibi düşünmek gerekirken kötüsünü düşünmüştü pekey? Canını sıkan bu oldu. Fakat Bayezid Beğ: «Gel!» demişti; «Vaktimiz var nasıl olsa. Her gün birlikte ne yapıyorsak onu yapalım, çıkalım gezmeğe, birlikte yürüdüğümüzü görsünler.»</p>
<p>İki ikiye birlikte yürümeleri, tutsaklık günlerinin alışkanlığıydı. Çadırların arasında, çok uzağa gitmemek, şununla bununla pek fazla konuşmamak şartıyla gezmelerine izin verilmişti. Zaten konuşmazlardı; çoğunca çevrelerine bakmazlardı da. Yıldırım Bayezid Han, başı adımlarına eğik, gözleri yüreğine yumulu yürürdü; yoldaşının geride kalmak isteyişini önlemeği kollardı o kadar.</p>
<p>Yine öyle yaptılar.</p>
<p>Yıldırım Bayezid Han, çadırdan çıkmadan önce yalnız: «Firuz.» dedi; «İnşallah yarın ilk işimiz dizimdeki bezeyi hekime baktırmak olsun. Amasya'da Mehmed Çelebi oğlumuzun hekimine, eyi bir hekimi var mıdır acaba?» Hoca Firuz Paşa'nın yüreği kaynayıverdi; gözlerine doğru.</p>
<p>Emir Timur keyifliydi. Konuşuyor, nükteler yapıyor, gülüyordu. Eski günlerini bilenler için yadırganmasız, eski günlerini bilmeyenler için şaşırtıcı bir günü olmalıydı. İç otağın kadife perdelerinin yanar döner havası, dış otağın aralı, darına açılan pencerelerin eflatun tüllerinden süzülen dışarda boğulmuş, içeriye dinlenmesi gelmiş mart ışıkları, sağa doğru yuvarlaklaşmış ve orada bir küçük has bahçe olmuş boyalı ufacık taşlardan örülme şadırvan çevresiyle de tamamlanarak odayı akıl almaz bir iç rahatına çekmişti zaten. Bir de Timur'un keyfi, nükteleri, gülüşü eklenince iç otağın Timur odası büsbütün ipeğimsileşmişti. Yer minderindeydiler.</p>
<p>Timur'un diz çöküp kolunu al kadife yastığına dayadığı divan minderi, ibrişimden kabarık kahn çizgileriyle tombullaşmış bir aydede değirmiliğinde odaya yüz vermiş, karşısında yarım yay biçimi sıralanmış köşe minderlerini çekimine almıştı. Köşe minderlerinin yarım yay sıralamasının orta yerinde Emir Sultan diz üstünde oturuyordu, sağ yanında Molla Fenari, solunda ise Cezeri Mehmed. Emir sultan bu oturuştan huzursuzdu. Daha solda daha sağda oturanları düşünmüyordu pek. Ya hiç tanımadığı ya az bildiği ya yalnız adlarını duyduğu tarih yazan, fıkıh üzerinde düşünen, dil bilgisinde söyleşen Timur'un çevresinin bilginleriydi. Nerede otururlarsa otursunlar Emir Sultan'a ağır gelmezdi, çünkü bir kulağı Timur'daysa bir kulağı onlarda olmuştu hep, pek yaygaracıydılar; Timur ne dese alkışa hazır, Timur ne nükte yapsa maşallah çanağını tutmağa teşne görünüyorlardı. Böyleleri nice cihan bilicisi de olsalar ayrıcalık taşımazlardı. «Adam, ha babam, dirhemince çekmelidir. Koy ki halkın terazisinde, koy ki Sultan terazisinde, dirhemince çekmeyene adam mı denir ha babam ya nice bilgin sayıla...» düşüncesinde sık sık zihninden sokrandığı için onlara, oturmuş yahut oturmamışlar, orada diz çökmüşler yahut burada diz çökmüşler umursamıyordu. Gelgelelim bu yanda Molla Fenari şu yanda Mehmed Cezeri olmamalıydılar, böyle oturmamalı idiler. İkisi de önde, Timur'a yakın ve kendisi, Emir Sultan, daha geride, edebini bilerek yer almalıydı. Ne var ki bu sıralamayı yapan özü değildi, Timur idi.</p>
<p>Öyle istemiş, öyle buyurmuş, minderleri öyle sıralatmıştı. İç otağa girdiklerinde, bile isteye bir adım, bir adım diyerek geri kalmış, bilgisine güvenip saygı duyduğu Molla Fenari ile Mehmed Cezeri'nin bilgilerine uygun yerlere oturmalarını göz ucuyla beklemiş, özü için en kıyı minderini gözüme koymuştu. Timur bu, kimi nerde ne zaman nasıl karşılayacağını kim bilebilirdi. Bilebilirim diyen karındaşı olsa yanılgıdadır. Yine öyle olmuş; konuklarını ayakta karşılayan Emir Timur herkesi elceğiziyle, minderlerini göstererek oturtmuş, en önce de Emir Sultan'dan başlamıştı. Yüzü kibarın kibarı çizgilerde yaşlanmış ama kibarlığını doyura doyura yaşlanmış, apak saçları öpülesi bir pamuk lekesizliğinde börküne dayanamayıp taşmış, gülüşü çini kaselerin en incesinde buğulanarak Emir Sultan'ın çekingenliğinin üzerine üzerine gelmişti; Emir Sultan'ın çekingenliğini tutup baş tacı yaparak: «Bil ki seni özlemişizdir en çok Buharah, hele buyur hele şu mindere.» deyip yarım yay sıralamasının ortasındaki mindere çekmişti. Hesapça o yerin ya Molla Fenari'ye ya Mehmed Cezeri'ye verilmesi gerekirken Timur ya bilerek ya bilmez görünerek Emir Sultan'ı oturtmuştu. «Sen Buharahsın, bizim oralardansın soyca, bu minder şenindir. Seyyid Bereke'yi bildin mi?»</p>
<p>Ne yeri ne sırasıydı soyunu anmanın, Seyyid Bereke'den söz etmenin. Ama Timur'du bu, ederdi. İlk defa bu kadar yakın, solukları birbirine değe değe, onun eli kendi omzunda karşı karşıyaydılar. Kaç yıl önce olduğunu unuttuğu bir geçmiş zamanda, Buhara'da Seyyid Bereke'nin odasındaydılar. Camdan, bahçede gördüğü o uzakça Timur ile bu şimdiki yakın Timur, o ilki nasıl uzaktan irkiltti ise bu şimdiki de o kadar yakından irkilterek aynı noktaya gelmişlerdi. Timur; yüzünü, gülüşünü, börkünden taşmış apak saçını bir perde gibi kullanmasını biliyordu. Öyle bir perdeydi ki bu, kaldırmağa gelmezdi; alt yanı, kesim yeri kanında kokmuş renklenmiş bulaşık bir duvar idi, pencere değildi.</p>
<p>«Seyyid Berekemizi nice özlemiş isek seni görmek özlemimizin ateşini alevlendirdi bre Buharah.» derken bile bu duvarı örten perdeyi Timur; «Anadolu'da Emir Sultan olmuşsun, yahşidir; hem emir hem sultan, biz ancak birini olabildik bre, bunca yaşa geldik de sen bu gençlikle Emir Sultan ha, Tanrı çoğaltsın. Sen Emir ben Emir. İki Emir karşı karşıya gerektir, buyur şu mindere, annacımdakine buyur Buharah. Bayezid Han tutsaklık yorgunluğu çekmeseydi çağırtır onu da yanımıza oturturduk, çağıramayız, aykırı düşer. Buyurun biz bize söyleşelim, he midir?» Oturdu oturalı, yani oturtuldu oturtulalı Emir Sultan, sağında Molla Fenari'nin ağırlığı yükünü çekiyordu. Biliyordu ki Molla Fenari böyle değerlendirmelere aldırmaz, yerini hem yadırgamaz hem yadırgatmazdı. Lâkin Emir Sultanlık özü yangına uğramıştı bir kere. Öteden beri bilginler arasında, bilginleri, ünleri tünleri derecesine göre oturtmak bir töre olmuştu; böyle meclislerde derecesine göre oturmayan derecesine göre oturtulmuyan küçümsenmiş sayardı kendini. Gönülsüz söyleşir, söyleşmezse susardı.</p>
<p>Solunda batmanlaşan Mehmed Cezeri'nin susuşunu böyle yorumluyordu Emir Sultan. Molla Fenari'nin ağız açmayışını da.</p>
<p>Onun için sağından solundan yüklendiği yük daha artıyor, omuzlarını eziyor, düşürüyor, düşürüyordu.</p>
<p>Gelgelelim Emir Timur farkında değildi. Seyyid Bereke'nin özleminden dolmuş taşmış bir yürek yangınında sözü döndürüp dolandırıp Seyyid'e getiriyor, aradığını, çok aradığını, ömrünün sonu da gelse arayacağını iki lafın bir arasına sıkıştırıyordu.</p>
<p>«Aramak bize borçtur.» diyordu. «Bizim bildiğimiz borçlu kaçar, alacaklı arar. Benim kaderim ters olmalı ki alacaklı kaçıyor, araması borçluya düşüyor.» Alkışa hazır uzak oturanlar için ne tatlı alkış fırsatı bir nükteydi, kaçırdılar. Emir Sultan, onların alkışını beklerken hiç ağız açmayan Molla Fenari'nin sesini duyunca hem rahatladı hem içi cız etti. Timur duvarını örten perdelerden biri idi bu nükte, Molla Fenari'nin nükteye sarman perdeyi anlamamasının mümkünü olamazdı. O zaman konuşacağı, perdeyi yırtan bir konuşma olurdu ki Timur'a çuvaldız ucuyla batabilirdi, sonunu Tanrı bilirdi o vakit. Allah'tan Molla Fenari ölçüyü kaçırmadan «Borç Emirim.» dedi; «Borç alacaklının gelmesine beklenilmelidir. Tabii yeterince. Gönülden aranmış ve dahi alacaklı bulunamamış ise.»</p>
<p>Timur kıs kıs düşündü. Kıs kıs düşündüğünü saklayamamıştı. Ama Molla Fenari'nin konuşması kötüye çekilecek bir konuşma olmadığından Emir Sultan, Timur'un kıs kıs düşünmesinden huylanmadı. Yine de ne olur ne olmazına Molla Fenari'ye yardıma koştu: «Evet.» dedi; «Seyyid Bereke'ye karşı duygularınızı para gibi mal gibi bir nesneye benzetmekle borçlu alacaklı meselini kadılık önüne çıkarmış oldunuz Emirim. Molla Fenari Hocamız ünlü bir kadı olarak meseleyi çözmüş oldu. Seyyid Bereke hısımımdır bilirim. Arandığından haberi olsa mutlak görünür. Tabii aranmak ona göre olmalıdır. Görünmüyorsa ya yerinden memnundur ya dünyada değildir.» Mehmed Cezeri susuyordu.</p>
<p>Ötekiler ne yapıyordu. Emir Sultan bilmek istemedi.</p>
<p>Emir Timur sözün sonunu duymamış gibi Molla Fenari'yle ilgili olanına cevap verdi kuruca: «Ününü biliriz. Yamanlığını duymuşuzdur.»</p>
<p>Bir daha da Seyyid Bereke'den söz etmedi. Az biraz buruklaştı fakat: «Yamanlığını duymuşuzdur.» derken buruklaştığı için söz Molla Fenari için mi söylenmiştir Seyyid Bereke için mi onun orası karanlıkta kaldı sözüm ona.</p>
<p>Bir soğuk yel esmişti iç otağın has odasında; Timur'un buruklaşmasını dolaştırdı bir süre. Mehmed Gezeri, Timur'un burukluğuna yakın bir sesle yeli dağıttı: «Borçlu ölmez, benzi sararır derler bir söz vardır bizim Türkmenimizin ağzında Emirim.» dedi «Benim bir az dil bilginliğim olduğu söylenir, bir dirhemlik; bir cirmik de Hadis bilgisi üzerinde çalıştığım bilinir. Peygamber Efendimizin şu sözünü düşünelim.</p>
<p>Buyurmuşlardır ki; Halka borç para verenlerden bir kişi borç toplayan adamına şöyle söylermiş her gün, darlıkta sıkıntıda olan borçluları sıkma, onların yanına uğrama, dertlerini artırmamak için kapılarını atla geç; böyle davranırsan Tanrı da bizim günahlarımızı bağışlar. O alacaklı kişi ölünce, ulu Tanrı'nın günahlarını bağışladığından kuşkum yoktur buyurmuş Peygamberimiz. Bizim Türkmen'in sözü ile yüce Peygamberimizin sözlerini bir arada düşünürsek sizinle Seyyid Bereke arasındaki alacaklı borçlu ilgisini açıklayabiliriz. Siz borçlu olmanın darlığını çekiyorsunuz. Seyyid Bereke alacaklı olmanın sevabına gidiyor olamaz mı? Bir de Emirim Peygamberimizin şu güzel sözünü hatırlayalım, Tanrı buyruğu şöyledir demiş yüce Peygamber; bana bir karış yaklaşana ben bir arşın yaklaşırım. Bana arşın kadar yaklaşana ben bir kulaç yönelirim. Bana yürüyerek gelene ben koşarak giderim. Seyyid Bereke'nin bu sözleri bilmemesinin mümkünü olabilir mi? Unutun onu derim ben; unutmak da bir bakıma ibadet sayılır yerine göre.»</p>
<p>Emir Sultan, Mehmed Cezeri'nin bilgin usluluğunda söyleyişinin Timur'u nasıl içten içe yaktığını bilip bilmediğinden emin olamadı; Cezeri'nin gözleri dizlerindeydi, minderinden kaldırıp başını başka yere bakmıyordu. Baksaydı Timur'un yüzünün aşağı yukarı çizgilendiğini; ölçülü, yerli yerinde eski çizgilerin kopup kırıldığını, kırılıp kopmuşluğun da eski yerlerine yerleşmekte zorluk çektiğini görürdü.</p>
<p>Emir Timur homurdanır gibi geçiştirdi Cezeri'nin sözlerini: «Evet evet.» dedi dertlenmesine; «Haklısın öyle yapmalı, öyle yapmak gerek. İbadet, evet yahşi şeydir.» Kalkıp gitmek mi gerekti yoksa oturup, kesileceğe hatta kesilmişliğe benzer söyleyişi sürdürmek mi daha iyi olacaktı? Kalkıp gitmek, Emir Timur izin vermedikçe olamazdı, söyleyişin sürdürülmesi de daha bir olmazhğaydı. Ne ise ki Emir Timur sözü değiştirdi. Başlangıçtaki gibi değilse de ona yakın olmağa gayret eden bir keyiflenmede: «Ne güzel.» dedi; «Böyle, cihanın pek az sahip olduğu üç Anadolu bilginini burdan alıp Semerkant'a götürmek ne hoş olurdu. Gönül yorgunluğunun ilacısısınız. Ama noksansınız. Bir Somuncu Baba adı duyardım. Bir Şeyh Bedreddin işitmişliğim vardı. Çağırdık, haber ilettik, gelmediler. Onlar, her halde Mehmed Cezeri hocamızdan daha çok hoşgörülü, Molla Fenarimizden daha yumuşak olmalılar. Öyle midir Buharahm?» Eh, buna da şükür, gidilmeyeceği belli olmuştu hiç değilinden. Sağında Molla Fenari, solunda Mehmed Cezeri ağız açıp konuştuklarına, konuşunca da Emir Timur'a değerlerini anlattıklarına göre ağırlıklarından az biraz kurtulmuş sayılabilirdi. Timur da şu sözüyle nüktesini yapmış, her ikisine birden söyleyeceğini söylemişti nasıl olsa. Akan suyun bulanmışhğını durultmak özüne düşüyordu; onu da seve seve yaptı. «Şeyh Bedreddin'i Mehmed Cezeri Hocamız eyi bilir Emirim.» dedi yumuşağından; «Somuncu Baba'yı da ha babam, ah, bağışlayın beni Emirim bu dil pelesenginden kurtulamadım bir türlü, gençliğimden, bizim oradan kalmadır, ha babam, evet Somuncu Baba'yı Molla Fenari hocamız bilirler ha babam, bende bilirim.»</p>
<p>Timur, Emir Sultan'ın dil pelesengine fırsatı kaçırmayıp hoşça güldüğü için Emir Sultan da gülüşün ne demeye geldiğini kaçırmayıp hemen anladığından bir daha, yeri gelsin gelmesin bir daha kullanmayı aklına koymuştu. «Ben de bilirim ha babam.» dedi düşünmeden, devam etti. «Somuncu Baba, Anadolu'nun velisidir. Anadolu'nun görüp fark ettiniz mi bilmem, bir kabuğuna çekilmişliği vardır ha babam, nasıl desem. Şöyle Bursa kestanesi gibidir, cilalı bir kabuk bir yanı kel bir yanı yamru görünür bir yumulma. Dışarıdan bakarsan bir nesneye benzetemezsin, tadına varamazsın. Yumulan kabuğun ne kelliğine aldan ne cilasına kan ne de yamruluğuna dudak bük burun kıvır, ha babam kestanenin kabuğunu kır, içine bak sen asıl. Gelgelelim içi de tatsız gelebilir ilk ağızda sakın ha sertmiş kekremsiliği varmış ağzımı burkuyormuş deyip geri çekilme sakın; közle, körükleyip kebaba döndür, gör bak nasılmış tadı. Aman ne imiş meğer bu kestane der misin demez misin? Meselim bu meseldir Emir Timur, Anadolu'ya kabuğuna çekilmişliğinden bakma, dış cilasından da gözün kamaşmasın ha babam söz gelimidir deyişim. Anadolu'nun tadına varmak, Anadolu'da doymak istiyorsan pişir onu, ha babam kaynat onu, ateşini bul da körükle ateşini, kebap etmecesine.»</p>
<p>«Breh bren breh!» dedi Emir Timur gerdan kırarak, «Breh babam breh. Sanırsın Emir Sultan değildir konuşan, Buhara'dan da gelmemiştir, kesteneci Aygud'un Ermiş oğlanıdır he mi? Lâkin doğru bir söz ettin, yahşi bir benzetme oldu.»</p>
<p>«Hal halden dil dilden anlar demişler, beli doğru söz demişler, görürüm. Somuncu Baha'dan geldik bu benzetmeye. Somuncu Baba say ki ha babam bu kestane içidir, Anadolu insanı misalidir. Bir bakar işe yarıyor, işe yaramanın sırasıdır der kolları sıvayıp seğirtir, bir bakar çekilmek gerek köşeye, suyu büsbütün bulandırmamak gerek. İndirir sıvadığı kollarını, çekilir köşesine bekler.»</p>
<p>«Neyi? Ne zamanaca?»</p>
<p>«Ha babam EmirTimurum onun orasını ben bilemem. Fırtınanın sarsarını sarsan duyan bilir. Duyan bildiği için de ne zaman dineceğini kestirir o zamanaca görünmez olur, sonra çıkar ortaya. Somuncu Babamız herhal böyle düşünmüştür. Eyisini Tanrı bilir, sonra kendisi sonra da Molla Fenari Hocamız bilir.»</p>
<p>Çok tatlı bir çizgi kabarmasında gülümsemişti dudaklarının ucu. Emir Timur da ona yakın gülümsedi. «Molla Fenari bizim dinmemizi beklememiş demek ki?» dedi tatlıca. Molla Fenari: «Biz Somuncu Baba değiliz.» dedi «Olmak istesek olmayız da Emirim.» «Yani herkes halince Bedreddin midir hoca? Bunu mu demek istersin? Ama dur bu soruyu Mehmed Cezeri'ye soralım, o bir dirhemcik dil bilgini olduğunu söylemişti.» Doğrudan sormamıştı ama sormuş gibi çevirip gözlerini Mehmed Cezeri'ye bakmıştı. Gören Mehmed Cezeri'nin orada olmadığını, konuşulanları dinlemediğini sanabilirdi. Koskocaman bir Bursa kestanesi büklümünde diz üstüne eğik oturmuş gözlerini içine yummuştu. Emir Timur'un gözlerinin kendine çevrili olduğunu görmediği halde zamanını şaşırtmadan cevabını verdi. «Bir kaç yerde bir kaç kişiden doymuşluğumuz olan, tekerlemeye benzer bir sözdür. Söz temsilini andırır, onun yerine geçer gibi tekerlemeyi ağızlarından duyduğunu, birtakım kendisi bilmez kişiler idi. Kendini bileklerden duymadık. Bedreddin'i bilirim. Şeyhliğini Mısır'dan Ahlatlı Hüseyin'den tanırım. Hakk'ın kitabını yanlışa yorumlar bana kalarsa, amma ve lâkin bildiğini bilen bir bilgin kişidir, bu tekerleme ile ilgisi olmaması gerekir. Gelgelelim böyleleri belli olmaz. Geçmiş zamanda da bunun gibi bilgin kişiler görülmüştü. Düşünmüşlerdir. Düşünmüşlüklerinin kimseye kötülüğü dokunmamıştır. Hatta birtakım doğrulukların ortaya çıkmasına sebep olmuşlardır. Yine bir takım kişiler gelmiştir geçmiş zamanda. O düşünen adamların düşüncelerini almışlardır, kendi çıkarları için bayrak yapmışlardır. Birçok aç çıplağı bayraklarının altına toplamışlardır. Duyduğumuz tekerleme bana bunu hatırlatır. Şeyh Bedreddin istemese de birtakım adamlar onu yahut düşüncelerini bayrak yapmaya yeltenmişlerdir, yeltenmediler ise yelteneceklerdir, onun hazırlığındadırlar. Kötü, hem Bedreddin için kötü hem Anadolumuz için kötü. Eğer böyleyse Bedreddin'in sonundan korkarım. Belki bu sebepten sizin çağrınıza gelmemiştir, korkmuştur. İstesin istemesin kapıldığı çıkrık Bedreddin'i zamanın padişahına çarptıracaktır. Zamanın padişahı da siz olduğunuza göre...» Emir Timur ilk defa Mehmed Cezeri'ye alıcı gözle baktı. Ününü duymuş ama hiç otağın has odasına girdiğinde gözü tutmamıştı. Hele Molla Fenari'nin yanında pek yoksul görünmüştü. Şu anlatışı Cezeri'nin de Emir ile Molla Fenari'den aşağı kalmadığını gösteriyordu. Daha denemek istedi «Zamanın padişahı, her vakit için Tanrı değil midir?»</p>
<p>Mehmet Gezeri bir göz kirpimi dahi düşünmedi «Sorunuza Şeyh Bedreddin'in ağzından cevap vereyim Emir. Şeyh der ki; İnsanın kolu budu insana göre ne ise insanın kendisi de Tanrı'ya göre kol but ölçeğindedir, öyle birer parçadır. Parça, bütününden ayrı düşünülemez. Öyleyse zamanın padişahı olan Tanrı sizi bu zamana salmıştır.»</p>
<p>«Emir Süleyman da Edirne'de padişahtır. Çelebi Mehmed Amasya'da. Benden önce bu ikisi düşünmeli değil midir Bedreddin'i.»</p>
<p>«Şimdi biz Emir Timur'un otağındayız, ona konuşuyoruz. Bedreddin de ortaya çıkmış değil. Tekerlemeye bakıp yargıya varıyoruz.»</p>
<p>«Henüz ortaya çıkmamıştır dedin Cezeri Hoca, Şeyh Bedreddin ortaya çıkacak mıdır?» «Ben bir dirhemlik bilginliğimle oncasını bilemem. Sen Timur'sun, sana kalmıştır çıkıp çıkmaması.»</p>
<p>«Yaa!»</p>
<p>Emir Sultan, Timur'un «Yaa?» deyişinden bir tuhaf oldu. Öyle geldi ki Timur, o ana kadar akıl edemediği bir kötülüğe birden sarılıvermişti. Yahut yeni bir kara ışık düşmüştü içine, o ışığın kara aydınlığında hemencecik bir hesaba yatmıştı. Yüzüne baktı Timur'un, yanılmamıştı. Timur'un yüzünde dönü dönüveren zembereklerin hızla çözülüşünün yahut hızlı sarılışının izleri gülümsemişti şimşeklemesinden. Emir Sultan'ın kendisine baktığını görür görmez kaşları çatı İm işti sanki. Düşünmüştü; ama Emir Sultan'ın aklından geçenleri sezdiğinden emin, kurnaz kurnaz gülmüştü hemen: «Sizlere bir teklifim olacak, kabul ederseniz gönenirim, ummadığınız kadar gönenirim. Benimle Semerkant'a gelmenizi istiyorum, üçünüzün de.» Taş düşseydi Emir Sultan'ın başına ancak bu kadar kulakları uğuldardı. Timur'a baktı kaldı. Timur'un yüzü sır vermiyordu; sıkıya kapanmıştı. Bekliyordu. Beklemesi olmazına bir cevap alındığında ne olur, bellisizdi. Emir Sultan'ın kulak uğuldaması sıkıntıya döndü. Düşünme payı verilecek miydi acaba hemen mi cevap isteniliyordu? Memense sıkıntısı iki büklüm olurdu ki arada Timur'u büsbütün gözden çıkarmak da vardı.</p>
<p>Mehmed Cezeri çok erken davrandı. Her zamanki ağırcanh davranışının aksine tezdi: «Ben gelirim.» dedi. «Benim için bilginin toprağı yoktur. Bursası da Semerkantı da birdir. Ayrıca dil, yerinde duyulur, dilin gizli görünüşüne yerinde inmek mümkün olur, zevki de hurdadır.»</p>
<p>Emir Sultan'a beklemek düştü; Molla Fenari'ye meraklandı. Emir Timur da yüzünde katlanan hoşluğa bakılırsa en ummadığı Cezeri'den aldığı cevap üzerine Emir Sultan'ın nasıl olsa geleceğinden emin bir halde Molla Fenari'ye döndürmüştü yüzünü. Bunaldı. Molla Fenari'ye uygun bir cevap düşünme zamanı bırakmak niyetiyle, biraz da kendine sorulmadan emin olunmuşluğun alınışında: «Beni bağışla Timur Beğ.» dedi. Timur'un yüzü dağıldı; toplandı tezine. Gözleri bir başka türlü açıldı: «Neden?» «Ben o yandan geldim. İnsan geriye dönemez ha babam, insan geri dönmeğe çahşmamahdır bunun için.» Dil pelesengi olan ha babam bu sefer Emir Sultan'ı kurtaramadı; önceleri bu söze gülümseyen Timur'un yüzü kararmıştı. Çatlak çetrefil: «Biz de o yandan geldik, biz de dönmemeli miyiz şimdi?» diye sordu. «Dönersek geriye dönmüş mü oluruz?»</p>
<p>«Sizin dönüşünüzle benim dönüşüm bir tutulmaz Timur Beğ. Siz oraya aitsiniz!» «Ya! Demek sen buranın malısın?» Emir Sultan, Timur'un ağırlaşmış sesindeki ağırlaşmış nükteyi anlamış görünmeği yeğ buldu.</p>
<p>«Evet.» dedi; «Anadolu yeni bir cevherdir malca da işlenebilir.»</p>
<p>Timur'un, belki de daha ağırlaşabilecek yeni bir nüktesini Molla Fenari önledi: «Çiçek süs için gereklidir Emir Timur Beğ.» dedi tokça: «İnsan da insan için gereklidir. Bir yer ki orada insan aranıyor, orada kahnmahdır. Benim yerim Bursa olsun izin verirsen.» «Bre biz de insan arıyoruz, çağırıyoruz üstelik gel diyoruz, demiyor muyum?» «Evet, siz çağırıyorsunuz.»</p>
<p>«Eyi ya işte. Niye gelmiyorsunuz Cezeri gibi koşaraktan?»</p>
<p>Emir Sultan Timur'un Molla Fenari'yi kötü bir çıkmaza sürüklediğini sezmekte gecikmedi; sürüklemek nasıl söz, Timur Molla Fenari'yi düpedüz çıkmaza koşturmuştu. Öyle ki Molla için söz, yukarı tükürse bıyık aşağı tükürse sakal olmuştu. Ya Mehmed Cezeri'yi kötüleyecek ya Timur'u hiçe sayacaktı. Başka çıkarı yoktu bunun.</p>
<p>Molla Fenari de koşulduğu çıkmazın dışında değildi; yüreği de çok kötü öfkelenmişti, Timur'u bir an önce susturmak için kıvranıp duruyorken isyan bayrağını çekivermişti. Yine de «Ya sabır»'a yattı gönlü. Tokça sesini geriletmeden: «Cezeri dil ayrıcalıkları üzerine çalışır. Bizim buranın Türkmencesi sizinkine benzemez, özge bir durum gösterir oldu. Bilgin dediğin Beğ takımı değil ki, bilginin kafasının iki üç tahtası çatlaktır; bilgini Beğ takımından ayıran da zaten bu iki üç tahtanın çatlaklığıdır. Kedi nasıl farenin kokusunu alınca duramaz atılırsa yahut fare peyniri görünce nasıl dayanamazsa bilgin de bu biçimdir. Bilginin peyniri yahut faresi öğreneceği yeniliktir, bildiğinin değişiği olandır. Cezeri'nin Semerkant'ta görmek istediği fareler olabilir belki.»</p>
<p>Molla Fenari'ye yakışmamıştı ama yaptığı benzetme daha çok Emir Sultan'ın yüreğini soğuttu. Timur'un az önceki mallı nüktesine uygun bir karşılık olmuştu. Bu sefer de Timur benzetmenin üstünde durmadı. «İnsan arandığı yere gider demiştin; biz çağırıyoruz dedik. Ayrıcalık mı var?» diye sorarak anlamaz göründü. «Var, o mesele gelelim, değer farkı vardır. Arayan çağırmaz, sezdirmesi yeter.</p>
<p>Çağırmak ayağıma gelin demektir. Bilen için değer ayrıcalığı buradadır.» «Siz Anadolu'da, her şeyi böyle değeri ile mi ölçersiniz?»</p>
<p>Molla Fenari'nin sözünü ettiği değerin anlamını bilmemiş olamazdı Timur; bile bile o değeri, böyle bir madde ölçüsüne getirip sorması, muhakkak ki bir kızgınlığı bastırmak içindi; değilse mutlaka çağırışının geri çevrilmesini bir yenilmişliğe bağlıyor, karşısındakiler! küçültmeğe gayret ediyordu içten içe. Molla Fenari, sonuna kadar gitmeğe karar verdi. Söz neye varırsa varsın dönmeyecekti. «Evet.» dedi; «Biz bu Anadolu'da her nesneyi kendi değeri ile ölçeriz.»</p>
<p>Başını da kaldırmış Timur'un gözlerine çekinmeden bakmıştı.</p>
<p>Emir Sultan, sonun kötüye varmaması için dua etti içinden.</p>
<p>Cezeri yerinde kımıldadı; diz üstüne iki büklümlüğünden doğruldu. Timur'un kızdığı yüzde yüzdü. Molla Fenari daha da kızdırırsa Timur çağrısını geri mi alırdı acaba? Bu Anadolu'da kalma? Bu sonu nereye gideceği bellisiz keşmekeşte ilim yapmak? Başsız, padişahsız bu kör döğüşüne kendini duyurmak. Beğenmiyordu Anadolu'nun durumunu, Semerkant'a gitmek isteyişi Molla Fenari'nin tarif ettiği kafa tahtası çatlaklığından değildi. Semerkant zengindi; durulmuş bir denizdi, Timur güçlüydü; bilginin yeri ise güçlünün yanı olmalıydı. Tanrı'nın Timur'u kızdırmaması, daha fazla kızdırmaması için duaya başladı gönlü.</p>
<p>Fakat Timur'un canı öfkelenmek istiyordu herhal. Mollanın sözünü yeterli sayıp başka bir laf açması en uygunuyken arı kovanına çöp sokuşturan şımarık çocukların inadıyla ısrar etti: «Pekey Molla.» dedi ekşimiş gülüşünü yüzüne salarak; «Bana ne değer biçtiniz? Biçmişsinizdir herhal? Alışıksanız tabii...» Ok yaydan çıkmıştı artık; Molla Fenari yayından çıkan oku istese de tutamayacağını seziyordu. Zaten gitmeliydi ok. Emir Timur'u doğrulamalıydı, gerekirse yüreğine saptanmalıydı. «Evet Emir Timur, biçtik, size de bir değer biçtik biz. Başkalarını bilemem ama ben değer biçtim.»</p>
<p>«Bre yahşi aman! Nedir? Değerimiz ne kadardır öğrenelim!»</p>
<p>Emir Sultan, Molla Fenari'nin yüzünün görünen kemiğinde bir deri büngüldemesi fark etti. Alışılmış değil, şimdiyece hiç mi hiç görmemişti. Ayrıca alnının ortasındaki damar da kabarmıştı Molla Fenari'nin. O durumda çok kesin: «On altın!» dedi.</p>
<p>Mehmed Cezeri birdenbire karnı ağrımış gibi kıvrandı ellerini göbeğinin altına bağlayıp dizlerine doğru büküldü; alt dudağını dişlerinin arasına aldı, dili gırtlağına aşağı gerileye gerileye: «La havle la havle la havle.» dedi.</p>
<p>Emir Sultan yeri değilken keyiflendi. Çok, pek çok hoşuna gitmişti söz; sonunun da, düşündüğü gibi geleceği için bilerek keyiflenmesi doruğa hazırlanıyordu.</p>
<p>Emir Timur bir an çarpılmışhğını düzeltmek istiyormuşçasına yekindi, kalktı. İlkin zorlanmışhğı andıran gülüşünü babacanlaştırmaya çalışarak Molla Fenari'ye yöneldi. Üstünü başını gösterdi: «Bre Molla şu gördüğün üstüm başım eder on altın, sen ne diyorsun?» dedi. Babacanlığı gerçek görünüyordu: Rahat bir adam olduğunu, nüktelere gocunacak bir insan olmadığını, büyüklüğünün her şeyi hoş gösterecek bir yücelikte bulunduğunu göstermek isteyen bir hali vardı. Sanki karşılığı ne denli ağır olursa olsun, Molla Fenari'ye çekinmemesi gerektiğini söylüyordu.</p>
<p>Böyle dahi olmasa Molla Fenari sözünü sonradan sakınmak için söylememişti; tamamlanmamasını özüne yakıştırmayacak bir kimsenin gözleri Timur'a bağlanmıştı. O durumda güldü, gülüşünü de Emir Timur'un babacan tebessümüne kibarca uydurdu. Çok rahat, çok tabii bir biçimde; «Haklısınız Emir Timur Beğ.» dedi. «Yalnız üstünüz başınız on altın eder. Ben de onları hesaplayarak size on altınlık değer biçmişim, aç insanı doyurmadıkça, çıplağı giydirmedikçe ne değer biçebilirsin?» Daha ötesine gitmeği Timur göze alamadı. «Padişahlığı zamanında Bayezid'in tanıklığını geri çeviren, beş yanından yıkılmaz bir kadılık akan bu adam.» diye düşündü. Bu adamla söz cebelleşmesine girmenin sonunu ayarlamak mümkün olmayabilirdi: «Hoş!» dedi; «Yahşi.» dedi. «Beğendim.» dedi «Ününde haklıymışsın ama sen bana yaramazsın Molla. Semerkant'a ağır gelirsin!» Adını anmayacaktı ama dilinin ucuna geldiğinden önleyemedi. «Ben Seyyid Bereke gibi yumuşağını tez bıktırdım, seni haydi haydi. Ne ise örneğiniz olarak Mehmed Cezeri'yi götürmekle yetineyim, yordum sizi bağışlayın. Konuğumsunuz.</p>
<p>Gönlünüzce yaşayın burda. Fırsat geçerse elime sohbetinizi isterim yine, bulacağım o fırsatı, ele geçireceğim. Dilerseniz hanınız Bayezid Beğ'i ziyaret edebilirsiniz.» Molla Fenari'nin dik duran başı önüne eğiliverdi. Emir Timur'un gözünden kaçmadı. Emir Sultan «İsteriz.» dedi tezidene, «İzin verirseniz bizi pek sevindirmiş olursunuz. Ben bir dervişimle birlikte ziyaret etmeği çok istiyorum.» «Molla Fenari isteksizlik gösterdi, neden? Yanıldım mı yoksa bize mi öyle geldi?» Molla Fenari, Emir Sultan'ın kendi yerine cevap vermesini engelledi, yüzü yerden kalkmadan: «Utanırım.» dedi. «Tutsaklığında bizim de payımız olduğu için utanırım, yüzüne bakamam.» «Ya biz tutsak olsaydık Molla?» «O zaman Seyyid Bereke'nin utanması gerekirdi herhal, ben bilemem.»</p>
<p>Uzun düşündürücü bir ara, düşündürücülükten çıkıp sıkıcı, sıkıntılı bir hal alan sessizlik buğulandı. Kimse ne yapacağını ne yana döneceğini nereye bakacağını ayarlayamadı. Emir Sultan sıkıntılı sessizlik az daha sürerse içlerinden birinin en çok Timur'un olmayacak bir iş yapmağa yelteneceğini hissetti. Tezliği ölçüsüzlüğe varan bir çabada: «Herkes çizilen kaderini çizildiğince yaşıyor Emir Timur.» dedi «Bundan böyle de bundan önce olduğu gibi yaşayacak. Siz Emir Timur olarak gideceğiniz yerde, biz Molla Fenari ile ben burda Anadolu'da... Yıldırım Bayezid Han da tutsaklığında yaşayacak, yaşayacağız.»</p>
<p>«Yani sen, Bayezid'in tutsaklığından kurtulmayacağına mı inanırsın?»</p>
<p>«Hangimiz tutsaklığımızdan kurtulabiliyoruz ki?»</p>
<p>«Onu demedim, bre ayak üstüyüz sen de laftan laf açıyorsun. Tutsaklığın o biçimi. Söz uzayacağa benzer ona da benim vaktim yok şimdi açık konuşayım: Bayezid'in bütün çabası tutsaklığından kurtulmak içindir, bilesin!»</p>
<p>Emir Sultan Timur'un açık konuşmasından kuşkulandı. Ortalığın bulanmasından kaygu duyarak: «Bildiğiniz bizim duymadığımız bir davranışı mı oldu Emirim?» diye sordu. «Belki olabilir, önemli değil.» gevelemesiyle geçiştirirken Timur döndü, kesine yakın bir seste «Dener belki.» dedi. «Damadısın; yoklaman eyi olur.» «Yoklaman şart oldu.» dedi sanki.</p>
<p>Emir Sultan'ın kuşkusu koyulaşmıştı: «Yanıma bir dervişimi alacaktım, alabilir miyim? İzin...»</p>
<p>«Verdim. Git. Yokla. Balım Usta diye birini tanır mıymış sor bakalım. Sor da, Balım Usta'nın kaçtığını söyleme sakın. İşini yarım bırakıp kaçtığını duyarsa canı yanar ola ki yanmasın.»</p>
<p>Kötü kötü güldü bu sefer. Gülüşü belki de kötü kötü değildi ama çok yakınında olduğundan Emir Sultan'a öyle geldi.</p>
<p>Yıldırım Bayezid Han'ı tutsak çadırına gireceği sırada Timur'un kötü gülüşü bir daha yakından, çok yakından gözlerini aldı Emir Sultan'ın korkulu, adamın yüreğini işkilden işkile salan bir yalabuk gülüştü; alttan alta kengelli bir gülüş olduğunu da o anda çıkarıp seçiverdi. Arsız bir çocuğun tuzak kurmuşluğunda, tuzağının gizliliğine güvenmiş gülüşüydü. Gülüşün kötülüğünden sakınması için Tanrı'ya sığındı çadıra adımını atarken. Dervişinin adımına dolandı adımı. Bakıştılar. Dervişinin yüzü sararmıştı. «Ben de senden daha eyi sayılmam İne Beğ.» dedi Emir Sultan usulca; «Kendimizi tutmasını bilelim.»</p>
<p>Fakat kendilerini tutabilecek kadar vakit yoktu. Bir adım gerisinde Hoca Firuz Paşa ile birlikte Yıldırım Bayezid Han, çadırın iç perdesinin hemen önüne çıkmıştı.</p>
<p>Akşama yakın sararmasında mart güneşi çadırın kapısından vurduğundan Bayezid Beğ'in kırpışan değişik bakışlı gözleri önce Emir Sultan'ı doğrulamıştı. Fakat bir tıpırtıh içgüdü ileymişçesine Emir Sultan'ın omzundan yanındaki dervişin yüzüne kayıverdi. Emir Sultan yine Timur'un kötü gülüşünü kürek kemiğinden ucun ucun kazınır hissetti. Gizlenmesi kendiliğinden gelen bir el yordamıyla İne Beğ'i Hoca Firuz Paşa'ya doğru iterken: «Hünkarım!» dedi niyaz sesinde; izin ver içeri girelim kapı aralığı şeytan aralığıdır demişler de.»</p>
<p>Bayezid Beğ, Emir Sultan'ın sakınışını yadırgamadı. Durumuna alışmıştı, alışkanlığından geri çekildi. İç kapının perdesini Emir Sultan eliyle örttü. Çadırın içi loşlaştı.</p>
<p>İne Beğ yürek tapılamalarını bastırmakta güçlük çekiyordu. Çadıra girerkenki sararmış yüzü, balmumu donmasında kehribarlaşmıştı, yürek tapılamalarını ancak tutabiliyordu, biraz daha artarsa balmumu donmuşluğu ya çatlar ya yırtıhrdı. Çadırın içinin loşlaşmasını cana minnet bildi. Gözleri kaşınmıştı da gözlerini kaşıyordu sanki. Bir eli gözünü yoklayıp iniyordu; loşluk, acayip bir yalnızlığı körüklüyordu, durmadan körüklüyordu.</p>
<p>Yıldırım Bayezid Han, Emir Sultan'ın ellerini iki avucu içine almıştı, Emir Sultan'ın başı Yıldırım Bayezid'in bir omzuna yarım eğik, herhal yüreğin sızmışını dinliyor, merhemlikse merhemliğine bir incelikte yüreği sarmağa hazır görünüyordu. İlk beş on dakika içinde konuşulamadı.</p>
<p>Çadır içinin loşluğu, loşluğun durmadan körüklediği yalnızlık, Emir Sultan'la Yıldırım Bayezid Han'ın avuç avuca susuşlarının merhem sarınması İne Beğ'i kemirir oldu. Yanındaki Hoca Firuz'un dirseğini kavrayıp sıktı: «Çok acı çeker mi?» diye fısıldadı, «Bu çadır içi onu yıkmıştır, tutsaklık değil.»</p>
<p>«Ne desem boş.» diye sızıladı Hoca Firuz; «Nasıl anlatsam, hele uzaktayken hiç.» Hoca Firuz ağzının içinden mırıldandı, ne dediğini İne Beğ çıkaramadı.</p>
<p>Emir Sultan'la Yıldırım Bayezid Han2ın avuç avucahğı bir süre daha sürdü. Emir Sultan'ın başı, iyiden iyiye Yıldırım Bayezid'in yüreğinin üstüne inmişti, orada öylece bırakıh kılmış ya yürek baş olmuş ya baş yürekleşmiş bir durumda birlikte çırpınır bir durumdaydı. Emir Sultan'ın başı yürek atışlarını andırır bir sarsıntıda idi: Yavaş, kendiliğinden, düzgün.</p>
<p>Bir süre sonra Yıldırım Bayezid Han: «Oturalım.» dedi. «İne Beğ sen şöyle sol yanıma oturacaksın, ikinizin arasında dinlenmek istiyorum, Firuz bu isteğimi hoş karşılar.» «Dinlenmek istiyorum.» demesine rağmen yorgunluğu yoktu. Çadıra girdiklerinde, hele İne Beğ'i görünce tuhaflaşan sesinin yerini gittikçe gencelmek isteyen bir eski ses almıştı. Emir Sultan'la birlikte sekiye otururken boşta kalan eli, yine gençleşmek isteyen bir eskilikle İne Beğ'in kolunu bulmuş sol yanına çekmişti. «Otur!» dedi, «Tutsaklık hiç olmazsa bize bu rahatlamayı sağladı. Padişah olmanın katılığında değiliz artık. Sen, yılların can canalaştırdığı İne Beğ'sin, şimdi bu da damadım. Firuz'la tutsaklığımız zaten içli dışlıdır. Eh, hepimiz oturduk mu? Oturmuşuz. Dışardan gelen sizsiniz, içerdekine dışarısı anlatılırsa hoşluk doğar, içerdeki içerdekini anlatırsa yürek karanlığı olurmuş ne işe yarasın? He mi? İne Beğ he mi? Sen Rumeli'desin fırsat bulup Niğbolu'ya gidebildin mi? Doğan'ın karısı bize emanet gelinimizdir. Seninle bana, gelinimizin hali nicedir, sordun mu?» İne Beğ bu soruların, bu üst üste binen söz dizilerinin aslında Mehmed'den, Süleyman'dan İsa'dan, bir ömür boyu uğraşıldıktan sonra üç beş bölüğe bölünmüş, belki daha fazlaya parçalanmış devletten haber sorma olduğunu seziyor fakat onların cevabını alma yıkıntısına dayanamayacak bir yüreğin kaçışları olduğunu da biliyordu. Hemen yanı başında, nerdeyse omuz omuza yaslanmacasına yanı başında duyduğu Bayezid Beğ yıllar öncesinin değil bir yıl öncesinin Bayezid Beği bile değildi. Buna rağmen, acıydı ama mutluluğu anıştıran bir çökeleğin yüreğine sıvandığını, göğüs boşluğunu doldurduğunu duyuyordu. Bu, şimdi omuz omuza yanı başındaki Yıldırım Bayezid Han şuncacık yaştan bu yaşa elinde gelişmişti. Bir koca yapıydı, bir ulu konak, bir bütün cami, deli ırmakların üstüne ustaca kondurulmuş gözleri sayısız kemerlerde bir köprüydü, bu ulu konağın, bu caminin yahut köprünün her ne ise artık belki gök kubbe idi, bu gök kubbenin, her bir taşını çoğuncası İne Beğ seçmiş, eğrisini doğrusuna getirmiş, getiremediğini yontmuş yonuşturmuş. Daha başkalarıyla el ele vermiş de konak, cami, köprü olmasını sağlamıştı. Bunun böyle olduğunu ilk defa, şimdi, bu loş tutsak çadırında, bu omuz omuza yanı başılıkta düşünüyordu. Daha önceleri kağşamamış yapısıyla konağın, caminin yahut ki köprünün görkemli göründüğü sıralar hiç bir vakit «Bu benim eserimdir! Bunda benim de payım vardır!» dememişti, demeği düşünmemişti. Öyle bir hamurdu ki bu o zamanlar sadece yoğruluyordu, yoğrulurken de teknenin dışına taşmamak, hep teknenin içinde yoğrulan hamurla birlikte, tuz, su, un bunun gibi hamurda ne varsa hamurla birlikte yoğrulmanm gerekli olduğu zamanlar idi. Bir arada fırında pişmek, bir arada insanların aç kursağına doyum olmak; bu bir aradalıkta ise kimin ne olduğu, neyi nereye çektiği düşünülmüyor, üzerinde durulmuyordu.</p>
<p>Fakat bu gün iş değişmişti. Hamurun yoğrulması bitmiş, ekmeğin pişmesi bitmiş, aç kursakların doyumuna gitmişti ekmek, fırın soğumuş, tekne tenha, fırıncı bir başınaydı. Fırının şurasında burasında dolaşan sıçanların bile cik ciki duyulmaz olmuştu. İne Beğ, böyle boş bir fırın böyle kendi başına bir fırıncıyla omuz omuza yanı başıhkta kırıntıların acılaşmış mutluluğunu duyarken sebebin kendisi olduğuna inanıyordu. Konağın, caminin yahut ki köprünün görkemli günlerinde aklına getirmediği, bu benim eserim öğünmesini, yıkıntıların tozunda tıkanarak içten içe tekrarlıyordu: «Bu benim eserim, bu çöküntünün sebeplerinden biriyim, ben yaptım, bendendir!» Ama silkindi.</p>
<p>Soru sorulmuştu; bu günece de Yıldırım Bayezid Han'ın hiç bir sorusunu cevapsız bırakmamıştı, bırakamazdı. «Niğbolu'ya gidemedim Beğim.» dedi ezile ezile. «Yolum düşmedi, düşemedi.» «Yaaa...»</p>
<p>İne Beğ anlatamazdı suçluluğunu. Ali Paşa'nın ikide bir: «Sen Hünkarı çete savaşına zorlasaydın bu durumda olmazdık.» deyişini, yenilişin suçunu bile bile İne Beğ'e yüklemekten muradının ne olduğunu söyleyemezdi. Ali Paşa'nın ayrı, Emir Süleyman'ın ayrı ama ikisinin de aynı sebepten İne Beğ'i yad tutuşlarını, Bayezid Han'ın has adamı olduğu için irdeyip güvenemediklerini anlatmasının, tutsak Hünkarın tutsaklık zencirini ağırlaştırmaktan başka bir işe yaramayacağını bilmez değildi. «Lâkin Bayezid Beğim haber aldım Alanur gelinimizden.» diyerek Hünkarın «Yaa...» deyip yazıklanışına cevap vermek istedi; «Niğbolu'dalar. Hekim Beğ var idi Kumral Dede Konağından, yine oradan bir de Usta Kadın var idi, bu ikisi Alanur ile birlikte Niğbolu'da yerleşip ordan ayrılmak istemezlermiş. Yeni Niğbolu Beği yer vermiş kendilerine, ev vermiş, akçe bağlamış, yeterinden çok. Niğbolu'da görkemli bir Sayrular Evi kurmuşlardı; üçü bir arada, Sayrular Evinin hizmetine adamışlar günlerini. Bunu böyle duyunca, yapacak bir iş kalmadığına aklım kesti. Sağlıkları, dirlikleri yerinde.» «Eh, bir o yanda sağlamız öyleyse.» Şükredercesine söylenmişti; söylerken yüzünü İne Beğ'e çevirmişti, doymazlanmasına bakmaya başlamıştı. Sanki unuttuğu, unuttuğunu sandığı çizgileri arıyordu; buldukça, bulduğunu sandıkça çizgilere dalıyor, çizgilerin götürdüğü yerece, götürebildiğince gidiyordu.</p>
<p>İne Beğ, yavaş yavaş kendini devşiriyordu; özünü Hünkarın bakışlarına bıraktıkça, onsuz geçen şunca ayın başıboş su akmışhğındaki yok yereliğinin usul usul yerini bir ayrılmamışlığa bıraktığını hissediyordu. Bir kötü düş idi, karanlık bir kesitin ara yerde düşü böldüğünü görmüşlerdi. Düş devam ediyordu bir başka kötülükte ama karanlık kesit silinip gitmişti; bir kötü düşün hüzünlü kalıntısı hiç değilse konuşmaktan yeğ idi, sözlerden yeğ idi. Sözler bir yüklendi mi bir daha inmek nedir bilmiyordu, inerse bile yükünü insanın ya yüreğine ya beynine yıkıyor da öyle iniyordu.</p>
<p>Emir Sultan, İne Beğ ile Yıldırım Bayezid Han'a eğildiğinde, yine Timur'un kötü gülüşünü hatırladı. Hünkara söz edip etmemekte kararsız kaldı. Hele Balım Usta denilen her kim ise, her ne ise... Timur bu adamdan söz edilmesini istiyordu, kötü</p>
<p>kötü gülüşünün altında böyle bir kışkırtıcılık da olabilirdi. Acaba Hünkar kaçmayı mı tasarlıyordu yahut tasarlamıştı yoksa Timur Hünkarın kaçmasını mı istiyordu, kaçarsa göz mü yumacaktı?</p>
<p>Kararsız düşüncelerini Bayezid Beğ koparttı büsbütün; İne Beğ'e: «Sen oğlum Süleyman'ın yanında olacaktın?» diye sordu. «Ayrıldın mı yanından? Benim yanıma geldiğinden haberli midir, sen kendiliğinden mi gelirsin?»</p>
<p>İne Beğ'in beklediği fakat istemediği sorulardı. Eri geçi sorulacağını bildiğinden hazırhkhydı. Daha Emir Sultan'ın yanına derviş kılığında katılmayı aklına koyduğunda bu soruya cevap hazırlıyordu. Ne var ki sorunun söke söke sürüdüğü iç yalnızlığının da cevap bekleyeceğini hesap edememişti. Yıldırım Bayezid Han, İne Beğ'e, Emir Süleyman'ın yanından ayrılışının nedenini niçinini sorar gibiyken gönlü bu gelişin oğlu Süleyman'ın isteğine uyulup gelmiş bir geliş olmasını arzuluyor, böyle olduğunu duymak için çırpınıyordu. Sorular, birbirini tutuştura tutuştura, ayıp kaçacağını bilmese daha bir uzayarak sürüp gidecek hissini vermekteydi. İne Beğ'in çoktan hazırladığı cevap ise, olsa olsa kuru bir toprak katılığında olabilirdi ki bu katılık Hünkarı nasıl etkilerdi Tanrı bilirdi. Ama verilmesi gerekiyordu. Buna rağmen; «Buyruğunuza uydum Bayezid Beğim.» dedi; «Emir Süleyman ile Ali Paşa'nın yanına gittim. Orda kalamadım.» «Neden? Buyruk, sonunacaydı?»</p>
<p>«Evet Beğim, sonunacaydı. Ben Emir Süleyman'ın yanında bir son göremedim.» «Sıkıntıda mı? Başaramaz mı görünür?»</p>
<p>«Hayır Beğim. Aksine hiç bir sıkıntısı yok görünür. En sıkıntılı günlerinde bilinirken meclis kurar gönül eğler.»</p>
<p>«Onu biliriz, eski huyudur, eski huyu olduğunu da biliriz. Sık mı kaptırır kendini bu huyuna?»</p>
<p>«Başlangıçta değil idi. Başlangıçta Ali Paşa'ya da ağırdan alıyordu. Ankara Savaşını bırakıp çekilmiş olmasının utanmasında yaşıyor, utançlı haline sebeptir diye devlet işleri dışında Ali Paşa'dan ırakça duruyordu. Bizans Kralıyla kendisi görüştü, Ali Paşa'yı aracıya sokmadı. Bizans'ı oyalayıp anlaşmada tutmasını Beğlerin hepsi beğenir. Urumelinde Osmanlıyı ayakta tutmak için var gücünü vermesini de Beğler beğenir; Beğlerin geliri bir iken iki etti. Beğler bunu da beğenir.»</p>
<p>«Pekey, ya bir gün almak gerekirse o vakit de beğenecek mi Beğler?» «Sen daha eyisini bilirsin Beğim, senin Beğlerin idi.»</p>
<p>«Yahşi konuştun İne Beğ, benim beğlerim idi, bilirim. Hep isterler. Sen güçlü olduğun sürece istemeğe koşarlar; çoğunluğu, çoğunluğu istemeğe koşar.» «Evet. Kötü bir devirdir. Ali Paşa'nın, Beğ yorulmağa gelmez böyle devirlerde, dediği söylenilir Emir Süleyman'a.»</p>
<p>«Bre Beğ dediğin kötü devirlerde yorulacak ki Beğliği biline İne Beğ; gen zamanların Beği ancak çingan Beği olur.»</p>
<p>İne Beğ, çenesi göğsüne inerken: «Bilmez miyim.» dedi fısıltıda; «Ben de bunun için, ayrılma vakti geldi dedim.»</p>
<p>«Pekey, öteki Beğler? Süleyman'ın bu düşkünlüğünü de beğendiler mi?» «Ali Paşa durumu kurtarıyor; kurtarmakta didinir.»</p>
<p>Çadıra geldiler geleli ağız açıp konuşmamış olan Hoca Firuz ters bir solukta girdi söze: «Ali Paşa'nın düşlediği bir durumdur bu durum İne Beğ. Dizginleri ele aldı ise, Emir Süleyman ile Beğleri serasına perde aralıkları koydu bilesin. Beğlerden biri, başa ulaşmak için bir perdeyi aralasa ötekine, ötekini aralasa berikine çatacak ama başa ulaşamayacaktır, çünkü her perde her aralık bir Ali Paşa'dır. Ne yapar başa ulaşmak isteyen o zaman? Baş diye Ali Paşa'yı bilir, Ali Paşa'dan sızanla yetinir.» «Yıkılır o Beğ, tez yıkılır! Öyle devlet olmaz, çabuk düşer!»</p>
<p>«Evet Hünkarım.» dedi İne Beğ genişinden bir soluk alarak; «Emir Süleyman'ın yanından bir son göremedim deyişim de bu. Buyruğunu ancak Çelebi Mehmed Beğimizin yanında yerine getirebileceğime inandım. Onun yanma gidince gençlik yıllarıma döneceğimi sanırım.»</p>
<p>«Bana benzediğini mi söylemek istersin Mehmed'in?»</p>
<p>İne Beğ, doğrudan bir cevap vermekten utandı. Verirse Bayezid Beğini yok saymış olacaktı ki dili tutulabilirdi. «Bursa'ya bunun için geldim.» dedi kaçamaklı; «Bursa'da Emir Sultanımızın buralara geleceğini duydum. Beni de yanına alması, derviş kılığına büründürmesi için yalvardım. Kırmadılar. Bursa'dan...»</p>
<p>Birdenbire dindirilmesi güç bir özlemle dolduğu beli sesi, sabırsızlanarak İne Beğ'in sözünü kesti: «Bursa nasıl? Nasıldı? Yine öyle mi?»</p>
<p>Sesindeki özlem, biraz yeni yaptırdığı Ulu Camisiydi biraz eski camisi; tepelere yağmış dinmez bir yeşillik, düz ova, mavisi bitmez gökyüzü, sessiz akan Nilüfer Çayıydı. Eski camisindeki eski odası, çulu, kilimi, süssüz dolap kapaklarıydı; tozlanmışlardı, üfürülse tozları uçuşacaktı hemen. Uçuştuğunda da bir eski zaman sislenmesinde kokacaktı hoşça.</p>
<p>Emir Sultan, tebessümünü Yıldırım Bayezid Beğ'e döndürerek: «Nasıl olsun ha babam Beğim!» dedi; «Bursa. İşte bizim gibi, bizi nasıl görüyorsan Bursa'yı öyle belle.» Mahzun bir boyun büküş kaldı Bayezid Han'da. «Anladım.» dedi; «Yerinde yok, yollara düşmüş. Ya tutsak yoklamasında ya Timur derdinde.» «Bilmek bilmemekten daha eyidir Beğim ha babam Beğim bilmenin de bir acı hoşluğu olur. Bursa değil sadece, Urumelinden bu yan hepten Bursa olmuştur. Talanı, soygunu, yeri gelirse yangını az değildir. Gelgelelim senin kurduğun düzen sağlama kuşkun olmasın. Senin adın sağlama, yüreğin rahat ola. Ve dahi senin yerleştirdiğin adalet kağşamadı. Zaviye bunun için didinir, tekke buna yorulur, ocak bunu bilir de yanar. Timur bir tufan, gidecek sen temelli bir tufan gördün mü, hiç bildin mi hiç? Timur tufanının sarsıp döktüğü taş tuğla yığını da yeniden yeni yapılara duvar olacak, ha babam Beğim buna adın gibi inanasın. Ve lâkin sen ne olacaksın? Kaderi biz bilmeyiz onu Tanrı kendisine saklar; saklar da gelgelelim Şeyh Bedreddin'in yorumunu da pek yabana atmamak gerektir. Tanrı, yarattığı insanın yeteneğince hükmeder ona, yeteneğinin dışında bir kader yaratmaz der Şeyh, Bedreddin; öyleyse biz, senin yeteneğinin ne olduğunu bilenlerdeniz he mi ha babam Beğim Hünkarım. Senin yeteneğin, tutsaklığı düşünmez. Düşünür mü?» Yıldırım Bayezid Han'ın irkilişi gözden kaçmadı. İrkilişinin ne şekilde devam edeceğini bilmek ise mümkün olmadı. O sırada çadıra, ışıkları yakmak için üç çavuş girmişti. Ellerindeki yanan çıralardan anlaşılıyordu. Birinin çıra ışığındaki yüzü İne Beğ'e hiç de yabancı gelmedi ama kimdi, nerede görmüştü, nasıl görmüştü onu çıkaramadı. Alnını çatlatan bir zorlama, durmadan tanıdığını sandığı çavuşun yüzünü çiziyordu aklına; çiziyor fakat kim olduğunu söylemiyordu.</p>
<p>Çabuk çıktı çavuşlar, oyalanmadılar, işlerini bitirdiler ahşmışhklarında. İne Beğ çıkanların arkasından düşüne düşüne baktı.</p>
<p>Emir Sultan, giriş çıkış arasında geçen süreyi yitik bir zamana saydı. Bayezid Beğ'den, soğumadan beklediği cevabın gecikmesine yaramıştı yaraya yaraya; bir de Hünkarın irkilmesini dindirmişti.</p>
<p>Hoca Firuz Paşa ise Emir Sultan'ın beklenmedik sorusundaki sebebi bulmağa çalışıyordu. Buna yakın soruyu kendisi de sormuştu. Aldığı cevaptan, Timur'un da aynı soruyu sorduğunu öğrenmişti. Birbirinden habersiz üç insan; yeri, durumu, güçleri çıkarları değişik üç insan, aynı soruyu düşünüp soruyorsa sebep kötülüğüne olamazdı, olsa olsa bir kuşkuya olur, en azından birinin ya da ikisinin kişilik çıkarını düşünmeden sormuş olması gerekirdi. Acaba bütün Urumeli, bütün Anadolu bu soruyu mu soruyor idi? Soruyorsa kendi kendine düşünmesindeyken Yıldırım Bayezid Han, ışıkları yandığı çadırın içi aydınlandığı için yüzü apaçık ortaya çıkmış bir saklanmasızhkta: «Üçtür sorarlar bunu bana Emir Sultan.» diye konuştu. «Senin sorduğunu Timur da sordu, Firuz da, şimdi de sen soruyorsun. Demek ki Türkmen bunalmıştır, Türkmen bunalmadığı zaman soru sormaz. Başındakinin kim olduğunu bilirse ötesini araştırmaz. Ya onu yıkmağa uğraşır ya ona körü körüne uyar, bu ikisinin ötesinde düşünmez demek istedim. Şimdi üç dört baş var ortada; eski Anadolu Beğlerini de katarsan yedi sekiz on başa çıkar ki bin başlı ejder bundan eyidir. Tek bir beden ve bin baş? Kötüdür, ucube yaratıktır. Timur, başlar azaldıkça yenisini ortaya sürecektir, bir teke indiğinde de beni sürecektir, beni onun için saklar, izin veremem!» «Kaçmağı mı düşünüyorsunuz?»</p>
<p>Hoca Firuz elinde olmadan Hünkara çevirdi başını, Hünkar da Hoca Firuz'a. Fakat Bayezid Beğ kolay cevap verdi: «Timur ister kaçmamı.» dedi. «Kaçarken yakalansa daha çok kısıtlayıcı yasaklar koyma hakkını bulur kendinde. Ne de olsa bazı serbestliklerim kuşku uyandırıyordun Gelgelelim kaçmam! Kaçsam neye yarar? Oğullarımın kavgası ülkeyi arıklaştırmak için yetmiyor mu?» «Timur sizin kaçacağınızı biliyor Hünkarım, bana bu hissi verdi.»</p>
<p>Bayezid Beğ'in eli belli bir can acısından sağ dizine gitti; dizini tuttu, sıktı. Sağ ayağını ileri doğru uzattı. Gözleri, parmağındaki yüzün zümrüdüne çakıldı kaldı ısrarla.</p>
<p>Ondan önce Hoca Firuz Paşa tutamamıştı kendini: «Ne dersin? Nasıl bilebilir?» diye sormuştu.</p>
<p>İne Beğ şaşkınlığından ayağa kalktı. Ayağa kalkışındaki uygunsuz sırıtışın suçluluğunda sinerek geri oturdu. Bayezid Beğ kaçacak ise? Bu kaçışta kendi yerini aradı, bulamadı. Bayezid Beğ, Hoca Firuz'un boş bulunmasından sonra saklamanın bir anlamı kalmadığını, aksine bunun Emir Sultan'ı da yitirmek demek olacağını anlamıştı. «Sen bildiklerini anlat da Emir.» dedi; «Biz ona göre davranalım, ona göre konuşalım.» «Balım Usta Beğim.» der demez Emir Sultan, Hoca Firuz Paşa'nın dizlerinin bağı çözüldü: «Balım Usta mı dedin? Nasıl bilinebilir bu ad Emir Sultan?» Emir Sultan, Timur'dan duyduklarını kısaca anlattı, kendi kuşkularını katmadı; Timur'un gülüşündeki tuzak kurmuş çocukların acımasız donmuşluğunu sezişinden hiç söz etmedi: yavaş, Bayezid Beğ'in sağ dizini tutup sıkan eline baka baka bitirince: «Ha babam Bayezid Beğim durum bu merkezde; kaçacaksanız kaçacağınızı biliyor Timur bana kalırsa.» dedi.</p>
<p>«Bilmesi? Nerden olabilir, nasıl olabilir?» «Bize bu kadarını duyurmakla yetindi.</p>
<p>Duyururken de sanırız haz duymaktaydı. Biliyor!»</p>
<p>«Hayır bilmiyor! Şey, yani bilmesini biliyor o kadar.»</p>
<p>Yıldırım Bayezid'den de Hoca Firuz'dan da ayrı bir can kulağında Emir Sultan'ı dinleyen İne Beğ çok kesin konuşmuş fakat bocalamıştı. Bocalamasında kalınca da elini alnına atmış şakkadana vurmuştu kimin yanında bulunduğunu unutarak: «Bre Beğim. Bayezid Beğim ben bu adamı şimdi tanıdım. Zıkkım çavuş mavuş değil, Timurlu da değil!»</p>
<p>Üçü de bulanık baktı İne Beğ'e. Hoca Firuz soluğu kabara kabara: «İne Beğ karındaşım, ne dersin? Bizim işimiz...»</p>
<p>Fakat Yıldırım Bayezid: «Sus!» dedi. «Firuz sus. İne Beğ sen perdenin arkasına bak hele bir, sen de Firuz, biz de durulalım bir, kendimize gelip düşünelim. En eyisi İne Beğ'i bekleyelim, bir bildiği var.»</p>
<p>İne Beğ, derviş kılığını da çoktan unutmuştu. İne Beğliğinin geri gelmişliğinde kapı perdesini yokladı. İç ışıklarını sakınmış, gölgesini vermemeğe gayret etmişti.</p>
<p>Yerine döndüğünde dağınık aklını da toplamıştı. Sesini kısabildiğince kıstı: «Dinleyen yok sanırım.» dedi; hala düşünceliydi. «Çadırın ışıklarını yakmağa gelen üç çavuştan birini gözüm ısırdı Bayezid Beğim ama yüzünü çıkaramadıydım. Emir Sultanımız Balım Usta deyince aklım Ankara Savaşına gidip geldi; Balım Usta'yı en son savaşta gördüydüm, Mehmed Çelebi Beğimin çerileri arasındaydı, hatırlayıverdim. Sanırım biz Tokat'tayken yahut bir gün sonra, üç beş kişi acayipçe konuşuyorlardı, payladım, kimin bölüğünden olduklarını sordum. O zaman biri, kanımı başıma sıçratan bir cevap verdi idi: Bizim bölüğümüz yoktur, biz kendi halince Bedreddin olanların bölüğündeniz demişti.» «Bre İne Beğ ne biçim cevaptır bu?»</p>
<p>«Ben de Bayezid Beğim, ben de bu soruyu sorduydum o zaman kendime. Sorarken de adamın yüzüne ahcı gözüyle baktığıma güvenim var, yüz ondan aklımda kalmış. Az önceki üç çavuştan birinin yüzü o yüzdür, o herifin kendisidir bu. Daha önceleri de gelir miydi?»</p>
<p>Yıldırım Bayezid Firuz Beğ'e: «Daha önceleri de gelir miydi?» diye aktardı soruyu. «O saatler ben çadırımda olurdum.» dedi Firuz Beğ.</p>
<p>«Yok dolaşmada olurduk herhal.» diyen Bayezid Beğ dalmıştı. «Üç kişi gelmezlerdi bunlar bre, iki kişi gelirlerdi hep.»</p>
<p>Emir Sultan: «Seni gözetirler öyleyse İne Beğ.» dedi kesinlikle; «Ha babam senin dervişliğinden kuşkudalarsa Timur kimliğini öğrenmek için yollamıştır.» «Balım Usta'yı kim bilebilir ki işi öğrene bre?» «Bayezid Beğim söyleyecektim. Emir Sultanımız, Timur kaçma işini bilir diyor. Ben sanmam. Balım Usta kaçmış, işi yarım bırakmış demiş Timur. Buraya kadarı tamam, pekey. Kaçan ele geçmediğine göre neyi ne için yapmağa niyetlidir, nasıl bilinir? Hele sizin haberli olduğunuz nereden çıkarılır? Bana kalırsa Balım Usta adı şaşırtmacadır. Balım Usta izini yitirmiş anlaşılan. Eğer kaçma işiniz gerçeklense sizi bulacaktır. Timur bu kesinliği bilmez. Çünkü Balım Usta'nın kıratından haberi yoktur. Bilse bilse, işin sonuçlanacağı hesabını bilir ki o zaman da sizi, bu çadırı sıkı bir gözaltında tutar, tuttuğu belli. Tedbirli olmak şart. Bir buyruğun var ise başım yoluna kurbandır Beğim.»</p>
<p>Birdenbire durum değişmiş, zaman değişmiş gibi oldu. İne Beğ'in son sözü, her birini uçurarak yerinden Bayezid Beğ'in padişahlık vakitlerine götürdü. Bir savaş meşveretinin otağında, toplananların düşünceleri öğrenilmek isteniyormuşçasına bir hava esti çadırda. Yıldırım Bayezid bu düşüncelere karşı son sözünü söyleyecek, Emir Sultan son söze Fatiha'yı çekecek gibiydi. Durum böyle olunca da İne Beğ'den sonrakiler açtı düşündüklerini, döktü içindekilerin!, Bayezid Beğ'in son sözü beklendi.</p>
<p>Bayezid Beğ'in son sözü keseden geldi: «Anlaşıldı, durum incecik bir durumdur. Balım Usta'yı bekleyeceğiz, ok yayda bekleyeceğiz. Ne var ki Timur da ok yayda bekleyecektir. Bilmemiz bizim yararımıza, onların zararınadır. Sabahlaraca kalsanız doymam, doyamam. Lâkin incecik durum hemen bu çadırı boşaltmamızı gerektiriyor. Sen İne Beğ Amasya'ya, beni Amasya'da bekle, muhakkak bekle! Geleceğim! Emir Sultan sen Bursa'ya.» Ansızın aklına gelmiş gibi sordu: «Molla Fenari nicedir? Bizi anar mı acep?»</p>
<p>Emir Sultan ilkin doğruyu söylemeği düşündü fakat Bayezid Bey'in bekleyişinden ürperdi: «Sizi bir saniyecik unutmadığına Tanrı'yı tanık gösteririm Beğim.» dedi. «Mahşerece unutacağını da sanmam.»</p>
<p>Bayezid Beğ'in değişik bakan gözleri birden çakmaklandı; hoş kıvrımlarda ışıdı: «Selamımı ilet Emir.» dedi; «İkiniz de Bursa içinsiniz, ordan ayrılırsanız Bursa Bursahktan çıkar. Firuz çadırına gidecek, vakti bildiğine göre zamanında gelir yanımıza. Durum bu. Duası sana kaldı Emir Sultan, esirgeme.»</p>
<p>Esirgeme ne demek, Emir Sultan'ın bütün ömründe can telini koparırcasına çığrışıp el açacağı dua ancak bu dua olabilirdi. Ama elini açtığında bir sinsi kasılma bileklerini pazılarına pazılarına çekti; gönlüne mor küller çöker oldu. Tatsız bir dua pelteklendi dilinde; sapsarıdan bembeyaza dönen bir yüzde titredi durdu.</p>
<p>Bayezid Beğ, Emir Sultan'daki değişmeyi fark etti ama neden olduğunu anlayamadı. Dua diyemeyeceği acayip gönülsüzlüğünden sonra bölük pörçük kalktı Emir Sultan. Bayezid Beğ, bunu ayrılığa yordu. Hiç ama hiç istemediği bir an idi, gelip çatmıştı. Acısını duyuyor, garip bir yalnızlıkta buğulanan gönlü yanıyordu. Bir daha hiç göremeyeceği bir yüz, bir el, bir çift göz kopuyordu, gidiyordu, siliniyordu. Zor oldu. Gittiler.</p>
<p>Çadırın içi pörsüyüverdi. Bayezid Beğ çıkmak üzere olan Hoca Firuz Paşa'nın kolunu bırakmadı. Pörsüyen çadır içi gittikçe buruşuyor, buruşukluğu Bayezid Beğ'in ciğerlerini kurutuyordu. «Firuz.» dedi öksürerek, «Bir de Bedredin mi var ortada?» Hoca Firuz Paşa, Bayezid Beğ'in sorusuna şaş baktı. Anlamadığını belirtmekte zorluk çekti. Bayezid Beğ'in öksürüğü artmıştı, boğazında tırmanan bir gıcık, arada bir hırıldayarak soluklanmayı sürüyerek öksürüğe karışıyordu: «Bir vakitler benim önüme de çıkıp halince Bedreddin olmaktan söz edilmişti. Ali Paşa tekerleme olsa gerek demekle geçiştirmişti Firuz. İne Beğ'in anlattıkları midemi bulandırır. Atiklik gerek, atikliğin atikliği gerek. Lâkin bir de Bedreddin varsa kaçmışız ne olacak? Gönlümüzce yaşamağa bırakmazlar bizi Firuz, sanırım bırakmazlar. Emir Sultan'ın duası sana da tutuk bir dua gibi mi geldi?» «İzin verirsen çıkayım Hünkarım. Tutuk gelse de yayından fırlamış oku durdurmak bize düşmez artık.» «Ya ne düşer bize Firuz?» «Tanrı'ya sığınalım Hünkarım.» «Ya biz neye sığınırdık şimdiyece? Git hadi Firuz. İnşallah vakti şaşmayız!» Çadırın içinde pörsümedik el kadar yer dahi kalmamıştı.</p>
<p>Bayezid Beğ durmadan öksürdü.</p>
<p>Sekiye uzanmak zorunda kaldı.</p>
<p>Gözleri çadırın tepesinde: «Balım Usta tam direğin dibinden çıkarsa bu çadır nasıl yıkılır bre!» diye düşündü. «Kaçmak!» diye mırıldandı arkasından; «Kaçmak değil ölmek en güzeli herhal, ölmek en güzeli, öyle görünüyor. Say ki ölmek direği yıkılan bir çadırdır Bre Bayezid!»</p>
<p>Sonra zihni durdu, çadır durdu, zaman durdu.</p>
<p>Sonra?</p>
<p>Çok uzak bir ses: «Evet.» dedi. Ya Demirci Boran Usta'nın sesiydi ya da karındaşı Yakub Beğ'in. Belki de ikisinin sesi bir aradaydı. «Evet!» diyerek çınladı.</p>
<p>Balım Usta kan ter içindeydi. Solukları kan ter içinde, gözleri kan ter içindeydi; göz kapaklarını açmakta zorluk çekiyordu. Ciğerlerinde her an taşlaşacak bir toprak tozu hissediyordu. Şöyle böyle bir saatten beri tam bir körsü debelenmesinde gitmekteydi. Oynak yerleri yağlanmış tahtadan yapılma bir adam sanıyordu kendini, zembereklerinin durmasından yahut kopmasından korkuyordu. Ama tahta adam olarak da ne zembereği aklına geliyordu ne zembereğinin kopacağı ne de nereye ulaşacağı. Yerin altını deldikçe, körsü misali oyulan toprağı safracıya iteledikçe bir adım, bir adım daha, bir adım daha gittiğini bilmenin buğusunda gırgıra veriyordu ağırlığını. Gırgırı, kazma dişleriydi Balım Usta'nın, kazdıkça toprağı dişlemenin tadına varıyordu; el irisinde bir körsünün tüylü derisi toprakta ne hissederse, ön ayaklarının tırnakları toprağın kabarmışhğını karnına yatırdıkça karın karma bir topraktan nasıl bir nazlanmada kendinden geçerse Balım Usta da öylesine bir kendinden geçmişlikte kan terine doyuyordu. Oralarda, ilerilerde bir yerde kıpkırmızı sarkmış pürçeklisi vardı. Kokusu, tadı, çıtır çıtırlığı ile...</p>
<p>Çeykel'in kaçışından sonra safracılığa da geçen Sefil Ali, Balım Usta'dan farksız olmasına rağmen durumunu unutmuş, zorlukla aldığı iki soluğun arasında bir Ustayı, işkili arta arta gözler olmuştu. Düşerse? Durursa? Kalıp gibi katılaşıp kalırsa? Hem safranın tuluklara doldurulması, hem özünün bunalmışhğını çekmek hem de Balım Usta'nın ha şimdi, ha şimdi, ha şimdi düşeceğini bekleyip tasasından yutkunmacı olmak Sefil Ali'yi, Balım Usta'dan da yoksul bir güçsüzlüğün kucağına götürüyordu. Bununla beraber yeraltı yolu gidiyordu. Toprak boşluğunu veriyordu, gırgır her döndürülüşünde toprağın boşluğunu avuç avuç çekiyordu.</p>
<p>Neredeydiler acaba? Vakit hangi vakitti, zaman nerelerdeydi? Bir an zaman yok gibi geldi Sefil Ali'ye; yer yok gibi. Kainatın herhangi bir yerinde yahut çok pek çok dışında zamanın yeri olmayan bir boşlukta borulaştığını, borunun dışından bir nesneyi olsun sızdırmayan bir yokluklar noktasında sıkışıp kaldıklarını sanıyordu. Bir tek çıkış deliği vardı o da önlerindeydi; ne kadarının tıkalı olduğu bilinmese de delinip gidilecekti ve ancak o zaman, ondan sonra zamanı belli yeri görünen dinlenmiş, tozsuz topraksız, hele topraksız ve hele topraksız bir noktaya çıkılacaktı. O nokta Sefil Ali'yi;</p>
<p>«Başardık!» diye bağırtacaktı, Balım Usta'yı belki gülümsetecekti. Terlemiş, toz çamurunda, ama doygun gülümsetecekti.</p>
<p>«Sefil! Bre Sefil tuzak direkleri yetişsin!»</p>
<p>Bir kurt homurdanmasıydı gelen ses. Fenerin boğulmuş karanlığımsı ışığında körsüleşmiş iki büklüm debelenen Balım Usta'nın kurt homurdanması sabırsızdı. Tezine yetişilmezse delirmiş bir kudurganlığın esintisini taşıyordu. Sefil Ali'nin kulaklarında uğuldadı sağırlaşarak. Sonra Sefil Ali'nin tozdan püsküllenmiş gırtlağından ses olup döküldü, gerilerden safra taşıyan tulukçulara, homurtu olup dolandı: «Bre direkleri. Tuzak direkleri! Elden ele, elden ele, tezilsin!» Gırgır bir an için durdu.</p>
<p>Balım Usta gürültüsü yankılanmış bir gırtlak temizlenmesinde nefeslendi. «Direkler denildi Sefil!»</p>
<p>Hemen ardından da gırgırı tavana dikildi. Sefil Ali fenerin tozlanmış ışığında dönen gırgırın tavandan akıttığı toprağın akşını görmemek için gözlerini yumuyordu ki Balım Usta geri çekilirken sendeledi; yüreği koptu «Usta, Balım Usta. Neyin var? Kalkmıştı. Sokranmıştı. Gırgırı az önceki yere çevirmişti Balım Usta: «Bir şey yok. Toprağın akışını hesaplamamışım. Direkler nerde kaldı?» «Geldi. Buyur.» «Dik şuraya. Bismillah.» Tavandan indirdiği gırgırın yerini gösteriyordu.</p>
<p>Tuzak direğini ustasının gösterdiği yere yerleştirirken Sefil Ali, «Hele bir nefes soluklan sen Balım Usta.» dedi.</p>
<p>«Gebermedim daha. Sen işine bak. Diktiğinin tuzak direği olduğunu unutma. Ev kurmuyorsun.»</p>
<p>«Gebermen mi gerek? Geberirsen neye yarar yorgunluğumuz?»</p>
<p>Balım Usta gırgırını yeraltı yolunun doğrultusunda döndürmüştü bile. Kurt homurtusunu andıran sesi gırgırın sesine karıştı «Gevezelik yok bre, yok. Gırgır var toprak var, iş var. İkincisini çaprazına dik!»</p>
<p>«Eyi dikeriz, bildiğimiz iş bizim.» «Bizim ki de.»</p>
<p>«Nerdeyiz dersin? Geldik mi? Direklerden yana tasalanma.»</p>
<p>«Direklerle uğraşayım derken safrayı unutma da. İki işi bir arada yapacaksın. Çeykel'i başımıza ben dert etmedim.»</p>
<p>«Anladık bre? Çekiyoruz cezasını işte. Yakınlaştık mı? Bir hayır habere aç ağzını da yorgunluğumuza değse bre mübarek.»</p>
<p>«Geldik sayılır.»</p>
<p>«Deme bre Usta! Neredeyiz yani? Çadırlar.»</p>
<p>«Çoktandır çadırların altındayız. Şiarımı neden sanırdın sen?» «Öyleyse? Vakti geliyor he mi? Ah çadırı. Çadırı şaşmayalım.» «Sen kendine bak, ben gideceğim yeri bilirim.» Sefil tulukçuları elden ele öteki tuzak direklerini de yetiştirdiklerinden safra yerini daralmışlardı. Sefil Ali, dönelecek yer zorluğunu çekmekteyken bir de direklerin sökün etmesi bungunluğuna bungunluk kattı ki canı burnunda bir dönmeyle Balım Usta'nın homurtulu ters cevaplarının hıncını en yakındaki tulukçuya aktardı «Ha saygısızlar ha, siz burayı Amasya'nın cirit alanı sanırsınız. Direkler yeri gelince yollansın safraya! Safraya soyhalar safraya.»</p>
<p>Balım Usta buncacık hınç aktarmasını dahi çok gördü. «Laf yok dedik Sefil. Çadırların altındayız dedik! Sağır mısın?»</p>
<p>Keşke sağır olsaydı da çadırların üstünde olsaydı, keşke bütün Timur tümenlerinde bangır bangır «Hey!» bağırabilseydi; «Biz buradayız, tutsağınız Yıldırım Bayezid Hanımızı kaçırmaya gelmişiz. Erseniz karşı durun vermeyin hele!» biçiminde narayı bastırıp göz göre göre tehlikenin üstüne salsaydı bin kere daha kolay on bin kere daha bilerek olurdu hemi de bilerek olduğu için bu ezik it göğnümesinin işkencesini duymazdı. Şimdi bu yeraltı yolu sabahı kuşluğu öğlesi ikindisi bellisiz hep karanlık bir akşamda yahut hep karanlık bir gece yarısındaydı, böyle geliyordu, böyle gidiyordu. Herkes belli zamanları görüp yaşarken herkesten ayrı ve tek bir zamanda varılacak tehlike de bu tek zamanın her zamandan ayrıcalığıyla tatsızlaşıyordu. Tehlikenin heyecanını alıyordu, kendisi gibi tek bir hisse sarınıyordu, sırıtıyordu; kötümserlik. Balım Usta'nın gırgırı toprağın boşluğunu avuç avuç çekerken Sefil Ali'nin kulaklarında durmadan kötümserliğe dönüyor, safra tulukçularının düşüncesizlikle elden ele geçirip bu yana saldıkları direkler safra yerini sıkıştırırken Sefil Ali'nin bedeninde kötümserliğe daralıyor, Balım Usta'nın homurtulu sesi, Sefil Ali'nin yüreğinde kötümserliğe yalpalanıyordu.</p>
<p>El gırgırı toprağı burka burka dönüyordu.</p>
<p>Direkleri elden ele geçirerek bu yana salmayı bırakmış safra tulukçuları tuluklarına yapışmıştı, safrayı ha bire çekiyorlardı.</p>
<p>Sefil Ali ha bire safra doyuruyordu boş dönen tuluklara. El gırgırının toprağı burka burka dönüşünün kötümserliğini sezmemek için insan uykuda olmalıydı ancak. Safra tulukçularının tuluklarını ha bire çekip alışının kötümserliğin üstüne üstüne gitmek gibi bir meret tezinelik olduğunu Sefil Ali'nin yerinde beş yaşında bir çocuk olsa o da anlardı. Sefil Ali'nin kendisi ise özüyle senli benliydi; gömleğini çıkarır atar özünü atamazdı; gömleğinin kirini yuyup yaylar aka döndürürdü ama özüne ne sabun ne su sürebilirdi. Sefil Ali'nin özü kötümserliğin karamsarlık olmasında yedi sekiz yerden sıkışmıştı, tuluklara safrayı doldururken elleri kasılıyordu.</p>
<p>«Balım Usta? Vakit? Vakit ne haldedir dedim, sustun?» «Er ezanına bir saat var olmalı.»</p>
<p>«Ya yoksa?»</p>
<p>«Ne demek?»</p>
<p>«Ortalık ışımış olamaz mı?»</p>
<p>«Öyleyse öyledir.»</p>
<p>Çıldırsan ne yazar artık? Tek zamanlı bir yeraltı yolunda çıldırsan? Balım Usta'nın yapacağı tek bir şey vardır, o da elindeki kol gırgırını kaldırdığı gibi çıldıranın uçmasına vurmaktır! Vurur da. Vurmazsa, çıldranı çıldırışına bırakırsa yeraltı yolu çıldırır çünkü. Yeraltı yolunun hep gece olan tek zamanı çıldırır. Sefil Ali, yeraltı yolunda tek huzurlu yaşamak olan çıldırmanın da mümkün olmadığını, mümkün olsa bile çok sürmeyeceğini şimdiyece çok görmüş, çok bilmiştir; yeri gelmiş kendisi izin vermemiştir çıldırmağa, yaşatmamıştır.</p>
<p>«Buraya üç direk Sefil! Buraya üç direk dedim duydun mu?» Direkler?</p>
<p>Çapraz direkler, üçlü direkler; aralıkları belli adımda sayılmış, dikenin yerlerini sayılı adımlarla bildiği direkler, tuzak direkleridir. Kaçarken izine düşüp kaçmayı durdurmak için gelene engel, sana kaç diyen direklerdir ki tavanı da çökertir denk düştüğünde, yeraltı yolunu tıkar, zamanı örter, kaçanla koğahyanın arkasını doldurup keser atar, bıçak gibi.</p>
<p>«Balım Usta? Vakit? Bir saat oldu, olmadı mı sence?»</p>
<p>«Olmadı.»</p>
<p>«Bana oldu gibi gelir de...»</p>
<p>«Yarım saat kaldı herhal. At içindeki kötülüğü, işe sarıl!»</p>
<p>Ter, toz, toprak alabildiğine. Yorgunluğu saymıyor Sefil Ali, bitkinliğini bir kıyıya atıyor; gelgelelim bu yürek? Bu yürek yıkıntısı? Bu hep bir yana devrile devrile dönen, bir yana çarpa çarpa atan, sonunda gelip gelip de beyazında düğüm olup kalan yürek onu ne yapacak? O varken nasıl atacak içindeki kötülüğü? İşe sarılması kolay, sarılıyor zaten. «İşe sarılmadığımı mı sanıyorsun Balım Usta?» «Benim bir şey sandığım yok kes sesini! Son direk mi elinizdeki?» «Son direkler! İki tam olmalı. Hey! Başka direk var mı yanınızda?» «Sus soyha! Geldik sayılır, yokuşa bacahyorum yolu, ses mi vermek istersin yukarıya?»</p>
<p>«Bilemedim, boş bulundum. Bre Balım Usta geldik mi şimdi? Essah mı?» «Olduğun yere, dikine yerleştir de gerisine karışma!»</p>
<p>Balım Usta'nın gırgırı o kadar yavaş dönüyordu ki Sefil Ali kulak verip soluğunu kesmek duyamaz ustasına bir hal oldu da durdu sanabilirdi. O zaman kesinlikle sona ulaştıklarını anladı. Balım Usta, çocukluğundaki pürçeklisini bulmuştu en sonunda. Yeraltı yolu bitiyordu, gece karasındaki tek zaman sona eriyordu, ne varsa görünecekti, tehlikenin gerçek yüzü belirecekti. Vurmak yahut vurulmak! Bundan sonrası bu idi. Yeraltı yolu, gece karasındaki tek zaman başka bir sona çıkamazdı. Vurmak yahut vurulmak! İş buraya gelince dirildi Sefil Ali. Yüreği yerine geldi, uslu uslu oturdu. Solukları yine tozlu, yine topraklıydı ama, direkleri yan yana bütün ustalığıyla dikip yerleştirdikten sonra, tozuna karağına rağmen soluklarının da su süzülmesinde geldiğini hissetti. Ne var ki beyninin bir yeri kötü bir iç kararmasındaydı henüz, aydınlığa çıkamıyordu: «Balım Usta?» diye sordu; «Güneşin doğmadığından emin misin? Vakit şaşmamış, kertesine denk düşmüş müdür?» «Sana ne oldu Sefil Ali, neden işkildesin? Evet dedik ya!» «Sakın?» «Ne sakını?»</p>
<p>«Balım Usta bu Çeykel?» «Bre ne olmuş Çeykel'e?» Fısıl fısıldı konuşmaları. Sefil Ali'nin fısıltısı keçemsiydi ayrıca; Balım Usta'nınki kaba dokunmuş, değince el yırtar cinsinden kıl kilimlerin kıtığından taşan sert kıl uçlarında, bir zehri noksandı bir diken batırmacahğı. Sefil Ali'nin keçemsi kuşkusuna daha bir dikenleşerek: «Çeykel'e ne olmuş?» diye sordu.</p>
<p>«Çeykel. Hınzır; ya topladıysa karakolları başına?»</p>
<p>«Toplasın.»</p>
<p>«Ya Timur'u da aldıysa yanına! Padişahımızın çadırında Bayezid Han'ın yerine onları bulursak?» «Çok mu hoşuna giderdi öküz!» «Yapma Balım Usta, gözünü seveyim.» «Artık o dediklerini düşünecek vakitte değiliz.»</p>
<p>Sefil Ali de biliyordu bunu. Fakat düşünmemek de elinden gelmiyordu. Beyninin bir yerindeki kötü kir lekesi böyle düşünmeğe zorluyordu. Safrayı tuluğa doldurmuyor, yere yayıyor, geridekilere iteliyordu. Tulukçulara: «Hazır ol!» çekmişti. Bütün bedeni gergin yayların incecik titreşimlerindeydi. «Çeykel!» deyi sıktı dişlerini; «Çeykel eğer seni bulmazsam, elime geçirdiğimde aha bu dişlerimle kıymık kıymık çiğnemezsem seni ben Sefil değilim, namerdin biriyim bilesin bre!» «Sefil? Ne söylenirsin?» «Hiç!» «Hiçe koşma. Çek Bismillah'ı. Hünkarın çadırının altındayız Tanrı'nın izniyle, deliyorum bre!»</p>
<p>Sefil Ali titremeğe başladı; kopmasına gerilen yaylardan farksız bedeni sapır sapır dökülecek gibiydi. Balım Usta'yla birlikte aynı anda, dişleri de çarpanalarda: «Bismillahirrahmanirrahim!» dedi.</p>
<p>Balım Usta, kol gırgırının ucunu, yokuşlayan yeraltı yolunun son baca çıkmasına ahn üstü yerleştirirken bir Besmele daha çekti, çevirdi. Tıp demiş, yüreği, boğazına sıçramıştı, kaya kaya indi eski yerine.</p>
<p>«Balım Usta?» «Ne var bre?»</p>
<p>«Bayezid Han'ın çadırına, çadır direğinin tam altına açmayalım bacayı, he mi? Bu hiç aklına gelmemişti Balım Usta'nın. Sefil Ali'nin her sorusuna sokranıp homurdanan sesi boğazında kaldı; dondu.</p>
<p>Bir an, yeraltı yolunun gece kararmasından değişmeyen tek zamanı buz kesti ikisinin arasında.</p>
<p>Hoca Firuz, Yıldırım Bayezid Han'ın tutsak çadırına gölge seyirmesinde girdi. Üstünde gösterişsiz ama dıvrağından bir çakşır vardı; dıvrak bir cepkene sarınmış ayaklarına da ince yemeniden çediğini çekip bağlamıştı, keçe börkü kömür karasında dolamasız, dalmaydı. Çadıra girer girmez, gölge seyirmeliğinden kıl payı ayrılmaksızın Bayezid Beğ'i selamladı, düş konuşmalarına saklanmış sesi: «Vakit...» dedi; «Kertildiği saate erdi vakit Hünkarım. Dışarısı uykudadır.» Çadırın köşe kuytulamasına sinmişti. Bayezid Beğ'in hazırlanmamışlığına bir anlam verememiş bakıyordu. Uykusuzluğuna da. Uykusuzluğu çok belli bir sararmışhk Bayezid Beğ'in alnından akıyordu. Gözlerinin değişik bakışı kara halkalarında derinleşmiş; kısa sakalı, darala darala küçülmüş bir yüzde oğul arısı biçiminde sarkmıştı. Surun, darala darala küçülmüş yüzde olduğundan fazla irileşmiş, alın bu iriliği çekemediğinden burunu aşağı çeneye doğru sarkıtmış gibiydi. Uykusuzluğun yanı sıra, uzun sürmüş, belki de hala devam ettiği kuşkusuz bir beden acısı yüzün bütün görünümüne sinmiş, daralmağı kasmıştı. Bayezid Beğ, Hoca Firuz'un gölge seyirmesindeki girişine, çadırın köşe kuytuluğuna yine öyle gölge seyirmesinde yerleşmesine garip bakmıştı. Gözevlerini alt üst eden bir ağrı, kaşlarının altında yoğruluyor, bu da başını ağırlaştırıyordu. Kafasının içi kazanlarca boş yahut dolu, kaynaması durmak bilmiyordu. Gece boyunca sağ dizinin altındaki nohut fıstıklanmasında yeşillenen beze sancısını kasığa vurmuş, kasığından beynine beynine sıçramıştı. Birdenbire artmış olamazdı. Biraz da düşüncelerinin artırdığı bir sancı olduğunu bilmesine rağmen sancının birdenbire arttığına inanmış, elinde olmayan bir itişle arada sırada sıyırıp baktığı sağ bacağının diziyle kasığı arasında damar damar kabardığını, yer yer başka bezelerin kabaran damarlara mercimek iriliğinde yerleştiğini fark etmişti. Bu bacakla nasıl kaçacaktı? Nereye kaçacaktı, niçin kaçacaktı?</p>
<p>Kaçmak düşüncesiyle birlikte sorular, sorularla birlikte nohudumsu bezelerin sıkıştığı bacağı, bacağıyla birlikte de veremediği cevaplar soluk borusuna dizilmişti. Hepsi birden, suya atılan taşlardı sanki atıldıkça kabarcıkları yukarı çıkıyor, taşlar aşağıya, dibe iniyorlardı, bir an geliyor, taşlar soluk borusunda kümeleniyor, hava kabarcıkları boğazında hkırdıyordu; bir an geliyor nefes alması zorlaşıyor, kurbağaların kesesine dönüyordu gırtlağı; hırıl hırrl bir hafakan bütün göğsüne yayılıyordu. O zaman gözleri çadırın döşemesine çakılıp döneliyordu orda. Oraya, çakıldığı yerin çevresine. Kim ise bu Balım Usta nerden baş verip görünecekti? Döşemedeki hah nasıl kabaracak, aşağıdan gelecek olanları neresinden belli edecekti düşlemesine bir sıyırtı duyuyor, yine aynı zamanda düşlemesine bir hah kabartısı görüyordu. Bazen kabartı yırtılıyor, bir kaç misli büyümüş bir körsü başı, yumuk kafasını yırtılan hah kabartısından kaldırıyor, nasıl bir ses ise biraz toprağımsı biraz yeraltı sesinde bir hüzünlü ciyaklamayla sesleniyordu: «Geldim! Geldim! Geldim!» dercesine aşağı sarkmış kazıcı kemirici iki kazma diş, hafifçe çengel kıvrımında ışılıyordu. Bahm Usta'nın biçimlendiremediği yüzü de bundan başka türlü olamazdı herhalde. Gelirse böyle gelecek, şuralardan bir yerden çıkarsa orta yere böyle bu biçim çıkacak. » dedi. En uygun yer neresi, ne bilirdi? «Orta direğin tam dibi olsa!» diyordu dinlemek istemediği bir ses; «Çadır başımıza yıkılsa, herkes görse yıkılışı...» Bu, özünün de yıkılışı olacaktı, tıpkı Ankara Savaşı gibi.</p>
<p>Sıçrıyordu sık sık. İçindeki sesten bunaldığı için, durmadan Bahm Usta'nın çıkacağı yeri arayan gözlerinden yorulduğu için, bunalımla yorgunluk yükünü bir arada taşımakta güçlük çeken boynu başını taşıyamıyor, göğsüne düşen başı ise sıçramasına sebep oluyordu. Belki dalıyordu gözleri, içi geçiyordu; uyku, uykumsuluk, baş ağrısı, beyninde sancıyan bezeler, kasığını çekip çekip bırakan illet... Artık hangisiyse, hepsi, Bayezid Beğ'in bir yanından tutuyor alıp alıp götürüyorlardı. Sıçramaları bir geriye gelişti. Geriye gelişi ise bir pis beklemeyeydi. Ne zaman görünecek Balım Usta'nın başı? Nerden, nasıl çıkacak?</p>
<p>Çıkınca ne olacaktı pekey? Balım Usta'nın görünmesi neye yarayacaktı? Bu diz, bu bacak nereyece giderdi? Gitse, söz gelimi varsa Amasya'ya, Çelebi Mehmed oğlunu bulsa ne olacaktı?</p>
<p>Hasta bir eski padişahtı. Hastaydı evet artık bilmesi gerekti bunu, bir yanı yarımdı. Kaçırılmak istenen kişi bu hasta, bu bir yanı yarım olan kişi değildi ki, kaçırmak istedikleri kimse Yıldırım Bayezid Han idi. Balım Usta ona geliyor. Çelebi Mehmed oğlu onu istiyordu. Bayezid Beğ, kendisi, kendi özünde, içinde oturduğu tutsaklık çadırında Yıldırım Bayezid Han arayacak halde olduğunu seziyordu, arıyordu bulamıyordu. Öyle bir Yıldırım Beyazid Han yoktu artık, onun yerine bir hastayı, bir yanı yarım birini kaçıracaklardı. Gülünç olmaktı bu! Gülünce gitmekti! Şunca zamandır tutsaklıkta geçmiş günlerinin gizlediği bir gülünçlük. Ankara Savaşının sonunda dünyanın bilmesiyle yetinilmemiş bir gülünçlük ki yeni, yeni, yeni baştan duyulacak, bilinecek, eğlenilecekti. Öyleyse Balım Usta çadırın orta direğinin tam dibinden açmalıydı çıkış bacasını, çadır üstlerine yıkılmalıydı, hiç değilse bu son gülünçlüğü örtmeliydi yıkılan çadır.</p>
<p>Neredeyse bunun için dua edecekti, etmeğe yelteniyordu, dili varmıyordu. Dili ağzında paslanmış, yarım haşlanmada kıpkırmızı bir pas rengine bürünerek pelteleşmişti, gereksiz bir fazlalık olmuştu. Çiğnemeğe kalksa ne acıyacaktı ne de canı yanacaktı. Dili paslanmış bir eski padişah? Dizinden yukarısı nohut iriliğinde bezelerin karıncalandığı at binemez bir eski Beğ... Soluk borusu tıkanmış hafakanlarda lıkırdayan hareketsiz, ateşsiz, ışıksız bir yıldırım? Kaçarsa, götüreceği bunlar olacaktı, yalnız bunlar! «Evet, gerçek bu!»</p>
<p>Mırıldanışı körüneydi. Hangi gerçeğin mırıldanmasına kapıldığını sezinleyemiyordu. Çok pek çok eskilerde sanki öyle bir eskilik olmamış öyle bir eskiliği yaşamamıştı ama öyle bir eskilik olmuş öyle bir eskiliği yaşamış gibi. Yaşadığı gerçekler mi, şimdi mi, şimdiden sonrada mı? Yoksa hepsi bir arada yoğunlaşmış gerçekler mi? Ne yaran olacaktı bundan böyle? Kimi Demirci Boran Usta kimi İne Beğ. Kimi öz karındaşı Yakub Beğ'in boğulmuş yüzü, kimi Doğan Beğ olarak. Bazen Emir Sultan'la Molla Fenari, en çok Niğbolu'daki yeniçerinin yüzü halinde görünen gerçekler de vardı fakat siliktiler, eski canlılıklarını eski alıcı soluklarını duyuramıyorlar yahut serinletici olamıyorlardı ama bir tek yüzde, bir tek gerçekte birleşiyorlardı: Balım Usta'da. Gelecekti.</p>
</body>
</html>