<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>4.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x4.html" xml:lang="tr-TR">
    <div class="Basic-Text-Frame">
      <p class="B-l-m-Ba-l---" id="toc_marker-1">BÖLÜM 1</p>

      <p class="Basic-Paragraph-2" xml:lang="en-GB">Daha genç ve kırılgan olduğum yaşlarda babam ömrüm boyunca aklımdan çıkmayacak bir öğüt vermişti bana.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Birini eleştirmeye kalkıştığında” demişti, “herkesin senin ayrıcalıklarına sahip olmadığını hatırla.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Başka bir şey söylememişti ama zaten pek konuşmadan anlaştığımızdan, çok daha fazlasını anlatmak istediğini kavramıştım. Sonuç olarak insanlar hakkındaki yargılarımı kendime saklamayı yeğledim. Bu huyum pek çok tuhaf yaratılışlı kişiyi tanımama imkan verdiği kadar azımsanmayacak sayıda can sıkıcı kişiye de mahkum etmişti beni. Aklı farklı işleyenler normal birindeki bu niteliği gördüğünde hemen anlar ve buna çabucak bağlanır. Üniversitedeyken sırf bu nedenle, yani bazı çılgın, meçhul gençlerin bana sırlarını anlatmaktan çekinmemesi yüzünden, yok yere fazla politik olmakla suçlandım. Gel gör ki, bunu çoğu kez istemeden yapıyordum. Birinin bana sırını açacağını hissettiğim anda duruma göre, ya uyur numarası yapar ya da çok meşgulmüşüm gibi davranır veya şakaya vurarak o kişiyi terslerdim. Çünkü gençlerin bu mahrem açılmaları veya en azından bunları anlatmakta kullandıkları ifadeler genellikle ya sağdan soldan aşırma ya da bastırılmış duygularından ibarettir. İnsanlar hakkındaki yargıları kendine saklamak sonsuz bir umuttur bence. Babamın bilgiççe söylediği ve benim de bilgiççe onayladığım şu sözünü unutmaktan halen korku duyarım: bazı temel incelikler dünyaya adaletsiz dağıtılmıştır.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hoşgörümle bu kadar övündükten sonra bunun da bir sınırı olduğunu itiraf etmeliyim. İnsan davranışlarının altında sert bir kaya da olabilir, bataklık da ama bir noktadan sonra bunu pek de umursadığımı söyleyemem. Geçen sonbaharda ülkenin doğusundan döndüğümde dünyanın birörnek ve üzerinde namusun sonsuza dek egemen olmasını istediğimi anlamıştım. İnsanların kalplerine ayrıcalıklı bakışlarla yapılan huzursuz gezintileri istemiyordum artık. Sadece bir tek kişiyi, bu kitaba da adını veren Gatsby’i bunların dışında tutuyorum. Gatsby, yani benim hor gördüğüm ne varsa kendinde toplayan kişi. Art arda sıralanan başarılı jestler kişi­liğin bir göstergesiyse Gatsby’de muhteşem bir şey, yaşamın vaatlerine karşı abartılı bir duyarlılık vardı. Binlerce kilometre ötedeki depremleri kaydedebilen karmaşık cihazlara benzerdi o. Ancak bunun “yaratıcı mizaç” adıyla yüceltilen o gevşek hassaslıkla hiç ilgisi yoktu. Onunki olağanüstü bir umut etme yeteneği, o ana dek kimsede görmediğim ve bir daha da göreceğimi sanmadığım romantik bir amadelikti. Hayır - Gatsby en sonunda muradına erdi. İnsanların nafile hüzünlerine ve kısa ömürlü mutluluklarına duyduğum ilginin bir süreliğine kaybolmasına yol açan, Gatsby’i gafil avlayan, hayallerinden uyandığında onu kül ve toza bulayan şeydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ailem üç kuşaktır bu Orta Batı kentinde yaşayan varlıklı ve saygın kişilerden oluşur. Biz Carraway’ler bir tür aşiret gibiyizdir. Buccleuch Dükü soyundan geldiğimiz rivayet edilir. Ama neslimizin temelini atan asıl kişi dedemin kardeşidir. İç Savaş’a takviye kuvvet olarak katıldıktan sonra 51’de buraya yerleşmiş ve şimdilerde babamın sürdürdüğü toptan hırdavat işini kurmuştu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ben bu büyük amcayı hiç tanımadım ama babamın iş yerinde asılı duran keskin yüz hatlı portresini görenler ona çok benzediğimi söyler. 1915’te, babamdan tam çeyrek asır sonra New Haven’den mezun oldum. Çok geçmeden de Büyük Savaş (I. Dünya Savaşı) olarak bilinen, Germenlerin dünyaya ertelenmiş yayılma hareketine katıldım. Karşı hücumlarımız bana öyle büyük haz vermişti ki geri döndüğüme üzülmüştüm. Orta Batı, dünyanın işlek bir merkezi olmaktan çıkmış, evrenin ücra bir köşesine dönüşmüştü. Ben de Doğu’ya giderek senet işine atılmaya karar verdim. Tanıdığım herkes de bu işi yapıyordu ve benim gibi bir bekarın bu yolla rahatlıkla geçinebileceğini düşünüyordum. Tüm teyze, hala, dayı ve amcalar bana uygun bir yüksek okul seçiyorlarmış gibi konu üzerinde uzun uzun konuştuktan sonra, ciddi ve kaygılı yüzlerle “Pekala” demişlerdi. Babam bir yıl boyunca bana para göndermeye razı oldu ve birkaç ertelemeden sonra nihayet 1922’nin bahar aylarında Doğu’ya gelip temelli yerleştim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yapılacak ilk iş şehir merkezinde bir oda tutmaktı ama mevsim ılıktı ve ben geniş çayırlar ve dost canlısı ağaçları olan bir yöreden henüz gelmiştim. İş yerinden genç bir çocuk yakınlardaki banliyölerden birinde ev tutmayı önerdiğinde bana müthiş bir fikir gibi görünmüştü. Evi o buldu. Aylığı seksen dolara, nemden yıpranmış, köhne bir binaydı. Şirket, son anda onu Washington’a gönderince ev de bana kalmıştı. Yanıma bir köpek aldım ama birkaç gün sonra kaçıp gitti. Dodge marka eski bir arabam ve yatağımı yapıp kahvaltımı hazırlayan Finli bir yardımcı vardı. Elektrikli ısıtıcının başına oturur, kendi dilinde bir şeyler mırıldanıp dururdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir iki günü bu şekilde yalnız geçirdim. Derken bir sabah oraya benden kısa süre sonra gelmiş olduğu anlaşılan bir adam önümü keserek, yüzünde şaşkın bir ifadeyle “West Egg köyüne nasıl gidebilirim?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Nasıl gidileceğini gösterdim. Tekrar yürümeye başladığımda artık yalnız olmadığım duygusuna kapılmıştım. Oranın yerlilerinden biri, etraftakilere yol tarif eden bir rehberdim. Bilmeden de olsa bana onun komşusu olmanın özgürlüğünü bahsetmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Parlak günışığı, filmlerdekine yakın bir hızla yemyeşil yapraklarla dolan o ağaçlar ve yazın gelişiyle birlikte, hayatın yeniden başladığına dair o bildik duygusuna kapılmaktan kendimi alamıyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Okunması gereken bir sürü şey vardı ama önce bu taze, zindelik veren havayı ciğerlerime çekip sağlıkla dolmalıydım. Yanımda getirdiğim bankacılık, kredi ve yatırım araçları üzerine bir düzine kitabı rafa yerleştirmiştim. Kırmızı ve yaldızlı kapaklarıyla karşımda darphaneden yeni çıkmış gıcır paralar gibi beklerken, Midas, Morgan ve Maecenar gibi adamların, yalnızca kendilerinin bildiği sırları bana açmaya hazırlandıklarını hissediyordum. Bunlardan başka kitaplar da okuyacaktım elbette. Üniversitedeyken edebiyata meraklıydım.</span> <span class="char-style-override-10" xml:lang="tr-TR">Yale News</span> <span xml:lang="tr-TR">adlı okul gazetesinde bir yıl boyunca ciddi ve nitelikli makaleler kaleme almıştım. Şimdi tüm bunları yeniden hayatıma katmaya hazırlanıyordum. Uzmanlık alanlarının en kısıtlısından, “çok yönlü entel”lerden olacaktım. Bu sadece bir taşlama değil. Tek bir pencereden bakıldığında hayat başarılı olmaya çok daha görünür.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kuzey Amerika’nın en tuhaf insanlarının yaşadığı bir bölgede ev kiralamış olmam bütünüyle rastlantıydı. Evim, New York’un doğusuna uzanan, karmaşa içindeki şu ince ada üzerindeydi. Burada tuhaf doğa görünümlerinin yanı sıra, iki sıradışı karasal oluşum vardı. Şehir merkezinden otuz kilometre kadar uzakta birbirlerine özdeş ve yalnızca narin bir koy ile ayrılan, Batı yarımküredeki en iyi terbiye edilmiş tuzlu su bölgesine, Long Island Boğazı’na uzanan bir çift kocaman yumurta. Tam olarak oval değildiler. Her ikisinin de karayla birleştikleri noktaları, Kolomb’un öyküsündeki yumurtalar gibi yassıydı. Üzerinde uçan martılar için bu koskoca yumurtaların bir şaşkınlık kaynağı olduğuna şüphe yok. Biz kanatsızlar içinse şekil ve boyutları dışındaki özelliklerinin birbirine benzemezliği aklı meşgul ediyor.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ben West Egg’de yaşıyordum yani daha az moda olanında. Yine de aralarındaki tuhaf ve uğursuz zıtlığı ifade etmede bu tanım biraz hafif kalır bence. Evim yumurtanın en ucunda ve Boğaz’dan yalnızca elli metre uzaktaydı. Sezonluğuna on iki – on beş bin dolar kira istenen iki koca evin arasına sıkışıp kalmıştı. Sağdaki, standartları aşan muazzam bir yapıydı. Normandiya’da bulunan Hotel de Ville’in tıpkısıydı. Binanın yanında üzerini sarmaşıklar kaplamış bir kulesi, mermer yüzme havuzu, yirmi dönümlük yeşil alanı ve bahçesi vardı. Burası Gatsby’nin malikanesiydi. O zaman kendisini tanımıyor olduğuma göre, Gatsby adında bir beyefendi desem daha doğru. Benim göz zevkini bozan evimse fazla dikkat çekmiyordu. Ayda hepi topu seksen dolara bir milyonerin dibinde oturuyor, zengin komşumun bahçesinin ve boğazın ufak bir bölümüne tepeden bakabiliyordum.</span></p>

      <p class="yildiz">•••</p>

      <p class="Basic-Paragraph-2 para-style-override-5" xml:lang="en-GB"><span xml:lang="tr-TR">Aslında yazın öyküsü, narin koyun karşı kıyısındaki East Egg’in akşam güneşi altında ışıldayan deniz boyu uzanmış beyaz malikaneleri eşliğinde yemek için Tom Buchanan’lara gittiğimde başlamıştı. Eşi Daisy ikinci kuşaktan kuzenimdi. Tom’u ise üniversiteden tanırdım. Savaştan hemen sonra Chicago’daki evlerinde kalmıştım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’nin kocası, pek çok atletik başarının yanı sıra, New Haven’da okul takımında futbol oynamış en iyi forvet oyuncularından biriydi. Adeta bir milli kahramandı. Daha yirmi bir yaşındayken öyle muhteşem başarılar kazanmıştı ki sonradan yaptıkları bunların gölgesinde kaldı. Ailesi son derece zengindi. Para konusunda sınırsız bir özgürlüğe sahip olması nedeniyle üniversite yıllarında eleştirilirdi. Ama artık Chicago’dan ayrılıp Doğuya gelmişti. Bunu öyle bir şekilde yapmıştı ki insanların adeta nefesleri kesilmişti. Örneğin, gelirken yanında Lake Forest’tan çok sayıda polo atı getirmişti. Benim kuşağım için bunu yapabilecek zenginlikte olunabileceğini düşünmek bile güçtür.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Doğuya gelme nedenlerini bilmiyorum. Hiçbir sebep yokken Fransa’da bir yıl kalmış, zengin insanların polo oynadıkları yerleri dolaşıp durmuşlardı. Daisy telefonda bu kez temelli taşındıklarını söylemişti. Ben yine de inanmamıştım. Daisy’nin aklından neler geçtiğini biliyordum ama Tom’un futbolun verdiği heyecanı özleyerek sonsuza dek arayış içinde olacağını hissediyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Şimdi ise ılık ve rüzgarlı bir akşamda pek de iyi tanımadığım iki eski dostumu görmek üzere East Egg’e doğru ilerliyordum. Evleri umduğumdan daha ince bir zevke sahipti. Georgian Kolonyal mimarisi ile inşa edilen, kırmızı-beyaz renklerdeki bu malikane koya hakim bir yükseklikteydi. Ön taraftaki yeşillik alan, deniz kıyısından başlayıp birkaç yüz metre ilerleyerek evin ana giriş kapısına kadar uzanıyordu. Arada tek tük güneş saatlerini, tuğla döşeli yürüyüş yollarını ve günışığında parlayan çiçek bahçelerini aşıyor, nihayet eve ulaştığı anda hızını alamamış gibi asmaların örttüğü duvara yaslanıyordu. Ön cepheyi ayıran Fransız tarzı pencerelerin camları güneş ışığında altın parıldıyor, açık camlardan içeri akşamüstünün ılık rüzgarı doluyordu. Tom Buchanan üzerinde binici kıyafetleriyle beni karşılamak üzere girişte bekliyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">New Haven’da son görüştüğümüzden bu yana epey değişmişti. Karşımda otuzlu yaşlarda, sapsarı saçlı, başkalarına tepeden bakan kibirli bir adam duruyordu. Parlayan küstah gözleri yüzüne bir hakimiyet duygusu yayıyor, duruşu bir şeylere öfkelendiği için öne doğru eğilmiş izlenimi veriyordu. Üzerindeki binici kıyafetinin kadınsı görünümü bile bedenindeki muazzam gücün dışavurulmasını engelleyemiyordu. Ayakları ayağındaki parlak çizmeleri öylesine dolduruyordu ki üstteki bağcıklar zorlukla bağlanabilmişti. İnce giysisinin altından omuzlarını hareket ettirdiğinde alttaki iri kas kütlesi hissediliyordu. Büyük bir kuvvetle dolu bir bedendi bu, aynı zamanda zalim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Konuşurken çıkardığı tenor tonundaki boğuk sesi, hırçın görüntüsünü daha da güçlendiriyordu. Sesinde -sevdiği kişiler de buna dahildi- zorbaca bir küçümsemenin izleri vardı. New Haven’da ondan nefret eden bir sürü insan olduğu geldi aklıma.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu görünüşüyle; “sizden daha güçlü olduğum için her konuda fikirlerimin daha üstün olduğunu kabul etmenize gerek yok aslında” der gibiydi. Üniversite son sınıftayken aynı öğrenci kulübüne üyeydik. Pek samimi olmasak da o sert ve buyurgan tavrına karşın, sanki ondan hoşlanmamı önemsiyormuş gibi davranırdı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Güneşli taraçada birkaç dakika sohbet ettik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Güzel bir yer yaptım burayı” dedi parıldayan gözlerini etrafta gezdirirken.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir taraftan kolumdan tutup beni yönlendirirken, diğer taraftan da geniş, yassı eliyle önümüzdeki manzara boyunca, çukurda kalmış İtalyan tarzı bahçeyi, yarım dönümlük alandaki güzel kokulu gülleri, kıyıdan biraz açıkta dalgaların üzerinde seken kalkık burunlu motoru gösteriyordu.</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">“Bu arazi şu petrol zengini Demaine’e aitmiş” cümlesini söylemesiyle kolumdan tutarak çevirdi ve kibar bir tavırla “İçeri girelim” dedi.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yüksek tavanlı, geniş bir holden ilerleyerek Fransız tarzı pencerelerinin olduğu gül renkli, aydınlık bir odaya vardık. Hafif aralık duran camların yansımaları taze çimenlerin üzerine düşüyordu. Perdeler odayı dolduran esinti ile soluk bayraklar gibi dalgalanıyor, bazen süslü bir düğün pastasına benzeyen tavana doğru yükseliyor, kıvrılıp bükülerek şarap rengi halının üzerinde denizi ürperten rüzgar gibi gölgeler oluşturuyorlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Salondaki tek hareketsiz nesne iki genç kadının, üzerinde çapaya bağlı şamandıralar gibi kımıldanıp durduğu heybetli bir kanepeydi. İkisi de beyazlar içindeydi. İncecik giysileri evin içinde uçuştuktan sonra oldukları yere gelip konmuşlar gibi titreşiyorlardı. Bir süre perdelerin çıkardığı kırbaç seslerini ve duvardaki tablonun iniltisini dinlemek için orada öylece durmuş olmalıyım. Sonra Tom Buchanan arka pencereleri gürültüyle kapattı ve odayı dolduran esinti içeride sönüp gitti. Perdeler, halı ve iki genç kadının giysileri yavaşça hareketsizleştiler.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İki kadından, daha genç olanı tanımıyordum. Divanın bir ucuna uzanmış, hiç hareket etmeden duruyor, çenesini sanki bir şeyi dengede tutuyor gibi hafif yukarda tutuyordu. Bana göz ucuyla bakıyorsa bile anlaşılmıyordu. Neredeyse içeri girip onu rahatsız ettiğim için özür dileyecektim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Öteki, yani Daisy kalkacakmış gibi hareketlendi –yüzünde özenli bir ifadeyle hafifçe eğildi- sonra tuhaf ama çekici bir kahkaha attı. Ben de güldüm ve ona doğru yürüdüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sevinçten olduğum yerde donakaldım” dedi. Sonra nükteli bir şey söylemişçesine yeniden güldü. Elimi tutarken, dünyada en çok görmek istediği kişi benmişim gibi yüzüme bakıyordu. O her zaman böyleydi. Biraz yaklaşıp, çenesinde bir şeyleri dengelemeye uğraşan kızın adının Baker olduğunu fısıldadı. (Daisy’nin fısıldama alışkanlığının insanların ona doğru eğilmelerini sağlamak için olduğunu duymuştum. Bu yersiz eleştiri onun çekiciliğini hiçbir zaman azaltmıyordu elbette.)</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Nasıl olduysa, Bayan Baker’in dudakları kımıldamıştı. Belli belirsiz bir hareketle beni selamladıktan sonra başını geriye attı. Dengede tutmaya çalıştığı nesne biraz sarsılmış olmalı ki irkilivermişti. Ondan yine özür dileyecek oldum. Nedense kendine yeten böylesi insanlar her zaman için takdirimi toplamıştır.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O boğuk, titrek sesiyle sorular soran kuzenime döndüm tekrar. İnsanın kulak kesildiği, bir daha duyamayacağı bir melodiyi dinliyormuş gibi iniş çıkışlarını takip ettiği bir sesti bu. Yüzü sevimli ve hüzünlü, parıldayan gözleri ve şehvetli ıslak dudakları dikkat çekiciydi ama ona ilgi duyan erkeklerin unutamadığı asıl, insana heyecan veren sesiydi. Cezbeden bir şarkı, “dinle” diye fısıldayan, az önce coşkulu ve kışkırtıcı şeyler yaptığına, bir saat içinde yine coşkulu ve kışkırtıcı şeyler yapacağına dair bir vaatti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Buraya gelirken bir günlüğüne Chicago’ya uğradığımı ve bir düzine insanın ona selamlarını ilettiğini söyledim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beni özlemişler mi?” diye sordu heyecanla.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şehir perişan halde. Arabaların sol arka tekerlerini matem çelengi niyetine siyaha boyamışlar. Kuzey sahilinde de ağıtlar hiç dinmiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Harika! Hadi dönelim, Tom. Hemen yarın!” Sonra hiç yeri değilken “Bebeği görmelisin” deyiverdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok isterim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şimdi uyuyor. Üç yaşına girdi. Daha önce görmemiş miydin?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyleyse mutlaka görmelisin. O-”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Odanın içinde huzursuz adımlarla dolanan Tom Buchanan yanıma gelip elini omzuma koydu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne işle uğraşıyorsun, Nick?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Borsacıyım”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kimin yanındasın?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ona söyledim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Adını hiç duymadım” dedi kesin bir ifadeyle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu biraz canımı sıkmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Duyarsın” diye yanıtladım kısaca. “tabii eğer Doğuda kalırsan.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kalacağım merak etme” dedi önce Daisy’e, sonra bana bakarak. İtiraz gelmesini bekliyor gibiydi. “Başka bir yere gidecek kadar aptal değilim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tam o anda Bayan Baker öyle çabuk “Kesinlikle!” diye bağırdı ki irkildim. Odaya girdiğimden beri ilk kez konuşuyordu. Onun da en az benim kadar şaşırdığı belliydi. Esnedi ve çevik bir hareketle yerinden kalktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Her yanım tutulmuş” diye yakındı, “ne kadardır şu kanepede yattığımı hatırlamıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hiç bana bakma” dedi Daisy, “sabahtan beri seni New York’a götürmeye uğraşıyorum. Bayan Baker mutfaktan getirilen dört kokteyl kadehine göz atıp, “Hayır istemem” dedi, “antrenman yapıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ev sahibi pek inanmamıştı,</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen mi!” dedi Tom kendi ka­dehini kafasına dikerken, “İşlerini nasıl hallettiğine aklım hiç ermiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bayan Baker’a baktım, neyi “hallettiğini” merak etmiştim doğrusu. Ona bakmak hoşuma gidiyordu. Zayıftı, göğüsleri ufaktı. Askeri okul öğrencileri gi­bi omuzlarını geriye atarak dik yürüyordu. Solgun yüzünde, güneşten kamaşan gri gözlerinde kibar bir ifadeyle bana bakıyordu. Onu ya da fotoğrafını bir yerlerde gördüğümü düşündüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“West Egg’de oturuyormuşsunuz galiba” dedi küçümseyen bir ifadeyle. “Orada oturan birini tanıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben kimseyi ta—”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby’i tanıdığınıza eminim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hangi Gatsby?” diye sordu Daisy. Komşum olduğu söylemeye fırsat bulamadan, akşam yemeğinin hazır olduğu duyuruldu. Tom Buchanan buyurgan bir tavırla gergin kolunu benim kolumun altına koydu ve satranç tahtasında bir piyonu başka bir kareye taşır gibi beni odadan çıkardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ellerini kalçalarına dayayarak ağır ağır yürüyen iki genç, narin kadın önümüz sıra salınarak günbatımına bakan gül renkli taraçaya ilerliyordu. Hafifleyen rüzgar masada duran dört mumun alevini titretiyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu mumlar da nesi” diye söylendi Daisy kaşlarını çatarak. Sonra parmaklarını fitile bastırıp mumları söndürdü. “İki hafta sonra yılın en uzun günü olacak.” Neşe içinde bize baktı. “Sizin de en uzun günü bekleyip sonra kaçırdığınız oluyor mu? Ben hep bekler, hep de kaçırırım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Birlikte bir şeyler yapabiliriz” dedi Bayan Baker esneyerek, sandalyesinde yatağında otururmuş gibi oturuyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Olur” dedi Daisy. “Peki ne yapalım?” Çaresiz bir ifadeyle bana döndü. “İnsanlar ne yapmak ister acaba?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ben tam yanıt verecekken bakışlarını küçük parmağına yöneltti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şuraya bak!” diye yakındı; “parmağımı incittim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hepimiz baktık. Boğumları morarmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunu sen yaptın, Tom” dedi suçlayarak. “Belki isteyerek yapmadın ama yine de sen yaptın. Senin gibi azmanın biriyle, cüsseli hantalın tekiyle evlenirsen olacağı bu…”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Azman sözünden hoşlanmıyorum” diyerek çıkıştı Tom, öfkelenmişti, “şaka bile olsa söyleme.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Azmansın ama” diye ısrar etti Daisy.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Arada o ve Bayan Baker aynı anda konuşup şakalar yapıyor, konudan konuya atlıyorlardı. Sohbetleri de üzerlerindeki beyaz giysiler ve baygın gözleri gibi sakindi. Tom ve benimle birlikte burada olmayı kabullenmiş, fazla bir çaba göstermeden hem eğleniyor, hem de eğlendiriyorlardı. Yemeğin yakında bi­teceğini, gecenin birazdan sona ereceğini ve her şeyin geride kalacağını biliyorlardı. Burası Batı’dan çok farklıydı. Orada akşamlar, durmadan hayal kırıklığı yaratan tahminler ya da anın kendisinin endişe verici dehşeti içinde kendi sonlarına doğru hızla ilerlerdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Mantar kokusu sinmiş ama kaliteli bir Bordo şarabından ikinci kadehi içerken, “Bende medenileşmediğim hissi uyandırıyorsun Daisy” diye itirafta bulundum, “bari hububatlardan filan konuş da tam olsun!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bunu belli bir amaçla söylememiştim ama hiç beklemedi­ğim bir tepkiyle karşılaştım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Medeniyet yok oluyor” diye bağırdı Tom öfkeyle, “Ben artık bu konuda çok karamsarım. Şu Goddard denen adamın yazdığı</span> <span class="char-style-override-10" xml:lang="tr-TR">The Rise of the Colored Empires</span> <span xml:lang="tr-TR">adlı kitabı okudun mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, okumadım” dedim, ses tonu beni şaşırtmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok İyi bir kitap, herkes okumalı. Dikkatli olunmazsa beyaz ırkın –yanlış duymadınız beyaz ırkın- yok olacağını savunuyor. Epey bilimsel bir kitap, her söylediğinin kanıtını da sunuyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tom derin mevzulara girmeye başladı” dedi Daisy umursamaz bir kederle, “İçinde uzun cümleler olan epey derin kitaplar okuyor. Ne deniyordu ona, şey...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neyse ne! O kitaplar bütünüyle bilimsel” dedi Tom sabırsızla­narak, “Adam meseleyi iyi çözmüş. Her şey egemen ırk olan bizlere bağlı. Ya dikkatli oluruz ya da öteki ırkların hegemonyası altına gireriz “</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onları yenmemiz gerek” diye fısıldayan Daisy, gü­neş ışınlarından doğru bakarak gözlerini kırpıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bayan Baker, “Kaliforniya’da yaşamanız lazım” diye söze başlamıştı, ama Tom koltuğunda gürültüyle kımıldanarak lafını kesti, “Bu görüşe göre hepimiz Norman soyundanız. Ben, sen, sen ve...” bir an durup başını hafifçe eğerek karısını da araya katınca Daisy bana bir kez daha göz kırptı “...uy­garlığı oluşturan her şeyi bizler yaratmışız. Bilimi, sanatı ve diğerlerini, anlıyor musunuz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kendi böylesine kaptırmasında acıklı bir taraf vardı. Es­kiden beri aşırıya kaçan kibri artık ona yetmez olmuş gibiydi. Tam o sırada telefonun çalmasıyla birlikte uşak içeriye girince Daisy bu fırsattan yararlanarak bana doğru eğildi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sana bir aile sırrı vereyim” dedi alçak sesle, “Şu bizim uşağın burnu var ya, onun hikayesini duymak ister misin?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Buraya bunun için geldim zaten.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">New York’ta iki yüz daimi müşterisi olan bir şirkette gümüş parlatıcısıymış. Sabahtan akşama kadar gümüş parlatmak en sonunda burnuna zarar vermeye başlamış.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Durumu da gittikçe kötüleşmiş” diye söze karıştı Bayan Baker.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet. O kadar kötüleşmiş ki, sonunda işinden ayrılmak zorunda kalmış.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Batan güneşin son ışınları bir an için parlayan yüzünü hafifçe okşadı. Ben nefesim kesilerek onu dinlerken güneş tümüyle battı ve ışıklar, karanlık basınca sokaktaki oyunlarını bitirmek zorunda kalan çocuklar gibi gönülsüzce yüzünü terk etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Geri gelen uşak eğilip Tom’un kulağına bir şeyler fısıldadı. Tom’un kaşları çatıldı. İskemlesini geriye ittiği gibi kalktı, tek kelime etmeden içeri girdi. O gidince Daisy canlanır oldu. Etkileyici sesiyle şarkı söyler gibi neşe içinde eğildi:</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Seni görmek çok hoşuma gidiyor Nick” dedi, “Bana gülleri anımsatıyorsun biliyor musun? Evet güle benziyorsun. Öyle değil mi?” Bayan Baker’a soruyor, onay bekliyordu, “Sence de benzemiyor mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Elbette doğru değildi bu. Güllere uzaktan yakından benzemiyordum. Aklına estiği gibi konuşmuştu. Yine de içinden taşan bu sıcaklık karşısında, heyecanlı sözlerin ardında, gizli kalmış duyguların açığa çıktığı gibi duyguya kapılıyordunuz. Birden peçetesini masaya fırlatarak kalktı, özür dileyip içeri gitti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bayan Baker ile göz göze geldik. Ben konuşmaya hazırlanırken, doğruldu ve “Şışşt” diye uyardı beni. Arkamızdaki odada alçak sesle bir şeyler konu­şuluyordu. Bayan Baker neler olup bittiğini daha iyi duymak için çekinmeden eğildi. Sesler bir an yükselir gibi ol­du, sonra hafifledi. Bir an bağrışmalar, sonra yine sessizlik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Az önce bahsettiğiniz Bay Gatsby komşum olur...” diyerek söze başlamak istedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sus biraz! Neler oluyor duymak istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir sorun mu var?” diye sordum saf saf.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yoksa bilmiyor musunuz?” diye sordu Bayan Baker, gerçekten şaşırmıştı “Herkesin bildiğini sanıyordum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben bilmiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şey” dedi biraz duraksayarak, “Tom’un New York’ta bir metresi var”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Metresi mi?” diye yineledim safça.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bayan Baker başıyla onayladı. “Yemek vakti telefon etmeyecek kadar nazik olması gerekir ama değil mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Söylediklerini anlamama zaman kalmadan kumaş hışırtıları ve deri çizmelerin gıcırtısı duyuldu ve Tom ile Daisy masaya döndü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy neşeli görünmeye çabalıyordu ama sesi gergindi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kusura bakmayın” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yerine oturdu, soru dolu bakışlarla önce Bayan Baker’a sonra bana baktı. “Şöyle bir dışarı baktım da!” dedi, sonra, “Gerçekten de çok romantik bir manzara var. Çimlerin üzerinde bir kuş vardı. Cunard ya da White Star şirketlerine ait gemilerden biriyle buraya kadar gelmiş bir bülbül sanı­rım. Nasıl da ötüyor” diye sürdürdü konuşmasını. Kendisi de adeta şakıyordu, “Ne romantik, değil mi Tom?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ya, evet öyle” diyen Tom bıkkın bir tavırla bana dönerek, “Yemek bitince hava kararmamış olursa seni ahırlara götüreyim” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Telefon bir kez daha çalınca hepimiz birden irkildik. Daisy, Tom’a bakıp ke­sin bir ifadeyle başını sallayınca tüm sohbet konuları aniden kayboluverdi. Masadaki son beş</span> <span xml:lang="tr-TR">dakikanın parçalarından, gerekmediği halde mumların yeniden ya­kılması kaldı aklımda ve herkesin çekinmeden bakmak istediğim halde bakışlarından kaçıyordum. Tom ve Daisy’in neler düşündüklerini bilemiyordum ama o umursamaz tavırlarına rağmen Bayan Baker’ın bile davet­ edilmeden gelen beşinci kişinin o keskin çınlamalarını görmezden gelmesi imkansızdı. Farklı yapıdaki insanlara bu durum merak uyandırıcı gelse de benim içimden derhal polisi aramak geçiyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Atlar konusuna bir daha dö­nülmediğini söylememe gerek yok. Tom ve Bayan Baker baş ve ayakucundan tutup bir ölüyü taşıyormuş gibi aralarında akşamın alacasından bir iki metre bırakarak ağır ağır kütüphaneye doğru yürüdü. Ben ise hiçbir şey duymamışım gibi çevreyle ilgileniyor görünmeye çabaladım ve birbirine bağlı ve­randalar zinciri boyunca Daisy’i izleyerek taraçaya çıktım. Loş bahçede hasır bir kanepeye yan yana oturduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy güzel hatlarını yoklar gibi yüzünü elleri arasına alarak bakışlarını kadife rengi alacakaranlığa çevirmişti. İçinde fırtınalar koptuğunu görebiliyordum. Sakinleşmesi için küçük kızı hakkında sorular sormaya başladım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Farkında mısın Nick, birbirimizi pek iyi tanımıyoruz” deyiverdi birden, “düğünüme de gelmemiştin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Cepheden dönmemiştim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Doğru” biraz durdu, “çok kötü günler geçirdim Nick. Her şeye şüpheyle bakar oldum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bakmakta da haklıydı. Bekledim ama başka bir şey söylemedi. Ben de epey cılız bir sesle tekrar kı­zından bahsetmeye başladım. “Herhalde artık konuşuyordur, ye­meğini yiyordur, her şeyi yapıyordur.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ya, evet!” dalgın dalgın yüzüme baktı, “Dinle Nick, doğduğunda neler söylediğimi bilmek ister misin?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hem de çok.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Olaylara nasıl baktığımı anlarsın belki böylece. Doğum yapalı bir saat bile olmamıştı. Tom’un nerede olduğunu Tanrı bilir. Narkozdan çıkınca yoğun bir terk edilmişlik hissi içimi kapladı ve hastabakıcıya kız mı oğlan mı diye sordum. Kız olduğunu öğrenince de, arkamı döndüm ve ağladım, ‘pekala’ dedim kendime ‘kız olduğuna sevindim. Umarım aptal olur. Çünkü bu dünyada bir kız için en iyisi aptal ve güzel olmak.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Her şeyin kötü yanından gördüğümü sen de anlamışsındır” diye devam etti kararlı bir sesle, “herkes de öyle düşünüyor. En eği­timli olanlar bile. Bense buna eminim. Her yere gittim, her şeyi gördüm, her istediğimi yaptım.” Gözleri dünyaya meydan okuyor tıpkı Tom gibi bakıyordu. Küçümseme dolu bir kahkaha attı, “Sofistike bir insanım ben. Tanrım, ne sofistikeyim ama”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">İlgi ve inancımı üzerine çeken sesi sustuğu anda, söylediklerinin aslında ne kadar samimiyetsiz olduğunu anlamıştım. Bu beni epey rahatsız etmişti. Akşam olanların tü­mü bende ona yandaş duygular uyandırmak üzere çevrilen dolaplar gibi gelmişti. Sessizce bekledim. Birkaç dakika son­ra sevimli yüzünde alaycı bir gülüş belirdi. Sanki o ve Tom çok önemli bir gizli örgütün üyesiymiş de kimse bunu bilmiyormuş gibi baktı bana.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">İçerde, kırmızı oda ışıkla dolmuştu. Tom ve Bayan Ba­ker uzun kanepenin iki ucuna oturmuşlar, genç kadın yüksek sesle</span> <span class="char-style-override-10" xml:lang="tr-TR">Saturday Evening Post</span> <span xml:lang="tr-TR">dergisini okuyordu. Tom birbirine eklenip sakinleştirici bir mırıltıya dönüşen sözcükleri dinliyordu. Tavandaki ışıklar çizmelerinde ışıldıyor, kızın sonbahar-yaprağı ren­gindeki saçlarında matlaşıyor, kol kaslarını oynatarak çevirdiği sayfalar üzerinde dolaşıyordu.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">İçeri girdiğimizde konuşmadan yüzümüze baktı, eli hava­da bir süre bekledi.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Arkası yarın” dedi dergiyi masaya fırlatırken. Sonra bacağını diğerinin üzerinden telaşla indirerek ayağa fırladı.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Saat on olmuş” dedi, tavandaki bir saate bakarmış gibi, “İyi kızların yatma zamanı.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Jordan yarın Westchester’deki turnuvaya katılacak” dedi Daisy.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Demek siz Jordan Baker’sınız.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Yüzünün neden tanıdık geldiğini şimdi anlamıştım. Ashville, Hot Springs ve Palm Beach gibi yerlerdeki spor haberlerini okurken biraz kibirli duran, bu güzel yüze çok rastlamıştım. Uzun zaman önce onunla ilgili pek de hoş olmayan bir hikaye de duymuştum ama o an pek hatırlamadım.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“İyi geceler” dedi alçak sesle, ‘beni saat sekizde uyandırır mısın?”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Eğer uyanacaksan niye olmasın.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Uyanırım. İyi geceler Bay Carraway, yakında görüşürüz.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Tabii ki görüşeceksiniz” dedi Daisy. “Bakarsın sizi evlendiririm. Bize sık sık uğra Nick. Ben de bu arada –hani- ikinizi bir araya toplarım. Belki çamaşır dolabına filan kilitlerim ya da sandala bindirip uzak denizlere açılırım. Bir şeyler yaparım işte.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“İyi geceler” dedi Bayan Baker merdivenlerden çıkarken, “bunları duymamış olayım.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Tatlı bir kız” dedi Tom o gittikten sonra, “böy­le ortalığa salıp durmasalar iyi olur.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Kimler?” diye sordu Daisy soğuk bir sesle.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Ailesi.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Ailesi dediğin yüz yaşına gelmiş teyzesi. Hem artık Nick onunla ilgilenir, değil mi Nick? Jordan bu yaz pek çok hafta sonu burada olacak. Bu yuvanın havası ona çok iyi gelecek.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">İkisi de susup birbirlerine baktı.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“New York’lu mu?” diye sordum.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Louisville’li. Genç kızlığımızın masum yıllarını orada geçirdik. O masum...”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Taraçada otururken Nick’e dert mi yandın yoksa?” diye sordu Tom birden.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Öyle mi yaptım?” yüzüme baktı.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Gerçi pek hatırlamıyorum ama Normanlardan bahsettik galiba. Evet, öyleydi eminim. Birden aklımıza geliverdi işte, sonra birde baktık ki...”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Her duyduğuna inanma Nick” diye nasihat etti Tom.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Bir şey duymadığımı söyledim sessizce. Birkaç dakika sonra da gitmek üzere kalktım. Beni uğurlamak için kapıya kadar gelip üstlerine yağan ışıkta yan yana durdular. Arabama binip motoru çalıştırdığımda Daisy’den buyurgan bir, “Bekle!” sesi geldi.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Sana önemli bir şey soracak­tım, unutmuşum. Batı’dan bir kızla nişanlandığını duyduk.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Doğru” dedi Tom destek vererek, “nişanlandığını duyduk.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“İftara atmışlar. Evlenecek kadar param yok.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Ama biz öyle duyduk” diye üsteledi Daisy. Durgun halinin geçip birden çiçek açmasına şaşırmıştım. “Ayrı ayrı üç kişiden duyduk, doğru olmalı.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Neden bahsettiklerini anlamıştım elbette ama nişanlanmanın kıyısına bile yaklaşmamıştım aslında. Evlilik işlemlerini başlattığıma dair ortalıkta gezen dedikodular Doğu’ya geliş nedenlerinden biriydi zaten. Dedikodular yüzünden eski bir dostunuzla görüşmeyi bırakamazsınız ama sırf dedikodu oluyor diye de evlenecek değildim.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Tom ve Daisy’nin bu ilgisi beni çok etkilemiş ve aramızdaki, zenginliklerinden doğan mesafeyi biraz olsun azaltmıştı. Eve dönüş yolunda kafam biraz karışıktı ve öfkeliydim. Daisy’nin tek yapması gereken kızını kucakladığı gibi evi terk etmekti. Ama aklında böyle bir şey olmadığı belliydi. Tom içinse, ‘New York’ta bir metresi olması’ okuduğu bir kitap yüzünden bunalıma girmesinden daha az şaşırtıcıydı. Gösterişli beden gücü artık o buyurgan ruhunu beslemeye yetmiyor olacak ki, bayat bazı fikirlerin sağını solunu kemirmekle uğraşıyordu.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Yol kenarındaki lokantalar ve önlerinde ışıl ışıl kırmızı benzin pompaları duran tamirhanelerde yaz havası iyiden iyiye hissediliyordu. West Egg’deki</span> <span class="char-style-override-10" xml:lang="tr-TR">malikaneme</span> <span xml:lang="tr-TR">varınca arabayı garaja park edip bah­çedeki terk edilmiş çim biçme makinesinin kenarına oturdum. Rüzgardan geriye ağaçlarda çırpılan kanatların, toprağın vargücüyle üflediği körüklerin yorulmak bilmez kurbağalardan çıkardığı ısrarlı org seslerinin duyulduğu gürültülü, parlak bir gece kalmıştı. Bir kedi ayışığı altında aniden sendeledi. Ona bakmak için başımı çevirince yalnız olmadığı­mı fark ettim. On beş metre ilerde, yandaki malikanenin gölgesinden ayırt edilen bir şekil, elleri cebinde, yıldızların gümüş serpintilerini izliyordu. Rahat tavırları ve çimenleri güvenle adımlayışı bana, onun etrafımızdaki cennetin ne kadarına sahip olduğunu hesaplamak üzere yürüyüşe çıkan Bay Gatsby olduğunu düşündürmüştü.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Seslenmeye karar verdim. Bayan Baker’ın yemekte ondan bahsetmesi de tanışmamız için bahane olacaktı. Ama vazgeçtim. Çünkü yalnızlıktan mutlu olduğunu ima eden ani bir hareket yapmıştı. Kollarını karanlık sulara doğru uzattı, epey uzak olduğum halde titrediğine yemin edebilirdim. Ben de ister istemez bakışlarımı deniz yönüne çevirdim. Ta uzaklarda bir başına parlayan ufak, yeşil bir ışıktan fazlasını göremedim. Bir rıhtımın en uç kısmı filan olmalıydı. Tekrar Gatsby’nin olduğu tarafa döndüm. Gitmişti. Bense o gürültülü ka­ranlık için yine yapayalnızdım.</span></p>

      <p class="B-l-m-Ba-l---" id="toc_marker-2">BÖLÜM 2</p>

      <p class="Basic-Paragraph-2" xml:lang="en-GB"><span>West Egg ile New York yolunun hemen hemen yarısında karayolu, o ıssız bölgeden geçmemek için demiryolu ile kavuşur ve dört yüz metre kadar ikisi yan yana ilerler. Burası küller vadisidir. Küllerin dağ sırtlarında, tepelerde ve tuhaf bahçelerde buğday gibi bittiği acayip bir çiftliktir adeta. Öyle ki bu küller evlerin, bacaların ve bacalardan tüten dumanın; en nihayetinde de akıl almaz bir gayretle, tozlu havanın içinde zaten ufalanıp dağılacakmışçasına, belli belirsiz gezinen insanların biçimini alır. Ara sıra gri renkte bir dizi kamyon, görünmez bir yol boyunca ağır ağır ilerler ve korkunç bir fren sesiyle durur, derken ellerinde kurşuni küreklerle kül renginde insanlar beliriverir ve orada ne yapmakta olduklarını perdeleyen yoğun bir toz bulutunu kaldırırlar.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yine de çok geçmeden, bu gri toprakların ve ortalıkta durmaksızın dalgalanan kasvetli toz bulutunun üzerinde, Doktor T. J. Eckleburg’un gözlerini fark edersiniz. Bu mavi gözler muazzam büyüklüktedir, gözbebeklerinin genişliği yarım metreyi geçer; ancak bir yüzün içinden değil de, var olmayan bir burnun üzerinde durduğu varsayılan, kocaman sarı bir gözlüğün ardından bakarlar. Muhtemelen bu tabelayı oraya, Queens kasabasındaki müşterilerini artırmak isteyen muzip bir göz doktoru asmış, sonra ya kendisi de ebedi körlüğe gömülmüş ya da onu burada unutarak çekip gitmişti. Güneşin ve yağmurun altında, boya görmeden geçirdiği onca zamanın ardından şimdi, bu gözler kararmış bakışlarla kasvetli bir mezbeleye bakıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Küller vadisinin bir tarafında küçük ve pis bir nehir uzanır, üzerindeki açılır köprü mavnaların geçmesine izin vermek için kaldırıldığında, bekleyen treninin içindeki yolcuların bu iç karartıcı manzaraya yarım saat boyunca bakmak zorunda kaldığı olur. Her tren bir dakikalığına da olsa burada muhakkak durur; benim Tom Buchanan’ın metresiyle tanışmama da böyle bir an vesile olmuştu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir metresi olduğu haberi zaten dillerdeydi. Ahbapları Tom’un, kadınla beraber gözde restoranlarda boy göstermesine, hatta onu masada bırakıp, sağda solda çene çalarak ortalıkta gezinmesine içten içe kızıyordu. Bu kadını merak etsem de onunla tanışmaya hiç de can atmıyordum; yine de bu olmuştu. Bir öğleden sonrası Tom’la beraber New York’a gidiyorken, kül yığınlarının yakınında durmuştuk ki, bir anda yerinden fırladı ve kolumdan tutuğu gibi beni vagondan adeta zorla indirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İnelim,” diye tutturmuştu, “seni benim kızla tanıştıracağım.” Muhtemelen yemekte içkiyi fazla kaçırdığından, ona eşlik etmem konundaki ısrarı neredeyse zorbalığa dönüşmüştü. Bunun için oldukça kibirli bir gerekçesi de vardı; pazar öğleden sonrasında yapacak daha iyi bir işim olabilir miydi?</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Peşinden demiryolunun beyaz badanalı alçak çitini aştım, yol boyunca Doktor Eckleburg’un sabit bakışları altında yüz metre kadar gerisin geri yürüdük. Görü­nürdeki tek yapı; mezbelenin hemen kenarındaki, bir ana caddedeymiş gibi birkaç bitişik binadan oluşsa da ötesinde hiçbir şey olmayan, sarı tuğ­lalı bir bloktu. Bu yapıdaki üç dükkandan ilki kiralıktı, ikincisi ancak küllü bir yoldan ulaşılabilen bir sabahçı lo­kantasıydı, sonuncusu ise bir otomobil garajıydı: Tamir işleri, GEORGE B; WILSON,</span> <span class="char-style-override-10" xml:lang="tr-TR">Otomobil alınır satılır.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’un peşinden girdim. İçersi gösterişsiz, hatta neredeyse tamtakırdı. Görünürdeki tek otomobil hurdaya dönmüş, üstü tozla kaplı bir Ford’du, o da gözlerden uzakta karanlık bir kuytuya sinmişti. Tam bu izbe tamirhanenin, arkada bir yerlerde dayalı döşeli, romantik aşk yuvalarını gizleyen bir paravan olduğunu düşünmeye başlamıştım ki, ellerini bir bezle temizlemekte olan garaj sahibi yazıhanenin kapısında beliriverdi. Sarışın adam solgun benizli ancak yakışıklı sayılırdı. Bizi görünce açık mavi gözleri umutla parladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Merhaba Wilson, seni ihtiyar,” dedi Tom, adamın omzuna neşeyle vurdu, “İşler nasıl gidiyor bakalım?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir yaramazlık yok” dedi Wilson çok da inandırıcı olmayan bir tavırla. “O arabayı bana ne zaman satıyorsun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Önümüzdeki hafta. Adamım bu sıralar o işle ilgileniyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Acaba biraz ağırdan mı alıyor?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kesinlikle hayır!” dedi Tom soğukça “şayet böyle düşünüyorsan, belki de arabayı başkasına satmalıyım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, benim kastettiğim,” dedi Wilson telaşla “sadece - ”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Devamını getiremedi, sabırsızca etrafına bakındı. O esnada merdivenlerden ayak sesleri geldiğini işittim, derken ofisin kapısında duran bir kadının biraz irice olan vücuduyla, ışığı engellediğini fark ettim. Otuzlarının ortasındaydı, epeyce dolgun olsa da fazlalıklarını çok az kadının yapabileceği şekilde, fevkalade güzel taşıyordu. Lacivert benekli krepdöşinden elbisesinin üzerindeki yüzünün, olağandışı bir güzelliği yoktu, buna karşın bedeninden, daha ilk bakışta fark edilen, sanki vücudunda bulunan her sinir için için yanıyormuş gibi, müt­hiş bir canlılık yayılıyordu. Gülümsedi, kocası görünmezmiş gibi adamın yanından öylece geçip yaklaştı, Tom’un elini sıkarken gözlerine uzun uzun baktı. Dudaklarını ıslattı ve dönüp de bakmadan, kısık ancak kaba bir sesle kocasına seslendi: “Neden birkaç sandalye getirmiyorsun? Baksana, insanlar ayakta bekliyor!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ah tabi, hemen,” dedi Wilson, telaşla küçük yazıhaneye girdikten sonra, beton rengi duvarlara karışıp yok oldu. Tom’a sokulmakta olan kadın dışında, çevrede bulunan her şeyi kaplayan külden toz bulutu, adamın koyu renkli takımını ve solgun saçlarını da örterek gözden kaybetmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Seni görmeliyim!” dedi Tom ısrarla. “Bir sonraki trene yetiş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Olur.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aşağıdaki gazete bayiinin önünde buluşalım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kadın başını salladı ve George Wilson’un iki sandalye ile yazıhanenin kapısında görünmesiyle, Tom’dan uzaklaştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yolun aşağı tarafında, gözlerden uzak bir köşede bekledik. 4 Temmuz’a birkaç gün vardı; kara kuru, sıska bir İtalyan çocuk, o esnada raylara çatapat diziyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasıl da korkunç bir yer, değil mi?” dedi Tom, Doktor Eckleburg’la karşılıklı bakışırken.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Berbat!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çıkmak ona da iyi gelecek.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kocası itiraz etmez mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Wilson mu? Onun New York’taki kız kardeşini görmeye gittiğini sanıyor. Dünyadan haberi yok o budalanın!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Böylelikle; Tom ve metresi ile birlikte New York’a doğru yola koyulduk; gerçi birlikte olduğumuz da pek söylenemezdi, çünkü Bayan Wilson başka bir kompartımanda yolculuk etmişti; Tom en azından trende rastlayabileceğimiz East Egg’lileri biraz olsun dikkate almıştı. Kadın bu esnada kıyafetini de değiştirmişti, Tom’un yardımıyla trenden inerken esneyerek geniş kalçalarını ortaya çıkarmış olan dar, kahverengi desenli, müslin bir elbise vardı üzerinde. İstasyondaki gazete bayisinden Kent Dedikoduları adlı bir dergi ile bir sinema magazini; eczaneden ise bir krem ile ufak bir şişe parfüm aldı. Üst kattaki gürültü ve karanlığın içinde, dört taksiyi geri çevirmesinin ardından nihayet gri döşemeli, eflatun renkli bir taksiyi beğendi. Sonunda istasyonun kalabalığından kurtulup gün ışığına çıkıyorduk ki, aniden dışarıyı izlediği pencereden yüzünü çevirdi, öne eğilerek camı tıklattı. “Şuradaki köpeklerden birini istiyorum,” dedi kararlı bir sesle, “dairede kalır; böyle bir köpek almak lazım oraya.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Taksi, tuhaf derecede John Dr. Rockfeller’a benzeyen, beyaz saçlı bir ihtiyarın yanında durana kadar, geri geri gitti. Adamın boynunda asılı olan sepetin içinr, cinsi türü belirsiz bir düzine yeni doğmuş köpek sinmişti. Bayan Wilson arabanın penceresine yaklaşan ihtiyara “Cinsleri ne?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Her cins var. Siz ne arıyorsunuz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslında şu polis köpeklerinden istiyorum. Ama o cins sende yoktur, değil mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İhtiyarın gözleri sepette şüpheyle gezindi, çok geçmeden elini daldırıp birini ensesinden yakalayarak, kıpırdanıp duran yavruyu çıkardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu bir polis köpeği değil,” dedi Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, tam olarak değil” dedi adam, hayal kırıklığı sesine de yansımıştı, “Aslında bu bir Airedale teriyeri”, bir yandan hayvanın kahverengi tiftikli sırtını sıvazlarken konuşmayı sürdürdü, “Şu kürke bir bakın. Bu köpek hiçbir zaman hastalanıp da sizi üzmez.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne sevimli şey!” dedi Bayan Wilson heyecan içinde. “Kaça?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu mu?” Adam köpeğe hayranlıkla baktıktan sonra,” Size on dolara veririm,” dedi. Soyunda bir yerlerde Airedale teriyerliği olsa da, ayakları fazlaca beyaz olan minik Airedale sonunda el değiştirerek, hava geçirmez kürkünü kendinden geçercesine okşamaya başlayan Bayan Wilson’un kucağına yerleşti.</span></p>

      <p class="Basic-Paragraph-2 para-style-override-7" xml:lang="en-GB"><span xml:lang="tr-TR">“Dişi mi erkek mi bu?” diye sordu kadın nazikçe.<br/>
      “Bu mu? Erkek.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O bu bir dişi!” diyerek kestirip attı Tom. “Al paranı da hadi git! Bu parayla bunlardan on tane daha alırsın!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Beşinci Caddeye yöneldik, o sıcak ve tatlı, hatta kırsal denilebilecek yaz gününde, neredeyse köşeden beyaz bir koyun sürüsü çıkıverse yadırgamayacaktım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Duralım,” dedim, “Burada inmeliyim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Olmaz!” diye itiraz etti Tom. “Bize katılmazsan Myrtle çok gücenir, öyle değil mi Myrtle?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hadi ama,” diye ısrar etti kadın. “Kardeşim Catherine’i arayıp onu da çağırırım. Onu tanıyanlar çok güzel olduğunu söylerler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok isterim, ancak -”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İlerlemeye devam ederek Central Park’tan dönüp West Hundreds’a yönel­dik. Taksi, uzun ve beyaz bir pastayı andıran 158’nci Cadde’deki binalardan birinin önünde durdu. Bayan Wilson evine dönüşü şerefine bakışlarını çevrede gezdirdikten sonra, köpeğini ve paketlerini toplayarak mağrurca içeriye girdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Mc Kee’leri de davet edeceğim” diye bildirdi asansörle çıkarken, “Elbette kardeşimi de aramam gerekiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Küçük bir oturma odası, küçük bir ye­mek odası, küçük bir yatak odası ve küçük bir de banyodan oluşan daire en üst kattaydı. Oturma odası, goblenle kaplı ve odaya göre fazla büyük olan mobilyalarla öylesine doluydu ki; Versay Sarayı’nın bahçesinde resmedilmiş neşeli hanımefendilerden bir kaçına tökezlemeden hareket etmek mümkün olmuyordu. Duvarda asılı tek resim, fazlasıyla büyütülmüş olan bir fo­toğraftı. İlk bakışta belli belirsiz bir kayanın üzeri­ne tünemiş bir tavuğa benzese de, biraz uzaktan tekrar bakıldığında tavuk bir boneye dönüşüyor ve gülümse­yen yaşlı bir bayanın tombul yüzü tüm odayı dolduruyordu. Masada “Kent Dedikodularının” eski sayılarından birkaçı, Robert Keable’ın gözde romanı</span> <span class="char-style-override-10" xml:lang="tr-TR">Simon Called Peter</span> <span xml:lang="tr-TR">ve Broadway’in dedikodu dergilerinden bazıları duruyordu. Bayan Wilson öncelikle köpekle ilgilendi. Asansörcü çocuk, gönülsüz olduğu her halinden belli olsa da, içi samanla dolu bir kutu ile biraz süt getirmesi için gönderildi. Çocuk dönerken siparişe kendisinin akıl etmiş olduğu kocaman bir kutu köpek bisküvisi eklemekten çekinmemişti, oysa bu bisküviler bütün öğleden sonra sütle dolu bir kasenin içinde öylece eriyecekti. Bu esnada Tom da kilitli bir dolaptan bir şişe viski çıkarmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hayatımda yalnızca iki defa sarhoş olmuşumdur, işte bu ikincisi de o gün başıma gelmiştir. Bu yüzden, dairenin içini saat sekize kadar pırıl pırıl güneş ışınları doldurmuş olsa da, olup bitenler sanki loş ve buğulu bir sisle kaplıydı. Bayan Wilson, Tom’un kucağına oturup sağa sola telefon açtı. Derken sigaramızın bittiğini anladık; köşe başındaki tütüncüye kadar gitmek üzere evden ayrıldım. Geri döndüğümde ortada kimsecikler yoktu. Ben de oturma odasında, bir kenara oturup sessizce Simon Called Peter’den</span> <span xml:lang="tr-TR">bir bölüm okudum; kitap mı çok berbattı, içtiğim viskiler mi kafamı bulandırmıştı bilmem, okuduğumdan pek bir şey anlayamadım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’la Mrytle (ilk kadehin ardından, Bayan Wilson ile senlibenli olmuştuk) ortaya çıktıktan hemen sonra, misafirler de birer ikişer damlamaya başladı. Kız kardeş Catherine’in yağlı, gür ve kısa kızıl saçları vardı; pudrayı fazla kaçırdığından yüzü sütbeyaz, ince yapılı, dünya zevklerinde fazlaca düşkün, otuz yaşlarında bir hanımdı. Tüm kaşları yolunmuş, yerine kalemle kavisi daha gösterişli olan yeni bir çift kaş çizilmişti, ancak tabiatın eski çizgiyi yeniden canlandırma gayreti, yüzündeki ifadeyi de donuklaştırmıştı. Takıp takıştırdığı bilezikleri her hareketinde birbirine çarpıyor, ortalığı bir şıngırtıdır götürüyordu. İçeriye ev sahibi havalarında girmiş, eşyaları öylesine sahiplenici bakışlarla süzmüştü ki, orada yaşadığını sanmıştım. Bunu kendisine sorduğumda, bir kahkaha patlatarak önce sorumu yüksek sesle tekrar etmiş, sonra da bir kız arkadaşıyla birlikte bir otelde kaldığını söylemişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Alt katta oturan BayMcKee, soluk benizli ve biraz da efemine bir adamdı. Elmacık kemiğinin üstünde kalmış olan beyaz köpük lekesinden, yeni tıraş olduğu anlaşılıyordu. Odada bulunanları büyük bir saygıyla selamladı. Bana ‘sanat camiasından” olduğunu söylemişti; sonradan fotoğrafçı olduğunu ve duvarda bir ektoplazmik tezahürmüşçesine duran, Bayan Wilson’un annesinin fotoğrafını büyütenin de bizzat kendisi olduğunu öğrendim. Karısı cırtlak sesli, uyuşuk, hoş ve dehşet verici bir kadındı. Evlendikle­rinden bu yana kocasının yüz yirmi yedi kez kendisinin fotoğrafını çekmiş oldu­ğunu büyük bir kıvançla anlatmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bayan Wilson bir süre önce kıyafetini değiştirmişti, üzerinde şimdi gösterişli, krem rengi şifondan, yürüdükçe odayı hışırtıyla dolduran bir kokteyl elbisesi vardı; elbisenin etkisiyle sanki kişiliği de değişmiş gibiydi. Tamirhanedeyken çevresine saçtığı o yoğun hayat enerjisi yerini muazzam bir kibre bırakmıştı. Her geçen an gülüşü, jestleri ve konuşması daha da yapmacık bir hal alıyor; o şişip kabardıkça odadaki alan daraldıkça daralıyordu. En nihayetindeyse kadın, duman altı odadaki bir eksen üzerinde gıcırdayarak dönüyormuş gibi görünür olmuştu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayatım,” diye seslendi kız kardeşine, yüksek ancak işveli bir sesle, “İnsanlar resmen dolandırıcı; dinleri imanları para olmuş. Geçen hafta buraya pedikür için bir kadın çağırmıştım; bana çıkardığı faturayı bir duysan, pedikür yapmamış da apandisitimi almış sanırsın.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Adı neydi bu kadının” diye sordu Bayan McKee.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bayan Ebenhardt. Evlere pediküre gidiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu elbisene bayıldım doğrusu,” dedi Bayan McKee, “Bir harika!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bayan Wilson kaşlarını kaldırdı ve küçümsercesine iltifatı geri çevirdi, “Aman bu eski püskü şey mi? Özenmediğim zamanlarda üzerime öylece geçiriveriyorum canım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama gerçekten üzerinde bir harika durmuş” diye ısrar etti Bayan McKee. “Chester senin şu pozunu yakalayabilse, nefis bir fotoğraf olur.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sessizlik içinde Bayan Wilson’a baktık; yüzüne düşmüş bir tutam saçı geriye savurarak tatlılıkla gülümsedi. Bay McKee başını yana eğerek kadını dikkatle inceledi, ardından göz hizasında tuttuğu elini ileri geri hareket ettirmeye başladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Işığın değişmesi lazım” dedi bir an sonra, “yüz hatlarını öne çıkarmak isterim, arka plandaki saçların da görüntüye girmesi lazım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bana sorarsanız ışığın değişmesine hiç lüzum yok” diye haykırdı Bayan McKee, “hem zaten-”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Adam “Şşşt!” diyerek susturdu kadını, biz de dönüp yeniden modele baktık. O anda Tom Buchanan sesli biçimde esneyerek ayağa kalktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hadi ama McKee’ler, gelin birer kadeh bir şeyler içelim. Myrtle konuklarımız uykuya dalmadan biraz daha buz ve soda getirsene.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çocuğa buz getirmesini söylemiştim zaten,” dedi Myrtle alt tabakadakilerin beceriksizliği karşısında duyduğu hayal kırıklığı ile kaşlarını kaldırmıştı, “Ah bu insanlar! Bir an için gözünüzü üzerlerinden ayırmaya gelmiyor!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bana bakarak hiç yoktan bir kahkaha attı. Derken köpeğe doğru atılarak hayvanı sarıp sarmaladı, öpücüklere boğdu; hemen sonra ise, sanki onun emirleri için bir düzine aşçı bekliyormuşçasına, bir hışımla mutfağa gitti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Long Island’da çok güzel çalışmalarım olmuştu,” dedi Bay McKee, kendini savunurcasına.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom adamın yüzüne boş boş baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İki tanesini çerçevelettik, aşağıdalar.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İki dediğin ne?” diye sordu Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İki çalışmam elbette ki: Birine</span> <span class="char-style-override-10" xml:lang="tr-TR">Montauk Burnu-Martılar</span><span xml:lang="tr-TR">, diğerine ise</span> <span class="char-style-override-10" xml:lang="tr-TR">Montauk Burnu - Deniz</span> <span xml:lang="tr-TR">adını verdim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kız kardeş Catherine kanepeye, yanıma oturdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Siz de mi Long Island’da yaşıyorsunuz?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, West Egg’deyim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sahi mi? Yaklaşık bir ay önce, Gatsby adında bir adamın evindeki bir parti için gitmiştim oraya. Tanır mısınız?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bitişik komşum olur.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Adamın Kaiser Wilhelm’in yeğeni ya da kuzeni olduğunu söyleniyor. Servetinin kaynağı da oymuş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyle mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kız başını sallayarak devam etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Korktum doğrusu. Hakkımda bir şey bilmesini istemem.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Komşum hakkındaki bu ilginç bilgiler, Bayan McKee’nin müdahalesiyle kesildi, Catherine’i eliyle göstererek: “Baksana Chester, bu kızla güzel bir iş çıkarabilirsin,” diye bağırmıştı. Ancak Bay McKee bıkkın bir tavırla başını sallayarak onu geçiştirdi ve yeniden Tom’a döndü:</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şayet giriş imkanım olsa, Long Island’da başka çalışmalar da yapmak isterim. Tek istediğim bana bir fırsat verilmesi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunu Myrtle’a söyle” dedi Tom, ardından da kahkahayı bastı, tam o esnada Bayan Wilson elinde tepsiyle içeri girmişti, “senin için bir tavsiye mektubu yazsın söyle de, yazarsın değil mi Myrtle?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne yazacakmışım?” diye sordu kadın, irkilmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kocana, diyorum, McKee için bir tanıtım mektubu yazsan, böylece onunla çalışabilir.” Sonra sessizce mırıldanarak bir başlık uydurdu, “</span><span class="char-style-override-10" xml:lang="tr-TR">Benzin Pompasının Başındaki George B. Wilson</span><span xml:lang="tr-TR">, veya buna benzer bir şeyler işte.”</span> <span class="char-style-override-10" xml:lang="tr-TR"><br/></span><span xml:lang="tr-TR">Catherine eğilip kulağıma fısıldadı, “İkisi de eşlerine katlanamıyor,”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yok canım!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sahiden!” Önce Myrtle’a sonra da Tom’a bak­tı, “Madem katlanamıyorsunuz, ne diye hala sürdürüyorsunuz, değil mi? Onların yerinde olsam hiç beklemez boşanır, sonra da sevdiğim kişiyle evlenirdim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Mrytle, Wilson’u hiç sevmiyor mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sorumun yanıtı hiç beklemediğim bir şekilde geldi. Kulak misafiri olmuş olan Myrtle, soruma ağız dolusu bir küfürle yanıt vermişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Görüyorsun ya!” diye haykırdı Catherine zafer kazanmışçasına. Sonra yeniden sesini alçalttı. “Aslında kavuşamamalarının nedeni Tom’un karısı. Katolik’miş, bilirsin onların boşanmaları yasaktır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’nin Katolik olmadığını bildiğimden, bu büyük ya­lan karşısında biraz sarsılmıştım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evlenir evlenmez,” diye sürdürdü, “Batıya gidecek, ortalık duruluncaya kadar da orada yaşayacaklar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Avrupa’ya gitseler ya!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Demek siz de Avrupa’yı seviyorsunuz?” diye haykırdı heyecanla, “Ben de Monte Carlo’dan yeni döndüm.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ya, öyle mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Daha doğrusu geçen sene oradaydım. Bir kız arkadaşımla gitmiştik.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok kaldınız mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, Monte Carlo’ya gitmemizle dönmemiz bir oldu diyebilirim. Marsilya üzerinden gitmiştik. Yola çıktığımızda üzerimizde bin iki yüz dolar vardı; ancak o özel odalara kanıp iki güç içinde beş parasız kaldık. Geri dönene kadar neler çektik anlatamam. Tanrım, oradan nefret ediyorum!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir anlığına pencereden dışarı, canım Akdeniz mavisine çalan gökyüzüne dalmıştım ki Bayan McKee’nin cırtlak sesi beni kendime getirdi:</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neredeyse ben de başımı yakacaktım” dedi heyecanla, “yıllarca peşimde koşmuş bir köpekle evlenmeme ramak kalmıştı, hem de hiç dengim olmamasına rağmen. Çevremdeki herkes, ‘Lucille, bu adam sana layık değil’ diye uyarıyordu. Şayet Chester’le karşılaşmasaydım, kesin beni ikna ederdi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama bak,” dedi Myrtle Wilson, başını sallayarak, “hiç olmazsa sen evlenmemişsin onunla.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, neyse ki.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“işte ben evlendim!” dedi sonra imalı, “aramızdaki fark da bu.” ,</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Fakat neden, Myrtle?” diye sordu Catherine, “Kimse seni zorlamamıştı ki!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Myrtle biraz düşündü, “Aslında onunla, bir beyefendi olduğunu düşündüğüm için evlenmiştim. İyi terbiye görmüş biri olduğunu sanmıştım, oysa pabuçlarımı yalamaya bile layık değilmiş.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Eskiden ona delicesine aşıktın,” dedi Catherine.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben mi aşıktım?” diye haykırdı Myrtle. Duyduklarına inanamıyor gibiydi, “Bunu da nereden çıkardın? Şurada oturan adamı ne kadar seviyorsam onu da ancak o kadar seviyordum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Beni gösteriyor olması herkesin bir suçluymuşum gibi kınarcasına yüzüme bakmasına neden olmuştu, bense yüz ifademle, onun geçmişinde kesinlikle yerim olmadığımı göstermeye çalıştım.</span></p>

      <p class="Basic-Paragraph-2 para-style-override-4" xml:lang="en-GB"><span class="char-style-override-10" xml:lang="tr-TR">“</span><span xml:lang="tr-TR">Benim delicesine davrandığım tek zaman, onunla evlendiğim o andı. Evlenir evlenmez de bunun çok büyük bir hata olduğunu fark etmiştim. Meğer kendi nikah töreni için bir ahbabının takım elbisesini ödünç almış, ba­na bu konuda tek bir şey olsun söylememişti. Derken bir gün, bizimki evde yokken bu adam çıkageldi, ‘Ya! Demek takım elbise sizin?” dedim, “Bunu şu an ilk sizden duyuyorum!’ Yine de adama takımı verdim, sonra da yatağa kapanıp akşama kadar hıçkıra hıçkıra ağladım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O adamdan gerçekten de ayrılması lazım” diyerek hikayeye kaldığı yerden devam etti Catherine, “Tam on bir yıldır o tamirhanenin üst katında yaşıyorlar, zaten Tom da onun ilk aşığı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İkinci viski şişesi artık elden ele dolaşıyor, ‘içme­den de iyi hissettiğini’ söyleyen Catherine dışında herkes kadehlerini dolduruyordu. Tom kapıcıyı çağırıp, yakındaki büfeden tek başına bir öğün kadar doyurucu olmalarıyla ün kazanmış olan sandviçlerden getirmesini istedi. Akşam çökerken dışarı çıkıp, o tatlı serinlikte doğuya, parka doğru biraz yürümek istiyordum. Ancak ne zaman ayağa kalkmaya niyetlensem, her seferinde beni koltuğuma bir halat misali bağlayan hiddetli ve gürültülü bir tartışmaya bulaşıyor, sonunda da koltuğumda çakılıp kalıyordum. Karanlığın çökmekte olduğu sokaklardan tesadüfen geçmekte olan biriyle insan mahremiyetinin paylaşılmasında, bu dairenin şehrin üzerindeki bir dizi sarı penceresinin de mutlaka payı vardı. O an aynı zamanda oradan rastgele geçen biriydim, adeta yukarıya bakıp orada neler olduğunu merak ediyordum. Hem içeride, hem de dışarıda olduğum fikriyle, yaşamın bu tükenmek bilmez çeşitliliği beni hem büyülemiş, hem de tiksindirmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Myrtle sandalyesini bana yaklaştırdı, Tom ile ilk karşılaşmalarını anlatmaya başladığında sıcak nefesini yüzümde hissediyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kompartımanlarda hep en son tercih edilen, tek kişilik koltuklarda karşılıklı oturuyorduk. Geceyi geçirmek üzere kız kardeşime, New York’a geliyordum. Tom’un üzerinde bir takım elbise, ayağında ise rugan deri ayakkabılar vardı; gözlerimi ondan alamıyor, ancak o bana baktığında gözüm tepesinde duran reklam panosuna takılmış gibi yapı­yordum. Tren istasyona vardığında; hemen yanı başımdaydı, kolalı gömlek göğüslüğünü koluma dayamıştı. Polisi çağıracağıma söylesem de ciddi olmadığımı anla­mıştı. Onunla taksiye bindiğimizde, Öylesine heyecanlanmıştım ki metroya değil de taksiye bindiğimizi dahi fark edememiştim. Aklımdan sürekli aynı sözler geçip duruyordu, ‘Hayata bir defa geliyorsun… Hayata bir defa geliyorsun...’”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ardından Bayan McKee’ye dönüp yapmacık kahkaha attı. “Hayatım,” dedi seslendi, “Bu elbiseyle işim biter bitmez onu sana vereceğim, nasılsa yarın yeni bir tane alacağım. Bu arada yarınki işlerimin listesini çıkarsam da iyi olur; önce masaj, sonra kuaför randevum var, köpeğe bir de tasma almalı, sonra şu sevimli kül tablalarından almak istiyorum, hani yaylı olanlardan; bir de annemin mezarı için bütün yaz dayanacak, si­yah ipek fiyonklu bir çelenk almalı. Unutmamak için iyisi mi gidip bir liste hazırlayayım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Saat dokuz olmuştu, az sonra saatime tekrar baktığımda on olduğunu gördüm. Bay McKee elleri kucağında, yumruklarını sıkmış bir halde uykuya dalmıştı; bu haliyle cevval bir adam fotoğrafı veriyordu. Mendilimi çıkarıp, bütün gün sinirime dokunmuş olan, elmacık kemiğinin üzerindeki kurumuş tıraş köpüğünü sildim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Masanın üzerine sinmiş olan minik köpek, sigara dumanının içinden kör gözlerle bakınıyor, arada sıradaysa hafif iniltiler çıkartıyordu. İnsanlar bir belirip bir kayboluyor, bir yerlere gitmeyi planlıyor, derken birbirlerini kaybediyor, sonra birkaç adım ötede yeniden karşılaşıyorlardı. Gece yarısına doğru, Myrtle’in Daisy’nin adını ağzına almaya hakkı olup olmadığını üzerine Tom Buchanan ve Bayan Wilson, hararetli bir tartışmaya tutuşmuştu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Daisy! Daisy! Daisy!” diye bağırdı Bayan Wilson, “Canım ne zaman isterse söylerim işte! Daisy! Dai-” Tom Buchanan bir anda yapıştırdığı tokatla kadının burnunu kırmıştı!</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sonrası tam bir karmaşaydı; banyonun orasına burasına saçılmış kanlı havlular, Tom’u paylayan kadın sesleri ve hepsini bastıran durmaksızın yükselen acı içindeki feryatlar. Bay McKee gürültüye uyandığında uyku sersemi yerinden fırlayıp kapıya yöneldi. Yarı yolda durup, şaşkınlık içinde manzaraya baktı. Karısı ile Catherine tıklım tıkış mobilyaların arasında ellerinde sargı bandaj oraya buraya çarparak koşuştururken, bir yandan Tom’u azarlıyor, diğer yandan da burnundan kanlar boşanırken Versay manzaralı koltuklarını korumak adına üzerlerine Kent Dedikoduları dergisini sermeye uğraşan zavallı Myrtle’i teselli etmeye çabalıyordu. Derken Bay McKee bu manzaraya ardını dönüp kapıdan çıktı, ben de hemen ardından asılı şapkamı alıp çıktım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir gün yeme­ğe gelin,” dedi, beraber gıcırdayan asansörde aşağıya inerken.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nereye?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nereye olursa.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Elinizi maniveladan çekin” diye çıkıştı asansörcü çocuk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Özür dilerim” dedi Bay McKee ciddiyetle, “Dokundu­ğumu fark etmemiştim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki,” diyerek önerisini kabul ettim, “memnun olurum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">...Yatağının yanında duruyordum, o ise elinde kocaman bir albümle çarşafların altında iç çamaşırlarıyla oturuyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Güzel ve çirkin, Yalnızlık, İhtiyar Sütçü Beygiri, Brook’n Köprüsü…”</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">… Az sonra Pennsylvania İstasyonu’nun soğuk alt katında uzanmış, uyku ile uyanıklık arasında, Tribune sabah gazetesine gözlerimi dikmiş, saat dört trenini bekliyordum.</p>

      <p class="B-l-m-Ba-l---" id="toc_marker-3">BÖLÜM 3</p>

      <p class="Basic-Paragraph-2" xml:lang="en-GB"><span>Yaz geceleri komşumun evinden müzik sesleri yükselirdi. Mavi bahçelerinde erkekler ve kızlar fısıldaşmalar, şampanya ve yıldızlar arasında pervaneler gibi bir o yana bir bu yana uçuşurlardı. Öğleden sonra, sular yükselince konukların açıkta bekleyen saldaki atlama kulesinden suya dalışlarını ya da malikanenin önündeki sıcak kumlarda insanlar güneşlenirken, Boğaz’da hızla suyu yararak giden iki motorbotun kö­pükleri üzerinde su kayağı yapanları izlerdim. Hafta sonları komşumun Rolls Royce’u sabah saat dokuzdan gecenin ilerleyen saatlerine kadar otobüs gibi kullanılır şehirden malikaneye ya da malikaneden şehre durmadan insan taşırdı. Bu arada steyşın tipi otomobili de gelen tüm trenleri karşılar kocaman, sarı bir böcek gibi istasyonla ev arasında gidip gelirdi. Pazartesi sabahı gelince, fazladan bir bahçıvan da dahil sekiz hiz­metçi, ellerinde süpürge, bez, fırça, çekiç ve bahçe makaslarıyla gün boyu çalışıp önceki gece verilen hasarı onarır, ortalığı silip süpürürlerdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Her cuma New York’taki bir manavdan gelen beş sandık portakal ve li­mon her pazartesi arka kapıdan suyu sıkılmış ya­rım kabuklar piramidi olarak evi terk ederdi. Mutfakta, kahyanın başparmağını iki yüz kez basmasıyla iki yüz portakalın su­yunu yarım saatte sıkabilen bir makine bulunuyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">En az on beş günde bir, ikram servisinde çalışan bir grup insan ellerinde metrelerce branda ve Gatsby’nin koskoca bahçesini Noel ağacına çevirmeye yetecek sayıda ampulle gelir, çalışırdı. Hazırlanan masaların üzeri çeşitli ordövrler, baharatlı soğuk et kalabalığına eşlik eden rengarenk salatalar, hayvan biçimli hamur işleri ve kızarmış domuz pastırması ve hindilerle donatılırdı. Ana salona kurulan pirinç parmaklıklı barda uzun zamandır üretilmeyen öyle içkiler bulunurdu ki bayan konukların çoğunun bu likör ve cinleri bilmeye yaşı tutmazdı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Akşam yedi oldu mu müzisyenler yerlerini alırdı. Üç-beş kişilik cılız bir bando değil, obua, trom­bon, saksafon, keman, kornet, flüt ve irili ufaklı çok sayıda davuldan oluşan muazzam bir orkestraydı bu. Kalan son yüzücüler de plajdan dönüp üst katta gi­yiniyor olurdu. New York’tan arabasıyla gelenler park yerin­de ilk beş sırayı doldururdu. Odalar, salonlar ve verandalar rengarenk giysilerle dolar, tuhaf saç mo­delleri, Kastilya’dakilerden bile bol çeşitli şallar etrafta dolaşırdı. Bar tam faaliyette çalışmaya başlar, havada yüzen kokteyl kadehleri dışarıdaki bahçede geceye karışırdı. Konuşmalar, kahkahalar havayı canlandırır, gelişigüzel imalar ve tanışmalar anında unutulur ve birbirlerinin adını bile öğrenmeyen kadınlar arasında hararetli sohbetler başlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yerküre güneşten uzaklaştıkça ışıklar daha bir parlar; or­kestra sarışın bir kokteyl müziği çalmaya başlayınca konuşmaların operası birkaç ton yükselirdi. Geçen her dakika ile kahkahalar daha cömertçe harcanır, ufak bir sözcük bile insanları neşelendirmeye yeterdi. Gruplar daha hızlı değişir, yeni gelenlerle büyüyüp şişer, bir anda dağılır ve bir nefeste toplanıverirdi. Arada dolananlar da olurdu. Bunlar daha tıknaz ve hareketsiz olanların arasında mekik dokur, keskin ve neşeli bir anda gruplardan birinin ilgi odağı olur, sonra kazandığı o zaferin heyecanıyla yüzler, sesler ve renklerden oluşan bir denizin içinden ve durmaksızın değişen ışıkların altından geçip giderlerdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bazen bu çingenelerden biri parlak, opal rengi elbisesiyle dolaşırken, ansızın, tepside sunulan kokteyllerden birini kapıp cesaretini artırmak için bir dikişte içtikten sonra, el ve kollarıyla garip hareketler yaparak yere yayılmış brandanın üzerinde tek başına dans etme­ye başlardı. Bir anlık sessizliğin ardından orkestra şefi müziği onun hareketlerine uydurur, konuklar arasında genç kadının Revü yıldızı Gilda Gray’in yedeği olduğuna dair yalan yanlış söylentiler dolaşmaya başlar ama doğru olmadığı çabucak anlaşılırdı. Parti işte o zaman başlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin evine ilk kez gittiğim o gece resmi davetli pek az kişiden biri olduğumu sanıyorum. İnsanlar davet beklemeden öylece katılırdı partiye. Onları Long Island’a taşıyan otomobillere biner ve kendilerini Gatsby’nin evinde bulurlardı. Vardıklarında ise Gatsby’i tanı­yan biri onunla tanışmalarını sağlar, sonra eğlence parkındaki etkinliklere uygun hal ve tavırlara bürünerek ortalıkta dolanırdılar. Kalbinin tüm saflığıyla partiye gelmiş olması içeri giriş izinleri olurdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bense gerçekten davet edilmiştim. Bir cumartesi sabahı erkenden, üzerinde ardıç yumurtası mavisi üniforma olan şoför aramızdaki yeşillik alandan gelerek pat­ronundan fazla resmi bir davetiye getirmişti. O gece verilecek ‘küçük partiye’, deniyordu, katılmamdan büyük bir onur duyacaktı. Beni pek çok kez görmüş ve ziyaret etmeyi düşünmüştü. Ama bir takım engeller yüzünden başaramamıştı. Davetiyenin alt köşesindeki gösterişli imzada Jay Gatsby adı okunuyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Beyaz keten takımlarımı giydim ve yediyi biraz geçerken, bahçesine doğru yürüdüm. Kalabalıklar arasında huzursuzca dolandıktan sonra banliyö treninde ara sıra karşılaştığım birkaç tanıdık yüze de rastladım. Sağa sola serpiştirilmiş gibi duran İngilizlerin sayısının çokluğu da dikkatimden kaçmamıştı. Hepsi de iyi giyimliydi. Yüzlerinde acıkmış bir ifade vardı. Her biri alçak sesle ve ciddi bir tavırla iri yarı, zengin Amerikalılarla konuşuyorlardı. Bir şeyler satmaya çalıştıklarından neredeyse emindim. Hisse senedi, sigorta poliçesi ya da otomobiller. Etrafta dolanan kolay paranın kokusunu almışlar ve doğru kelimeleri kullanabilirlerse onu kazanabileceklerine inanmışlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Varır varmaz davet sahibini bulmak istedim. Nerede olabileceğini sorduğum bir iki kişi yüzü­me tuhaf bakınca ve yerini bilmediklerini hararetle anlatınca hemen uzaklaşıp içkilerin dağıtıldığı masaya sığındım. Burası yalnız bir adamın arkadaşsız ve amaçsız görünme­den bekleyebileceği tek yerdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Zil zurna sarhoş olma yolunda hızla ilerlerken, Jordan Baker içerden çıkarak mermer merdivenle­rin başında göründü. Hafif geri çekilerek kibirli bir tavırla bahçeyi süzmeye koyuldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gelip geçenlere kibar sözler sıralamaktansa, o an hoş karşılanayım ya da karşılanmayayım, tanıdık birine yanaşmak daha makul görünüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Merhaba!” diye seslendim yanına doğru ilerlerken. Sesim elimde olmadan biraz fazla çıkmış, bahçeyi inletmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Burada olabileceğin aklıma gelmişti” dedi ben yukarı çıkarken “komşu olduğunuzu hatırladım”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İçtenlikten uzak bir tavırla elimi sıktı. Benimle bir dakika sonra ilgileneceğine söz verir gibiydi. Bir taraftan da merdivenlerin alt basamağında bekleyen birbirinin tıpkısı sarı elbiseler giymiş iki kızın söylediklerini duymaya çalışıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Merhaba” diyordu kızlar, “kazanamadığınıza üzüldük!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Önceki hafta yapılan golf turnuvasından bahsediyorlardı. Jordan finallerde elenmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bizi hatırlamadınız galiba. Bir ay kadar önce burada tanışmıştık” dedi sarı elbiselilerden biri.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Saçlarını boyamışsın ondandır” dedi Jordan. Ben irkilmiştim ama kızlar çoktan uzaklaştığından, söylediklerini zamanından önce doğan aydan başka duyan olmadı. Bu sahte ayın da yemekleri hazırlayan şirketin marifeti olduğuna şüphe yoktu. Jordan’ın narin, altın rengi kolu kolumda merdivenlerden inip bahçede yürümeye başladık. Alacakaranlıkta bir tepsi kokteyl önümüzden geçtikten sonra sarı elbiseli o iki kız ve üç erkekle birlikte bir masaya oturduk. Erkeklerin her biri de kendini Bay Mumble olarak tanıtmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu partilere sık gelir misiniz?”diye sordu Jordan yanındaki kıza.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“En son sizinle tanıştığım partiye gelmiştim” diye yanıtladı kız, güven dolu bir sesle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Senin de öyle değil mi Lucille?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Lucille için de öyleydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gelmek hoşuma gidiyor” diyordu Lucille, “yaptıklarımı hiç umursamam. O yüzden de iyi vakit geçiririm. Son gelişimde tuvaletim bir iskemleye takılıp yırtılmıştı. O zaman bana adımı ve adresimi sordu. Bir haftaya kalmadan eve Courier mağazasından, içinde yepyeni bir tuvalet olan paket geldi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki kabul ettin mi?” diye sordu Jordan</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Elbette ettim. Bu gece giyecektim ama göğüs kısmı büyük geldi. Değiştirilmesi gerekecek. Gaz alevi renginde, üzeri de efla­tun boncuklarla işli. Tamı tamına iki yüz altmış beş dolar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Böyle şeyler yapan birinde bir gariplik olmalı” dedi öteki kız, içinden gelerek, “Anlaşılan kimseyle arası bozulsun istemiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kim istemiyor?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby. Biri bana demişti ki...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İki kız ve Jordan öne eğilip birbirlerine sokuldular.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biri bana onun zamanında birini öldürdüğünü söylemişti.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hepimizi heyecan sarmıştı. Üç Bay Mumble da eğilip merakla dinlemeye koyuldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O kadar ileri gittiğini sanmam” dedi Lucille şüphe içinde, “ama savaş sırasında Alman casusluğu yaptığı doğru olabilir.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Adamlardan biri başını sallayarak onayladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby’i çok iyi tanıyan birinden duydum. Çocukluk­ yılları birlikte Almanya’da geçmiş” diyerek bizi inan­dırmaya çalıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yok canım!” dedi ilk konuşan kadın, “doğru değildir çünkü savaşta Amerikan ordusunda görevliymiş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İlgi ve bakışlarımız tekrar ona yönelince sırrını paylaşıyormuş gibi biraz da­ha eğildi, “Kimsenin bakmadığını düşündüğü zamanlarda ona dikkat edin. Birini öldürdüğüne</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">bahse girerim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gözlerini kıstı ve titredi, Lucille de titriyordu. Hepimiz etrafta Gatsby’i aramaya koyulduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu dünyada fısıldayacak konu bulmakta güçlük çekenler için Gatsby böyle romantik ve gizemli söylentilere ilham kaynağı oluyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İlk yemek servisi -gece yarısından sonra bir tane daha vardı- başlamıştı. Jordan beni kendi grubuyla oturmaya davet etti. Bahçenin öteki yanındaki masalardan birine yayılmışlardı. Grupta evli üç çift ve Jordan’ın refakatçisi bulunuyordu. Bu sonuncusu ateşli konuşmalar yapmakta ısrarlı, genç bir üniversite öğrencisiydi. Her tavrı ile er ya da geç Jordan’ın vücudunu elde edeceğine dair inancını belli ediyordu. Gruptakiler sağda solda dolaşmak yerine birlikte kal­mayı yeğlemiş ve bir bütün olarak ağırbaşlı banliyö sosyetesi­nin temsilcisi olmayı seçmişti. East Egg’liler lütfedip West Egg’lilere yakınlaşmışlardı ama buraların renkli ve hareketli ha­vasına kapılmamaya da dikkat ediyorlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haydi kalkalım” diye fısıldadı Jordan, epey sıkıcı geçen yarım saatin ardından, “burası bana fazla kibar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Masadan ayrılırken davetin sahibini bulmaya gittiğimizi açıkladı. Onu hiç tanımıyordu ve bundan rahatsızlık duyuyordu. Üniversiteli, alayla karışık hüzünlü bir halde başıyla onayladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Baktığımız ilk yer bar oldu. Kalabalıktı ama Gatsby orada değildi. Onu merdivenlerin başında ya da verandada da bulamadı. Şansımızı karşımıza çıkan ihtişamlı kapıda denemeye karar verdik. Kendimizi, oymalarla süslü, İngiliz meşesinden mobilyalarla Gotik tarzda döşenmiş –muhtemelen içindekiler savaş sırasında zarar gören Avrupa’daki bir binadan getirilmişti- bir kütüphanede bulduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Koca, kalın gözlükleriyle orta yaşlı, iri yapılı bir adam bir masanın kenarına oturmuş raflardaki kitaplara bakıyordu. Hafif sarhoştu. Girdiğimizi fark edince heyecanla arkasına dönerek Jordan’ı baştan aşağı süzdü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne düşünüyorsunuz?” diye sordu birden.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne hakkında?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Eliyle kitap dolu rafları gösterdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunlar” dedi, “gerçi bir şey demenize gerek yok. Ben inceledim. Hepsi de hakiki.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kitaplar mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Başını salladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bütünüyle gerçek: Sayfaları, yazıları, her şey­leri var. Sadece dayanıklı, süslü karton ciltler olduklarını san­mıştım ama değillermiş. Hepsi hakiki. Durun size göstereyim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kuşku duyduğumuzdan neredeyse emindi. Raflara doğru ilerledi</span> <span class="char-style-override-10" xml:lang="tr-TR">Stoddard Lectures</span> <span xml:lang="tr-TR">kitabın birinci cildi ile geri döndü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Görüyor musunuz!” diye bağırdı muzaffer bir edayla, “İşte hakiki bir kitap. Ne kadar yanılmışım. Bu adam tam bir Belasco!</span><span class="char-style-override-12" xml:lang="tr-TR"><a class="footnote-link" href="#footnote-225-1" id="footnote-225-1-backlink">1</a></span> <span xml:lang="tr-TR">Bu büyük bir zafer. Ne zevkli, ne güzel bir seçim! Hem haddini bilip sayfaları da kesip azaltmamış. Daha ne istenir ki?”</span></p>

      <div class="footnote">
        <p class="Basic-Paragraph-2" xml:lang="en-GB"><a class="footnote-anchor" href="#footnote-225-1-backlink" id="footnote-225-1">1</a> <span class="char-style-override-13">David Belasco (1853 – 1931) Amerikalı Oyun yazarı. Devasa bir kütüphaneye sahipti. ÇN</span></p>
      </div>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kitabı elimden kapıp yerine koyarken bir yandan da bir tuğla eksilirse tüm kitaplığın çökeceği gibilerden bir şeyler mırıldanıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sizi kim getirdi?’ diye sordu birden, “Yoksa öylece mi geldiniz? Mesela beni biri getirdi. Buradakilerin çoğu da öyle gelmiştir zaten.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Jordan onu yüzünde gülümseme ile dinliyordu ama ya­nıt vermedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beni Bayan Roosevelt getirdi. Bayan Claud Roosevelt. Onu tanır mısınız? Dün gece tanıştık. Bir hafta­dır sarhoş dolaşıyorum da belki bir kütüphanede oturursam ayılırım diye düşündüm.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ayıldınız mı peki?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Eh, biraz. Yine de pek emin değilim Yani henüz değilim. Çünkü buraya geleli bir saat oldu. Size bu kitaplardan söz ettim mi? Tümü de hakiki kitap. Üstelik-”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Söylemiştiniz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ciddiyet içinde elini sıktıktan sonra oradan çıktık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bahçede, branda bezinin üzerinde dans etme faslı başlamıştı. Yaşlı baylar kaba saba figürlerle genç kızları ileri geri çekiştirip daireler çizerken, uyumlu çiftler moda hareketlerle eğilip bükülüyor, bezin dışına çıkmamaya çalışıyorlardı. Çok sayıda genç kadın yalnız dans ediyor ya da bazen orkestradakilerin banjo veya davullarını devralarak onların dinlenmesini sağlıyordu. Gece yarısına doğru eğlence doruktayken ünlü bir tenor İtalyanca bir konser verdi, kötü şöhretli bir kontralto ise caz parçaları söyledi. İki konser arasında neşeli, boş kahkahalar yaz gecesinde havada çınlarken bahçenin dört bir yanı marifetlerini sergilemek isteyenlerle doluydu. İkiz bebek kılığına gir­miş iki kız -sonradan bizim sarı elbiseliler olduklarını anladım- kendi gösterilerini sundular. Kase büyüklüğündeki kadehlerde şampanyalar ikram ediliyordu. Ay iyice yükselmişti. Boğaz’da yüzen üçgen şekilli, gümüş pullar bahçede çalan banjonun sert, tenekemsi sesiyle titreşiyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hala Jordan Baker ile birlikteydim. Ben yaşlarda bir adam ve kabadayı tavırlı ufak tefek bir kızla aynı masadaydık. Kız her fırsatını bulduğunda delice kahkahalar atıyordu. Artık biraz eğlenmeye başlamıştım. İki kadeh şampanya içtiğimden gördüklerim anlamlı, gerekli ve derin geliyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Eğlencenin durduğu bir anda bana birinin gülümsediğini gördüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yüzünüz hiç yabancı gelmiyor” dedi kibarca, “savaşta birinci tümende miydiniz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet. Yirmi sekizinci piyade alayı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“1918 Haziranı’na kadar on altıncı alaydaydım. Sizi daha önce gördüğümden emindim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kısa bir süre Fransa’nın gri, yağmurlu ve küçük köyle­rinden söz ettik. Buralarda oturduğunu an­lamıştım. Çünkü bir deniz uçağı aldığını ve yarın sabah deneyeceğini söylemişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Benimle gelmek ister misin ahbap? Boğazda bir gezinti yaparız.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kaçta?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sana en uygun saatte.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tam adını sormak üzereyken Jordan bana bakarak gülümsedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bakıyorum artık eğleniyorsun” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hem de çok. ” Sonra yeni arkadaşıma döndüm. “Benim adıma sıradışı bir parti. Daha davet sahibini bile görmedim. Aslında evim de şurası” diyerek karanlıkta pek se­çilmeyen az ötedeki çiti gösterdim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby denen adam şoförüyle bir davetiye göndermiş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir an hiçbir şey anlamamış gibi yüzüme baktı, sonra birden, “Gatsby benim” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne?” diye bağırdım, “çok özür dilerim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biliyorsun sanıyordum ahbap. Korkarım pek de iyi bir ev sa­hibi değilim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Dudaklarında anladığını belli eden samimi bir gülücük dolaştı. Aslında anlayışlı olmaktan öte bir gülüştü. Hayatta dört ya da beş kez görebileceğiniz ender gülüşlerden biri. Karşısındakini sonsuza dek rahatlatabilirdi. Bir an sonsuzlukla yüz yüze gelmiş ve tüm gördükleri içinde sizi seçip, size yönelmiş duygusu veriyordu insana. Sizi, istediğiniz ölçüde anlayan, size kendiniz kadar inanan ve karşınızdakine en iyi halinizle göründüğünüzü kabul eden bir gülüş! Ben bunları düşünürken gülümseme yok oldu. Otuzlu yaşlarda, şık giyimli, genç görü­nüşlü bir adam duruyordu karşımda. Konuşması fazla gösterişli hatta abartılıydı. Kendini tanıtmadan önce, sözcüklerini özenle seçtiği izlenimi bırakıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bay Gatsby kendini tanıtırken kahyası telaşla yanına ge­lerek Chicago’dan arandığını söyledi. Hepimizi ufak bir baş ha­reketiyle tek tek selamlayarak yanımızdan ayrılırken, “Bir şey gerekirse hemen haber ver ahbap” diye tembihledi, “özür dilerim, az sonra yeniden size katılırım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O gider gitmez hemen Jordan’a döndüm. Ne denli şaşkın olduğumu açıklamam gerektiğini düşündüm. Bay Gatsby’nin orta yaşlı, kırmızı yüzlü, tıknaz biri olduğunu sanıyordum nedense.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kim bu adam? Sen tanıyor musun?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby diye biri işte.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nereli olduğunu kastettim? Ve ne iş yapar?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şimdi de sen kendini kaptırdın bakıyorum” dedi belli belirsiz bir gülümseyişle, “bir keresinde bana Oxford’da okuduğunu söylemişti.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Arka planda bir şeyler şekillenmeye başlarken sonraki cümlesi hepsini siliniverdi. “Ama ben pek inanmadım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neden?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bilmiyorum” dedi kararlı bir sesle, “orada okuduğuna inanmıyorum işte.”</span></p>

      <p class="Basic-Paragraph-2" xml:lang="en-GB"><span>Bunu söylerken ses tonundaki bir şey bana diğer kızın ‘birini öldürmüş’ deyişini hatırlatmıştı. Bu ise merakımı büsbütün artırmıştı. Hiç düşünmeden, Gatsby’nin Louisiana bataklıklarından ya da New York’un doğusundaki varoşlardan çıktığını söyleyebilirdim. Ama ne idüğü belirsiz bir genç aniden ortaya çıkıp Long Island Boğazı gibi bir yerde bir malikane satın alamazdı. En azından benim gibi, insanları pek de iyi tanımayan, tecrübesiz bir taşralı için buna inanmak zordu.<br/>
      “Neyse ne işte, böyle büyük partiler veren biri” dedi Jordan somutluktan hoşlanmayan medenilerin o gamsızlığıyla konuyu değiştirirken, “ben de o büyük partileri çok severim. Çok da samimi bulurum. Küçük davetlerde rahat olamazsın, herkesin gözü üzerindedir.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Birden beş davulun birden çıkardığı gürültü duyuldu. Orkestra şefinin sesi bahçedeki sohbetleri aşarak ortalıkta çınladı. “Bayanlar baylar” diye bağırdı. “Bay Gatsby’nin isteği üzerine sizlere mayıs ayında Carnegie Hall’da büyük ilgi gören Bay Vladmir Tostoff’un en son eserini çalacağız. Yarattığı büyük heyecanı gazetelerden okumuşsunuzdur.” Hepimize biraz tepeden bakarak, “o ne coşkuydu, Tanrım!” diye ekleyince herkes güldü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Eser ‘Vladmir Tostoff’un, Dünya Caz Tarihi’ adını taşıyor” diye tamamladı tutkulu bir sesle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gözüm Gatsby’e takıldığından, Bay Tostoff’un kompozisyonuna kendimi pek veremedim. Mermer merdivenlerde durmuş bir gruptan diğerine beğeniyle bakmaktaydı. Bronzlaşmış teni, düzgün yüz hatlarını daha da belirginleştiriyordu. Kısa saçlarına her gün şekil verildiği belliydi. İnsanı hiç de korkutan bir tarafı yoktu. Onu konuk­larından ayıran tek şey içki içmemesi olduğunu düşünmekten kendimi alamadım. Çünkü etraftaki şamata arttıkça Gatsby daha da ağırbaşlı görünüyordu. ‘Dünya Caz Tarihi’ konseri bitince kızlardan bazıları erkeklere kedi yavruları gibi sokulup neşe içinde başlarını omuzlarına yaslıyor, bazılarıysa nasılsa bir tutan olur diye kendilerini geriye bırakıp bayılma numarası yapıyordu. Ama kimse kendini Gatsby’nin kollarına bırakmıyor, Fransız buklelerini onun omzuna dokundurmuyor, hep bir ağızdan şarkılar söylenen gruplarda ise ona rastlanmıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Afedersiniz”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin hizmetçisi yanımızda bitivermişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bayan Baker siz misiniz?” diye sordu, “Rahatsız ettim ama Bay Gatsby sizinle yalnız görüşmek istiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Benimle mi?” dedi kız şaşkın şaşkın.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet madam.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Jordan yavaşça kalkarken, kaşlarını şaşkınlıkla kaldırıp bana baktı, sonra kahyanın peşi sıra yürüdü. Giderken gece elbisesini de spor kıyafetleri gibi taşıdığını fark ettim. Yürüyüşü ve tavırları sabahın serin, taze havasında golf sahasında dolaşıyormuş gibi rahattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tek başıma kalmıştım. Saat sabahın ikisiydi. Bir süre taraçaya bakan çok pencereli, uzunca odadan gelen anlaşılmaz ama ilginç seslere kulak verdim. Jordan’ın, iki dansçı kızla obstetrik konular konuşan üniversitelisi beni de onlara katılmaya davet etti. Ama ben kaçıp içeri girdim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Geniş salon insanlarla doluydu. Sarı elbiseli iki kızdan biri piyano çalıyor, yanındaki uzun boylu, kızıl saçlı genç kadın şarkı söylüyordu. Çokça şampanya içmişti ve söylediği şarkının ortasında, her şeyin onu çok üzdüğüne karar verdiğinden olacak, yerli yersiz ağlıyor, esleri iç çekmeler ve hıçkırıklarla dolduruyor, sonra soprano sesi titreyerek kaldığı yerden söylemeye devam ediyordu. Gözyaşları yanaklarında çizgiler oluşturuyor, hemen akıp gitmeden önce boncuklarla dolu kirpiklerinde mürekkep rengini alıyor, sonra ince siyah derecikler şeklinde yollarına devam ediyorlardı. Birileri muzipçe, yüzünde oluşan notalara bakarak söylemesini teklif ettiğinde kollarını kaldırıp en yakın koltuğa kendini bıraktı. Oracıkta sızdı. Derin bir uykuya dalmıştı. Yanı başımda beliren bir başka kız. “Az önce, kocası olduğunu söyleyen biriyle tartıştılar” diyerek beni bilgilendirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Etrafıma baktım. Orada bulunan kadınların çoğu, kocaları olduğunu iddia eden adamlarla tartışıyordu. Jordan’ın grubunda bile –şu East Egg’liler dörtlüsü- münakaşa çıkmıştı. Adamlardan biri genç bir aktrisle hararetli bir sohbete dalmış, karısı durumu bir süre umursamadan, mağrur bir gülümsemeyle karşıladıktan sonra, saldırıya geçmişti. Öfkeli bir yılan gibi adama sokulup, durmadan “Söz vermiştin!” diyerek tıslıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Eve gitmedeki isteksizlik sadece sarhoş erkeklere mahsus değildi. Salon bir anda acınacak ölçüde ayık iki adam ve öfkeli eşleri tarafından işgal edilmişti. Kadınlar olanca sesleriyle birbirlerine acımakla meşguldü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne zaman eğlendiğimi görse bizimki eve gitmek ister.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ömrümde böyle bencilce bir şey duymadım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Her partiden ilk çıkan biz oluruz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biz de öyle.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neyse ki bu gece en son biz çıkıyoruz” dedi adamlardan biri utangaçça, “orkestra gideli bile yarım saat oldu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Böylesi bir kötülüğe dayanılamayacağı konu­sunda anlaşmalarına karşın, kadınların tartışması kısa süreli bir boğuşmayla son buldu. Kocaları ikisini de yerden kaldırırken, gecenin karanlığına tekmeler savuruyorlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Salonda uşağın şapkamı getirmesini beklerken kü­tüphanenin kapısı açıldı. Jordan Baker ile Gatsby birlikte çıktılar. Gatsby kıza son birkaç şey söylerken, veda etmek için yanlarına gelenler olunca tavırlarındaki yakındık aniden resmiyete dönüşüverdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Jordan’ın grubu girişte sabırsızlıkla onu çağırırken o biraz ağırdan alarak elimizi sıktı ve kulağıma, “İnanılmaz bir şey öğrendim” diye fısıldadı, “biz gireli ne kadar oldu?</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir saat kadar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gerçekten inanılmaz” diye yineledi dalgın dalgın, “ama söylemeyeceğime yemin ettim. Seni de boş yere umutlandırmış oldum işte.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yüzüme karşı nazikçe esnedi, “Lütfen beni ara…telefon rehberi…teyzemin adına kayıtlı. Bayan Sigourney Howard”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Konuşurken bir yandan da hızlı hızlı yürüyordu. Kapıda bekleyen arkadaşlarına karışırken bronzlaşmış eliyle gösterişli bir selam verdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İlk kez geldiğim bir evde bu kadar çok kaldığım için utanmıştım. Gatsby’nin çevresinde toplanmış son konuklara ben de katıldım. Partiye geldiğimde kendisini bulamadığımı söylemek ve bahçedeyken onu tanımadığım için özür dilemek istiyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hiç önemi yok” dedi hemen, “kafanı bunlara yorma ahbap” sözleri de, omzumu sıvazlayan eli de samimi olmaktan öte sıradan bir nezaket gösterisi gibi gelmişti bana.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sabah dokuzdaki geziyi unutma.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O sırada uşak geldi, “Philadelphia’dan arıyorlar efendim” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tamam. Bir dakika. Hemen geliyorum…İyi geceler”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi geceler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi geceler” diyerek gülümsedi. Birden oradan son ayrılanlardan biri olmamın kendisi için önem taşıdığını ve bunu istemiş olduğunu düşündüm, “İyi geceler ahbap... iyi geceler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Merdivenlerden inerken partinin henüz sona ermediğini anladım. Kapıdan birkaç metre ötede bir düzine otomobil farı kargaşa dolu ve tuhaf bir manzarayı aydınlatıyordu. Tekerleklerinden biri yolun yanındaki kanala girerek kırılmış yepyeni, spor bir araba sol tarafına yatmıştı. Gatsby’nin evinden iki dakika önce ayrılan davetlilerden biriydi bu. Tekerleğin fırlamasına duvarın sivri çıkıntısı neden olmuş, yarım düzine kadar meraklı sürücü topluluğu durumu dikkatle incelemeye koyulmuştu. Hepsi arabalarını yolun ortasına bıraktığından ar­ada kalanların kornalarından çıkan akortsuz, tiz sesler kulak tırmalıyor, karmaşayı iyiden iyiye artırıyordu. Enkazdan, üzerinde uzunca bir tozluk olan bir adam çıkıp yolun ortasında durdu. Hoşnut ama şaşkın bakan gözleri arabadan tekere tekerden izleyicilere dönüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Görüyorsunuz ya” diye açıklıyordu, “kanala girdi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Olaya çok şaşırdığı belliydi. Önce bu aşırı şaşkın tepkiyi sonra da adamı tanıdığımı fark ettim. Gatsby’nin kütüphanesinin geç saatteki müdavimiydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasıl oldu bu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Omuzlarını silkti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben makinelerden hiç anlamam” diye kestirip attı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki kaza nasıl oldu? Duvara mı tosladınız?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bana sormayın” dedi Baykuş gözlü durumdan sıyrılmaya çalışarak, “araba kullanmayı pek bilmem, hatta hiç bilmem. Bir kazadır oldu işte. Tüm bildiğim bu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kötü bir sürücüyseniz, gece kullanmayı denemeyin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben kullanıyordum ki” dedi biraz kırgın, “kullanan ben değildim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Çevredekilerin üzerine derin bir sessizlik çökmüştü,</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Canından olmak mı istiyorsun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şansın varmış ki yalnızca teker çıkmış! Hem kötü sürücü, hem de kullanmıyormuş”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Anlamıyorsunuz” dedi suçlu suçlu, “arabayı kullanan ben değildim. İçerde biri daha var.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu itirafın neden olduğu şaşkınlık, “Aaa!” sesleriyle canlanırken spor arabanın kapısı yavaşça aralandı. Kalabalık -et­rafımız iyice dolmuştu- gönülsüzce geri çekildi. Kapı açıldığında tuhaf bir durgunluk oldu. Soluk yüzlü, cılız bir adam, elinde tuttuğu koca bir dans ayakkabısıyla, sağa sola tutunarak enkazdan adeta parça parça çıktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Farlardan gözü kamaşan, aralıksız öten kornalardan şaşkına dönen hayalet kılıklı kişi, uzun tozluklu adamı fark etmeden önce olduğu yerde bir süre sallandı.</span></p>

      <p class="Basic-Paragraph-2 para-style-override-7" xml:lang="en-GB"><span xml:lang="tr-TR">“Ne oldu” diye sordu sakince “benzin mi bitti?”<br/>
      “Şuraya bak istersen”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yarım düzine işaret parmağı kopmuş tekerleği gösteriyordu. Adam bir süre baktıktan sonra, yukarıdan düştüğünü sanmış olacak ki kafasını kaldırıp gökyüzüne baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Teker fırlamış” diye bir açıkladı biri.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Adama başını salladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Durduğumuzu fark etmedim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yeniden sessizlik. Adam derin bir nefes alarak omuzlarını dikleştirdikten sonra kararlı bir sesle, “Bana benzin istasyonunun yerini söyleyecek biri var mı?” dedi</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ondan biraz daha ayık, en az bir düzine insan, tekerlekle otomobil arasında artık fiziksel bir bağ olmadığını anlatmaya çalıştı. Aradan bir dakika geçti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Geri çekilin” dedi adam, “arabayı çevirip eski haline getirelim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama tekeri yok”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Biraz durdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Denemekten zarar gelmez.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kornaların viyaklamaları dayanılmaz hale gelmişti. Oradan uzaklaşıp aradaki yeşil alanı geçerek evin yolunu tuttum. Varmadan, dönüp bir kez daha baktım. Gatsby’nin evi üzerinde parlayan ay geceyi daha da güzelleştiriyor, kahkaha ve seslerin dindiği, parlak bahçeye hala hayat veriyordu. Pencere ve görkemli kapılardan dışarı zamansız bir boşluk taşıyor, o boşluk terasta durup elini resmi bir veda için kaldıran sahibine büyük bir yalnızlık bahşediyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Şimdiye dek yazdıklarıma bakınca, dikkatimin birkaç hafta arayla üç ayrı gecede toplandığını anlıyorum. Oysa bunlar hareketli bir yaz mevsiminin olağan etkinlikleriydi ve üzerinden çok zaman geçene kadar, kendi gönül işlerimden çok daha az meşgul ediyorlardı beni.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Zamanımın çoğunu çalışarak geçiriyordum. Sabahın erken saatlerinde güneş gölgemi batı yönünde uzatırken, New York’un aşağı mahallelerinin beyaz vadilerinden geçerek Probity Şirketi’ne doğru koşturuyordum. Şirketteki katiplerin ve senet satıcısı gençlerin hepsinin adını bilirdim. Birlikte loş ve kalabalık lokantalarda oturur sosis ve patates püresi yer kahve içerdik. Hatta muhasebe bölümünde çalışan Jersey City’de oturan bir kızla ufak bir gönül ilişkim bile olmuştu. Ağabeyinin bana manidar baktığını fark edince, kızın temmuzda izin alıp tatile çıkmasını fırsat bilerek işin peşini sessiz sedasız bıraktım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aksam yemeğimi genellikle Yale Kulübü’nde yerdim. Nedense benim için günün en sıkıcı zamanları olurdu. Sonra üst kattaki kütüphaneye çıkar ve bir saat kadar yatırım ve hisse senetleri hakkında yazılanları oku­yarak bilgi edinmeye çalışırdım. Kulüpte her zaman birkaç gürültücü geveze olurdu ama kütüphaneye çıkmazlardı. Bu yüzden rahat çalışmaya uygun bir yerdi. İşim bitince hava yumuşaksa, Madison Bulvarı’nda yürür, eski Murray Hill Otel’ini geçer, 33. Caddeden Pennsylvania İstasyonu’na varırdım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">New York’u sevmeye başlamıştım. Gecelerin o canlı, ma­ceralı havası, kadın, erkek ve otomobillerin ışık-gölge oyunları etkiliyordu beni. 5. Caddede yürürken kalabalığın içinden romantik kadınları seçer birkaç dakika sonra hayatlarına gireceğimi hayal ederdim. Kimse haberdar olmaz ve karşı çıkmazdı. Bazen hayalimde gizli caddelerden birinin köşesindeki evlerinin kapısına kadar peşlerinden gider, tam içeri girecekken bana bakıp gülümsediklerini, sonra karanlıkta kayboldukları­nı görürdüm. Bazen de metropolün günbatımında içimi tuhaf bir yalnızlık kapladığı olurdu. Bunu başkalarında da görürdüm. Vitrinlerin ününde oyalanarak, yalnız geçirecekleri yemek saatinin gelmesini bekleyen zavallı genç katipler, alacakaranlıkta gecenin ve yaşamın en güzel anlarını harcarlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Akşam sekizde 40. Caddenin loş sokaklarında tiyatro semtlerine giden, beş şerit halinde dura kalka ilerleyen taksileri izlerkense içim daralırdı. Bekleyen arabalarda insanlar birbirine sokulup şarkılar söyler, duyamadığım fıkralara kahkahalar atar, yakılan sigaraların dumanı içerdeki görünmez bir sürü jesti çevrelerdi. Ben de eğlenceye gitmek için sabırsızlanıyormuşum gibi davranır, onların heyecanlarını paylaşır, aynı zamanda hepsinin mutlu olmasını dilerdim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir süre Jordan Baker’ın izini kaybeder gibi oldum. Ama yaz ortalarına doğru yine karşılaştık. Başlarda onunla görünmekten bile gurur duyuyordum, çünkü ünlü bir golf şampiyo­nuydu ve tanınıyordu. Bu duygulara zamanla başkaları da eklendi. Aşık olmasam da ona sıcak bir yakınlık ve ilgi duyuyordum. Çevresine karşı bezgin tavırların ve biraz küstah yüz ifadesinin arkasında bir şeyler sakladığını -tüm yapmacık tavırlar başlangıçta bir şeyleri saklamaya yöneliktir- düşünüyordum. Bir gün bunun ne olduğunu öğrendim. Warwick’teki bir ev partisinde, ödünç aldığı üstü açık arabayı yağmur altında bırakmış, bu konuda yalan söylemişti. Sonra birden, Daisy’nin evinde tanıştığımız gece aklıma gelmeyen o hikayeyi hatırladım. Katıldığı ilk büyük golf turnuvasında, gazetelere de yansıyan epey gürültü koparacak bir söylentiye göre, yarı-finalde topu­n yerini değiştirmişti. Olay skandal boyutuna ulaş­mak üzereyken üstü kapanmıştı. Sopaları taşıyan görevli iddiasından vazgeçmiş, olaya şahit olduğunu söyleyen ikinci kişi de yanılmış olabileceğini kabul etmişti. Olay ve kahra­manının adı aklımda kalmış olmalıydı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Jordan Baker içgüdüsel olarak zeki ve kurnaz erkeklerden uzak dururdu. Artık bunun nedenini anlıyordum. Ahlak kurallarından uzaklaşmanın mümkün olmadığına inanılan inanılan ortamlarda kendini güvende hissediyordu. İflah olmaz bir sahtekardı o. Dezavantajlı bir duruma düşmeye katlanamadığından, buna razı olmayıp gençliğinde bile kaçamak yollara baş vurarak, dünyaya çevirdiği o soğukkanlı ve küstah gülümsemesi ile diri, gösterişli vücudunun isteklerini yerine getirmeyi adet edinmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Benim açımdan fark eden bir şey yoktu. Yalanlarından dolayı bir kadını fazla suçlayamayız. Önce biraz üzülür gibi oldum ama sonra unuttum. O geceki partide de aramızda araba kullanmakla ilgili ilginç bir sohbet geçmişti. Jordan yol kenarındaki işçilerin o kadar yakınından geçmişti ki çamurluğumuz adamlardan birinin düğmesini kopardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Berbat bir şoförsün!” diye bağırdım, “Ya daha dikkatli sür ya da araba kullanma.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dikkat ediyorum”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır etmiyorsun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Boş ver, öteki sürücüler dikkat eder nasılsa” dedi şakacı bir tavırla.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne ilgisi var şimdi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yolumdan kaçarlar işte. Kaza iki kişiyle yapılır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ya senin kadar dikkatsizine rastlarsan.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Umarım böyle bir şey olmaz. Dikkatsiz kişilerden nefret ederim. Onun için senden hoşlanıyorum ya.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Güneşten yorulan, gri gözlerini yoldan hiç ayırmadan ilişkimizin yönünü saptırmayı iyi başarmıştı. Bir an ona aşık olduğumu düşündüm. Ama çok düşünüp geç karar veren biriydim. Ayrıca arzularımı frenleyen bir sürü kuralım da vardı. Bu yüzden ilk yapmam gerekenin buraya, yani New York’a gelmeden kendimi kaptırdığım o eski akıntıdan kurtarmaktı. Haftada bir ona mektup yazıp altını ‘Sevgiler, Nick’ diye imzalıyordum. Tenis oynarken üst dudağında minik ter damlacıkları birikmesi de hala gözümün önünden gitmiyordu. Onunla aramızda adı konmamış bir anlaşma vardı. Kendimi özgür hisset­mem için o anlaşmayı ustalıkla bozmam gerekiyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Her insan kendinde en az bir büyük erdem oldu­ğuna inanır. Benimki, tanıdıklarım arasında en dürüst kişi olmamdır.</span></p>

      <p class="B-l-m-Ba-l---" id="toc_marker-4">BÖLÜM 4</p>

      <p class="Basic-Paragraph-2" xml:lang="en-GB">Pazar sabahı kıyı boyunca köylerde çanlar çalarken, dünya ile gözdesi Güneş, Gatsby’nin bahçesindeki çimenlerde ne­şeyle parıldıyordu.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Genç hanımlar “İçki kaçakçılığı yapıyormuş,” diyordu, ev sahibinin kokteylleri ile bahçesindeki çiçekler arasında gezinirken, “Zamanında Von Hindenburg’un yeğeni ve iblisin ikinci göbekten kuzeni olduğunu öğrenen birini öldürmüş. Şuradan bana bir gül koparsana şekerim, şu kristal kadehe de bir yudum bir şey koyuver.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir defasında tren tarifesindeki boşluklara, o yaz Gatsby’nin evine gelip gi­denlerin isimlerini yazmıştım. Başına ‘5.Temmuz.1922’de gerçekleşen program’ yazmış olduğum bu liste çok eskimiş, artık kat yerlerinden yırtılmaya başlamıştı. Yine de, solgun mürekkep hala okunabiliyordu ve muhtemelen Gatsby’nin konukseverliğini kabul edip de onu biraz olsun tanıma gayretini göstermemiş bu insanlar hakkındaki genellemelerimden çok daha fazlasını anlatıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">East Egg’den Chester Baker ile eşi, Leech’ler, Yale’den benim de tanıdığım Bunsen, geçtiğimiz yaz Maine’de denizde boğulmuş olan Doktor Webster Civet, Hornbeam’ler ve Willie Voltaire ile eşi. Sonra bir köşede toplaşıp yanlarına kim gelirse burun kıvıran kalabalık Blackbuck ailesi vardı, Ismay’ler, Chrystie’ler (daha doğrusu Hubert Auerbach ile Bay Chrystie’nin karısı) ve söylenildiğine göre bir kış günü bir anda saçları nedensiz beyazlaşmış olan Edgar Beaver.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yanılmıyorsam, Clarence Endive de East Egg’dendi. Yalnızca bir kez gelmişti, üstünde beyaz bir golf pantolonu vardı ve bahçede Etty adındaki bir serseri ile kavgaya tutuşmuştu. Adanın daha uzak kesimlerinden gelenler de vardı; Cheadle’lar, O.R.P. Schraeder’ler, Georgia’lı Stonewall Jackson Abrams. Fıshguard’lar ve Ripley Snell çifti. Snell ise hapse atılmadan daha üç gün önce Gatsby’deydi: öylesine sarhoş olmuştu ki, çakıl taşlı yolda sızmış, Bayan Ulysses Swett ise otomobiliyle sağ elini ezmişti. Dancie’ler de sık sık gelenlerdendi, daha o zaman altmış yaşını geçmiş olan S. B. Whitebait, Maurice A. Flink ve Hammerhead’ler, tütün ithalatçısı Beluga ile kızları da vardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">West Egg’den Pole’lar, Mulready’ler, Cecil Roebuck, Cecil Schoen, Senatör Gulick, Par Excellence Film’in başkanı Newton Orchid, Eckhaust, Clyde Cohen, Don S. Schvvartz (oğul) ve Arthur Mc Carthy; bunların hepsi de bir şekilde si­nema işinde olan insanlardı. Catlip’ler, Bemberg’ler, daha sonra karısını boğarak öldürmüş olan Maldoon’ın kardeşi G. Earl Maldoon da gelenler arasındaydı. Reklamcı De Fontano, Ed Legros ve James B. (Rot-Got) Ferret, De Jong ile karısı ve Ernest Lilly ise kumar için gelirdi; Ferret’in oyunu bırakıp bahçede dolanması meteliksiz kaldığına ve Associated Traction hisselerinin değer kaybedeceğine işaret ederdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir de Klipspiringer vardı, öyle sık gelirdi ki ona pansiyoner lakabını takmışlardı, açıkçası kalacak başka yeri olduğundan da şüpheliyim. Tiyatro dünyasından Gus Waize, Horace O’Donovan, Lester Myer, George Duckweed ve Francis Bull da konuklar arasındaydı. Ayrıca</span><span class="char-style-override-11" xml:lang="tr-TR">,</span> <span xml:lang="tr-TR">Chrome’lar, Corrigan’lar, Kelleher’ler, Dewar’lar, Scully’ler, S W. Belcher, Smirk’ler, şimdi boşanmış olan genç Quinn’ler ve daha sonraları Times Meydanı’nda metro vagonunun önüne atlayarak intihar etmiş olan Henry L Palmetto ise New York’tan gelirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Benny McClenehan her zaman dört kızla beraber gelirdi. Gerçi kızlar her defasında farklı olurdu ancak o denli birbirlerine benzerlerdi ki, mutlaka daha önce gelenlerle karıştırırdınız. İsimlerini unuttum; belki Jaqueline’di… Consuela ya da Gloria; Judy veya June da olabilir; soyadlarını sorduğunuzdaysa ya kulağa ahenkli gelen çiçek ve ay isimleri söylerler ya da sıkışınca kuzenleri olduklarını itiraf ettikleri ünlü Amerikalı kapitalistlerinden birinin aile isimlerini kullanırlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu insanların yanı sıra, hiç değilse bir kez gelmiş olan Faustina O’Brein’ı, Baedeker’ın kızlarını, savaşta burnundan vurulmuş olan genç Brewer’ı, Bay Albrucksburger ile nişanlısı Bayan Haag’ı, Ardite Fitzpeters’i, bir zamanlar Amerikan Lejyonunun başındaki isim olduğu söylenen Bay P. Jewett’i, Bayan Claudiz Hipp ile ona eşlik eden şoförünü ve bizim Dük dediğimiz, ancak ismini tam olarak öğrenemeden unutmuş olduğum bir prensi de sayabilirim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O yaz tüm bu insanlar Gatsby’nin evine gelmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Temmuz sonlarına doğru, bir sabah saat dokuz sularında Gatsby’nin göz kamaştırıcı otomobili, üç notalı klaksonuyla sokağı çınlatarak ağır ağır yaklaştı ve evimin önündeki taşlı yolda durdu. Partilerinden ikisine katılmış, deniz uçağına binmiş ve ısrarları neticesinde özel plajından denize girmiş olsam da o; ilk kez benim evime geliyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Günaydın ahbap!” diye seslendi “Bugün öğle yemeğinde beraberiz ama öncesinde şöyle bir gezintiye çıksak ya?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gençliğimizde fazla yük taşımamış ya da öylece oturmak yerine kuralsız, heyecanlı ve düzensiz oyunlar oynamış olmamızın getirdiği Amerikalılara özgü alışılmadık bir marifetle, arabasının çamurluğu üzerinde dengede duruyordu. Bu özelliği hep, resmi tavırlarının ardından patlak veren bir huzursuzluk kisvesinde kendini gösterirdi. Yerinde duramaz; muhakkak ya bir ayağıyla bir yerlere vurup tempo tutar ya da ellerini sabırsızca kımıldatırdı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Arabasına hayranlıkla baktığımı görünce, “Güzel araba değil mi?” diyerek daha iyi görebilmem için çamurluktan atladı, “Bunu görmemiş miydin yoksa?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Görmemek mümkün mü, elbette görmüştüm. Şapka, kumanya ve alet kutuları ile orasında burasında yükselen rüzgar siperlerinden oluşan labirentleriyle muazzam uzunluktaki arabanın, açık krem rengindeki nikel kaplaması güneşin altında göz kamaştırıyordu. Çok katmanlı ön camının ardında, adeta yeşil deriden bir seranın içine gömülerek, kente doğru yola koyulduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Son bir ayda onunla belki de en az beş altı defa sohbet etmeye çalışmıştım; ancak her seferinde söyleyecek pek bir sözü olmadığını düşünüp hayal kırıklığına uğramıştım. İlk tanıştığımızda üzerimde bıraktığı, gizemli biri olduğu yönündeki izlenim ağır ağır silinmiş; sonunda benim gözümde yalnızca bitişiğimdeki görkemli malikanenin sahibine dönüşmüştü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sıkıcı bir yolculuk olacak, diye düşünüyordum. Ancak West Egg’e daha varmadan, Gatsby o süslü cümleleri kullanmayı bırakmış, karamel rengi pantolonunun dizine kararsızca vurmaya başlamıştı. Derken bir anda bana döndü ve “Benim hakkımda ne düşünüyorsun, ahbap?” diye soruverdi. Afallamıştım, böylesi bir soruya uygun düşecek genellemelerle onu geçiştirmeyi denedim. “En iyisi sana hayatım hakkında birkaç hakikat anlatayım,” diyerek sözümü kesti. “Hakkımda anlatılan zırvalıklara kapılıp beni yanlış tanımanı istemem.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Demek partilerini renklendiren, hakkındaki o ilginç dedikodulardan kendisi de haberdardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tanrı şahidimdir, sana anlatacaklarım harfiyen doğru,” derken sağ elini de kaldırarak yeminini pekiştirdi.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Orta Batılı zengin bir ailenin oğluyum, şimdi hiç biri hayatta değiller. Amerika’da büyüdüm ancak tüm atalarım gibi ben de Oxford’da gittim, bu bizde bir aile geleneğidir.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Yan gözle baktı; o anda neden Jordan Baker’ın onun yalan söylediğini düşündüğünü anlamıştım: “Oxford’a gittim” derken, bu onun canını sıkmıyormuşçasına, sözcükleri ağzında boğarak yutarcasına gevelemişti. Şüphem yüzünden, anlattıkları da anlamını yitiriyor, hayatında sahiden de, biraz olsun tekinsiz bir şeyler olup olmadığı konusunda meraklanıyordum.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Sırf sormak için, “Orta Batı’nın neresindensin?” diye sordum.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“San Francisco.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Demek öyle.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Ailemdeki herkesi kaybedince bana büyük bir miras kaldı.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Aniden tüm ailesini kaybetmiş oluşunun ona hala ıstırap verdiği sesindeki kederden de belli oluyordu. Hatta bir an, benimle kafa bulduğunu sanmış, ancak yüzüne baktığımda şaka yapmadığını anlamıştım.</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">“Sonra, Paris, Venedik, Roma ve Avrupa’nın bütün büyük kentlerinde, bir raca misali yaşadım; yakut başta olmak üzere değerli taşlar toplayarak, av partilerine katılarak ve yalnız kendim için de olsa, resim yaparak, uzun zaman önce yaşadığım o elem verici olayı unutma arzusuyla oyalandım durdum.”</span></p>

      <p class="Basic-Paragraph-2 para-style-override-6" xml:lang="en-GB"><span xml:lang="tr-TR">Gülmemek için kendimi zor zapt ediyordum. Anlattıkları öylesine bilindik hikayelerdi ki, ister istemez gözümün önüne, her tarafından bıçkı talaşı saçılarak Boulogne Ormanı’nda bir kaplanın izini sürmekte olan, kafası sarıklı bir tip geliyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sonra savaş patlak verdi. Bu aslında benim için büyük bir teselliydi; ölmek için elimden geleni yaptım, ancak sanki yaşamım bir tılsımla korunuyordu. Savaş başladığında teğmendim. Argonne Ormanı’ndayken, iki makineli tüfek tugayını cephede öyle ilerletmiştim ki, arayı kapatamayan iki yanımızdaki piyade bölüklerine olan mesafemiz birer kilometreyi geçmişti. Tam yüz otuz asker ve on altı Lewis tüfeği ile iki gün iki gece bölgede kaldık; en nihayetinde piyadeler ulaştığında ceset yığınlarının arasında üç Alman tümeninin nişanını buldular. Binbaşılığa terfi edildim ve tüm müttefik ülkelerden, hatta şu Karadağ’dan bile onur nişanı aldım. Düşünsene, Adriyatik’teki o küçük Karadağ’dan!”</span></p>

      <p class="Basic-Paragraph-2 para-style-override-4" xml:lang="en-GB"><span class="char-style-override-10" xml:lang="tr-TR">O küçük Karadağ’dan!</span> <span xml:lang="tr-TR">Sözcükleri yüceltircesine, üzerlerine basa basa söylemişti, gülümsedi. Bu gülümsemeden, Karadağ’ın tarihindeki acılara ve halkının kahramanca mücadelesine yakınlık duyduğu anlaşılıyordu. Bu aynı zamanda onun, Karadağlıların sevgi dolu küçük gönüllerinden kopmuş olan bu nişanı, onların içinde bulunduğu koşulları dikkate alarak değerlendirdiğinin de bir göstergesiydi. Kuşkularım artık büyük bir merakın içinde dağılıyor, bu ise bana onlarca dergiyi aceleyle karıştırmak gibi bir his veriyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Elini cebine attı, ucunda bir kurdele bağlı olan bir madeni avucumun için</span><span xml:lang="tr-TR">e bıraktı.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“İşte, Karadağ’ın verdiği nişan bu” dedi. Gördüğümün hakiki</span> <span xml:lang="tr-TR">bir nişana benzemesi karşısında afallamıştım. Üzerinde daire biçiminde ‘Orderi di Danilo. Montenegro Nicolas Rex’ yazıyordu.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Arkasına da baksana.”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">‘Binbaşı Jay Gatsby’e – Gösterdiği Üstün Kahramanlık için’</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Bir de şu var,” diyerek bir fotoğraf çıkardı cebinden “bunu da Oxford günleri­min anısına hep yanımda taşırım, Trinity Avlusunda çekildi. Solumdaki genç şuan Doncaster Kontu’dur.”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">Fotoğrafta, arka fonda bir dizi kulenin göründüğü kemerli bir geçitte, spor ceketleri içinde altı genç adam vardı. Elinde bir kriket sopasıyla Gatsby de fotoğraftaydı; şimdiki halinden nispeten daha genç olsa da pek değişmemiş görünüyordu.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">Demek anlattıkları doğruydu. Bu defa gözlerimin önünde, Venedik’te Büyük Kanal’ın kıyı­sındaki kaplan postlarıyla bezenmiş sarayında, parıldayan bir yakut sandığının kızıl derinliklerine yüreğini kemiren ıstırabı gömmeye çalışan bir adam canlanmıştı.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">Kıymetli hatıralarını gururla cebine koyarken, “Senden önemli bir ricam olacak,” dedi, “zaten bu yüzden beni biraz olsun tanıman gerektiğini düşündüm. Alelade bir insan olduğumu sanmanı istemem. Senin de anlayacağın üzere, aslında başıma gelen o acı olayı unutmak adına oradan oraya böyle dolaşıp durduğumdan, kendimi çoğunlukla tanımadığım yabancıların arasında buluyorum.” Duraksadı, çok geçmeden “Ricamı ise sana öğleden sonra ileteceğim,” dedi.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Yemekte mi?”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Hayır, yemekten sonra. Bu arada Bayan Baker’ı çaya davet ettiğini duymadığımı sanma.”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Yoksa, Bayan Baker’a aşık olduğunu mu söylemeye çalışıyorsun?”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Ah ahbap, kesinlikle hayır! Lakin Bayan Baker incelik göstererek bu mesele ile ilgili seninle konuşmayı kabul etti.”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">‘Meselenin’ ne olduğu konusunda hiçbir bir fikrim olmasa da o an meraklanmaktan çok öfkelendiğimi söylemeliyim. Benim Jordan’ı davet etme maksadım Gatsby ile ilgili konuşmak değildi. Üstelik nedense Gatsby’nin ricasının oldukça tuhaf olacağından neredeyse emindim. Bir an için, onun o kalabalık bahçesine hiç adım atmamış olmayı diledim.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">Başka bir şey söylemeden konuyu kapatmıştı. Şehre yaklaşırken sessizliği büsbütün ağırlaştı. Roosevelt Limanı’ndan geçerken okyanusta ilerleyen kırmızı kemerli gemiler bir anlığına göründü, sonra 1900’lerden kalma, yaldızları solmuş ancak terk edilmemiş olan karanlık barlarının sıralandığı, Arnavut kaldırımlı izbe kenar mahallelerin içinden hızla geçtik. İki yanımızda uzanan Küller Vadisi’nden geçerken, büyük bir azimle ve canlılıkla pompa ile boğuşmakta olan Bayan Wilson’ı şöyle bir görebildim.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">Long Island yolunu, Otomobilin çamurlukları kanat misali açılmış, ışık saçarak uçarcasına yarıladık. Ancak yarı yolda, köprü yolunun sütunlu virajlarını alırken, önce arkamızdan yaklaşmakta olan bir motosikletin o bilindik “pat-pat” sesleri duyuldu, sonra da öfkeden deliye dönmüş bir polis memuru yanımızda beliriverdi.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">Gatsby “Tamam, anlaşıldı ahbap” diye seslendi, kenara çekti ve cüzdanından çıkardığı beyaz bir kartviziti adamın burnuna dayadı.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Anlıyorum efendim,” dedi polis, şapkasına dokunup selam verdi, “Bir dahaki sefere sizi tanıyacağımdan kuşkunuz olmasın Bay Gatsby, affedersiniz.”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“O da neydi öyle? Oxford’dan bir resim mi gösterdin yoksa?” dedim.</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">“Emniyet müdürüne vaktiyle bir iyiliğim dokunmuştu, o da sağ olsun, her Noel’de bana tebrik kartı yollamayı ihmal etmez.”</span></p>

      <p class="Basic-Paragraph-2 para-style-override-8" xml:lang="en-GB"><span xml:lang="tr-TR">Büyük köprünün kirişlerin arasından süzülen gün ışığı, üzerinde ilerleyen otomobillere vurup titreşirken, nehrin öte yakasında kesme şeker öbeklerine benzeyen beyaz binalarıyla şehir beliriverdi. Bu binaların hangi parayla yapıldığı meçhuldü, ne de olsa paranın kokusu yoktu</span><span class="char-style-override-12" xml:lang="tr-TR"><a class="footnote-link" href="#footnote-225-2" id="footnote-225-2-backlink">2</a></span><span xml:lang="tr-TR">.</span></p>

      <div class="footnote">
        <p class="Basic-Paragraph-2" xml:lang="en-GB"><a class="footnote-anchor" href="#footnote-225-2-backlink" id="footnote-225-2">2</a> <span class="char-style-override-13">Yazar metinde, “non-olfactory money (kokmayan para)” deyişini kullanarak Latince “para kokmaz” anlamına gelen kalıplaşmış “Pecunia non olet” deyişine gönderme yapıyor. Bu deyiş, paranın kendi değerini kaynağından bağımsız olarak koruduğunu vurgular. Bazen de şaibeli kazançlara gönderme yapar. ÇN</span></p>
      </div>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Queensboro Köprüsü’nden her geçişimde New York’a, sanki şehri ilk kez görüyormuşum gibi bakarım; manzarası adeta dünyanın bütün gizemleri ve güzelliklerinin orada sizi beklediğini vaat eder.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yanımızdan çiçeklere bezenmiş bir cenaze aracı geçti, sonra perdeleri kapalı iki araba ve hemen ardından, diğerleri kadar yaslı görünmeyen taşıtlar. Yolcuları acıklı gözlerle ve Güneydoğu Avrupa’ya has dar üst dudaklarıyla dönüp bize baktı. Bu kederli sahneye, Gatsby’nin görkemli arabasının da dahil olmasına sevinmiştim. Blackwell Adası’nı geçerken yanımızdan, beyaz bir şoförün kullandığı ve arkada son moda kıyafetleriyle ikisi kadın, biri erkek, üç siyahinin oturduğu bir limuzin geçti. Bizimle yarışmak istercesine, kibirli bakışlarını bize çevirdiklerinde, yüksek sesle bir kahkaha patlattım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu köprüyü de uçarcasına geçmiştik ya,” diye düşündüm içimden, “artık her şey olabilirdi… Hem de her şey!” Gatsby gibi bir adam bile olabiliyordu, artık ne şaşırtırdı ki.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gürültülü öğlen saatlerinde, Gatsby ile 42’nci Cadde’deki, havalandırması iyi olan bir lokantanın bodrum katında öğle yemeği için buluştuk. Aydınlık caddeden içeri girdiğimde, gözlerimi kırpıştırarak etrafıma bakınırken onu hemen girişte gördüm, biriyle konuşmaktaydı.</span></p>

      <p class="Basic-Paragraph-2 para-style-override-4" xml:lang="en-GB"><span class="char-style-override-12" xml:lang="tr-TR">“</span><span xml:lang="tr-TR">Bay Carraway, bu arkadaşım Bay Wolfshiem.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yassı ve küçük burunlu Yahudi, irice kafasını kaldırdığında, ilk dikkatimi çeken burun deliklerinden taşmakta olan kıl yumakları olmuş, o loş ışıkta ancak bir süre sonra gözlerini ayırt edebilmiştim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben de adama bir bakış attım,” dedi, bir yandan elimi kuvvetle sıkarken. “sonra ne yaptım dersin?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne yaptınız?” diye sordum nazikçe. Ancak o benimle konuşmadığını, elimi bırakıp da görkemli burnunu Gatsby’e çevirerek belli etmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Parayı Katspaugh’a verdikten sonra, ‘Tamam Katspaugh’ dedim, ‘o zaman adam ağzını sıkıca kapatmadan, sakın ola ona tek kuruş verme!’ O da, o anda, oracıkta sesini kesti.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bay Wolfsheim yeni bir cümleye başlamak üzereydi ki, Gatsby ikimizin de koluna girerek bizi lokantanın iç kısımlarına doğru yönlendirdi, bunun üzerine adam söyleyeceğini yuttu ve yüzü bir uyurgezerin dalgın ifadesine büründü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Şef garson yaklaşıp, “Viski alır mısın?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Burası güzel bir mekan” dedi Bay Wolfsheim, tavandaki kadın resimlerine bakarak, “yine de ben caddenin karşısındaki yeri tercih ederim,’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby garsona. “Evet, viski” dedikten sonra Bay Wolfsheim’e döndü; “Orası çok sıcak olmuyor mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haklısın, sıcak ve küçük” dedi adam, “ancak hatıralarla dolu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu sözünü ettiğiniz yer neresi?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Eski Metropole” dedi Bay Wolfsheim kendi ken­dine, “Ayrılıklarla dolu… Sonsuzluğa uğurladığımız nice dostların hatıralarıyla… Rosy Rosenthal’ın vurulduğu geceyi hiç unutamam. Altı kişiydik. Rosenthal gece boyu yiyip içmişti, neredeyse sabah olurken, garson ona yaklaştı ve tuhaf bir yüz ifadesiyle, dışarıda kendisiyle görüşmek isteyen birinin beklemekte oluğunu söyledi. Rosenthal, ‘Peki,’ diyerek kalkmaya yeltendiğinde, koluna yapıştığım gibi onu yerine oturttum ve ‘O it herifler seni çok istiyorsa ayağına gelsin, benim hatırım için, sen bir yere çıkma!’ dedim. “Saat dördü geçmişti; perdeler açılsa belki neredeyse havanın aydınlandığını görecektik.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki Rosenthal çıktı mı?” diye sordum safça.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çıktı ya!” Bay Wolfsheim’ın burnu bir hışımla bana döndü. “Hatta kapıya yaklaştığında bize dönerek, ‘Kahveme sahip çıkın, garson geri götürmesin!’ demişti. Sonra dışarıya çıkıp kaldırımdan indi, işte o anda adamlar karnına üç kurşun sıkıp tüydüler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama dördü de yakalanıp elektrikli sandalyede idam edildi” dedim, anımsayarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Becker’i de sayarsak beş” dedi, burun deliklerini bana doğru çevirerek, “Anladığım kadarıyla bir takım iş bağlantıları kurmaya çalışıyormuşsunuz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu iki cümleyi birbirine bağlama tarzına doğrusu şaşırmıştım. Ancak bu soruyu benim yerime Gatsby yanıtladı, “Hayır, o bir başkası.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyle mi?” Hayal kırıklığına uğramışa benzi­yordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu beyefendi benim bir dostum. O meseleyi daha sonra konuşacağımızı söylemiştim sana.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Affedersin, demek ben yanlış anlamışım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Leziz yemeklerin gelmesiyle Bay Wolfsheim eski Metropole’in duygusal anılarını unutmuş, aceleyle yemeye koyulmuştu; arada bakışlarını etrafta gezdirmeyi de ihmal etmiyordu; son olarak arkasında oturanlara da dönüp göz ucuyla bakarak keşfini tamamladı. Muhtemelen ben olmasam eğilip masanın altına da bakacaktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu sabah arabada, ” dedi Gatsby bana doğru eğilerek, “seni kızdırmadım ya?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yine o gülümseme vardı yüzünde! Fakat bu defa direnmeye kararlıydım, “Açıkçası sırlar­dan hoşlanmam,” diye yanıtladım, “benden ne istediğini neden açıkça söylemediğini anlamış değilim, Bayan Baker’ı aracı olarak kullanmak neden?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aman ha, bunun tekinsiz bir iş olduğunu düşünme sakın!” diyerek beni cesaretlendirmeye çalıştı. “Biliyorsun ki Baker büyük bir sporcudur, asla yanlış işlere kalkışmaz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Derken saatine baktı, sonra birden yerinden fırladı ve beni Bay Wolfsheim ile baş başa bırakarak çıkıp gitti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Birine telefon etmesi gerekiyor,” dedi Wolfsheim onu gözleriyle izlerken, “Nasıl da hoş biri, değil mi? Çok yakışıklı, üstelik de tam bir beyefendi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hem de Ogsfordluymuş!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ya?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, İngiltere’deki Ogsford Koleji’nden mezunmuş. Siz bilir misiniz Ogsford’u?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Duymuştum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dünyanın en ünlü okullarından biridir.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby’i ne zamandır tanırsınız?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Uzun yıllardır,” dedi gururla, “kendisiyle savaştan hemen sonra tanışma şerefine nail oldum. Karşımdakinin bir asil olduğunu anlamam için bir saatlik sohbet yetmişti. Kendi kendime, ‘İşte bu evine davet ederek annen ve kız kardeşinle tanıştırabileceğin türden bir beyefendi’ demiştim.” Bir an duraksadıktan sonra, “Görüyorum ki kol düğmelerime bakıyorsunuz,” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aslında bakmıyordum ancak bu sözün üzerine haliyle baktım, fildişine benziyorlardı ancak her nedense çok tanıdık gelmişlerdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunlar insan dişlerinin mükemmel örnekleri,” diyerek beni bilgilendirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok ilginç,” diyerek daha yakından inceledim, “Fevkalade bir fikir.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gerçekten de öyle!” dedi ve manşetlerini ceketinin içine doğru çekiştirdi. “Ne diyorduk, ha evet, Gatsby kadınlar konusunda son derece özenlidir, arkadaşlarının eşlerine göz ucuyla bile bakmaz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu büyük itimada ve övgüye layık görülmüş olan Gatsby masaya döner dönmez, Bay Wolfsheim kahvesini bir dikişte bitirip aceleyle ayağa kalktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yemek bir harikaydı. Fakat kalıp da konukseverliğinizi kötü­ye kullanmak istemem, vakitlice kalkıp siz iki delikanlıyı baş başa bıraksam iyi olacak.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Lüzum yoktu Meyer,” dedi Gatsby yarım ağızla, Bay Wolfsheim ise bizi kutsayamaya hazırlanıyormuşçasına elini kaldırarak,</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok zarifsiniz ancak malum, kuşak farkı,” dedi ciddi bir tavırla, “Siz gençlerin baş başa konuşacak çok şeyiniz vardır; yaptığınız sporlar, görüştüğünüz hanımlar, sonra…” elini bir kez daha kaldırıp sallayarak meçhul bir imada bulunduktan sonra, “bense ellisine merdiven dayamış bir adamım, bizden geçti artık… Daha fazla zamanınızı almayayım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sonra ellerimizi sıktı, tam dönerken o tuhaf burnu titriyormuş gibi göründü gözüme; acaba kalbini kıracak bir şey mi söyledim, diye düşündüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Zaman zaman böyle duygusallaşır işte,” diyerek durumu izah etti Gatsby, “bu da anlaşılan öyle günlerinden biri. New York’ta tanınır ancak, aslında Broadway’dendir.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne iş yapıyor? Aktör mü yoksa?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ah, hayır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dişçi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Meyer mi? Daha neler! Kumarbazdır,” dedi ve bir anlık tereddüdün ardından serinkanlılıkla ekledi, “1919 Beysbol Turnuvası’na şike karıştıran odur.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Turnuvaya şike mi karıştırdı?” diye tekrarladım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Duyduğum karşısında şaşkındım. Elbette 1919 Turnuvası’ndaki şikeden haberdardım, ancak muhtemelen uzun bir zinci­rin halkası olduğunu sandığımdan, sadece oluvermiş,</span> <span xml:lang="tr-TR">diyerek geçiştirmiş, çok da üstünde durmamıştım. Bu işin tek kişinin başının altından çıktığını, onun da bir kasa hırsızının dakikliği ve ustalığıyla, elli milyon insanı oyuna getirebileceği aklımın ucundan geçmezdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Biraz sonra, “Nasıl yapmış?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sadece fırsatı görüp, değerlendirmiş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki neden içeride değil?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kanıtlayamıyorlar ki ahbap. Ne cin adamdır o!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hesap için ısrar ettim; garsonun paramın üstünü ge­tirdiği esnada, kalabalık lokantanın diğer ucunda oturan Tom Buchanan’ı gördüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bana eşlik eder misin?” dedim Gatsby’e, “Biri­ne selam vermem gerek.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O esnada Tom bizi gördü ve yanımıza gelmek için birkaç adım attı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nerelerdesin sen?” diye çıkıştı, “Daisy uğramıyor oluşuna çok kızıyor, haberin olsun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu Bay Gatsby, bu da Bay Buchanan,” diyerek tanıştırdım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onlar el sıkışırken; Gatsby’nin yüzünde, daha önce hiç görmediğim bir utanç ifadesi fark etmiştim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasılsın bakalım?” diye sordu Tom, “Bunca yolu sırf yemek için gelmedin ya?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bay Gatsby ile birlikteyim” diyerek döndüm, ancak Gatsby ortadan kaybolmuştu.</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">“1917 yılı, bir ekim sabahıydı – (diye başlamıştı söze Jordan Baker, aynı günün öğleden sonrasında, Plaza Otel’in çay bahçesindeki dik sandalyelerden birinde dimdik otururken) – biraz kaldırımın, biraz çimenlerin üzerinden yürüyerek bir yerlere gidiyordum. Doğrusu ayağımdaki İngiliz ayakkabıların kauçuk tabanlarının yumuşak toprağa gömülüşünden hoşlandığımdan, daha çok çimenlerden yürüyordum. Pilili eteğim ne zaman rüzgarda hava­lanacak gibi olsa, evlerin ön cephesine asılmış olan kırmızılı, mavi­li, beyazlı bayraklar da yükseliyor, benimle dalga geçercesine pat-pat- pat sesleriyle dalgalanıyordu.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hem bayrakların hem de bahçelerin en büyüğü, Daisy Fay’in evinine aitti. Benden iki yaş bü­yüktür, yani o zaman on sekizindeydi. Louisville’in en gözde kızıydı. Daima beyazlar içindeydi, hatta bir de beyaz, üstü açık arabası vardı. Her gün, durmaksızın evlerindeki telefon çalar, kent civarındaki kampta eğitimde olan genç subaylar, ondan bir randevu koparmak için birbirleriyle yarışırdı; aslında bir saatliğine bu­luşmaya bile razıydılar.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O sabah evinin önünden geçerken, beyaz ara­basının kaldırımınyanında park halinde olduğunu gördüm. Daisy de içinde, ilk kez o gün gördüğüm bir teğmenle beraber oturu­yordu. Birbirine öyle dalıp gitmişlerdi ki, aramızda iki adım kalana kadar Daisy yaklaştığımı farkına varmamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Birden, ‘Ah, Merhaba Jordan’ diye seslendiğini duydum, açıkçası bunu hiç beklemiyordum, ‘Gelsene!’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Benimle konuşmak istemesi, beni onurlandırmıştı; zaten benden büyük olan kızlardan en çok ona hayrandım. ‘Kızıl Haç’a, sargı bezi paketlemeye mi gidiyorsun,’ diye sordu. Onayladım. O gün kendisinin gelemeyeceğini iletmemi istemişti. O benimle konuşurken, yanındaki teğmen onun yüzüne öyle bir hayranlıkla bakıyordu ki, her genç kız hiç yoktan ara sıra kendisine böyle bakılmasını isterdi. Bakışları öylesine romantikti ki, o sahneyi hiç unutmadım. O teğmenin adı Jay Gatsby idi. Sonraki dört yıl, onu bir daha hiç görmedim. Hatta dört yılın sonunda, Long Island’da tanıştırıldığımızda onun o teğmen olduğunu bile anlayamadım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu anlattığım 1917’de olmuştu. Bir yıl sonrasında artık benim de peşim­de birkaç hayranım vardı. Bu arada golf turnuvalarında oynamaya başlamıştım, bu nedenle Daisy’i pek az görür oldum. İnsan içine çıkarsa da, ancak bizden yaşça büyük arkadaşlarıyla beraber olurdu. Onu pek görmesek de, sürekli olarak hakkındaki çılgın dedikoduları işitirdik. Mesela söylenilenlere göre bir kış gecesi, deniz aşırı göreve gidecek olan bir subayla vedalaşmak için, New York’a gitmek üzere valizini hazırlarken annesine yaka­lanmıştı. Elbette gitmesine mani olunmuştu. Bunun üzerine Daisy’nin ailesine küsüp haftalarca konuşmadığı anlatılırdı. Hatta dedikoduya göre Daisy, o zamandan sonra bir daha hiçbir askerle görüşmemiş; yalnızca düztaban ya da miyop olduklarından askere alınmamış olan gençlerle çıkmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sonbaharda eski neşesine kavuşmuştu. Barışın imzalanmasının ardından, onuruna bir balo verilerek resmen sosye­teye tanıtıldı. Şubat ayında New Orleans’dan biriyle nişan­lanmış olduğunu işittik. Haziran’da ise Louisville’de, eşi benzeri görülmemiş, görkemli bir törenle Chicago’lu Tom Buchanan ile evlendi. Damat yanında yüz kişi ile birlikte, dört özel araçla geldi, Muhlbach Oteli’nin bir katını tamamen kapattı; törenden bir gece önce de, Daisy’e üç yüz elli bin dolarlık, inci bir gerdanlık taktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gelinin nedimelerindendim. Düğün yemeğinden yarım saat önce odasına çıktığımda, onu Haziran güneşi kadar alımlı göründüğü çiçekli elbisesinin içinde, yatağına uzanmış bir vaziyette buldum. Dut gibi sarhoştu; bir elinde bir Sauterne şişesi, diğer elinde ise bir mektup vardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">‘Beni tebrik etmeyecek misin’ dedi dili dolanarak, ‘Bugüne kadar hiç içmemiştim, meğer ne güzel şeymiş.’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">‘Daisy, neyin var?’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok korktuğumu itiraf etmeliyim, o ana kadar bir kızı hiç o halde görmemiştim. ‘Gel canım,’ diyerek beni yanına çağırdı, sonra yatağının üzerinde duran sepe­ti el yordamıyla bulup içinden inci gerdanlığı çıkardı, ‘Al şunu götür, sahibine iade et, ona da fikrimi değiştirdiğimi söyle, ‘Daisy evlenmeyecekmiş de!’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hıçkırıklara boğuldu; ağladı da ağladı. Dışarı fırladım, annesinin oda hizmetçisini buldum, sonra kapıyı kilitleyip Daisy’i soğuk duşun altına soktuk. Ancak elindeki mektubu bırakmaya ikna olmamış, banyoya da onunla girmişti. Ancak avucunda sıkıştırdığı ıslak mektup top haline gelip, parça parça dökülmeye başlayınca, o topağı elinden alıp sabunluğa koymama müsaade etmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ardından tek kelime olsun konuşmadı. Ona amonyak koklattık, başına buz torbası koyduk, sonra da elbisesini giydirdik. Yarım saat sonra, boynunda inci gerdanlığıyla odasından beraber çıktık, mevzu kapanmıştı. Ertesi gün akşamüstü, saat beşte, sesi dahi titremeden Tom Buchanan’la evlendi. Ardından kocasıyla Güney Pasifik’e, üç ay sürecek balayı tatiline çıktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dönüşlerinin ardından, Santa Barbara’da görüştüğümüz vakit, kocasını bu denli seven başka bir kız olamayacağını düşünmüştüm. Tom bir dakikalığına olsun odadan çıksa huzursuzlanır, sağına soluna bakınarak Tom’u aramaya başlar, yüzündeki o ifade ise adam yeniden odaya dönene kadar silinmezdi. Kumsalda, Daisy Tom’u dizine yatırır, saatlerce adamın göz kapaklarında parmaklarını gezdirir, dokunurken de sonsuz bir aşkla onun yüzünü izlerdi. Onları beraber gördüğünüzde etkilenirdiniz. Gerçi biraz gülünç gelirdi ancak yine de halleri büyülerdi insan. Bu anlattıklarım Ağustos ayında oluyordu. Santa Barbara’dan ayrıldıktan bir süre sonra Tom’un, Ventura yolunda bir araba kazası geçirdiğini okudum. Arabasının ön tekerleği fırlamıştı; gazeteler haliyle yanındaki, kolu kırılmış olan kızdan da bahsediyordu – bu kız kaldıkları otelin kat hizmetlilerinden biriydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nisanda Daisy dünyaya bir kız çocuğu getirdi ve ailece bir yıllığına Fransa’ya gittiler. Onlarla bir bahar günü Cannes’ta, daha sonra ise Deauville’de karşılaştım. Sonra aile Chicago’ya döndü ve oraya yerleşti. Sen de bilirsin, Daisy orada çok sevilirdi. Çevresinde hep, zengin, genç, hızlı yaşayan ve çılgın tipler vardı. Yine de ismi, belki de içki içmediğindendir, hiçbir skandala karışmadı. Çok içen insanların yanında ayık kalmak her zaman faydalıdır. Her şeyden önce dilinizi bağlar, fazla gevezelik etmezsiniz. Daha da güzeli insanın kendi kusur ve yanlışlarını örtebilmesidir, nasılsa kimsenin sizi görecek hali olmaz. Zira görseler de umursamazlar. Daisy belki de bir aşk macerasına hiç karışmamıştı. (Bunu söylerken sesinde bir şeyler vardı sanki)</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Uzatmayalım, altı hafta kadar önce yıllardan sonra ilk kez Gatsby adını işitti. Hani sana West Egg’den Gatsby’i tanıyıp tanımadığını sormuştum, hatırladın mı? İşte o gün sen ayrıldıktan sonra Daisy odama geldi, beni uyandırarak “Hangi Gatsby?” diye sordu. Uyku sersemi adamı tarif ettiğimde, esrarengiz bir tavırla onun eski bir tanıdığı olabileceğini söyledi. İşte ancak o zaman, Gatsby ile onun beyaz arabasında görmüş olduğum teğmeni ilişkilendirebilmiştim!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Jordan Baker hikayesini bitirdiğinde Plaza’dan ayrılalı yarım saat olmuş; faytonla Central Park’tan geçiyorduk. Gü­neş, sinema yıldızlarının yaşadığı West Fifties’in yüksek binaların ardından batmaktaydı. Çimenlerde ağustosböcekleri gibi çoktan toplaşmış olan kızların neşeli cıvıltıları, o sıcak alacakaranlıkta yükseliyordu.</span></p>

      <p class="yildiz">•••</p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Ben</span> <span class="char-style-override-10" xml:lang="tr-TR">Arap Şeyhiyim</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Kalbin artık benim</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Sen uyurken geceleyin</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Çadırına geleceğim...</span></p>

      <p class="Basic-Paragraph-2 para-style-override-4" xml:lang="en-GB"></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tuhaf rastlantı,” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslında rastlantı değil!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasıl yani?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby zaten o malikaneyi, koyun diğer yakasındaki Daisy’nin evinin tam karşısına rastladığı için bilerek almış.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Demek o Haziran gecesinde karanlıkta uzanmaya çalıştığı sadece yıldızlar değildi.” Birden Gatsby, o amaçsız ihtişamın içinden sıyrılarak, yaşam bulmuş gibi göründü gözüme.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Senden ricasına gelince,” diye devam etti Jordan, “tek istediği bir gün Daisy’i evine davet etmen ve tabi kendisini de kabul etmen.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ricasındaki tevazu beni hayrete düşürmüştü: Beş yıl boyunca beklemiş, ardından yıldızlar misali parıldayan ışığıyla gece pervanelerini başına üşüştürecek olan o ihtişamlı malikaneyi almıştı. Bütün bunlar sırf onunla, bir yabancının bahçesinde bir öğle vaktini geçirmek için miydi?</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Böylesi küçük bir isteği yanıtlamak için, tüm bunları öğrenmeme ne gerek vardı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Korkuyor. Öyle çok beklemiş ki. Senin güceneceğinden çekiniyor. Sonuçta tüm o davranışlarının ardında, nihayetinde o da bir delikanlı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aklıma bir şey takılmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neden bu buluşmayı senin ayarlamanı istemedi ki?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çünkü Daisy’nin, evini görmesini istiyor,” diye izah etti, “senin evin de onunkine bitişik.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ah, anladım!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Muhtemelen vermiş olduğu partilerden birine, Daisy’nin kendiliğinden çıkıp gelmesini umuyordu,” diye devam etti Jordan, ‘ Fakat bu hiç olmadı. Sonra hislerini gizlemeye çalışarak etrafa onu tanıyıp tanımadığını sormaya başladı. Bulduğu ilk kişi de bendim. O gün seninle rastlaştığımız partide, benimle özel olarak görüşmek is­tediğini anımsarsın. Halini görmeliydin, lafa girmek için geveleyip durdu. Durumu anladığımda, New York’ta bir öğle yemeği ayarlamayı önerdim, ancak küplere bindi. ‘Onunla o kadar uzakta, kuytu köşelerde buluşmak istemiyorum,’ diye çıkışmıştı, ‘onunla bitişiğimdeki, hemen yanı başımdaki evde görüşmek istiyorum.’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Senin Tom’un ahbabı olduğunu öğrendiğinde, planından cayar gibi oldu. Her ne kadar Daisy ile ilgili bir haber vardır umuduyla yıllardır Chicago’nun tüm gazetelerini okuyor olsa da; Tom’u pek tanımıyor.’”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hava artık kararmıştı, küçük bir köprünün altından geçerken, kolumu altın rengi omzuna dolayıp onu kendime doğru çektim ve beraber yemeğe gitmeyi önerdim. Birden Daisy de, Gatsby de uçup gitmişti aklımdan; o an tek düşünebildiğim, kolumun altında bana fütursuzca sokulmuş olan bu temiz, zorlu, kontrollü ve biraz da şüpheci kızdı. Kafamın içinde, baş döndürücü bir heyecanla şu sözler dönüp duruyordu, “Yalnızca kaçanlar ve kovalayanlar, meşguller ve bitkinler vardır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Daisy’nin hayatının biraz olsun renklenmesi lazım” dedi Jordan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby’le görüşmek istiyor mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onun bu buluşmadan haberi yok ki, Gatsby bilmesini istemiyor. Sana düşen sadece onu çaya davet etmek.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Karanlık bir koruluğu aştığımızda, ön cephesinden dökülen solgun ışık huzmeleri parka kadar ulaşan, 59’uncu Cadde’yi görebiliyorduk. Gatsby’nin ya da Tom Buchanan’ınki gibi, yüzünün hayali karanlık pervazlarda ya da ışıldayan tabelalarda uçuşan bir sevgilim olmadığından, ben de yanımdaki kızı kendime çekerek onu sıkıca sardım. O solgun ve alaycı dudaklarında bir gülümseme belirince, bu defa yüzünü yüzüme yaklaştırarak, ona daha da sokuldum.</span></p>

      <p class="B-l-m-Ba-l---" id="toc_marker-5">BÖLÜM 5</p>

      <p class="Basic-Paragraph-2" xml:lang="en-GB"><span>O gece West Egg’e gelirken bir an için evimin yandığından korkmuştum. Gecenin ikisiydi ve yarımadanın bu köşesi çalılara ve yol kenarındaki elektrik tellerine eğreti bir dokunuşla düşen upuzun ışıklarla pırıl pırıl parlıyordu. Köşeyi dönünce Gatsby malikanesinin kulesinden mahzenine kadar ışığa bürünmüş olduğunu gördüm. Önce evin her köşesi­ni ‘saklambaç’ ya da ‘sardalyeler kutuda’ gibi oyunlara açan, her za­manki çılgın partilerden birini veriyor sandım. Ama hiç ses yoktu. Yalnızca ağaçların arasında dolanan rüzgar duyuluyordu. Direklerdeki telleri sallıyor, ışıkları yakıp söndürüyordu. Ev gecenin içinde göz kırpıyormuş gibi görünüyordu. Geldi­ğim taksi uzaklaşırken Gatsby’nin kendi bahçesinden benimki­ne doğru yürüdüğünü gördüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evin panayır yerine dönmüş” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyle mi?” dedi dalgın gözlerle eve bakarken, “Odaların bazılarına göz atıyordum. Haydi Coney lsland’a gidelim ahbap. Benim arabayla.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok geç oldu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki, havuzda yüzmeye ne dersin? Bütün yaz ayağımı bile sokmadım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hemen yatmam gerek.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Pekala.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Heyecanını bastırmaya çalışarak yüzüme baktı. Biraz bekledi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bayan Baker’la konuştum” dedim bir süre sustuktan sonra, “Yarın Daisy’i arayıp buraya çaya çağıracağım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok önemli değildi aslında” dedi hafife alıyormuş gibi görünmeye çalışarak “başını ağrıtmak istemem.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Senin için hangi gün uygun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Asıl senin için hangi gün uygun?” diye düzeltti. “Zahmet ver­mek istemediğimi biliyorsun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öbür gün nasıl?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir an düşündükten sonra, gönülsüzce. “Bu çimlerin kesilmesi gerek” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İkimiz birden bahçeye baktık. Benim bakımsız çimlerimin hemen ardında onun koyu yeşil, bakımlı çimleri başlıyordu. Benimkileri kastettiğinden şüphelendim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ufak bir nokta daha var” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İstersen birkaç gün sonra olsun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yok, konu o değil”, nasıl söze başlayacağını bilemiyor­muş gibiydi, “Düşündüm de...şey, yanlış anlama ahbap, ama kazancın pek de iyi değil sanırım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Pek fazla sayılmaz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu, kendine olan güvenini yerine getirmişti. Artık daha kesin konuşuyordu, “Ben de öyle düşünmüştüm. Kusura bakmazsan eğer...biliyor musun ufak sayılabilecek bir işle daha uğraşıyorum. İkinci bir uğraş yani, anlıyor musun? Madem kazancın az, ben...tahvil ve bono satıyordun değil mi ahbap?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, satmaya çalışıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O zaman böyle bir iş ilgini çeker belki. Fazla zamanını almaz. Kazancı da iyidir. Yalnız biraz gizlilik ister.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Şimdi düşündüğümde, başka şartlar altında o geceki konuşmanın hayatımın dönüm noktası olabileceğini anlıyorum. Ama önerisinin, yapacağım hizmetin karşılığı olduğunu öylesine beceriksizce belli etmişti ki sözünü derhal kesmekten başka yapacak şeyim yoktu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok yoğunum” dedim, “teşekkür ederim ama başka bir işle uğraşacak vaktim yok.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Wolfsheim’la çalışırsan bir işle uğraşmak zorunda kalmazsın.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sanırım o gün öğle yemeğinde konusu geçen bağlantıdan çekindiğimi düşünmüştü. Öyle olmadığı konusunda onu temin ettim. Yeni bir sohbet konusu açmam için biraz daha bekledi ama kafam öyle meşguldü ki konuşacak mecalim yoktu. Bunun üze­rine gönülsüzce evinin yolunu tuttu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Akşam olanlar nedeniyle mutluydum. Hani neredeyse kapıdan içeri girer girmez derin bir uykuya daldım. O yüzden Gatsby, Coney Island’a gitti mi yoksa kalıp evinin tüm ışıklarını açarak ‘odaların bazılarını’ kontrole devam mı etti, bilemiyorum. Ertesi gün bürodan Daisy’i arayıp evimde çaya davet ettim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tom’u getirme!” diye de uyardım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tom’u getirme!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tom da kim?” dedi masum bir sesle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kararlaştırılan gün bardaktan boşanırcasına yağmur ya­ğıyordu. Saat on birde yağmurluk giymiş, ardı sıra çim biçme makinesi çekiştiren adam ön kapıyı çaldı. Bay Gatsby’nin çim­leri kesmek için kendisini gönderdiğini söyleyince birden o gün Finli hizmetçimi çağırmayı unuttuğum aklıma geldi. Vakit kaybetmeden West Egg köyüne giderek beyaza boyalı evlerin dizili olduğu ıslak, dar sokaklarda ona bakındım. Sonra birkaç fincan, limon ve birkaç demet çiçek alıp eve döndüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Saat iki gibi Gatsby’nin yolladığı, bir serayı dolduracak çeşitte bitki ve onları koymak için her boyda vazo kapıya gelince, çiçekleri boş yere aldığımı anladım. Bir saat sonra da beyaz flanel takımı, gümüş rengi gömleği ve altın sarısı kravatıyla eşikte kendisi belirdi. Telaşlıydı, renginin solgunluğu ve gözlerinin altındaki mor halkalar gecesinin uykusuz geçtiğini kanıtlıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Her şey yolunda mı?” diye sordu girer girmez.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onu soruyorsan, çimler harika oldu”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne çimi?” diye sordu şaşkın şaşkın, “Ha, şu ön bahçede­ki çimler.” görmek için pencereye yanaşıp baktı ama bir şey görmediği yüzünden belliydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok iyi görünüyor” dedi belli belirsiz, “gazetelerden birinde yağ­murun saat dört gibi kesileceği yazıyordu. Sanırım Journal’de gördüm. Çay için eksik bir şey kaldı mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onu alıp mutfağa götürdüm. Gatsby Finli kadına soğuk bir bakış attıktan sonra birlikte pastacıdan aldığım on iki, limonlu keki inceledik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Eksik var mıymış?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tamamdır, hepsi çok iyi” dedikten sonra utangaç bir sesle, “ahbap” diye de ekledi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Saat üç buçuk gibi yağmur yerini ıslak bir pusa bırakmıştı. Arada bir de olsa çiğ tanelerine benzer küçük dam­laların düştüğü oluyordu. Gatsby boş bakışlarını Clay’in Ekonomi ki­tabında gezdirmekle meşguldü. Finli kadının mutfağı sarsan adımlarını her duyduğunda yerinden sıçrıyor, bazen de sanki dışarıda gözle görülmeyen endişe verici birtakım şeyler oluyormuş gibi cam­dan bakıyordu. Sonunda ayağa kalktı ve pek de emin ol­mayan bir sesle evine gideceğini söyledi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neden peki?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kimsenin çaya falan geleceği yok. Vakit geç oldu!” Sanki başka bir yerde acele işi varmış gibi konuşuyordu, “Bütün gün burada bekleyecek değilim!” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Saçmalama daha dörde iki dakika var.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onu göğsünden iterek zorla tutmuşum gibi mutsuz bir tavırla tekrar yerine oturdu. Tam o sırada kapıya yaklaşan bir motor sesi duy­duk. Yerimizden fırladık. Ben de ge­rilmiştim. Bahçeye doğru yürüdüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Üstü açık bir otomobil, sular damlayan leylak ağaçlarının altından geçerek kapıya yaklaşıyordu. Merdiven­lerin yakınında durdu. Üç köşeli eflatun bir şapkanın altından başını eğerek bana bakan Daisy’nin ışıltılı gülüşü göründü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen burada mı oturuyorsun cancağızım?” sesinin iç gıcıklayıcı titreşimleri yağmura karışıyordu. Bir an bu sesi dinlemekten başka bir şey yapmadan bekledim. Sesi alçalıp yükseliyor, yanağına yapışmış bir tutam saç, mavi bir fırça darbesini gibi duruyor, arabadan inmesine yardım etmek için tuttuğum ıslak eli parıltılar saçıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yoksa bana aşık mısın?” diye fısıldadı kulağıma eğilerek, “Neden yalnız gelmemi istedin’’</span><span class="char-style-override-12" xml:lang="tr-TR">1</span><span xml:lang="tr-TR">’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu Rackrent Şatosu’nun sırrı. Şoförüne buradan uzaklaşıp bir saat oyalanmasını söyle.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir saat sonra gel Ferdie” dedikten sonra yavaşça, “adı Ferdie’dir” diye de açıkladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Burnu benzinden etkileniyor mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sanmıyorum” dedi safça, “Neden sordun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İçeri girdiğimizde büyük bir şaşkınlıkla oturma odasının boş olduğunu gördüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İşte bu çok komik” diye bağırdım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neymiş komik olan?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kapının nazikçe vurulduğunu duy­an Daisy başını çevirdi. Gidip kapıyı açtım. Yüzü bir ölü gibi bembeyaz olan Gatsby karşımda elleri cepleri­nde, gözlerinde trajik bir öfkeyle ıslak zeminin üzerinde durmuş bana bakıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yanımdan hızla geçerek salona daldı oradan da ipteki bir cambaz gibi keskin bir manevra ile oturma odasına girip gözden kayboldu. Olanlar hiç de komik de­ğildi. Kendi kalbimin de hızla çarptığını duyar gibi oluyordum. Hızını artıran yağmuru dışarıda bırakarak kapıyı kapadım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yarım dakika kadar süren derin bir sessizlik oldu. Bir ara oturma odamdan bir takım tuhaf mırıltılar ve kısa süreli bir kahkaha yükseldi. Sonra Daisy’nin son derece yapmacık bir tonla, “Seni tekrar gördüğüme ne kadar sevindim bilsen” dediğini duydum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir sonraki sessizlik ise korkutucuydu ve hayli uzun sürdü. Salonda yapacak bir şey olmadığından içeri girdim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ellerini halen cebinde tutan Gatsby, sözümona rahat, zoraki bir tavırla şömineye dayanmış duruyor, biraz da sıkılmış gibi rol yapıyordu. Geriye o kadar eğilmişti ki başı, rafta duran bozuk saate dayanmıştı. Bu garip pozisyo­nu bozmadan delici bakışlarını, biraz ürkmüş olsa da zara­fetini koruyarak sert bir sandalyenin ucuna oturan Daisy’e dikmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biz önceden tanışıyoruz” diye mırıldandı Gatsby bir an bakışlarını bana çevirerek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gülümsemeye çalışıyor ama beceremiyordu. Tam o sırada başını dayadığı saat devrilip de, düşme tehlikesi geçirince hızla döndü, titreyen par­maklarıyla onu tutup yerine koydu. Sonra dirseğini kanepenin koluna dayadı, elini de çenesine koyarak oturdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Saat için üzgünüm” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu arada benim yüzüm tropikal güneş altında kalmış gibi kızarıp yanmaya başlamıştı. Kafamdan geçen binlerce cümleden birini bile seçip söyleyemiyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Zaten eskiydi” dedim sonunda biraz ahmakça.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Saat yere düşmüş de parçalara ayrılmış gibi davranıyorduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yıllar­dır görüşmemiştik” dedi Daisy sesini olabildiğince gerçeğine yakın tutmaya çalışarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kasımda beş yıl olacak.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin fazla düşünmeden verdiği bu yanıt hepimizin en az bir dakika daha susmasına ne­den oldu. Çayı hazırlamaya mutfağa gelmeleri için yaptığım çaresiz öneri üzerine ikisi birden ayağa fırlamıştı ki, Finli çılgın yardımcım elinde tepsiyle içeri daldı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Fincan ve kekleri dağıtırken hepimizi saran telaş yerini nezakete bırakmıştı. Kuytuya çekilen Gatsby, ben Daisy ile konuşurken yüzünde gergin, mutsuz bakışlarını birimizden ötekine dolaştırıp duruyordu. Bu durgun havanın çözüm getirmeyeceğini tahmin ettiğimden, fırsatını bulur bulmaz dışarı çıkmak için izin istedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nereye gidiyorsun?” diye sordu Gatsby, birden paniğe kapılmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hemen döneceğim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gitmeden seninle bir şey konuşmak istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Peşimden, delirmiş gibi mutfağa gelip kapıyı kapattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Of, Tanrım” diye fısıldadı acı içinde.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne var, ne oldu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu büyük bir hata” dedi başını iki yana sal­layarak, “hem de çok büyük!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biraz çekindin hepsi bu” dedim, neyse ki, “Daisy de çekiniyor görmüyor musun?” diye de ekledim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Demek o da çekiniyor?” diye tekrarladı, inanamıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Elbette. Senin kadar o da çekiniyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bağırarak konuşma.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çocuk gibi davranıyorsun” dedim, sabrım tükenerek, “sadece bu da değil. Onu içerde yalnız bırakarak kabalık ediyorsun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daha fazla söylenmemem için elini kal­dırdı. Yüzüme sitemle baktı ve kapıyı dikkatle açıp odaya döndü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Arka kapıdan çıkıp, ön tarafa dolandım. Yarım saat önce Gatsby de aynı şeyi yapıp yağmurda koşarak yarım daire çizmişti. Ön bahçedeki, kara gövdesi yumrularla dolu, koca yaprakları yağmur damlalarına direnen ağacın altına sığındım. Yağmur hızını artırmış, Gatsby’nin bahçıvanının kısacık kes­tiği çimlerle örtülü bakımsız bahçemde minik göl ve ba­taklıklar oluşmuştu. Ağacın altından görebildiğim tek yer Gatsby’nin ihtişamlı malikanesiydi. Kilisenin çan kulesine bakan Kant gibi, yarım saat boyunca gözümü oraya diktim. Binayı on yıl önce bir bira imalatçısı ‘dönemin’ modasına uygun şekilde yaptırmıştı. Hakkındaki bir söylentiye göre, çevredeki kulübelerin sahipleri damlarını samanla kaplamayı kabul ederlerse bir yıl süreyle hepsinin vergilerini üstleneceğine söz vermişti. Mahalle halkının, bu Aile Olma planına pek sıcak bakmaması kalbini kırmış olmalı ki aniden sağlığı bozulmuş, çocukları da kapıya asılan siyah çelengin indirilmesini bile beklemeden malikaneyi satmışlardı. Amerikalıların ara sıra toprak kölesi olmayı istedikleri olur, ama köylü sınıfından olmaya karşı hep direnmişlerdir.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yarım saat sonra güneş çıkınca, hizmetçilerin akşam yemeklerini -Gatsby’nin bunlardan bir kaşık bile yemediğinden eminim- taşıyan bakkalın arabası malikanenin arka bahçesinde belirdi. Hizmetçi kadın üst kattaki camları açtı. Her pencerede bir an görünüp sonra kayboluyordu. Ortadaki büyük pencereye geldiğinde başını çıkarıp bahçeye tükürdü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Geri dönme vakti gelmişti. Yağmur yağarken evdeki, heyecan arttıkça ara­da bir yükselip alçalan mırıldanmaları duyar gibi oluyordum. Ama o yeni sessizlik evi de içine almış gibiydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Mutfaktaki fırını yere atmak dışında her türlü gürültüyü yapmaya özen göstererek içeri girdim. Ama ses filan duymadıklarına emindim. Kanepenin iki ucuna oturmuş, biri soru sormuş da diğeri yanıtını bekliyormuş ya da soru havada dolaşıyormuş gibi birbirlerinin yüzüne bakıyorlardı. Başlangıçtaki çekingenlik gitmişti. Daisy’nin yanaklarında gözyaşlarının izi duruyordu. Ben girince yerinden fırlayıp ayna karşısında onları silme­ye başladı. Gatsby’de gördüğüm değişikliğe ise inanamadım. Kımıldamadan, konuşmadan öylece dururken bile kelimenin tam anlamıyla parlıyor, ondan fışkıran aydınlık ve mutluluk küçük odayı dolduruyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Vay, merhaba ahbap” dedi sanki yıllardır görüşmemişiz</span> <span xml:lang="tr-TR">gibi. Bir an elimi bile sıkacağını düşündüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yağmur dindi” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyle mi?” Neden bahsettiğimi anlayıp, odaya sızan güneşi de görünce, bir meteoroloji uzmanı ya da giren ışınların coşku dolu efendisiymiş gibi gülümseyerek haberi Daisy’e iletti. “Ne dersin buna? Yağmur dinmiş”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Buna çok sevindim Jay” derken kederli gü­zellikteki sesi beklenmedik bir mutluluğun izleriyle doluydu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen ve Daisy’nin bana gelmenizi istiyorum. Ona evimi göstereceğim” dedi Gatsby.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gelmemi istediğinden emin misin?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Elbette ahbap.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy yüzünü yıkamak için üst kata çıkmıştı. Bir an havlularımın durumunu düşünüp utandım ama artık çok geçti. Gatsby ile bahçede beklemeye koyulduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evim güzel görünüyor, değil mi?” diye sordu, “Ön tarafı ne güzel güneş alıyor bak. Muhteşem olduğunu onayladım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet” dedi gözlerini evin kemerli kapılarında ve köşeli kule­lerinde dolaştırırken, “onu almak için gerekli parayı yalnızca üç yılda kazandım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sana miras kaldığını sanıyordum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet doğru ahbap” dedi hiç duraksamadan, “ama büyük panik sırasında önemli bir bölümünü kaybettim o paranın. Savaş öncesindeki panikten bahsediyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sanırım söylediklerinin pek farkında değildi, çünkü ne iş yaptığını sorduğumda, “O benim bileceğim şey” dedi. Yersiz bir cevap verdiğini düşünmemişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Pek çok iş yaptığım söylenebilir” diyerek hatasını düzelt­meye çalıştı. “Önce ilaç işindeydim, sonra petrole girdim. Şu sıralar ikisini de bırakmış bulunuyorum.” Yüzüme dik­katle baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Geçen akşamki önerimi düşündüğünü mü söylemeye çalışıyorsun yoksa?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yanıt vermeme vakit kalmadan Daisy çıkageldi. Elbisesinde­ki iki sıra pirinç düğme güneşte parlıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu koca binadan mı bahsediyorsun?” diye bağırdı eliyle malikaneyi göstererek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beğendin mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bayıldım! Ama orada tek başına nasıl yaşadığını pek anla­madım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İçini sabah akşam bir sürü ilginç insanla dolduruyorum. İl­ginç işler yapan ilginç insanlar, ünlü yüzler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Boğaz boyunca uzanan kestirme yoldan gideceğimiz yerde, ana yola inerek malikanenin büyük ön kapısından girdik. Daisy o büyüleyici sesiyle evin sağını solunu ya da göğe yükselen feodal siluetini övüyordu. Bahçelere, fulyaların keskin, alıç ve erik çiçeklerinin köpüksü ve hanımelinin soluk sarı kokusuna hayran kalmıştı. Mermer merdivenlere vardığımızda renga­renk elbiseler içindeki kadınları içeri girip çıkarken görmemek ve ağaçlardaki kuşların sesinden başka ses duy­mamak tuhafıma gitmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İçerde, Marie Antoinette tarzı döşenmiş müzik odalarını ve 17 ve 18’inci yüzyıldan kalma antikalarla bezenmiş salonları gezerken de her koltuk ya da masanın arkasında gizlenen konuklar olduğu ve biz oradan uzaklaşıncaya kadar sessizce bekledikleri duygusuna kapılmıştım. Gatsby, ‘Merton Üniversite Kütüphanesi’nin kapısını kapatırken de baykuş gözlünün hayaletinin arkamızdan bir kahkaha patlattığını duyar gibi oldum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Üst kata çıktık. Çeşitli dönem tarzlarında döşenmiş, gül ve leylak rengi ipeklerle kaplı, taze çiçek­lerle süslenmiş yatak odalarından ve soyunma odalarından, bilar­do salonlarından, gömme küvetli banyolardan geçtik. Odalardan birine girdiğimizde saçı sakalı karışmış pijamalı bir adam jimnastik hareketleri yapıyordu. ‘Pansiyoner’ olduğu söylenen Bay Klipspringer’dı bu. Sabah, yüzünde açlığını belli eden bir ifadeyle plajda dolanırken görmüştüm onu. Nihayet Gatsby’nin özel dairesine vardık. İçinde yatak odası, klasik İskoç tarzı döşenmiş bir banyo, James ve Robert Adam stili bir çalışma odası vardı. Orada oturup duvardaki bir dolaptan çıkardığı Chartreuse’den birer kadeh içtik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby bir an için bile gözlerini Daisy’den ayırmamıştı. Evindeki her şeyi onun güzel gözlerinde gördüğü tepkiye bakarak yeniden değerlendiriyor olmalıydı. Bazen evdeki eşyalara, Daisy’nin etkileyici varlığının yanında hiçbiri gerçek değilmiş gibi bakıyordu. Merdivenlerden inerken bir kez de tökezlemişti. Az kaldı yuvarlanıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">En yalın döşenmiş yer, yatak odasıydı. Tuvalet masasının üzerindeki takımlar dışında her şey matlaştırılmış saf altındandı. Daisy oradan bir fırça alıp saçlarını düzeltmeye kalkınca Gatsby bir iskemleye oturup elini gözlerine siper ederek gülmeye başladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu gördüğüm en komik şey, ahbap” dedi peş peşe kahkahalar atarken, “istesem de engel olamıyorum...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O gün gözle görülür iki aşamayı geçmiş, artık üçüncüye girmek üzereydi. Çekingenlikle başlayıp nedensiz bir neşeye geçmişti. Şimdi ise Daisy’nin oradaki varlığına duyduğu hayret içinde bocalıyordu. Yıllardır bunu yapma isteğiyle yanıp tutuşmuş, her şeyi en ince ayrıntısına kadar hayal etmiş, inanılmaz bir arzu ve sabırla beklemiş olduğundan, fazla kurulmaktan zembereği boşalan bir saate dönmüştü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir süre sonra kendini toparladı ve iki gardırobun cilalanmış kapaklarını ardına kadar açarak içlerini tıka basa dolduran takım elbise, robdöşambr ve kravatları, özenle katla­narak tuğla gibi üst üste dizilmiş gömlekleri göstermeye koyuldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Giysilerimi İngiltere’deki bir adamım alıyor. İlk ve sonbaharın başlarında giysileri seçip bana gönderir.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gömlek yığınlarından birine uzandı. Önümüze teker teker fırlattığı keten, kalın ipek ve ince flanel gömleklerin yere düşerken kat yerleri bozuluyordu. Masanın üzeri çok geçmeden rengarenk bir çiçek bahçesine dönmüştü. Daisy ve ben hayranlık içinde bakakalırken, o diğer yığınları da kurcalamaya başladı. Masanın üzerinde oluşan yumuşak tepe gittikçe yükselmekteydi. Hepsinin üzerine mavi iplikle adının baş harfleri işlenmiş çizgili, ekoseli, mercan rengi, elma yeşili, eflatun, turuncu gömleklere bakarken birden bir hıçkırık sesi duydum. Daisy gömleklerin üzerine kapanmış ağlıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunlar çok güzel” derken gömleklere gömülü sesi de boğuk çıkı­yordu. “Aniden içimi bir hüzün kapladı, çünkü hiç bu kadar güzel gömlekler görmedim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Evi gezdikten sonra bahçeleri, yüzme havuzunu, de­niz uçağını ve yaz çiçeklerini görmek için dışarı çıkacaktık ama Gatsby’nin odasındaki pencereden yağmurun tekrar başladığını görünce üçümüz birden camın önüne geçip Boğaz’ın üzerine düşen damlalarla buruşan suyunu izlemeye koyulduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hava puslu olmasaydı koyun karşısındaki evini görebilirdik” dedi Gatsby. “rıhtımınızın ucunda sabaha kadar yanan yeşil bir fener var.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy onun koluna girdi, ama Gatsby az önce söylediği şeye dalmıştı. Belki de o ışı­ğa verdiği büyük önemin sonsuza dek kaybolduğunu düşünüyordu. Onu Daisy’den ayıran büyük mesafeyle kıyaslandığında o ışık kadına çok daha yakın görünmüştü, dokunacak kadar yakın. En az yıldızların aya yakınlığı kadar yakın. Artık sadece rıhtımın ucundaki herhangi bir ışık olacaktı o. Aralarındaki bü­yüleyici bağlardan biri eksilmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Odanın içinde yürümeye başladım. Yarı karanlıkta rastgele elime geçen nesneleri inceliyordum. Kaptan kıyafeti giymiş yaşlı bir adamın çalışma masasının karşısındaki duvarda asılı büyükçe fotoğrafı ilgimi çekmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kim bu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O mu? Bay Dan Cody, ahbap.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İsim tanıdık gelmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Artık hayatta değil. Yıllar önce en iyi dostumdu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Çalışma masasının üzerinde Gatsby’nin de kaptan kıyafetiyle on sekiz yaşlarında çekilmiş küçük bir fotoğrafı duruyordu. Başını dünyaya meydan okurcasına geriye atarak poz vermişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Buna bayıldım” diye bağırdı Daisy. “Saçlar pompadour</span><span class="char-style-override-12" xml:lang="tr-TR"><a class="footnote-link" href="#footnote-225-3" id="footnote-225-3-backlink">3</a></span><span xml:lang="tr-TR">! Böyle taradığını hiç söylememiştin, yatın olduğunu da tabii.”</span></p>

      <div class="footnote">
        <p class="Basic-Paragraph-2" xml:lang="en-GB"><a class="footnote-anchor" href="#footnote-225-3-backlink" id="footnote-225-3">3</a> <span class="char-style-override-13">Jeanne-Antoinette Poisson, Pompadour markizi. Saçların arkaya taranmasıyla yapılan pompadour saç stili ona ithaf edilmiştir.</span></p>
      </div>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bak şunlara” dedi Gatsby, “gazete ve dergilerdeki benimle ilgili yazılar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yan yana durmuş yazılara bakıyorlardı. Ben tam şu ünlü ya­kut koleksiyonunu sormak üzereyken telefon çaldı. Gatsby ahizeyi kaldırdı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet. Şimdi konuşamam...şimdi konuşamam de­dim ahbap... küçük bir kasaba demiştim... kasa­banın ne demek olduğunu biliyordur herhalde...eğer Detroit’in küçük bir kasaba olduğunu sanıyorsa bize zaten yaramaz o...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Telefonu kapattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Buraya gelin çabuk!” diye seslendi pencerenin önünde dikilen Daisy..</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yağış devam ediyordu, ama hava batı yönünden açmaya başlamış, denizin üzerindeki bulutlar pembe ve altın sarısı kö­pük yığınlarına dönüşmüştü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şuraya bakar mısın” dedi fısıltıyla Daisy, “O pembe bulut­lardan birini yakalayıp seni içine koymak ve gezdirmek isterdim” diye devam etti, bir dakika sonra.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gitmek istediğimi söyleyince ikisi birden duymak bile istemediklerini söyledi. Yanlarındaki varlığım onları rahatlatıyordu belki de.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şimdi ne yapacağımızı biliyorum” dedi Gatsby. “Klipsinger’ı buraya çağırıp bize piyano çalmasını isteyeceğim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ewing!” diye seslenerek odadan çıktı. Birkaç dakika sonra yanında utangaç, hafif giyimli, kemik gözlükleri olan, sey­rek saçlı, sarışın, genç bir adamla döndü. Adamın az önceki perişan hali gitmişti. Üzerinde spor bir gömlek, lastik ayakkabılar ve yelken bezinden soluk renkli bir pantolon vardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Jimnastik yapmanıza engel mi olduk yoksa?” diye sor­du Daisy nazikçe.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Uyuyordum” diye yanıt verdi Bay Klipsinger çekinerek, “yani içim geçmiş ama sonra kalktım ve...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Klipsinger çok güzel piyano çalar” dedi Gatsby araya girerek, “öyle değil mi Ewing, ahbap?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Pek güzel çalmıyorum. Uzun zamandır çalmadım. Pek çalışma­dım...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haydi aşağıya inelim” diyerek yine adamın sözünü kesti. Düğmeye dokunmasıyla karanlık pencereler kayboldu ve her taraf ışığa büründü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Müzik odasına girince Gatsby piyanonun yanında duran lambayı açtı. Daisy’nin sigarasını yaktıktan sonra ikisi birlikte, odanın loş bir köşesindeki kanepeye oturdu. Bulundukları yeri aydınlatan tek şey koridordan ge­len ışıkla parlayan cilalı zemindi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Klipsinger ‘Aşk Yuvası’ adlı parçayı çalmayı bitirince, taburenin üzerinde yarım daire çizerek hüzünlü gözleriy­le karanlıkta Gatsby’i arandı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Parmaklarım hazır değil, siz de gördünüz. İyi çalamadığımı söylemiştim, düzenli çalış...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Fazla konuşma da çal ahbap!” diye buyurdu Gatsby.</span></p>

      <p class="Basic-Paragraph-2 para-style-override-9" xml:lang="en-GB"></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">‘Sabahları</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Akşamları</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Çok güzel eğlenmedik mi...’</span></p>

      <p class="Basic-Paragraph-2 para-style-override-9" xml:lang="en-GB"></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Dışarıda sert bir rüzgar esiyor, uzaklardaki denizin üze­rinde çakan şimşeklerin gürültüsü duyuluyordu. Hava kararmış, West Egg’de ışıklar yanmaya başlamıştı. New York’tan gelen insan yüklü trenler yağmurun içinden geçerek herkesi evine bırakıyordu. Günün en hareketli saatiydi. Ortalığı büyük bir heyecan ve telaş kaplamıştı.</span></p>

      <p class="Basic-Paragraph-2 para-style-override-9" xml:lang="en-GB"></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">‘Kesin olan bir şey var, hiçbir şeyin olmadığı kadar,</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Zenginler para, Fakirler çocuk yapar</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Bu aralarda,</span></p>

      <p class="Basic-Paragraph-2 para-style-override-9" xml:lang="en-GB"><span class="char-style-override-10" xml:lang="tr-TR">Zaman aralarında...’</span></p>

      <p class="Basic-Paragraph-2 para-style-override-9" xml:lang="en-GB"></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Veda için yanlarına gittiğimde Gatsby’nin yüzüne ilk karşılaştıklarındaki şaşkınlığın yeniden gelip yerleştiğini fark ettim. O anki mutluluğu konusunda kafasın­da az da olsa bazı kuşkular uyanmış gibiydi. Ne de olsa aradan beş uzun yıl geçmişti! O gün bile Daisy’de hayalinde yaşattığı kişiye uymayan bir şeyler görmüş olmalıydı. Bu durum, kızın bir şeyleri hatalı yaptığı anlamına gelmiyordu elbette. Asıl neden, Gatsby’nin yıllar içinde onu kafasında fazla bü­yütmesiydi. Hayal gücü, Daisy de dahil her şeyin ötesine geçmişti. Çünkü tutkusunun yaratıcılığıyla kendini hayal dünyasına bırakmış, durmadan yeni imgeler katmış, önüne çıkan her parlak tüyle onu biraz daha süslemişti. Yalnız bir insanın hayalinde biriktirdiklerini hiçbir taze tutku, hiçbir yeni ateş yok edemez.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Durmuş ona bakarken, Gatsby duruşunu değiştirdi. Daisy’nin elini avuçlarının içine alınca, kadın kulağına bir şeyler fısıldadı. Gatsby heyecanla ona döndü. Onu en çok da sesi etkiliyor olmalıydı. O dalgalanıp duran, yakıcı sıcaklıktaki ses hayallerle de yüceltilemezdi. Ölümsüz bir ezgiydi o.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Her ikisi de beni unutmuştu. Daisy başını kaldırıp elini uzattı ama Gatsby sanki beni tanımıyormuş gibiydi. Onlara bir kez daha baktım, onlar da bana. Çok uzaklara gitmişler, yoğun duygular yaşıyorlardı. Sonra odadan çıktım, mermer merdivenlerden inerek yağmur altında evime doğru yürüdüm.</span></p>

      </div>

    </div>
</body>
</html>