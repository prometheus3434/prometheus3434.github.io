<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>4.html</title>
  <link href="../Styles/template.css" rel="stylesheet" type="text/css"/>
</head>

<body>
<div id="x4.html" xml:lang="tr-TR">
<div class="Basic-Text-Frame">
<p class="B-l-m-Ba-l---" id="toc_marker-6">BÖLÜM 6</p>

      <p class="Basic-Paragraph-2" xml:lang="en-GB"><span>O</span><span>günlerde; bir sabah New Yorklu hırslı bir genç muhabir Gatsby’nin kapısını çalarak, söyleyecek bir sözü olup olmadığını sordu.</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Gatsby “Ne hakkında?” diye nezaketle sordu.</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">“Bilmem, söylemek istedikleriniz olabilir.”</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Böyle tuhaf biçimde devam eden, beş uzun dakikanın ardından mesele anlaşılmıştı. Genç gazeteci büroda, o an açıklamaktan kaçındığı ya da belki de zaten tam olarak kavrayamadığı bir bağlantıyla ilgili Gatsby’nin isminin geçtiğini duymuştu. O günün izin günü olmasını fırsat bilip, övgüye değer bir teşebbüsle, soluğu Gatsby’nin evinde almıştı.</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Aslında bir dayanağı yoktu ancak yine de içgüdüleri haklı çıkmıştı. Sırf konukseverliğinden faydalandıklarından, onun geçmişi üzerinde de söz sahibi olduklarını sanan yüzlerce kişinin dilindeki dedikodular yaz boyunca öylesine dallanıp budaklanmıştı ki, Gatsby neredeyse gazetelere düşecekti. İsmi, Kanada’ya kadar uzandığı söylenen bir yeraltı boru</span> <span class="char-style-override-12" xml:lang="tr-TR"><a class="footnote-link" href="#footnote-225-4" id="footnote-225-4-backlink">4</a></span><span xml:lang="tr-TR">hattı gibi şehir efsaneleriyle birlikte anılı­yordu. Bir başka söylentiye göre de; güya bir evde değil de, ev biçiminde yaptırdığı lüks bir gemide yaşıyor, Long Island kıyılarında kimseciklere sezdirmeden bir aşağı bir yukarı geziniyordu. Böylesi dedikoduların Kuzey Dakota’lı James Gatz için nasıl bir tatmin kaynağı olduğunu anlamaksa kolay değildi.</span></p>

      <div class="footnote">
        <p class="Basic-Paragraph-2" xml:lang="en-GB"><a class="footnote-anchor" href="#footnote-225-4-backlink" id="footnote-225-4">4</a> <span class="char-style-override-13">Amerika’da alkol üretimi ve satışı yasaklandığında, alkolün ülkeye sokulması için üretilmiş olan pek çok fantastik yöntemden biri ÇN</span></p>
      </div>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">James Gatz, en azından gerçek adı, daha doğrusu yasal ismi buydu. On yedi yaşında, daha hayata yeni atıldığı yaşlarda, Superior Gölü kıyısına demir atmış olan Cody’nin yatını gördüğü an ismini de değiştirmeye karar vermişti. O gün öğleden sonra, gölün kıyısında yırtık yeşil süveteri ve çadır bezinden pantolonuyla yürüyen James Gatz’di. Hemen bir kayık ayarlayıp</span> <span class="char-style-override-10" xml:lang="tr-TR">Tuolomee’ye</span> <span xml:lang="tr-TR">kadar kürek çekmiş, ardından yatın güvertesine tırmanarak Cody’i fırtınanın yaklaştığı ve yarım saat içinde ayrılmazsa yatının paramparça olabileceği konusunda uyarmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Muhtemelen bu ismi daha önce seçmişti. Çiftçi olan fakir ailesini hep hor görmüş, onları annesi ve babası olarak benimsememişti. Aslında; Long Island, West Egg’de yaşayan Jay Gatsby, kendisi hakkında platonik bir hayalden doğmuştu. Bir başkasının değil, Tanrı’nın oğluydu – bu kavram her ne ifade ediyorsa, anlamı da oydu. Bir oğul olarak, engin, hoyrat ve gösterişli bir güzelliğe hizmet ederek, babasına karşı yükümlülüğünü yerine getirmeliydi. Bu yüzdendir ki, ancak on yedi yaşında bir gencin yaratabileceği bir Jay Gatsby yarat­mış fakat bu hayale sonuna dek sadık kalmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir yıldan uzun zamandır Superior Gölü’nün güney kıyıla­rında midye çıkarıp somon avlıyor, başını sokabilecek bir yer bulmak için orda burada karın tokluğuna çalışıyordu. Güneş altında kararmış olan kaslı bedenini kah zorlayıp, kah tembelliğe terk ederek, hareketli yaşamını doğa ile iç içe geçiriyordu. Erken yaşta tanımış olduğu kadınların eksik olmayan ilgisi ile şımartıldığından onları küçümser olmuştu; genç bakireleri cehaletlerinden, diğerleriniyse, sadece kendisiyle ilgilenen doğası gereği burun kıvırdıkları karşısında, o kadınların kendilerini kaybediyor olmalarından ötürü hor görürdü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ancak yüreğine, hiç dinmeyen çalkantılı bir kargaşa hakimdi. Gece çöktüğünde, yatağına en olmadık; en akıl almaz düşünceler üşüşüyordu. Ayın ıslak ışığı, lavabonun üzerindeki saatin odayı dolduran tik-taklarının arasında ve sağa sola atmış olduğu giysilerin üzerinde gezinirken, zihninde tarifsiz şatafatlıkta bir evren yükseliyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Her gece, o renkli sahnelerin üzerine kapanarak onları unutturacak olan uyku gelene dek, bu düşlere bir yenisi eklenerek, bu evreni daha da genişletiyordu. Bir süreliğine onun yaratma gücü için bir çıkış noktası olan bu düşler, gerçeğin gerçekdışlılığına dair tatmin edici bir işaret sunarak, ona dünyanın temelinin bir peri kızının kanatlan üzerine atılmış olduğunu anlatıyordu. Birkaç ay öncesinde, geleceğindeki şan ve şöhretin habercisi sayılabilecek bir içgüdüyle, Güney Minnesota’daki St. Olaf Lüteriyen Koleji’ne kaydını yaptırmıştı. Ancak sadece iki hafta devam ettiği bu okulu; kaderin davul seslerine ve hatta kaderin kendisine duyulan kayıtsızlık yüzünden, ayrıca okul masraflarını karşılamak için yaptığı kapıcılık işinden nefret ettiği için hayal kırıklığı içinde bırakmıştı. Yeniden Superior Gölü’ne dönmüş, o günden sonra, Dan Cody’nin yatını sığ sulara demir atmış halde görene dek iş aramıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O zaman ellilerinde olan Cody, Nevada’nın gümüş madenlerinden, Yukon bölgesinden gelmişti. 1875’ten bu yana her türlü madenin izini sürmüş gibiydi. Montana bakırlarından milyonlar kaldırmıştı. Fiziksel sağlığı ve görünümü yerinde olsa da ruh sağlığı için aynı şey söylenemezdi. Bunu sezmiş olan sayısız kadın ise adamın servetine konmak uğruna büyük gayret sarf etmişti. Gazeteci Ella Kaye ile yaşadığı olaylı aşk macerasında da aynısı olmuştu. Cody’nin zaaflarını keşfeden Kaye’nin Madame de Maintenon tavırlarına girmesinin ardından adamcağızın paçasını kurtarmak adına yatıyla açılması, hadisenin gerçekleştiği 1902 yılında, magazin basınına da iyi malzeme vermişti. Little Girl Koyunda, James Gatz’ın ka­derini değiştirecek o karşılaşma gerçekleşene dek Cody, tam beş yıl boyunca o koy senin bu koy benim dolaşıp durmuştu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu yat, kürekleri bırakarak parmaklıkla çevrilmiş güver­tesine bakmakta olan Gatz için dünyadaki bütün güzelliklerin ve şatafatın da simgesiydi; istediğini alması için başını kaldırıp da adama gülümsemesi yetmiş olmalıydı –gülümseyişinin insanları etkilediğini zaten uzun zaman önce keşfetmişti. Cody ona bazı sorular yöneltmiş, bu sorulardan birine verdiği yanıt ise o günden sonra kullanacağı yeni ismi olmuştu. Cody çocuktaki zekayı ve hırsı hemen fark etmişti. Birkaç gün sonra, Gatz’i Duluth’a götürüp ona mavi bir ceket, altı adet beyaz pantolon ve bir de yatçı şapkası aldı. Çok geçmeden</span> <span class="char-style-override-10" xml:lang="tr-TR">Tuolomee,</span> <span xml:lang="tr-TR">Batı Hint Adalarına, Barbary Sahillerine doğru yola koyulduğunda, güvertesinde Gatsby de vardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yatta tam olarak ne yaptığının ayırtına varmak güçtü; kimi zaman kamarot, kimi zaman yardımcı kaptan oluyor, bazense katiplik, hatta gardiyanlık yapıyordu. Zira ayık Dan Cody, sarhoş olduğunda neler yapabileceğini çok iyi biliyordu, bu yüzden de olası rezillikleri önlemesi konusunda gün geçtikçe Gatsby’e daha çok güveniyordu. Beş yıl boyunca bu şekilde yaşayıp gittiler; bu süre zarfında ise yat Avrupa kıyılarını üç defa dolandı. Bu yaşantı, Boston’a demir attıkları o gün Ella Kaye çıkıp gelmeseydi ve Dan Cody daha bir hafta geçmeden hiç de misafirperver olmayan bir davranış sergileyerek ölüvermeseydi, muhtemelen daha da sürerdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kır saçlı, sert fakat ifadesiz yüzlü ve al yanaklı bu gösterişli adamın Gatsby’nin yatak odasında asılı olan o portresi hala gözümün önündedir. O, zevk düşkünlüğüyle nam salmış; Amerikan yaşantısının bir döneminde, vahşi sınır bölgelerinin genelev ve batakhanelerin zorbalıklarını doğu kıyılarındaki balara yeniden getirmiş olan uslanmaz bir hovardaydı. İçkiyle arasının iyi olmayışına da, dolaylı olarak Cody vesile olmuştu. Bazen o çılgın partilerde, kadınlar saçlarına şampanya boca ettiğinden, Gatsby sonraları içkiden uzak durmayı tercih etmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Meşhur mirasa gelince, Cody’den Gatsby’e altı üstü yirmi beş bin dolarlık kalmış ancak o, bu parayı bile alamamıştı. Avukatların nasıl bir dolap çevirerek mirasa dokunmasını önlediklerini hiç öğrenememişti. Cody’nin milyonları, Gatsby onlara elini dahi süremeden, olduğu gibi Ella Kaye’e devredilmişti. Onun payına ise görüp geçirdikleri kalmış, bu süre zarfında ise silik dış hatları sağlamlık ve kuvvetle dolarak, ortaya bir erkek çıkmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tüm bunları bana çok sonra anlatmıştı, yine de ataları hakkındaki gerçeklerle yakından uzaktan ilgisi olmayan dedikoduları çürütmek adına bunları anlatmayı uygun buldum. Üstelik banları anlattığı o zamanlarda, kafam allak bullak olmuş, neye inanacağımı şaşıracak noktaya gelmiştim. Bu nedenle, yanlış anlamaları düzeltmek için, Gatsby’nin bir anlığına soluklandığı bu duraksamadan faydalanayım istedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aslında, aramızdaki ilişkide de bir duraksama olmuştu. Onu birkaç hafta süreyle ne görmüş, ne de onunla telefonla konuşmuştum. O zamanı çoğunlukla Jordan’ın peşi sıra New York’a giderek ve bunak teyzesinin gözüne girmeye çalışmakla geçiriyordum. Nihayet bir pazar günü öğleden sonra onu evinde ziyaret ettim, gireli daha iki dakika bile olmamıştı ki, birkaç kişi damladı. Tom Buchanan da bir şeyler içmek maksadıyla bu konukların peşine takılmıştı. Haliyle rahatsız olmuştum; bir yandan da bunun daha önce gerçekleşmemiş oluşuna şaşırmaktan kendimi alamıyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom, Sloan adında biri ve üzerinde kahverengi binici kıyafeti olan alımlı bir kadından oluşan bu üç kişilik bu grup; atla gezinti yaparlarken uğramıştı. Kadının buraya daha önce de gelmişliği vardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Uğramanıza çok memnun oldum,” dedi Gatsby, verandasında onların karşılarken, “ne hoş sürpriz, iyi ki geldiniz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sanki umurlarındaydı!</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Lütfen buyurun, lütfen. Sigara mı puro mu alırsınız?” Odada gezinirken hizmetkarların ziline birkaç kez basmayı da ihmal etmedi, “Viskileri hemen hazırlatırım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’un gelişi karşısında aslında sarsılmıştı, yine de onlara ikramda bulunmazsa rahat edemeyecekti. Emin olmasa da, oraya sırf içki için geldiklerini tahmin edebiliyordu. Yine de Bay Sloane bir şey almadı. “Limonata?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, te­şekkürler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biraz şampanya alın hiç değilse?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok teşekkür ede­rim, almayayım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gezinti nasıldı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu taraftaki yollar çok iyi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben otomobil tercih ediyorum - ”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Anlıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sonunda Gatsby, bir yabancıymış gibi kendisiyle tanıştırılmış olan ve sessizce oturan Tom’a dönüp kendini zorlayarak:</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yanılmıyorsam,” diyebildi, “sizinle daha önce tanışmıştık Bay Buchanan.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ah, tabi” dedi Tom, nazik lakin huzursuz bir tavırla; anımsamadığı açıktı, “Evet ya, haklısınız, çok iyi hatırlıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İki hafta kadar önceydi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tamam, bizim Nick’le beraberdiniz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Eşinizi de</span> <span xml:lang="tr-TR">tanırım” deyiverdi Gatsby bir anda, meydan okurcasına.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sahi mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom bana dönüp, “Civarda mı oturuyorsun Nick?” diye sordu,</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hemen bitişikte.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ya, öyle mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Küstahça bir koltuğa kuruşmuş olan Bay Sloane sohbete katılmıyordu. Kadın da pek bir şey söylemiyordu. Ancak ikinci kadehinden sonra samimileşiverdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir sonraki partinize hep birlikte gelelim diyorum Bay Gatsby. Siz ne der­siniz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Buyurun elbette, çok memnun olurum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok naziksiniz, ne iyi olur,” dedi Bay Sloane, ancak pek de minnettar gö­rünmüyordu, “Eh, artık kalksak ya?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Rica ederim, bu ne acele?” diye ısrar etti Gatsby; kendimi biraz olsun toplamış, artık Tom’u daha iyi tanımak istiyordu, “Neden akşam yemeğine kalmıyorsunuz? New York’tan başka konuklar da gelecektir muhakkak.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Siz benimle yemeğe gelseniz ya? Her ikiniz de,” dedi hanımefendi büyük bir içtenlikle, beni de kastederek. O esnada Bay Sloane ayağa kalktı, “Artık gide­lim” dedi kadına.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gelmenizi çok isterim,” diye ısrar etti kadın, “ciddi söylüyorum, masada çok yerimiz var.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby soran bakışlarla bana baktı; davete gitmek istediği belliydi ancak Bay Sloane’nın bundan hiç memnun olmayacağını anlamamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Korkarım ben size katılamayacağım,” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bari siz gelin” diye Gatsby’e dönerek ısrarını yineledi kadın.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bay Sloane kulağına eğilip bir şeyler homurdandıktan sonra kadın yüksek sesle yanıtladı: “Hemen çıkarsak yetişiriz!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">‘Benim atım yok” dedi Gatsby, “Ordudayken binmişliğim vardır ancak hiç at almadım. Yine de peşinizden otomobille gelebilirim. Bana bir dakika verin lütfen,” diyerek salondan ayrıldı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Biz de verandaya çıktık; Sloane ila kadın bir kenara çekilip hararetli bir konuşmaya daldılar.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O esnada Tom; “Adamın sahiden geldiğine inanamıyorum,” dedi, “kadının istemediğini anlamıyor mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi de kadın kendi ağzıyla söyledi istediğini.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu geceki büyük bir ziyafet; konukların hiçbirini tanımaz ki,” ardından kaşlarını çatarak devam etti, “Daisy ile nerede tanışmış ki bu? Geri kafalı diyebilirsin ama bana kalırsa, günümüzde kadınlar ortalıkta fazla dolaşıyor. Sonra sağda solda böyle zıpçıktılarla tanışıyorlar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Derken kadınla Bay Sloane merdivenleri inip atlarına atladılar. Sloane “Hadi, acele et!” diye seslendi Tom’a, “Çok geciktik, artık çıkmalıyız.” Sonra bana döndü ve “Kendisine acelemiz olduğunu, bekleyemediğimizi iletin lütfen, olur mu?” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’la el sıkışarak, diğerleriyle ise soğuk bir jestle vedalaştık. Konuklar atlarını araba yolundan aşağıya hızla sürerek, ağaçların arasında henüz gözden kaybolmuştu ki Gatsby elinde şapka ve pardösüsüyle kapıda belirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom, Daisy’nin tek başına gezip tozmasından işkillenmiş olacaktı ki, Gatsby’nin cumartesi gecesi verdiği partiye birlikte geldiler, O gece ortamdaki fark edi­len o tuhaf gerginliğin sebebi muhtemelen Tom’du. Gatsby’nin o yaz vermiş olduğu onca partiden, bu sözünü ettiğim gerginlikten olsa gerek, ak­lımda bir tek bu kalmıştır. Her zamanki insanlar gelmişti – ya da daha doğrusu gelenler bilindik tipteki kişilerdi – yine şampanyamız bol, yine partiye renkli ve gürültülü bir kargaşa hakimdi; ancak ortamda daha öncekilerde hissetmediğim tatsız bir hava, bir türlü serbest kalmayan bir gerilim hakimdi. Belki de kendine has ölçütleri ve tipleriyle, kendi dışındakileri önemsemediklerinden dış dünyaya rahatlıkla meydan okuyabilen West Egg’i, kendi içinde bir dünya olarak görmeye başlayarak bu partilere alışmıştım. O gece partideki herkese ve her şeye Daisy’nin gözünden bakıyordum. Kendi değer yargılarımıza aykırı bulduğumuz şeyleri, yeni bir bakış açısından görmek insanı her zaman üzüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy ve Tom geldiğinde güneş batmak üzereydi. O renkli kalabalığın arasında hep birlikte dolaşırken, Daisy harika sesiyle cıvıldayarak bir şeyler anlatıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Böylesi yerler beni öylesine heyecanlandırıyor ki” diye fısıldadı, “gecenin bir vakti beni öpmek istersen söylemekten çekinme Nick, bir çaresini buluruz. İsmimi söylemen kafi veya şu yeşil kartı göster…”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Etrafına baksana şöyle bir,” dedi Gatsby Tom’a.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bakıyorum zaten, çok da eğleniyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tanıdığın birçok ünlü göreceksin” “</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kendini beğenmiş bakışlarını çevresinde şöyle bir gezdirdikten sonra, “Geceleri çok çıkmayız ki” dedi, “itiraf etmeliyim ki, sen sorduğunda ben de bir kişiyi bile tanımadığımı düşünüyordum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu hanımı tanırsın muhakkak,” dedi Gatsby, çiçek açmış bir erik ağacının altında, insandan çok bir orkideyi anımsatarak ihtişamla oturan, son derece alımlı bir kadını göstermişti. Ancak filmlerde görebildikleri bir yıldızı, karşılarında kanlı canlı görmek, herkes gibi Tom ile Daisy’i de heyecanlandırmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok güzel bir kadın,” dedi Daisy</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yanında, ona doğru eğilmiş olan adam da yönetmenidir,”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daha sonra bir merasim havasında, onları o grup senin bu grup benim, dolaştırmaya başladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bayan Buchanan, bu Bay Buchanan” dedikten sonra biraz duraksadı, “Bay Buchanan meşhur bir polo oyuncusudur.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom itiraz ederek araya girdi “Şaka yapıyor, değilim.”.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby bu takdim biçiminden hoşlanmış olmalıydı ki, o gece Tom herkese, ‘meşhur polo oyuncusu’ olarak tanıştırılmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu kadar çok ünlüyü hiç bir arada görmemiştim’ diye bağırdı Daisy heyecanla, “Şuradaki adamı pek beğendim - adı neydi ki? Hani şu mavimsi burunlu...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby adamın kimliğini açıkladıktan sonra, küçük çap­ta bir yapımcı olduğunu da ekledi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Her neyse, adamı beğendim işte.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom gülerek araya girdi, “Ben de meşhur bir polo oyuncusu olmayı artık bıraksam iyi olacak,” dedi. “Tüm bu ünlülerle karşı daha kayıtsız olmayı tercih ederim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy ile Gatsby dans ettiler. Gatsby’nin Fokstrot esnasında yaptığı o zarif, ancak gösterişsiz figürler beni hayrete düşürmüştü; daha önce onu hiç dans ederken görmemiştim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Derken bahçeden süzülerek benim evimin bahçesine geçtiler ve kapının önündeki merdivenlerde ya­rım saat kadar oturdular. Ben de Daisy’nin ricası üzerine bahçede gözcülük yaptım; “Ne bileyim işte, sel gelir, yangın çıkar…” diye izah etmişti Daisy ricasının gerekçesini “Dünyanın bin bir türlü hali var, öyle değil mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’un kayıtsızlı­ğı geçmiş gibiydi, diğer konuklarla yemeğe otururken “Ben şuradaki grupla yesem gücenmezsiniz değil mi?” diye sordu, “İçlerinde biri var, adamda ne komik öyküler var bir duysanız!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy, “Tabi git sen,” dedi güler yüzle, “birinin adresini alacak olursun, dur sana küçük altın dolma kalemimi de ve­reyim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kocası uzaklaşınca bana dönerek “kız biraz bayağı olsa da güzel” deyiverdi. Gatsby ile baş başa geçirdiği o yarım saatin dışında pek eğlenmediğini anlamıştım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bizim masadaki herkes çakırkeyifti, bunun sorumlusu da bendim zira o masaya gitmek benim önerimdi. Gatsby bir ara telefona çağrıldı, bense daha iki hafta önce beraber eğlendiğim bu kişilere bakıp; o zaman hoşuma giden şeylerin şimdi nasıl da canımı sıktığını düşünüyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sağlığınız kötü değil ya Bayan</span> <span xml:lang="tr-TR">Baedeker?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu sorunun muhatabı olan kız, başını epeydir omzuma yaslanmaya çalışıyordu. İsmini duyunca başını kaldırıp gözlerini açmıştı, “Ne?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’e sonraki gün şehir kulübünde golf oynamaları üzerine ısrar eden, iri yapılı hımbıl bir kadın Bayan Baedeker adına yanıtladı, “Meraklanmayın, birazdan kendine gelir. Ne zaman beş altı kokteyl devirse, böyle oluyor. Oysa kendisine içkiyi bırakmasını kaç defa tembihledim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben artık içmiyorum ki,” diye kendisini savunacak oldu kız.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tabi canım, feryatlarını duyunca durumu Doktor Civet’e bile bildirdim,”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Size müteşekkir olduğundan eminim ancak,” diye araya girdi başka biri, “yine de keşke başını havuza daldırmasaydınız, kızcağızın canım elbisesi sırılsıklam olmuş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gerçekten nefret ettiğim bir şey varsa, o da kafamın havuza batırılmasıdır!” diye ho­murdandı Bayan Baedeker, “Bir defasında New Jersey’de beni az daha boğuyorlardı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O zaman siz de kati suretle bırakacaksınız alkolü” demeye yeltendi Doktor.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen asıl kendine bak!” diye çıkıştı Bayan Baedeker. “Senin ellerin titriyor be adam! Ameliyat olmam gerekse hayatta senin yapmana razı gelmezdim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tantana böyle sürüp gitti. Son anımsadığım, Daisy ile yan yana, sinema yönetmeniyle meşhur yıldızını izliyor oluşumuz. Hala o erik ağacının altındaydılar, yüzleri artık birbirlerine o denli yaklaşmıştı ki, cılız ay ışığı aralarından ancak sızabiliyordu. Muhtemelen adam bu duruma gelebilmek için gece boyunca ağır ağır kadına sokuldu, diye düşünmekten kendi­mizi alamamıştık. Biz öylece dikilmiş onları izlerken yönetmen bir mili­metre daha yaklaşmış ve nihayet kadını yanağından öpüvermişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok beğeniyorum bu kadını” dedi Daisy, “Şahane!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ancak bu kadın haricindeki her şey sinirine dokunmuştu, rahatsızlığını davranışlarından ziyade duygularına yansıtıyor olması, bunu tartışmayı da olanaksızlaştırıyordu. Broadway’in, Long Island’ın bu balıkçı kasabasından türetmiş olduğu West Egg’den, bu eşine rastlanmaz ‘yerden’ tiksinmişti. O eski edebi kelamların ardındaki çiğ canlılık ve tüm bu insanları bir hiçlikten diğer bir hiçliğe en kısa yoldan sürükleyen bu yılışık kader karşısında dehşete düşmüştü. Bu basitliğin ardında, ne olduğunu kavramakta zorlandığı, korkunç bir şeyler görüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Arabalarını beklerken onlarla beraber merdivenlerin dibine oturmuştum: Karanlıktı, açık sokak kapısından saçılan parlak ışık sabahın tatlı alacakaranlığında yalnızca birkaç metrekarelik alanı aydınlatmıştı. Ara sıra, giyinme odasının kapalı perdesine bir gölge vuruyor, sonra yerini, görünmez bir aynada pudrasını ve rujunu tazeleyen bir başka gölgeye bırakıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu Gatsby denilen adam kimin nesi?” diye sordu Tom aniden, “İçki kaçakçısı mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunu da nerden duydun?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kimseden duymadım, ama besbelli. Bu yeni zenginlerin çoğunun içki kaçakçısı olduğunu sen de bilirsin,”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby değil” dedim kısaca.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Cevap vermedi, yola döşenmiş çakıllar ayaklarının altında çatırdıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyle de, bu yabani hayvan sürüsünü toplamak için çok uğraşmış olmalı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Rüzgar yakasındaki gri kürkü hafifçe dalgalandırırken Daisy; “En azından bizim çevremizdekilerden daha ilginç tipler” dedi, kendini zorlayarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama çok da ilgili görünmüyordun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yo, ilgimi çektiler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom gülerek bana döndü, “O kız Daisy’den kendisini soğuk duşun altına sokmasını istediği zaman Daisy’nin suratındaki ifadeyi gördün mü?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy, kısık ve ritmik bir fısıltıyla, her sözcüğüne o zamana kadar taşımadığı, bir daha da taşımayacağı, yeni anlamlar kazandırarak, bir şarkı mırıldanmaya başlamıştı. Melodi yükseldiğinde sesi bozuluyor, sonra kontralto seslere özgü bir tarzda devam ederek, her değişen notayı, ruhunun sıcacık büyüsünü de ekleyerek, usulce bırakıveriyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İnsanların çoğu davetsiz geliyor,” dedi birden, “o kız da onlardandı. Çat kapı geliveriyorlar, o da nezaketinden hiçbirini geri çevirmiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kim olduğunu ve ne iş yaptığını gerçekten merak ettim,” diye ısrar etti Tom “ve sanırım bunu bir şekilde öğreneceğim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hemen aydınlatayım seni,” diye yanıt verdi Daisy, “İlaç işinde, daha doğrusu ilaç-marketler zinciri var. Hepsini tek başına yapmış.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Geciken otomobil sonunda ağır ağır yaklaştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi geceler” dedi Daisy. Bakışlarını benden çevirip yılın sevilen şarkılarından olan ‘Sabahın Tam Üçü” isimli güzel ve kısa valsın melodilerinin geldiği, ardımızdaki açık kapıya baktı. Her şeye rağmen, Gatsby’nin bu gelişigüzel partilerinde, Daisy’nin dünyasın­da olmayan romantik olasılıklar da vardı. Şarkıda onu geri çağıran neydi? Bu karanlık, hesap edilemez saatlerde neler olacaktı? Belki de, gencecik, göz kamaştırıcı ve hatta baş döndürücü güzellikte bir kadın çıkagelecek ve canlı bakışlarını Gatsby’e çevirecekti ve; anın büyüsüne kapıldıklarında ise, kim bilir belki de beş yıldır hiç eksilmemiş olan sadakati ve bağımlılığı bir anda uçup gidecekti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O gece geç saatlere kadar kaldım. Gatsby misafirleri el ayak çekene kadar beklememi iste­mişti. Ben de karanlık plajdaki kaçınılmaz yüzme partisinin, konukların donmuş bir vaziyette eve koşmalarıyla sonlanıncaya ve tüm misafir odalarının ışıkları sönünceye dek bahçede oyalandım. Sonunda yanıma geldiğinde yüzünün güneş yanığı teni alışılmadık biçimde gerilmiş, ışıltılı gözleri ise yorgundu. Derken:</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hoşuna gitmedi,” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tabii ki hoşlandı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, hiç beğenmedi,” diye ısrar etti, “zaten eğlenmedi de.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sonra sustu, içini kaplamış olan hüznü hissedebiliyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ondan çok uzak hissediyorum kendimi” dedi, “ona anlatabilmek zor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dansı mı kastediyorsun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dans mı?” Parmağını şaklatıp dans ilgili her şeyi kafasından attı, “Hayır ahbap, dans hiç mühim değil,”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’nin Tom’un karşısına</span> <span xml:lang="tr-TR">çıkıp “Seni aslında hiç sevmedim” demesinden daha azına razı değildi. Bu cümlesiyle onunla geçen dört yılı sildikten sonra daha elverişli çözümlerden birinde karar kılacaklardı. Mesela, Daisy özgürlüğüne kavuştuktan son­ra Louisville’e gidip orada evlenebilirlerdi; tıpkı beş yıl önce planladıkları gibi, Daisy kendi evinden evlenip çıkabilirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama o bunları anlayamıyor” dedi, “eskiden böyle değildi, saatlerce oturup-”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Devamını getiremedi, meyve kabuklarının atılmış olduğu, ezilmiş çiçeklerle kirlenmiş yolda bir ileri bir geri gidip gelmeye başladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yerinde olsam çok fazla beklentiye girmezdim” dedim cesa­retimi toplayarak, “geçmiş, geçmişte kalmıştır, geri getiremezsin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Geri getiremez miyiz!” diye çıkıştı kuşkuyla, “Hayır, tabii ki yapabiliriz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sanki o geçmiş evinin karanlık bir kuytusunda gizlenmiş de uzansa dokunacakmış gibi, çevresini çılgın bakışlarla süzdü, “Bunu yapacağım, her şeyi eski haline döndüreceğim,” dedi, inançla başını sallayarak, “Bunu o da görecek!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sonra, uzun süre geçmişten konuştu; sanki kendisiyle, Daisy’e aşıkken gitmesiyle ilgili bir şeyleri onarmaya çalışmak istiyordu. Sonraki hayatı düzensiz ve karmakarışıktı; Ancak geçmişte belirli bir zamana kadar geri dönüp, sonra tüm o günlerin üzerinden yavaş yavaş, yeniden ilerlerse aradığını bulacağından ümitliydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Beş yıl önce, yaprakların döküldüğü bir sonbahar gecesinde, sokaklarda gezinirken ağaçsız bir caddeye gelip, ay ışığının aydınlattığı bir kaldırımda durmuşlardı. Dönüp birbirlerinin yüzüne bakmışlardı. Yılda İki kez, ancak mevsimler dönerken karşılaşılan, o gizemli coşku serin geceye hakim olmuştu. Evlerin pencerelerindeki cılız ışıklar gecenin karanlığına süzülürken, yıldızlar sanki telaş içinde, durmaksızın kıpırdanıyordu; Gatsby gözünün ucuyla baktığında, gerçekten de kaldırım taşlarından oluşan bir merdivenin, ağaçların tepesindeki gizli bir diyara doğru tırmandığını görmüştü. Oraya bir tırmanabilseydi, zirvede onu bekleyen yaşamın özünü içine çekip, mucizelerin eşsiz sütünden de yudumlayabilirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’nin aydınlık yüzü kendisininkine yaklaşırken, kalbi delicesine çarpıyordu. Onu öpüp de o tarifsiz düşlerini onun fani nefesine teslim ettikten sonra, zihnindekiler bir daha asla, Tanrı’nın zihnindekiler gibi coşup oynamayacaktı, Bir diyapazonun bir yıldıza vuran sesini dinleyerek bu düşüncelerle bir an bekledi. Sonra onu öptü. Dudakları kavuştuğu anda, kız onun için bir çiçek gibi açmış ve yaradılış tamamlanmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ürkütücü duygusallığına rağmen, o bunları anlatırken bir şeyleri anımsamıştım; kim bilir ne vakit duymuş olduğum, çıkaramadığım bir melodi ile kayıp birkaç sözcük… Bir an ağzımın içinde bir sözcük biçimlenecek oldu. Sanki dilimin ucunda, ona dokunan bir tutam havadan fazlası varmışçasına, bir dilsiz misali beyhude kıpırdandı dudaklarım. Hayal meyal anımsadığım o sözcükler, söylenemeden kalakaldı.</span></p>

      <p class="B-l-m-Ba-l---" id="toc_marker-7">BÖLÜM 7</p>

      <p class="Basic-Paragraph-2" xml:lang="en-GB">Ona duyulan ilgi ve merakın doruğa çıktığı zamanlarda bir cumartesi gecesi evinin ışıklarının yanmadığını gördüm. Gatsby bir Trimalchio<a class="footnote-link" href="#footnote-225-5" id="footnote-225-5-backlink">5</a> olarak nasıl gizemli bir biçimde aniden ortaya çıktıysa, öyle de kaybol­muştu. Eğlenmek için malikanenin yolunu tutan otomobillerin birkaç dakika sonra homurdanarak geri döndüklerinin sonra­dan fark ettim. Hasta olabileceğini düşünerek, evine gittim. Kapıyı daha önce görmediğim hain suratlı bir uşak açtı ve göz­lerini kısarak beni kuşkuyla süzdü.</p>

      <div class="footnote">
        <p class="Basic-Paragraph-2" xml:lang="en-GB"><a class="footnote-anchor" href="#footnote-225-5-backlink" id="footnote-225-5">5</a> <span class="Vurgu char-style-override-13">Trimalchio</span><span class="st char-style-override-13">. Petronius tarafından Roma döneminde yazılan Satyricon adlı romandaki bir karakter. Verdiği mürif akşam yemekleri ile ünlüydü. ÇN</span></p>
      </div>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bay Gatsby rahatsız mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yo, hayır” dedikten sonra biraz zorla da olsa, “efendim” söz­cüğünü ekledi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Epeydir görünmedi de, merak ettim. Bay Carraway’in geldiğini söylersin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kim?” diye sordu kaba bir tavırla.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Carraway”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Carraway. Tamam, peki söylerim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kapıyı sertçe yüzüme kapattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Benim Finli, Gatsby’nin bir hafta evvel evde çalışan tüm hizmetlilere yol verdiğini, yerlerine aldığı altı kişinin West Egg esnafından rüşvet almamak için köye inmeyip telefonla makul miktarda yiyecek ve içecek ısmarladıklarını söyledi. Bakkalın çırağından mutfağın ahıra döndüğünü duyduğunu, ayrıca çevrede, yeni gelenlerin pek de hizmetçiye benzemediği fikrinin hakim olduğunu da eklemişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ertesi gün Gatsby beni aradı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir yere mi gidiyorsun?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır ahbap.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hizmetçilerini işten çıkardığını duydum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dedikodu yapmayacak kişiler istedim. Daisy öğleden sonraları, sık sık geli­yor malum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’nin gözlerinde gördüğü hoşnutsuzluk yüzünden o koca kervansaray iskambil kağıdından yapılma evler gibi yıkılmıştı demek!</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yeni gelenler, Wolfsheim’in yardım etmek istediği bir aile aslında. Hepsi kardeş. Eskiden küçük bir otel işletiyorlarmış.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Anladım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Beni aramasını Daisy’nin rica ettiğini söyledi. Yarın Buchanan’lardaki öğle yemeğine gelir miydim? Bayan Baker da ora­da olacaktı. Yarım saat sonra Daisy de aradı. Geleceğimi duyunca çok sevindi. Bir şeyler dönüyordu. Ama olay çı­kartmak için o günü beklediklerini, hele Gatsby’nin o gece bahçede açıkladığı o garip planı uygulayacaklarını hiç sanmıyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ertesi gün hava öyle sıcaktı ki her yer kavruluyordu. Yazın kesinlikle en sıcak, belki de son sıcak günüydü. Bindiğim banli­yö treni tünelden geçip aydınlığa çıktığında, öğlen güneşinin dayanılmaz sıcaklığını yaran tek şey Ulusal Bisküvi Şirketi­‘nin fabrika bacasından çıkan keskin düdük sesiydi. Bulun­duğum vagonun hasır oturakları sıcaktan ateş gibi yanı­yordu. Yanımda oturan kadın beyaz bluzunun altında bir süre nazikçe terledikten sonra, parmaklarının arasındaki gazete sırılsıklam olunca umarsız bir çığlıkla aşırı sıcağa kendini teslim etti. Bu esnada da el çantasını yere düşürünce “Kahretsin!” diye bağırdı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yorgun ve halsizdim ama eğilip çantayı yerden aldım, kadına uzattım. Kötü bir niyetim olmadığını göstermek için parmaklarımın ucuyla, kendimden uzak tutmaya özen göstermiştim. Ama yakınımızdaki herkes, kadın da dahil, gözlerini kuşkuyla bana dikmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sıcak!” diye söylendi kondüktör tanıdık yüzlere bakarak, “Ne hava ama!Sıcak!Sıcak!... Sıcak! Size de sıcak geli­yor mu? Sıcak mı? Sıcak...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Biletimi geri verdiğinde üzerine parmak izinin çıktığını gördüm. Bu sıcakta insan kimin dudaklarını öptüğünü ya da pijamasının göğüs cebine kimin başını yasladığını umursar mı sizce!</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">…Gatsby ile birlikte Buchanan’ların açık kapısı önünde beklerken salondan gelen hafif bir esinti, çalan telefonun zilinin sesini bize kadar getirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beyefendinin vücudu mu dediniz?” diye bağırıyordu uşak ahizeye, “üzgünüm bayan ama bugün yapamayız, şu an öğle vakti ve sıcaktan hiçbir şeye dokunamıyoruz!”</span><span class="char-style-override-12" xml:lang="tr-TR"><a class="footnote-link" href="#footnote-225-6" id="footnote-225-6-backlink">6</a></span></p>

      <div class="footnote">
        <p class="Basic-Paragraph-2" xml:lang="en-GB"><a class="footnote-anchor" href="#footnote-225-6-backlink" id="footnote-225-6">6</a> <span class="char-style-override-13">Yazar cümlede trendeki sıcakla ilgili düşüncelerinin devamını uşağa söyleterek, okuyucuyu bu hayaline ortak ediyor. Daha sonraki satırda ise uşağın telefondaki gerçek konuşmasını aktarıyor. ÇN</span></p>
      </div>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gerçekte ise, “Evet...,evet...anlıyorum” diyordu. Ahizeyi yerine koyduktan sonra hasır şapkalarımızı almak üzere yanımıza geldiğinde yüzü ter içindeydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hanımefendi salonda bekliyor” dedi yersiz bir jestle yönümüzü gösterirken. Bu sıcakta fazladan yapılan her jest yaşam enerjisine bir hakaret gibiydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Panjurları sıkıca kapatılmış olan salon loş ve serindi. Daisy ve Jordan beyaz elbiseleriyle büyükçe bir kanepeye uzanmış, vantilatörlerin vızıldayan esintisine kendilerini bırakmışlardı. Gümüş heykellere benziyorlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kımıldayamıyoruz” diye bağırdılar ikisi bir ağızdan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Jordan terlememesi için pudraladığı bronz elini bir an için avucuma koydu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ünlü atlet Bay Thomas Buchanan nerdeler?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aynı anda Tom’un içeride telefonla konuşan boğuk ve kısık sesini duyduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby kırmızı halının ortasında durmuş, büyülenmiş gibi etrafına bakınıyordu. Daisy ona bakıp o tatlı, heyecan veren kahkahalarından birini atarken, göğsünden yükselen ince bir pudra tozu havaya karıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sürekli arayan kişinin Tom’un kız arkadaşı olduğu söyleniyor” diye fısıldadı Jordan kulağıma.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hepimiz susmuş bekliyorduk. Holden gelen ses öfkeyle yük­seldi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tamam öyleyse, ben de o arabayı sana satmayaca­ğım…bunu yapmak zorunda değilim... ayrıca bu ko­nuda beni yemek vakti rahatsız etmene de katlanmayacağım!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ahizenin ağzını kapatıyor” diyerek alay etti Daisy.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır yapmıyor” diye güvence verdim, “bu gerçek bir iş görüşmesi, benim de haberim var.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kapıyı hışımla açan Tom, kalın gövdesiyle bir an eşikte dur­duktan sonra hızla odaya daldı. “Bay Gatsby” diyerek iri, yassı elini uzattı. Ondan pek de hoşlanmadığını iyi gizliyordu, “sizi gördüğüme sevindim bayım... Nick, merhaba...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bize içecek soğuk bir şeyler hazırlasana” diye seslendi Daisy.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom odadan çıkınca da ayağa kalkıp Gatsby’nin yanına git­ti, yüzünü onunkine yaklaştırarak dudağından öptü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Seni sevdiği­mi biliyorsun” diye mırıldandı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Burada bir kadın olduğunu unutuyorsun” dedi Jordan. Daisy iki yana kuşkuyla baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen de Nick’i öp o zaman” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne bayağı, ne basit bir kız bu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Umurumda değil” diye bağırdı Daisy, tuğla şömi­nenin önünde bir süre beklerken. Sonra hava­nın ne kadar sıcak olduğunu hatırlayıp yüzünde suçlu bir ifadeyle yeniden kanepeye oturduğu sırada ütülü üniformasıyla bir dadı yanında küçük bir kızla içeri girdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kıymetlim benim” diyerek kollarını açtı Daisy, “hadi seni seven annene gel.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Dadısının elini bırakan çocuk koşarak annesine gitti, elbisesinin dibinde utanarak durdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kıymetlim benim, annen o sarı saçlarına pudra mı bu­laştırmış? Hadi kalk ve ‘nasılsınız’ diye sor misafirlere.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby ve ben eğilip küçük kızın gönülsüzce uzattığı minik eli sıktık. Gatsby gözlerini kızdan ayırmadan, şaşkın bakışlarla onu süzmekteydi. Sanırım o ana kadar onun varlığına gerçekten inanmamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yemek için üstümü değişirdim” dedi çocuk heyecanla annesine bakarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çünkü annen seni herkese göstermek istiyor” dedi kızın minik, beyaz boynundaki tek çizgiye yüzünü yaklaştırarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Rüyalarımın meleğisin sen. Rüyamsın sen benim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet” dedi çocuk sakin sesiyle, “Jordan teyzenin elbisesi de beyaz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Annenin arkadaşlarını nasıl buldun bakalım?” Daisy küçüğü omuzlarından tutup yüzünü Gatsby’e çevirdi. “Beğendin mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Babam nerede?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Babasına hiç benzemiyor” diye açıkladı Daisy, “Tıpkı bana benziyor. Özellikle de saçlarını ve yüz biçimini benden almış.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy tekrar yerine oturunca dadı bir adım ilerleyerek elini uzattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gel Pammy.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bay bay canım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Terbiyeli küçük kız, arkasına bir kez baktıktan sonra gönülsüzce dadısının elini tuttu. Kadın onu kapıya götürürken, Tom uşağın taşıdığı içi buz dolu dört uzun bardağın önü sıra içeri girdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby İçkisini aldı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gerçekten soğuk görünüyor” dedi bariz bir tedirginlikle..</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İri yudumlarla içkileri hızla içmeye başladık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir yerlerde güneşin her yıl biraz daha ısındığını okumuştum” dedi Tom kibar bir ev sahibi edasıyla, “dünya yakında güneşin içine düşecekmiş –dur bir dakika- galiba tam tersiydi. Yani güneş her yıl biraz daha soğuyormuş” dedi</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dışarı gelin” diye öneride bulundu Gatsby’e “Etrafı görmenizi istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ben de onlarla birlikte verandaya çıktım. Boğazın yeşil sularında, sıcağın altında bir yelkenli daha taze sulara doğru ağır ağır süzülüyordu. Onu bir süre gözleriyle izleyen Gatsby, elini uzatıp karşı kıyıyı gösterdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben de tam karşınızda oturuyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet öyleymiş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gözlerimiz gül yatakları, güneşte kavrulan çimenler ve kıyı boyunca uzayıp giden yazın sıcak günlerinden kalma atıklarda dolaştı. Teknenin beyaz kanatları gökyüzü çizgisini bölerek uzaklaşıyordu. Daha ilerde ise çırpıntılı okyanus ve irili ufaklı bir sürü ada uzanıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İşte size gerçek spor” dedi Tom, başıyla onaylayarak, “bir saat için bile olsa, orada o adamın yanında olmayı isterdim doğrusu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Öğle yemeğini salonda yedik. Serin kalması için perdeler sıkıca örtüldüğünde ortam loştu. Gergin bir neşe içinde biralarımızı yudumluyorduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öğleden sonra ne yapmak istersiniz?” diye bağırdı Daisy, “Ya da yarın veya öbür gün, hatta önümüzdeki otuz yıl boyunca.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Saçmalama” dedi Jordan, “sonbaharda havalar serinle­yince hayat yeniden başlar nasıl olsa.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama öyle sıcak ki” diye ısrar elti Daisy, neredeyse ağlayacaktı, “ve her şey öyle karmaşık ki.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hadi hep beraber şehre inelim!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sesi sıcağı zorlayarak içinden geçiyor, onu yeniden şekillendiriyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ahırı bozdurup garaj yaptıranları duymuştum” diyordu Tom, Gatsby’e, “ama garajı bozdurup ahıra çevirten ilk kişi benim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kim şehre gitmek ister’” diyordu Daisy inatla. Gatsby’nin bakışları o yana kayınca da, “Çok iyi görünüyorsun” diye devam etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gözleri kavuştu ve evrende yalnız ikisi varmış gibi birbirleri­ne uzun uzun baktılar. Sonra Daisy büyük bir gayretle gözlerini masaya çevirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Zaten her zaman iyi görünürsün” diyerek tekrarladı söylediğini.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tam onu sevdiğini söylerken Tom Buchanan onları gördü. Şaşırmış, donakalmıştı! Ağ­zını açıp önce Gatsby’e sonra bir kez daha Daisy’e baktı. Çok eskiden tanıdığı birini yeniden görmüş gibiydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu rek­lamdaki adama benziyorsun” diye devam etti Daisy masumca, “bilirsin işte, şu reklamlarda oynayan adam.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tamam” diyerek araya girdi Tom aniden, “ben de şehre gitmek istiyorum. Hadi hep beraber gidiyoruz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ayağa kalktı. Bakışları hala Daisy ile Gatsby arasında gidip geliyordu. Kimse yerinden kımıldamamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hadisenize!” bir an öfkesine yenik düşer gibi oldu, “Neyiniz var? Şehre gideceksek yola koyulalım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sinirlerine hakim olmak için harcadığı çaba yüzünden titre­yen eliyle bira bardağını dudaklarına götürdü. Daisy’nin sesi hepimizi yerimizden kaldırdı ve güneşten kavrulan çakıl döşeli yola adım attık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hemen mi gidiyoruz?” diyerek karşı çıktı, “Bu şekilde mi yani? Bir sigara bile içemiyor muyuz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yemekte içen içti zaten.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aman bırak da eğlenelim” diye ricada bulundu Daisy, “Hava huysuzluk etmek için fazla sıcak.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kocası yanıt vermedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasıl istersen” dedi Daisy, “hadi gel Jordan”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Biz üç erkek orada dikilip ayakkabılarımızın burnuyla sıcak çakıl taşlarını itip dururken onlar hazırlanmak için yukarı çıktılar. Daha şimdiden ayın gümüş kıvrımı batıda görünür ol­muştu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby bir şey söylemek üzereyken fikrini değiştirip sustu ama Tom bir anda dönüp onu öyle görmüş ve beklentiye girmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Burada da ahırınız var mı?” diye sordu Gatsby kendini zorlayarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beş altı yüz metre kadar ilerde, yolun biraz aşağısında.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne güzel!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sessizlik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne halt etmeye şehre iniyoruz, bilmiyorum” dedi Tom birden hışımla, “Kadınlar hep böyle garip fikirler atar ortaya işte”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İçecek bir şeyler alsak mı?” diye seslendi Daisy üst kat penceresinden.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben bir viski alayım” diye yanıt verdi Tom ve içeri girdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby birden dönüp bana baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O adamın evin­deyken bir şey söyleyemem ahbap.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu Daisy boşboğazın biri” dedim tereddüt içinde “Sesinde...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sesinde para şıkırtısı var” diye cümlemi tamamladı bir­denbire.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Evet bu çok doğruydu. Daha önce anlamamıştım. Konuşmasında para sesi vardı. İnişleri ve çıkışlarıyla insanı içine çeken o yıkıcı cazibe de buradan geliyordu. Sesteki o şıngırtıdan, zil sesini andıran tiz ezgisinden…Fildişi sara­yında yaşayan bir kral kızıydı o. Altın kızdı!</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom elindeki litrelik şişeyi havluya sararak evden çıkıyordu, Daisy ve Jordan ise başlarında pırıltılı, minik şapkalar, kollarında ince yazlık pelerinleriyle onun arkasından.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hepimiz benim arabaya binelim mi?” diye sordu Gatsby, ısınmış, yeşil deri koltuklara dokunurken. “Keşke gölgede bıraksaymışım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Standart vites mi?” dedi Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen benim spor arabayı al, ben de seninkini.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby bu öneriden pek hoşlanmamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Fazla benzini olmayabilir” diyerek karşı çıkmaya çalıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunda benzin çok” dedi Tom göstergeye göz atarak, “biterse senin eczanelerden birinden alırız nasıl olsa. Bugünlerde eczanelerde her şey satılıyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu gereksiz bilgilendirmenin ardından derin bir sessizlik ol­du. Daisy kaşlarını çatıp Tom’a baktı. Gatsby’nin yüzünden ise, aynı anda hem bildik hem de tanınmaz, sanki yalnızca kelimelerde anlatıldığını duyduğum tarifsiz bir ifade gelip geçti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haydi gel Daisy” dedi Tom, karısını Gatsby’nin arabasına doğru iterek, “seni şu sirk arabasıyla ben götüreceğim,”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Arabanın kapısını açmış bekliyordu ama Daisy geri çekile­rek kolundan kurtuldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen Nick ile Jordan’ı al. Biz küçük arabayla arkadan gelelim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin yanına sokulup ceketine dokundu. Jordan, Tom ve ben Gatsby’nin arabasının ön koltuğuna yerleştik. Tom bil­mediği vitesi ileri taktı ve onları gözden kaybedecek kadar geride bırakarak hızla bunaltıcı sıcağın içine daldık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gördünüz değil mi?” dedi Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neyi gördük mü?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Dönüp sert sert yüzüme baktı. Jordan’la benim durumu bildiğimizi o an anlamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ahmak olduğumu mu sanıyorsunuz yoksa?” diye gürledi “bel­ki biraz öyleyimdir. Ama ara sıra bana yol gösteren bir altıncı hissim var. Siz inanmayabilirsiniz fakat bilim...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sustu. Aklına gelen ihtimal, kıyısına kadar geldiği bilimsel varsayımların derinliğinden çekip almıştı onu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O he­rif hakkında ufak bir araştırma yaptım” diye de­vam etti, “Durumu bilseydim araştırmayı derinleştirirdim elbette...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yani medyuma falan mı gittim diyorsun” diye işi şaka­ya vurmaya çalıştı Jordan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne?” diye sordu biz kahkaha atarken, “Medyum mu?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby için yani.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gatsby için mi? Hayır gitmedim. Sadece geçmişini biraz araştırdım demek istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Herhalde Oxford’da okuduğunu öğrendin” dedi yardımse­ver Jordan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Oxford’da mı okumuş?” kulaklarına inanamıyordu, “Yok daha neler! Adam pembe takım elbise giyiyor!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yine de okumuş işte.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“New Mexico’daki Oxford’dur o” dedi Tom homurdanarak, “Ya da ona benzer bir şey.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Pekala Tom. O kadar küçümsediğin birini yemeğe neden çağırdın öyleyse?” dedi Jordan birden öfkelenerek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Daisy çağırdı. Evlenmeden önce onu tanıyormuş. Tanrı bilir nereden!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Biraların etkisi azaldıkça hırçınlaşıyorduk. Üstelik bunun da farkındaydık. Bir süre konuşmadan yolumuza devam ettik. Dok­tor T.J. Eckleburg’un solgun gözleri yolun başında aniden karşı­mıza çıkınca, Gatsby’nin benzinin az olduğunu söyledi­ğini anımsadım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şehre kadar götürür” dedi Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şurada bir tamirhane var” dedi Jordan, “Bu sıcakta yolda kalıp pişmek istemem.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom sabırsızlıkla frenlerin ikisine birden basınca, araba ka­yarak Wilson’un Yeri yazısının tam altındaki tozlu çukurun yakınında durdu. Bir dakika sonra dükkan sahibi içerden çıkıp gözle­rini kısarak arabaya baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biraz benzim alalım” diye seslendi Tom kabaca, “Ne diye durduk sanıyorsun, manzara için mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok hastayım” dedi Wilson yerinden kımıldamadan, “Bü­tün gün hastaydım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neyin var?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok halsizim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne yani depoyu kendim mi doldurayım?” diye sordu Tom “Telefonda sesin hiç hastaymış gibi gelmiyordu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wilson, kapı ağzındaki gölgelik yerden, binbir gayretle güçbela nefes alarak geldi. Benzin deposunun kapa­ğını açarken yüzünün yemyeşil olduğunu fark ettim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yemeğin ortasında aramak istemezdim ama paraya çok ihtiyacım var. O yüzden eski arabanızı ne yapacağınızı öğrenmeye çalışı­yordum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunu nasıl buldun? Daha geçen hafta aldım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Güzel. Renginin sarı olması da hoş” dedi adam, benzini doldurmaya çalışırken.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Almak ister misin peki?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi olurdu” dedi gülümsemeye çalışarak, “ama istemem. Belki ötekinden biraz kar edebilirim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Birdenbire neden para gerekti sana?</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok uzun zamandır buradayım. Uzaklara gitmek istiyorum artık. Karım da ben de Batıya gitmek istiyoruz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Karın mı?” diye bağırdı Tom şaşkınlıkla.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“On senedir bundan bahsedip duruyor” dedi elini gözlerine siper ederek benzin pompasına dayandı, “şimdi istese de istemese de gideceğiz. Onu buralardan götüreceğim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’un spor arabası yanımızdan bir toz bulutu bırakarak geçerken içindekiler el sallamayı ihmal etmediler.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Borcum ne kadar?” diye sordu Tom sert bir sesle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İki gün kadar önce arkamdan tuhaf şeyler çevrildiğini anladım” dedi adam, “Onun için buradan uzaklaşmak istiyorum. Eski arabanı ne yapacağını ondan bilmek istedim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Borcum ne kadar?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir dolar, yirmi sent.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Acımasızca vuran sıcak dalgası aklımı bulandırmış olmalı. Çünkü ada­m konuşurken, Tom’dan kuşkulanmadığını anlayana dek içimi sürekli bir korku sarmıştı. Myrtle’ın bambaşka bir dünyada bambaşka bir hayatı olduğunu anlamıştı ve bunu öğrenmenin sarsıntısıyla hasta düşmüştü. Önce ona, sonra benzer bir olayı bir saat kadar önce yaşayan Tom’a baktım. Bir­den hastalık ve sıhhat haricinde erkekler arasında ne zeka ne de ırk olarak herhangi bir fark bulunmadığı geldi aklıma. Wilson o kadar hastaydı ki, asla affedilemeyecek bir kabahat işlemiş gibi davranıyordu. Genç bir kızı baş­tan çıkarıp hamile bırakmıştı sanki.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Arabayı sana vereceğim” dedi Tom, “Yarın gönderirim”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bulunduğumuz yer, öğle vakti, gün ışığında bile insanın içini ürpertiyor, huzursuz ediyordu. Arkamda bir şeyler varmış duygusuna kapılarak dönüp baktım. Kül ve toz yığınlarının üzerinden bakan Doktor T.J.Eckleburg’un gözleri her za­manki gibi üzerimizdeydi elbette. Ama bir-iki metre ötedeki bir çift gözün daha bizi dikkatle izlediği de kesindi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tamirhanenin üst katındaki pencerelerden birinin perdesi hafifçe aralanmıştı. Myrtle Wilson camın önünde durmuş arabayı inceliyordu. Öyle dalmıştı ki birinin de kendisine baktığını fark etmedi bile. Yüzü art arda değişip duran an­lamlara bürünüyor, banyo edilen bir fotoğraf gibi çeşitli evrelerden geçiyordu. Bunlar bana hiç de yabancı değildi. Kadınların yüzünde sık sık görülen bir ifadeydi. Ne gibi bir açıklaması olabileceğini düşünürken birden korku, dehşet ve kıskançlık saçan gözlerini Tom’a değil de karısı sandığı Jordan’a dikmiş olduğunu fark ettim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bayağı bir aklın karışması kadar rahat­sız edici bir şey olamaz. Yeniden yola koyulduğumuzda Tom kaygıların pençesinde kıvranıyor, kırbaçlanıyormuş gibi acı çekiyordu. Bir saat içersinde, avucunda duran iki kadın, hem karısı hem de metresi aynı anda uçup gitmişlerdi. İçgüdüleri Daisy’e yetişmesini ve Wilson’dan uzaklaşmasını söyledikçe gaz pedalına daha kuvvetle basıyordu. Astoria’ya doğru saatte yüz kilometre hızla giderken önce demiryolu köprüsünün örümcek ağına benzeyen putrellerini, sonra da yavaş seyreden mavi spor arabayı gördük.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“50. Cadde’deki sinema salonları çok serin olur” diyerek ortaya bir fikir attı Jordan, “Yaz günleri öğle­den sonralarını çok seviyorum. Herkes bir yerlere dağılmış, New York boşalmış oluyor. Bu bana çok erotik gelir. Sanki her çeşit geçkin, eğlenceli meyve avuçlarımın içine düşecekmiş gibi hissederim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">‘Erotik’ kelimesi Tom’u büsbütün rahatsız etmişti. Karşı çıkmak üzereyken önümüzdekiler durdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy kenara çekmemizi işaret etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nereye gidiyoruz?” diye bağırdı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sinemaya ne dersiniz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çok sıcak” diye yakındı, “Siz gidin, biz arabayla biraz dolaşır, sonra sizinle bir köşede buluşuruz.” kendini zorlayarak nükteli konuştu, “köşeye çekeriz mesela, ben de aynı anda iki sigara içen adam rolü yaparım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunları burada tartışa­mayalım” dedi Tom sabırsızlanarak. Arkamızda bekleyen kamyon şoförü küfür eder gibi kornaya basıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Central Park’ın güney çıkışına ka­dar peşimden ayrılmayın, Plaza’nın önünde durup konuşalım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yoldayken birkaç kez arkaya bakıp gelip gel­mediklerini kontrol etti. Trafiğe takılıp geciktiklerinde yavaşlayıp bekledi. Belki de yandaki caddelerden birine aniden sapa­rak hayatından çıkıp gideceklerinden korkuyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ama yapmadılar. Ve açıklanması zor bir adım atarak, Plaza Otel’de süit bir oda tutulmasına karar verdik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hepimi­zin bir odaya tıkılmasıyla sonuçlanan o uzun ve fırtınalı tartış­madan aklımda kalan, o sırada iç çamaşırımın ıslak bir yılan gi­bi bacaklarıma dolanması ve sırtımdan aşağıya ter damlacıklarının ağır ağır akması gibi bir takım fi­ziksel olaylardı. Aslında Daisy başta beş banyolu bir oda kirala­yıp soğuk duş almamı önermiş, sonra fikir biraz daha gelişip daha makul bir kıvama gelmiş, ‘Buzlu nane li­körü kokteyli içecek bir yer’ bulmaya doğru ilerlemişti. Hep bir ağızdan bunun ‘çılgın bir fikir’ olduğunu söyleyip duruyor, şaşkınlık içindeki resepsiyon görevlisine aynı anda bir şeyler anlatıyor, komik hallerde olduğumuzu düşünüyor, ya da düşünüyormuş gibi yapıyorduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Oda geniş ama bunaltıcıydı. Saat dört olduğu halde pencereleri açmak bile işe yaramamış, aksine parktaki ağaçlardan yükselen sıcak da içeriye dolmuştu. Daisy aynanın karşısına geçip saçlarını düzeltmeye koyuldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Muhteşem bir süit” dedi Jordan saygıyla. Bunun üzerine hepimiz kahkahayı bastık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir cam daha açın” dedi Daisy arkasına bakmadan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Başka pencere yok ki “</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O zaman bir balta isteyelim...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“En iyisi sıcağı kafamızdan çıkarıp atmak” dedi Tom, yine sabırsızlanmıştı, “Siz böyle konuştukça büsbütün kötüleşiyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Havluya sardığı viskiyi açtı ve şişeyi masaya koydu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neden kızı rahat bırakmıyorsun ahbap” dedi Gatsby, “şehre gelmeyi isteyen sendin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir anda odaya sessizlik çöktü. O sırada, duvardaki bir çivide asılı duran kalın telefon rehberi yerinden kurtu­lup düşünce Jordan yine yavaşça “Pardon” dedi. Bu kez kimse gülmedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben kaldırırım” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben aldım bile” dedi Gatsby. İncelmiş ipi inceledi, bilgiç bir ta­vırla “Hımm” dedi ve rehberi koltuklardan birine fırlattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu hitap şeklini de en çok sende duydum!” dedi Tom sert bir sesle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hangisini?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu ‘ahbap’ lafını. Nereden yapıştı diline?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şunu iyi bil ki Tom” dedi Daisy aynaya arkasını dönerek, “kişisel çekişmelerle uğraşıp duracaksanız burada bir dakika bile durmam. Resepsiyonu ara ve likörler için biraz buz iste.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom ahizeyi kaldıracakken boğucu sıcağa, sesler de eklendi. Hep birlikte alt kattaki balo sa­lonundan yükselen Mendelssohn’un Düğün Marşı’nın malum melodisini dinlemeye koyulduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu sıcakta evlendiğinizi düşünün” dedi Jordan kederli bir tavırla.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben de…Haziran ortasında ev­lenmiştim zaten” diye hatırladı Daisy, “Haziranda Louisville! Düşü­nebiliyor musun? Biri bayılmıştı. Kimdi o bayılan Tom?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biloxi!” dedi Tom kısaca.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, Biloxi denen adam. ‘blokçu’ Biloxi. Kutu imalatçısıydı –bu kesinlikle doğru- ve Tennesessee’nin Biloxi köyündendi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onu bizim eve taşımışlardı” diye ekledi Jordan, “ev kiliseye çok yakındı. Arada sadece iki bina vardı. Adam üç hafta bizde kaldı. Sonunda babam artık gitmesi gerektiğini söylemeye mecbur oldu. O gittikten bir gün sonra babam öl­dü.” Biraz durdu. “Arada bir bağlantı yoktu elbette.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben de Memphis’den Bill Biloxi adında birini tanıyorum” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bizim Biloxi’nin kuzeni olmalı. Adam gitmeden önce aile­sinin tüm hayat hikayesini öğrenmiştim. Bana o zaman verdiği alüminyum golf sopasını hala kullanıyorum.” dedi Jordan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Nikah töreni başlayınca aşağıda müzik kesildi. Biraz sonra pencereden içeri uzun süren alkış sesleri doldu. Arada bir. ‘Evet. Eveet!’ şeklinde bağrışmalar duyulurken aniden patlayıveren bir caz şarkısı dansın başlayacağının da habercisiydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yaşlanıyoruz” dedi Daisy. “Genç olsak hemen kalkıp dans ederdik.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen Biloxi’yi düşün!” diye uyardı Jordan. “Onu nerden tanıyordun Tom?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biloxi’yi mi?” hatırlamaya çalışıyordu, “Ben onu tanımıyordum. Daisy’nin bir arkadaşıydı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır değildi” diye karşı çıktı Daisy. “Onu ilk defa orada görmüştüm. Zaten kendi arabasıyla gelmişti.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Her neyse. Adam seni tanıdığını söylemişti. Louisville’de büyümüş. Asa Bird onu son anda getirip fazladan yeri­miz olup olmadığını sordu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Herhalde otostopla evine gitmeye çalışan biriydi. Bana Yale’deyken sizin sınıf temsilciniz ol­duğunu söylemişti” dedi Jordan gülümseyerek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’la şaşkın şaşkın bakıştık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Biloxi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi de bizde sınıf temsilcisi yok ki...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin sabırsızlanarak ayağıyla tempo tutmaya başla­ması üzerine Tom birden ona döndü. “Bu arada Bay Gatsby sizin Oxford’da okuduğunuzu duydum” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tam olarak öyle değil.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yine de Oxford’a gitmişsiniz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet bu doğru.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sessizlik. Sonra Tom şüphe ve aşağılama dolu bir sesle; “Herhalde Biloxi Yale’deyken siz de Oxford’daydınız” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yine sessizlik. Oda servisi için gelen garson elinde nane likörü, soda ve kırılmış buzla kapıyı çalıp içeri girdi. Ama ne ‘teşekkür ederim’ deyişi, ne de çıkarken kapıyı arkasından yavaşça kapatması sessizliği bozmadı. Bu muazzam ayrıntının nihayet açıklığa kavuşturulması gerekti. “Sana oraya gittiğimi söyledim” dedi Gatsby.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Seni duydum. Ben zamanını öğrenmek istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“1919’da. Orada sadece beş ay kaldım. Bu yüzden kendimi gerçek bir Oxford’lu saymam.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom bizim de kendisi gibi görmek için sağa sola baktı. Bizler ise Gatsby’e bakıyorduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ateşkesten sonra bazı subaylara böyle bir hak tanınmıştı” diye devam etti “istersek İngiltere veya Fransa’daki üniversitelerden herhangi birine gidebiliyorduk.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ayağa kalkıp omzuna dostane bir şaplak atmamak için kendimi zor tutuyordum. Daha önce de başıma gelen yine olmuş, Gatsby’e karşı güvenim tazelenmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy kalktı, dudaklarında hafif bir gülümsemeyle masaya doğru yürüdü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Viskiyi açsana Tom” diye buyurdu, “Ben de nane kokteylini hazırlayayım. O zaman kendini bu denli aptal hissetmezsin belki! Ne kadar likör koyayım?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bekle bir dakika” diye tersledi Tom. “Bay Gatsby’e bir soru daha sormak istiyorum.” “Devam edin” dedi Gatsby kibarca.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Benim yuvamda ne tür bir huzursuzluk çıkarmaya çalışıyorsun sen söylesene!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Nihayet her şey ortaya dökülüvermişti ve Gatsby bundan memnundu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Huzursuzluk çıkardığı filan yok” dedi Daisy, umutsuzca birin­den ötekine bakarak, “Onu çıkaran sensin. Lütfen kendini hakim ol biraz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kendime hakim olayım demek!” diye tekrarladı Tom, öfkeden köpürerek, “Ne yani, Bay Ne İdüğü Belirsiz karıma kur yaparken, oturup ona müsaade mi edecektim. Böyle düşünüyorsan beni bu oyuna katmayın...Zaten şu günlerde in­sanlar evlilik müessesesini ve aile yaşantısını iyiden iyiye hor görmeye başlamış. Yakında her şeyi bir kenara itecekler hatta siyahlarla beyazlar evlenecek.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Savunduğu saçmalıkların ateşiyle kıpkırmızı olmuş, kendini medeniyetin yıkılmayan son kalesi ilan etmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Zaten hepimiz beyazız” diye mırıldandı Jordan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Pek popüler biri olmadığımı biliyorum. Büyük partiler vermiyorum belki. Modern dünyada kendi­ne bir yer edinmek istiyorsan evini bir mezbeleye çevirmen gerekiyor galiba.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İçim öfkeyle dolmasına karşın - hepimiz aynı durumdaydık - Tom ne zaman ağzını açsa gülmemek için kendimi zor tutu­yordum. Hovardalıktan tutuculuğa geçiş aşamasını tamamlamak üzereydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Benim de sana söyleyeceklerim var ahbap” diye söze başladı Gatsby. Daisy niyetini anladı. Çaresizlik içinde “Yapma lütfen” diyerek araya girdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Lütfen artık eve gidelim. Neden hemen evlere dağılmıyoruz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi fikir” diyerek ayağa kalktım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haydi gel Tom, kimse içki istemiyor zaten.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bay Gatsby ne söyleyeceğinizi merak ettim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Karın seni sevmiyor. Asla da sevmedi, onun sevdi­ği kişi benim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen delirmişsin!” diye bağırdı Tom aniden.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Heyecandan titreyen Gatsby ayağa fırlamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O seni hiç sevmedi, duyuyor musun?” dedi haykırarak, “Ben beş parasızdım ve o da beklemekten bıkmıştı. Seninle o yüzden evlendi. Korkunç bir hataydı bu. O asla benden başkasını sevmedi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tam o anda Jordan ve ben gitmek üzere kalktık. Ama hem Tom, hem de Gatsby birbirleriyle yarışırcasına kalmamız için ısrar ettiler. İkisi de, saklayacak bir şeyleri yokmuş, duygularını açığa çıkarmalarını seyredip heyecanla­rını paylaşmak bir ayrıcalıkmış gibi davranıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Otur Daisy” dedi Tom. Sesine otoriter bir hava ver­meye uğraşıyor pek de başarılı olamıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neler oluyor? Her şeyi bilmek istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Neler olduğunu sana söyledim” dedi Gatsby, “Beş yıllık bir şeyden bahsediyorum ve senin bilmediğin pek çok şeyden.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom birden Daisy’e döndü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu herifle beş yıl­dır görüşüyor muydun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır görüşmüyordu” dedi Gatsby, “Görüşemiyorduk. Ama birbirimizi seviyorduk ahbap ve sen bunu bilmiyordun. Ba­zen düşünür ve gülerdim” konuşurken gözleri gülmü­yordu, “bilmiyor oluşun komik gelirdi bana.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Demek öyle” dedi Tom, bir papaz edasıyla iri parmak uçlarını birbirine değdirerek arkasına yaslandı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Delirmişsin sen!” diye patladı, “Beş yıl önce neler olduğu konusunda hiçbir şey söyleyemem çünkü o zaman Daisy’i tanımıyordum. Ayrıca o dönem yanına –tabii eğer bakkal siparişlerini arka kapıdan getiren sen değilsen- nasıl bir kilometreden fazla yaklaşabildiğini de aklım almıyor. Geri kalanların hepsi koca bir yalan. Daisy benimle sevdiği için evlendi ve hala da seviyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır” dedi Gatsby başını iki yana sallayarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet seviyor. Bazen kafası saçma sa­pan şeylere takılır ve ne yapacağını bilemez. Hepsi bu.” sonra büyük bir ciddiyetle ekledi, “ben de onu seviyorum elbette. Arada bir yoldan çıkıp aptallıklar yaptığım olur ama her zaman ona geri dönmüşümdür. Kalbimin derinliklerinde duyduğum aşk hiç eksilmemiştir.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İğrençsin sen” dedi Daisy, sonra bana döndü ve öfkeden bir oktav aşağı düşen sitem dolu sesi odada çınladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Chica­go’yu neden terk ettik biliyor musun? Seni o küçük ‘yo­ldan çıkma’ hikayesine nasıl dahil etmediler şaşıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby yerinden kalkıp ona doğru birkaç adım attı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O iş bitti artık Daisy” dedi içtenlikle, “hiçbir önemi yok. Ona gerçeği söyle. Hiç sevmediğini anlat. Her şey sonsuza dek açıklığa kavuşsun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy görmeyen gözlerle ona baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onu nasıl sevebi­lirim? Bu nasıl mümkün olur?” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onu asla sevmedin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy tereddüt içindeydi. Yardım ister gibi bir bana bir Jordan’a baktı. Sanki yaptıklarının farkına yeni varıyormuş gibiydi. Ve sanki bunları yapmayı pek de istememiş gibi. Ama olan olmuştu bir kere. Artık çok geçti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onu hiç sevmedim” sözleri döküldü ağzından istemeden.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kapiolani’deyken de mi?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Alttaki balo salonundan yükselen boğucu ses­ler, sıcak hava dalgalarının üzerinden bize ulaşmaya devam ediyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki ya yağmurda ayakkabılarının ıslanmaması için seni kollarımda taşıdığım o gün?” sesi yumuşak ve sevecendi, “Ha, Daisy?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Lütfen yapma” derken Daisy’nin sesi buz gibiydi ama kini biriz azalmış gibiydi. Gatsby’e baktı, “yaptım işte Jay” dedi. Sigara­sını yakmaya çalışan eli titriyordu. Birden sigarayı da yanan kibriti de halının üzerine fırlattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ama sen de çok şey istiyorsun!” diye bağırdı, “Seni seviyorum işte, bu yet­mez mi? Geçmişi silemem ki!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ağlamaya başlamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir zamanlar onu sevmiştim. Ama seni de sevdim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby gözlerini açıp kapattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beni de sevdin demek” diye tekrarladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O bile yalan” dedi Tom ölkeyle, “Senin yaşadığının bile farkında değildi o. Karımla aramızda öyle şeyler var ki, bir tekini bile anlayamazsın. İkimizin de asla unutamayacağı şeyler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kelimeler Gatsby’nin bedeninde yaralar açıyordu sanki.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Daisy ile yalnız konuşmak istiyorum” diye ısrar etti, “şu an çok endişeli...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yalnız da olsak Tom’u hiç sevmediğimi söyleyemem” dedi Daisy. Sesi acı doluydu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gerçek olmaz bu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tabii olmaz” diye onay verdi Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tüm bunlar umurunda sanki” dedi Daisy kocasına dönerek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Elbette umurumda. Bundan sonra sana çok daha iyi bakacağım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Anlamadın galiba” derken Gatsby’nin sesinde hafif bir panik seziliyordu, “ona artık sen bakmayacaksın.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyle mi?” dedi Tom. Gözlerini fal taşı gibi açıp kah­kaha atmıştı, “Nedenmiş o?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Senden ayrılıyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Saçmalık.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet öyle” dedi Daisy, gözle görülür bir çaba harcayarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beni bırakmayacak.” Tom’un sözleri Gatsby’nin cesaretini kırıyordu, “Parmağına takacağın nikah yüzüğünü bile çalmak zorunda olan senin gibi adi bir dolandırıcı için bunu asla yapmaz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dayanamıyorum” diye haykırdı Daisy, “Lütfen buradan gidelim artık!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen kimsin be!” diye bağırıyordu Tom, “altı üstü Meyer Wolfsheim’ın çevresinde dolanan güruhtan birisin işte. Şimdilik bu kadar biliyorum. Hakkında ufak da olsa bir soruşturma yaptım. Yarın daha fazlasını da öğreneceğim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Canın nasıl isterse ahbap” dedi Gatsby hiç duraksamadan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Senin şu eczanelerinde neler olup bittiğini de biliyorum.” Sonra bize döndü. “Bu ikisi New York ve Chicago’da cadde üzerinde bir sürü dükkan açıp piyasaya tonlarca tahıl alkolü satmışlar. Marifetlerinden yalnızca biri bu. Görür görmez içki kaçakçısı olduğundan şüphelenmiştim zaten. Yanılmamışım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öyle olsa ne çıkar? dedi Gatsby nezaketini bozmadan “Dostun Walter Chase de o işe bulaştı ama sonra pişman oldu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Zor duruma düşer düşmez sen de onu başından attın. New Jersey hapishanesinde bir ay yatmasına ses çıkarmadın. Tan­rım! Walter’ın senin için neler söylediğini bir duysan.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Adam beş parasızken bize yanaştı. Biraz para kazanmak da epey hoşuna gitmişti ahbap.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bana ‘ahbap’ deyip durma” diye haykırdı Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby bir şey söylemedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Walter bahis oynattığın için başını derde sokacaktı ama Wolfsheim onu tehdit ederek çenesini tutmasını sağladı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin yüzünde yine o alışılmadık ama bildik ifade belirmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslında, o eczane işi devede kulaktı” diye konuş­masını sürdürüyordu Tom, “şimdi ne tür bir iş peşindeysen Wolfsheim bana bile söylemekten kaçındı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’e baktım. Dehşet dolu gözlerle bir Gatsby’e bir kocasına bakıyordu. Jordan ise tüm dikkatini çenesinde duran hayali cismi dengelemeye vermişti. Bakışlarımı yeniden Gatsby’e çevirdiğimde yüzünde gördüğüm ifade karşısında şaşırıp kaldım. Partilerden birinde bahçede dolanan bir dedikoducunun kullandığı de­yimi kullanayım o halde; ‘birini öldürmüş’ gibiydi. Bir an için yü­zünde gördüğüm şey ancak böyle fantastik bir şekilde tanımlanabilirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yüzü değişti. Heyecan içinde Daisy ile konuşmaya başladı. Her şeyi inkar ediyor, suçlanmadığı konularda bile kendini temize çıkarmak için büyük çaba göste­riyordu. Ama ağzından çıkan her kelime ile Daisy gittikçe daha fazla çekiliyordu içine. Ve sonunda vazgeçti. Geriye yalnızca, ilerleyen zamanla birlikte, elinden artık kayıp gitmiş olana dokunmaya çalışan, odanın diğer ucundaki yitik sese doğru mutsuzca, umutsuzca çabalayan ölü hayalinin savaşı kaldı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O ses bir kez daha gitmek için yalvardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Lütfen Tom! Daha fazla dayanamayacağım” diye konuştu</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’nin dehşet dolu gözleri, yapmayı istediklerinin ve tüm cesaretinin bir daha gelmemek üzere uçup gittiğini anlatıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Siz ikiniz yine Bay Gatsby’nin arabasına binin” dedi Tom.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kadın panik içinde ona baktı, ancak kocası onu küçümseyerek ısrar etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haydi git. Seni artık rahatsız etmez. O haddini bilmez flört döneminin kapandığını anlamıştır sanırım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İkisi de tek kelime etmeden, parçalanmış, rastgele yapıştırılmış, merhametimizden bile yoksun bırakılmış halde, hayaletler gibi çıkıp gittiler.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onlar çıktıktan sonra Tom ayağa kalktı, yanında getirdiği açılmamış viski şişesini tekrar havluya sararken bize, “Bundan biraz ister misin Nick? Jordan?” diye sordu</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yanıt vermedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nick?” dedi yeniden.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İstiyor musun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır. Biliyor musun şu an doğum günüm oldu­ğunu hatırladım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Otuz olmuştum. Önümde yepyeni, tehlike ve macera dolu bir dönem uzanıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’un spor arabasına binip Long Island’a doğru yola çıktığımızda saat yediydi. Sürekli konuşuyor, bir şey­ler anlatıp gülüyordu ama aslında, kaldırımdaki yayaların uğul­tusu ve üstümüzden geçen demiryolundaki trenlerin gürültüsü kadar uzaktı bizden. İnsanın hoşgörüsünün sınırları vardır. Jordan da, ben de onların içler acısı tartışmalarını kentin ışıklarıyla birlikte arkamızda bırakmıştık. Otuzlu yaşlar! Yalnızlık­tan başka bir şey getirmeyen, tanıdığınız bekar erkek sayısının, çalışma arzunuzun ve saçlarınızın gittikçe azaldığı bir on yıl… Ama yanımda, yitirdiği hayalleri Daisy gibi yıllar yılı içinde taşı­mayacak kadar akıllı bir kız olan Jordan vardı. Aydınlatılmamış bir köprüden geçerken başını usulca omzuma dayadı. Otuz yaşın verdiği tüm o bunalım ve korkular avucumda duran eliyle elimi sıkar sıkmaz uçup gitti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Serinlemeye başlayan akşamın alacakaranlığında hızla ölüme doğru ilerliyorduk.</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">Kül yığınlarının yanındaki kahveyi işleten Yunan genç Michaelis soruşturma sırasında dinlenen en önemli tanıktı. O sıcak günü saat beşe kadar uyuyarak geçirmiş, sonra tamirhaneye gitmiş, George Wilson’un çok hasta olduğu­nu görmüştü. Adamcağız berbat durumdaydı. Yüzü, saçları kadar sarıymış ve her yanı titriyormuş. Michaelis yukarı çıkıp yatmasını teklif etmiş ama Wilson kabul etmemiş. Gelen gidenle ilgilenemeyeceği için zarar edeceğini söyle­miş. Michaelis onu razı etmeye çalışırken yukarıdan kor­kunç bir gürültü duyulmuş.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Karımı odaya kilitledim de!” diye açıklamış Wilson sakin bir sesle, “ertesi güne kadar orada kalacak. Sonra da buradan gideceğiz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Michaelis şaşkınmış. Dört yıllık komşunun böyle bir şey yapmak şöyle dursun, söyleyecek bir insan bile olmadığını sanıyormuş. Çalışmadığı zamanlarda kapı önündeki iskemlesine oturup, gelip geçeni seyreden o bezgin adamlardan biriymiş çünkü. Bir şey söylendiğinde hep ruhsuz ve sakin gülüşüyle yanıt verir­miş. Evde baskın olan o değil, karısıymış.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Michaelis aralarında ne geçtiğini öğrenmeye çalışmış haliyle. Ama ağzından tek kelime alamamış. Aksine Wilson merak ve şüpheyle ona bakıp garip sorular sormaya girişmiş. Belli bazı gün ve saatlerde nerede olduğunu ve neler yaptığını sorup duruyormuş. Bu kuşkulu sorgulamadan sıkıldığı halde öfkesine yenik düşmemeye çalışan Michaelis birkaç isçinin lokantasına doğru gittiğini görünce birazdan geleceğini söyleyerek oradan kaçmış. Bir daha da dönmemiş. Herhalde unutup gitmiş. Ama akşamüzeri saat yedi sularında dükkanının önüne çıktığında Wilson’la aralarında geçen konuşma aklına gelmiş. Çünkü öfkeden çılgına dönmüş Bayan Wilson’un kocasını fena halde azarladığını işitmiş.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hadi vur bana” diye bağırıyormuş kadın, “Yerlerde sürükle. Hadi vur da göreyim. Seni ödlek herif!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir dakika sonra ise kadın kollarını çılgınca sallayıp bağırarak dışarı fırlamış. Adam dükkanından koşup yetişinceye kadar da zaten her şey olup bitmiş. Gazetelerde ‘ölüm aracı’ olarak geçen otomobil, olayın ardından hız kesmeden yoluna devam etmiş. Birkaç metre sonra ne yapacağını bilmez halde duraklar gibi olmuş. Sonra az ilerdeki yola saparak çökmekte olan karanlığa karışıp gözden kaybolmuş. Michaelis arabanın rengini pek seçememiş. Polise verdiği ilk ifadede açık yeşil olduğunu söylemiş. New York yönüne gitmekle olan diğer otomobil birkaç metre ötede durmuş. Sürücüsü, hayatı vahşi bir ölümle son bulan, yolun ortasında diz çökmüş, koyu renkteki kanı toza bulanmış Myrtle Wilson’a doğru koşmuş.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kadına ilk ulaşanlar Michaelis ile o adam olmuş. Myrtle’nin ter nedeniyle hala ıslak olan bluzunu yırttıklarında sol göğsünün parçalanıp bir kanat gibi sağa sola sallandığını görmüş. Kalbin atıp atmadığını dinlemeye gerek yokmuş. Açık duran ağzının kenarları, sanki yıllardır bedeninde taşıdığı o büyük enerjinin çıkıp gitmesini durdurmaya çabalarken zorlanmış gibi yırtılmış.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Olay yerine yaklaşırken yolun kenarına park etmiş üç dört otomobili ve toplanan kalabalığı hemen fark ettik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Enkaz var” dedi Tom, “Wilson’a iş çıkmış bari neyse.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yavaşlamıştık ama tamirhanenin kapısında duranların sessizliği ve yüzlerindeki ifadeyi fark edene kadar Tom’un durmaya pek niyeti yoktu. Durumu görür görmez frene bastı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gidip bir bakalım” dedi biraz duraksayarak “hemen döneriz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tamirhanede yankılanan ağlamaya benzer bir ses geliyordu kulağıma. Arabadan inip kapıya doğru yürürken, hiç kesilmeyen iniltiler sürekli yinelenen “Aman Tanrım!” sözcüklerine dönüştü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Burada kötü şeyler olmuş!” dedi Tom heyecan içinde.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Parmak uçlarında yükselerek insan başlarından oluşan daire üzerinden, sarkıtılmış tel bir sepet içindeki sarı ışıkla aydınlatılan tamirhaneye baktı. Göğsünün derinliklerinden acı dolu bir ses çıkardı ve güçlü kollarıyla kalabalığı sağa sola iterek içeri daldı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O geçtikten sonra, insanlar eleştiri dolu homurtularla eski yerlerini aldıkları için benim bir şeyler görebilmem zaman aldı. Ancak etraftan gelenlerle birlikte ortalık ha­reketlenince Jordan’la kendimizi içeri itilmiş bulduk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Myrtie Wilson’un cesedi, sıcak geceye rağmen üşüyormuş gi­bi iki kat battaniyeye sarılmış, duvara dayalı bü­yük tezgahın üzerinde yatıyor, arkası bize dönük olan Tom ise onun üzerine eğilmiş öylece duruyordu. Yanındaki motosikletli polis ter içinde elindeki deftere birtakım notlar alıyor, yanlış yazdıklarını düzeltmek için büyük çaba har­cıyordu. İlk girdiğimde eşyasız, çıplak tamirhanede yankılanan ağıtların kaynağını bulamamıştım. Sonra yazıhane olarak kullanılan yerin yüksek eşiğinde kapının iki yanına tutu­narak ileri geri sallanıp duran Wilson’u gördüm. Yanında, onu teselli etmeye çalışan ve arada elini omzuna koyan bir adam duruyordu. Wilson onu ne görüyor, ne de duyuyordu. Gözlerini tepedeki lambadan duvar dibindeki masaya çeviriyor, sonra birden yine lambaya bakıyor, o korkunç inlemesi ortalığı çınlatıyordu. Durmadan ‘Ah. Tanrım! Aman Tanrım! Ah Tanrım! Tanrım!’ diyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir ara Tom başını kaldırıp donuk bakışlarını etrafta dolaş­tırdı. Sonra polise dönerek bir şeyler geveledi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“M-a-v”, diyordu polis. “o…”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, arada ‘r’ var” diye düzeltti biri, “M-a-v-r-o-”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Beni dinleyin” dedi Tom öfkeyle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“-r” dedi polis, “o”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“g”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“g” diyordu Tom’un koca eli omzuna indiğinde.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Siz ne istiyorsunuz bayım?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne oldu? Onu bilmek istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Araba çarpmış. Anında ölmüş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Anında ölmüş” dedi Tom, masaya bakarak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kadın aniden yola fırlamış. Çarpan o… çocuğu durmadan çekip gitmiş.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İki araba vardı” diyordu Michaelis, “Biri geliyor öteki gidiyordu, anladınız mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nereye gidiyorlardı?” dedi polis ilgiyle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İkisi ayrı yöne gidiyordu. Kadın…” eliyle battaniye yığınını gösterecekken vazgeçti, “garajdan fırladı ve New York yönünden gelen araba ona çarptı. Elli ya da altmışla gidiyordu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Buranın adı ne?” diye sordu Polis.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Adı filan yok”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Soluk tenli, iyi giyimli bir zenci yanlarına sokuldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sarı bir otomobildi” dedi. “Kocaman sarı bir araba. Yepyeni.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kazayı gördün mü?” diye sordu polis.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, ama yolun aşağısında yanımdan hızla geçti. Elli altmış filan değil yetmiş-seksen kilometre vardı hızı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şöyle gelin, adınızı alayım. Dikkatli olun. Adamın adını öğrenmeye çalışıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu konuşmada geçen bazı sözler yazıhanenin kapısında sallanıp duran Wilson’un kulağına gitmiş olmalıydı. Ağıtı kesti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasıl bir araba olduğunu söylemene gerek yok. Ben biliyorum onu!” diye seslendi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom’a baktım, ceketinin altından sırt kaslarının gerildiği belli oluyordu. Wilson’un yanına gidip adamı kollarının üst kısmından sımsıkı kavradı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kendini toplamalısın!” derken sesi hem sert, hem de yatıştırıcıydı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wilson başını kaldırıp baktı, parmaklarının ucunda yükselmeye çalıştı. Tom tutmasa dizleri bükülecek, düşecekti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dinle beni!” dedi Tom onu sarsarak, “New York’tan az evvel geldim. Sana söz verdiğim spor arabayı getiriyordum. Bugün öğlen kullandığım o sarı otomobil benim değildi. Anlıyor musun? Onu saatlerdir görmedim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Söylediklerini yalnız ben ve o iyi giyimli zenci duymuştuk. Ama polis Tom’un ses tonunda kuşku uyandıran bir şeyler keş­fetmiş olmalı ki sert bakışlarını bize doğru çevirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Orada neler oluyor?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom başını çevirdi ama ellerini Wilson’un bedenin­den ayırmadı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben bu adamın yakın arkadaşıyım. Kazayı ya­pan otomobili gördüğünü söylüyor da... sarı bir arabaymış.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Polis anlaşılması güç bir dürtüyle Tom’a kuşku içinde baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Araban ne renk?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Mavi, mavi spor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“New York’tan henüz geldik” dedim. Yolda arkamızdan gelen arabalardan birinin bunu doğrulaması üzerine, polis yanımızdan uzaklaştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şimdi adını doğru dürüst söyle de yazalım” dedi zenciye dönerek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wilson’u bir bebek gibi kucaklayıp kaldırarak yazıhanesine sokan Tom, onu bir iskemleye oturtup yanımıza geldi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Birisi şuraya gelip adamcağızın yanına otursun” dedi buyurgan bir sesle. En yakındaki iki adam birbirlerinin yüzüne bakıp isteksiz adımlarla içeriye yöneldiler. Onlar kapıdan girinceye kadar da bakışlarını üstlerinden ayırmadı bizimki. Sonra aradaki kapıyı kapayıp masaya bakmamaya çalışarak bir çırpıda yanımıza geldi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haydi çıkalım buradan” diye fısıldadı yanımdan geçerken.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Güçlü kollarıyla önümüz sıra yol açarak, birikmeye devam eden kalabalığı yararken elinde çantasıyla hızla içeri giren, yarım saat önce umutsuz bir çabayla çağrılmış, doktorun yanından geçti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Az ilerdeki dönemece varıncaya kadar yavaş gittik. Sonra Tom aniden gaza bastı ve araba karanlığın içinden ok gibi fırladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bastırmaya çalıştığı hıçkırıklarını duyunca gözyaşlarının yanaklarından aşağıya doğru süzüldüğünü gördüm.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kahrolası ödlek!” diye söyleniyordu hırsla, “Durup bakmamış bile.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Buchanan’ların malikanesi, karanlık ağaç gövdeleri ara­sından aniden beliriverdi. Tom taraçada durup yukarıya baktı. İkinci kattaki iki pencereden saçılan ışık, sarmaşıkların arasından süzülüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Daisy gelmiş” dedi Tom arabadan inmeye çalışırken. Son­ra yüzüme bakıp kaşlarını hafifçe çatarak, “Keşke seni West Egg’e bıraksaydım Nick. Bu gece burada yapabileceğimiz bir şey yok nasılsa.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Davranışları her zamankinden farklıydı. Sesi her zamankin­den daha ciddi, konuşması daha kararlıydı. Ayışığında parla­yan çakılları ezerek kapıya yaklaşırken birkaç kısa cümle ile duruma müdahale etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Seni eve götürecek bir taksi bulayım. Beklerken Jordan’la ikiniz mutfağa gidip atıştırmak için bir şeyler hazırlatın. İsterseniz tabii” diyerek kapıyı açtı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İçeri girin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Teşekkürler girmeyeyim. Ama taksi çağırırsan se­vinirim. Dışarıda beklerim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İçeri gelmez misin Nick” dedi Jordan elini kolumun üzerine koyarken.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır, sağ ol!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kendimi biraz hasta hissediyor, yalnız kalmak istiyordum. Ama Jordan yanımda biraz daha oyalandı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Saat daha dokuz buçuk” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İçeri girmeyi katiyen istemiyordum. Yaşadıklarım bir gün için çok fazlaydı. Jordan da dahil hepsinden bıkıp usanmıştım. Nihayet anlamış olma­lı ki, arkasını döndü, merdivenleri koşarak çıkıp eve gir­di. Ben de uşağın içerde ahizeyi alıp taksi çağırdığını duyuncaya kadar başım ellerimin arasında basamaklarda otur­dum. Sonra kalktım, çakıllı yolda ağır ağır yürüyerek evden uzaklaştım. Niyetim taksiyi bahçe kapısının önünde beklemekti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Birkaç adım atmıştım ki ismimin söylendiğini ve Gatsby’nin yolun kenarındaki çalılar arasından belirdiğini gördüm. Aklım epey karışık olmalı mış olmalı ki üzerindeki pembe takımın ay ışığında ne güzel parladığını düşünmekten başka hiç­bir şey yapamadan öylece durdum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne yapıyorsun?”‘ diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Oyalanıyorum işte ahbap “</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Nedense bu bana aşağılık bir uğraş gibi göründü. Az sonra evi soymaya kalkışabilirdi. O karanlık çalıların arasından Wolfsheim’in adamları ya da başka uğursuz yüzlerin çıktığını görmek beni şaşırtmazdı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yolda gelirken kötü bir şeyler gördünüz mü?” diye sordu bir dakika sonra,.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tereddüt etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki ölmüş mü?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Anlamıştım. Hatta Daisy’e de söyledim. Hemen öğrenmesi­nin uygun olduğunu düşündüm. Yine iyi dayandı sayılır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sanki önemli olan yalnızca Daisy’nin tepkisiymiş gibi konuşuyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Eve, az kullanılan tali yoldan geldim. Arabayı garaja sok­tum” diye devam etti. “Kimse görmedi sanırım ama pek de emin olamıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O an ondan öyle nefret ediyordum ki yanıldığını söylemeye bile gerek görmedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kimdi o kadın?” diye sordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Adı Wilson. Tamirhanenin sahibinin karısı. Şu lanet kaza nasıl oldu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslında, direksiyonu kırmaya çalıştım, ama...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Birdenbire durunca gerçeği anladım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Arabayı kullanan Daisy miydi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet” deyip bir an sustu, sonra, “Ama tabii ben kullanıyor­dum diyeceğim. New York’tan ayrıldığımızda çok sinirliy­di. Direksiyona geçersem biraz sakinleşirim diye düşündü. Karşı yönden gelen arabanın yanından geçerken o kadın önümüze fırladı. Her şey bir anda oldu. Nedense kadın bizimle konuşmak istiyor gibi geldi bana. Galiba arabada tanıdığı biri olduğunu sanmıştı. Daisy önce direksiyonu yanımızdan geçen arabaya doğru kırdı, birden paniğe kapılıp diğer yöne çevirdi. Direksiyona doğru uzandığım an darbeyi hissettim. Hemen ölmüş olmalı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Göğsü parçalanmış,”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Anlatmasan iyi olur ahbap” dedi irkilerek, “her neyse, Daisy vargücüyle gaza bastı. Durmasını sağlamaya çalıştım. Ama bir türlü yapamıyordu. Bunun üzerine el frenini çektim. Yarı baygın halde kucağıma yığıldı. Ben de yola devanı ettim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Biraz durup düşündü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yarına bir şeyi kalmaz” dedi, “Burada bekleyip Tom’un, öğleden sonraki tatsız olay yüzünden onu rahatsız etmesini engellemek istiyorum. Kendisini odasına kilitledi. Kocası kaba kuvvete başvuracak olursa ışıkları yakıp söndürerek işaret verecek.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir şey yapacağı yok” dedim, “Şu an Daisy’i düşünmüyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ona güvenmiyorum ahbap.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne kadar bekleyeceksin?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gerekirse bütün gece. Hiç değilse herkes yatana kadar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aklıma takılan bir konu vardı. Tom’un, arabayı Daisy’nin kullandığını anladığını farz ettim. Bir kasıt ya da bir bağlantı olduğunu düşünebilirdi. Aslında aklına her şey gelebilirdi. Başımı çevirip evlerine baktım. Alt kat pencerelerinin iki ya da üçünde ışık vardı. Üst katta ise Daisy’nin odası dışındakiler karanlıktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Burada bekle” dedim, “gidip bir sorun var mı diye bakayım!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yeşillik alanın kenarından eve doğru yürüdüm. Çakıl yolu sessizce geçip arka tarafa ulaştım. Ayaklarımın ucuna basarak taraçanın merdivenlerini çıktım. Salonun perdesi açıktı. İçerde kimse yoktu. Üç ay önce bir haziran akşama yemek yediğimiz verandayı geçince dikdörtgen biçimli bir ışık gördüm. Burasının mutfak penceresi olmalıydı. Perdeler kapalıydı ama bir arada ufak bir açıklık bulup içeri baktım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy ve Tom mutfak masasında oturuyordu. Masanın ortasında bir tabak içinde kızarmış tavuk, önlerinde de birer bardak alkolsüz bira vardı. Tom, Daisy’e doğru eğilmiş heyecan­la bir şeyler anlatıyordu. Eli masada, karısının elinin üzerindeydi. Daisy arada bir başını kaldırıp ona bakıyor, başını sallayıp söylediklerini onayladığını gösteriyordu. Pek de mutlu görünmüyorlardı. Önlerindeki yiyeceklere el sürmemişlerdi ama mutsuz da değildiler. Görünen resimde, çift arasında inkar edilemez bir yakınlık olduğu belliydi. Kim görse birlikte ortak bir plan hazırladıklarını düşünürdü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ayakuçlarıma basarak merdivenlerden inip, geri dö­nerken çağrılmış taksinin karanlık yolda ilerleyerek eve doğ­ru geldiğini duydum. Gatsby bıraktığım yerde beni bekliyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasıl, ortalık sakin mi?” diye sordu endişeyle.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, evet sakin” dedim, biraz durakladıktan sonra da, “Sen de benimle eve dönüp biraz uyusan iyi olur” diye ekle­mekten kendimi alamadım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Başını iki yana salladı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O yatıncaya kadar burada bekle­mek istiyorum. Sana iyi geceler ahbap” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ellerini ceplerine sokup arkasını döndü. Evi gözetle­meye devam etmek için hazırdı. Orada bulunmam kut­sal görevini engelliyormuş gibi davranıyordu. Ay ışığı altında bekleyip, olmayan bir şeye gözcü­lük ederken bıraktım onu. Yürüyüp taksiye bindim.</span></p>

      <p class="B-l-m-Ba-l---" id="toc_marker-8">BÖLÜM 8</p>

      <p class="Basic-Paragraph-2" xml:lang="en-GB"><span>B</span><span>ütün gece uyuyamamıştım; Boğazda durmaksızın çalan sis düdükleri içinde, acayip gerçekler ile vahşi ve korkunç rüyalar arasında savruldum durdum. Gün ağarmaya yakın Gatsby’nin evinin yoluna sapan taksinin sesini duydum ve derhal yataktan fırlayıp giyinmeye başla­dım. Ona anlatmam gereken şeyler olduğunu düşünüyordum, onu uyarmalıydım, zira sabahı beklersem çok geç kalmış olabilirdim. Bahçeyi geçtikten sonra ön kapısının açık olduğunu gördüm, Gatsby’i ise uykusuz­luktan bitap bir vaziyette antredeki masaya dayanmış oturuyor buldum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hiçbir şey olmadı” dedi, benzi atmıştı. “Bekledim; dört sularında pencereye yaklaştı ve bir dakika kadar öylece durdu, sonra ışığı söndürdü.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O muazzam büyüklükteki odalarında birlikte sigara arandığımız o geceye kadar, Gatsby’nin evinin ne denli büyük olduğunu fark etmemiştim. Perdeleri, sahne perdeleriymişler gibi kenara çekmek için çabalıyor, elektrik düğmelerine ulaşmak için metrelerce yol aşıyorduk, hatta bir ara sendeleyerek, hayalet gibi bir anda karşımda bulduğum piyanonun tuşlarının üzerine düşmüştüm. İlginçtir ki, her taraf toz içindeydi, odalar ise günlerdir havalandırılmıyormuş gibi küf kokuyordu. Tütün kutusunu tuhaf bir masada bulmuştum, içindense iki kurumuş sigara çıkmıştı. Misafir odasının Fransız pencerelerini ardına kadar açtıktan sonra oturup karanlıkta sigaralarımızı içtik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gitmelisin,” dedim, “arabanın izini sürmemeleri işten değil.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şimdi nasıl gideyim ahbap?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Atlantic City’e veya Montreal’e gidip bir hafta kal.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bunu yapmayı aklından bile geçirmiyordu. Muhtemelen Daisy’nin ne yağacağını öğrenmeden de ondan ayrılmayacaktı. Son umuduna sarılmıştı; bense onu bundan koparamıyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Dan Cody ile geçirdiği ilk gençlik yıllarını da o gece anlatmıştı; anlatmasının nedeni açıktı; Tom’un hainliği karşısında “Jay Gatsby” tuzla buz olmuş ve o gizli ve uzun sevda masalının artık sonuna gelmişti. Artık hiçbir sır olmaksızın, her şeyi olduğu gibi anlatabilirdi. Buna rağmen asıl konuşmak istediği, yine Daisy idi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy onun tanıdığı ilk ‘latif” kızdı. Benzer kızlarla da­ha önce de tanışmış, ilişkileri olmuştu, fakat bu kişilerle her zaman arasında dikenli bir telin varlığını hissetmişti. Daisy’i heyecan verici biçimde çekici bulmuştu. Onun evine ilk kez, Taylor Camp’dan öteki subaylar­la gitmiş, daha sonra onu tek başına da ziyaret etmişti. Ev onu hayrete düşürmüştü, daha önce hiç böyle güzel bir ev görmemişti. Ancak o eve nefes kesici bir hava veren, elbette Daisy’nin varlığıydı. Oysa bu kendisinin kamp­taki çadırında yaşıyor olması gibi, Daisy için de sıradan bir şeydi. Evin gizemli bir havası vardı; üst kattaki yatak odaları diğerlerinden daha güzel ve ferahtı, koridorları ise neşe ve canlılık saçıyordu. O evdeki romantizm küflenmemiş, aksine lavantalar içinde saklanmıştı; ışıl ışıl son model oto­mobillerin parıltısı ise hep taze ve canlı kalıyor, danslı baloların çiçekleri hiç solmuyordu. Ayrıca Daisy’nin hayranlarının çokluğu da onu heyecanlandırıyor, kızın kıymetini gözünde daha da artırıyordu. Evin her köşesinde, onların varlığını, havaya sinmiş olan ateşli duygularının gölgelerini ve yansımalarını hissediyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Daisy’nin evine gitmesinin çok büyük bir rastlantı olduğunun da farkındaydı. Jay Gatsby olarak geleceği ne kadar parlak olursa olsun, neticede geçmişi olmayan meteliksiz bir gençti ve üzerindeki üniformanın görünmez pelerini her an omuzlarından kayabilirdi. Bu nedenle zamanını iyi değerlendirdi. Ne koparabilirse, tutkuyla ve hiç düşünmeden aldı, sonunda da durgun bir ekim akşamında, belki de elini bile tutmaya hakkı olmadığını bildiğinden, Daisy’i elde etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aslında kendinden utanması gerekirdi çünkü kızı resmen yalan dolanla kandırarak elde etmişti. Elbet bunun için hayali milyonlarından istifade ettiğini söylemiyorum ancak bir şekilde onun güvenini kazanmış, onunla aynı tabakadan olduklarına ve ona layık olduğu biçimde bakabileceğine kızı inandırmıştı. Gerçekte ise böyle bir imkanı yoktu, arkasında varlıklı bir ailenin desteği olmadığı gibi, her an bir emirle dünyanın bir ucuna gönderilebilirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Oysa o yaptığından utanmadı, üstelik olaylar hayal ettiği gibi de gelişmedi. Aslında ilk baştaki niyeti koparabileceğini aldıktan sonra gitmekti, lakin kendisini bir hayalin peşine düşmüş buldu. Daisy’nin sıra dışı bir kız olduğunun zaten biliyordu, ancak nasıl da fevkalade bir “letafeti” olabileceğini o zaman fark edememişti. Daisy zenginlikle dolu yaşantısında, gösterişli evine doğru gözden kaybolduğunda, Gatsby’i öylece orta­da kalakalmıştı. O an tek istediği onunla evlenmekti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İki gün sonraki buluşmalarında, soluksuz kalan ve kendini bir şekilde ihanete uğramış gibi hisseden Gatsby idi. Yıldızların satın alınmış lüksüyle aydınlanmış verandalarında, kız ona yaklaştığında ve Gatsby onun merak uyandıran güzel dudaklarını öptüğünde, hasır şezlong nazikçe gıcırdamıştı. Daisy soğuk algınlığına yakalanmış; bu da sesinin her zaman olduğundan daha buğulu ve çekici çıkmasına neden oluyordu. Zenginliğin sarıp sarmaladığı ve koruduğu o gençliğin, o gizemin ve yepyeni giysilerin o büyüleyici canlılığının, yoksulların mücadele dolu sıkıntılarının üzerinde bir gümüş misali emin ve gururla parıldadığını fark ettiğinde ise Gatsby’nin varlığı mahcubiyet ve utançla dolmuştu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ona aşık olduğumu anladığımda, ne denli şaşır­dığımı anlatamam ahbap. Hatta bir ara, beni başından savmasını bile ummuştum, ancak o bunu yapmadı. Çünkü o da bana tutulmuştu. Onun bildiklerinden daha farklı şeyler bildiğimden, beni çok kültürlü sanıyordu. Hırslarımdan sıyrılmıştım ve her geçen dakika ona daha da kapılıyordum, hepsi ben fark edemeden, bir anda olmuştu. Ona yapacaklarımı anlatarak baş başa vakit geçirmek dururken, daha büyük işler yapmanın ne faydası vardı!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Göreve gitmeden geçirdikleri son günde, Daisy’i kollarının arasına alıp tek kelime etmeden uzun uzun oturmuşlardı. Soğuk bir sonbahar günüydü, Daisy’nin yanakları şöminenin ateşinden al aldı. Daisy kıpırdandığında Gatsby kolunu biraz oynatmış ve daha sonra onun parıldayan siyah saçlarını öpmüştü. Bu öğle saatleri, sanki onlara ertesi gün başlayacak uzun ayrılık günleri boyunca unutamayacakları hatıralar bırakmak istercesine, onları sessizleştirmişti. Bir aydır süren ilişkileri esnasında hiç bu kadar yakınlaşmamış, hiç böylesi derin bir iletişim içine girmemişlerdi; sanki Daisy uyuyormuş da onu uyandırmaktan çekinirmiş gibi Gatsby kızın parmaklarına nazikçe dokunuyor, Daisy ise suskun dudaklarını onun ceketinin omzuna sürüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby savaşta olağanüstü başarılar sergilemiş, daha cepheye gitmeden yüzbaşı olmuş, Argonne’daki çarpışmanın ardından ise binbaşılığa yükselerek makineli tüfek tugayının komutasına geçmişti. Ateşkesin ardından ülkesine dönmeye çalışmış, fakat bir yanlış anlama ya da karışıklık neticesinde kendisini Oxford’da bulmuştu. O dönem Daisy’nin mektuplarında sezdiği hayal kırıklığı nedeniyle çok endişeliydi. Daisy onun neden dönemediğini anlayamıyordu. Dışarıdaki dünyanın baskısını üzerinde hissediyor, onu görmek, varlığını yanında hissetmek ve neticede onu bekleyerek doğru olanı yapıp yapmadığından emin olmak istiyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ne de olsa henüz çok gençti ve sahte dünyası orkide kokularıyla, neşeli, hoş ve kendini beğenmiş insanlarla ve tabi hayatın anlamını ve hüznünü yılın moda ritimleriyle anlatan orkestralarla doluydu. Gecelerde “Beale Steel Blues’un umutsuz yorumuyla saksafonlar ağlar, yüzlerce çift altın ve gümüş pabuç yerin ışıltılı tozlarını süpürürdü. Gri çay saatlerinde salonlar bu yumuşak ve tatlı ateşle için için yanarken, pistin çevresindeki orkestradan dökülen hüzünlü melodile­rle yeni simalar savrulan gül yaprakları gibi oradan oraya sürüklenirdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Eğlence sezonunun açılmasıyla Daisy de bu alacakaranlık dünyada yeniden boy göstermeye başlamıştı, eskisi gibi günde yarım dü­zine erkekle randevulaşıyor, gün ağarırken de kolyesini, gece elbisesinin tülünü ve kurumuş orkidelerini yatağının yanı başına fırlatıp, uykuya dalıyordu. Ancak içinde bir şeyler artık karar vermesi gerektiğini söylüyordu. Hayatına yön vermeliydi, hem de gecikmeden. Aşk, para ya da sağduyu, artık hangisi en yakınındaysa, hayatına onunla yön verecekti!</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İlkbaharın ortalarında Tom Buchanan hayatına girdi ve beklediğine kavuşmuş oldu. Genç adamın sosyal statüsü ve dış görünüşü güvenilir ve sağlam olduğu izlenimi yaratıyor, bu da Daisy’nin gururunu okşuyordu. Kararsızlık ve şüphe ile mücadelesinin ardından kararını verdi, artık rahatlamıştı. Bu kararı bildiren mektubuysa Gatsby’e Oxford’da bulunduğu sırada ulaşmıştı.</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">Long Island’da artık gün ağarıyordu; birlikte alt kattaki bütün pencereleri açmaya başladık, griden altın rengine dönen şafak evin içine dolmuştu. Nemli çimenlerin üzerine birden bir ağaç gölgesi düştü ve mavi yapraklarının arasında uçuşan kuşlar cıvıldamaya başladı. Hava­daki o hafif ve hoş esinti, serin ve güzel bir gün olacağını gösteriyordu.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">”Tom’u sevdiğini hiç zannetmiyorum” dedi Gatsby, önünde durduğu pencereden meydan okurca­sına yüzüme bakıyordu, “Dün olanların Daisy’i çok etkilemiş olduğunu unutmamak lazım. Tüm bunları kızı korkutacak şekilde anlattı herif, beni aşağılık bir üçkağıtçıymış gibi gös­termeye çalıştı. Haliyle Daisy de ne söylediğinin farkında değildi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Üzgün bir halde bir köşeye oturdu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Elbette ilk evlendiklerinde onu bir an için sevmiş olabilir, ama yine de beni daha çok seviyordu, anlıyor musun?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Birden ağzından şu tuhaf sözleri söyleyiverdi, “Her neyse, zaten bu kişiseldi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bundan nasıl bir anlam çıkarılırdı? Çok emin olmasam da her şeyi ölçülemez bir şiddette algıla­dığı belliydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tom ve Daisy balayındayken Gatsby Fransa’dan dönmüş; ordudan aldığı son maaşla Louisville’e berbat bir yolculuk yapmaktan kendini alamamıştı. Orada bir hafta kalmış, bir Kasım gecesi birlikte yürümüş oldukları caddelerde gezinmiş, Daisy’nin küçük beyaz arabasıyla gittikleri kuytu yerleri yeniden zi­yaret etmişti. Evini o günlerde hep diğerlerinden daha gizemli ve renkli bulması gibi, onun yokluğuna rağmen, yine aynısı olmuş ve evin melankolik güzelliğinden bir kez daha etkilenmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Lousville’den ayrılırken, ‘daha kapsamlı bir soruşturma yapmış olsay­dım onu mutlaka bulurdum’ diyordu kendi kendine ve kapıldığı bu fikirler aşık olduğu kızı ardında bıraktığını düşündürüyordu. Beş parasızdı, yolcu vagonu ise çok sıcaktı. Vagonlar arasındaki geçide çıktı, katlanır bir iskemleyi açıp oturdu, istasyon ve daha önce görmediği bina­lar yanından kayıp gidiyordu. Tarlaların arasından geçerken bir anlığına başa baş gittikleri sarı bir arabaya bakarken, içindeki yolcuların sokak­ta dolaşırken Daisy’nin o beyaz ve büyüleyici yüzünü tesadüfen görmüş olabileceklerini düşündü. Demiryolu bir kavis çizdi ve tren, batarken ışıkları Daisy’nin soluğunun karıştığı şehrin üzerine kutsarcasına yayılmakta olan güneşten uzaklaşmaya başladı. Aşık olduğu kadının güzellik kattığı bu yerlerin bir parçasını da yanında götürme arzusuyla, ellerini kaldırdı ve umutsuzca bir parça havayı avucunun içine hapsetmeye çalıştı. Yaşların dolduğu gözlerinin önün­den her şey çok hızlı geçip gidiyor; artık yaşamının en güzel, en heyecan dolu dönemini sonsuza dek yitirdiğini hissediyordu.</span></p>

      <p class="Basic-Paragraph-2 para-style-override-10" xml:lang="en-GB"><span xml:lang="tr-TR">•••</span></p>

      <p class="Basic-Paragraph-2" xml:lang="en-GB">Saat dokuz olduğunda kahvaltımızı yapmış ve verandaya çıkmıştık. Geceleyin hava aniden bozmuştu; artık havada sonbaharın kokusu vardı. Malikanenin eski hizmetkarlarından sonuncusu olan bahçıvan gelip merdivenlerin önünde dur­du, “Bay Gatsby, yakında yapraklar dökülmeye başlar; bugün havuzu boşaltayım diyorum, borular tıkanıyor sonra.”</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bugün elleme,” dedi Gatsby, sonra bana döndü ve özür dilercesine “Biliyor musun ahbap, bütün yaz bir kez olsun şu havuza girmedim,” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Saatime bakıp ayağa kalktım, “Benimse trenime on iki dakika kaldı,” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Şehre gidesim yoktu, hesap kitap için o kadar mesafeyi gitmek istemiyordum, ancak isteksizliğimin, asıl nedeni Gatsby’i yalnız bırakmanın içime sinmiyor oluşuydu. Evden çıkana kadar treni kaçırmıştım, hatta bir sonra­kini de.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Seni ararım,” dedim sonunda çıkarken.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ara tabi ahbap.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Öğlen gibi, o zaman,” ağır ağır aşağıya indik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Belki Daisy de arar,” derken yüzüme, onay beklercesine, kaygıyla baktı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bence de arar.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki, güle güle.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">El sıkıştık, ben evime doğru gidiyordum ki, çitin orada aklıma bir şey geldi ve dönüp: “Hepsi boktan o he­riflerin!” diye seslendim” Topu bir araya gelse, bir sen edemezler.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bunu söylemiş olmaktan hep memnuniyet duymuşumdur. Ona yaptığım tek kompliman da bu olmuştur, çünkü başından sonuna hiçbir yaptığını onaylamıyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Önce zarif bir biçimde başını salladı, son­ra sanki bu işte her zaman berabermişiz gibi yüzüne o ışıltılı ve anlayışlı gülüşü yayıldı. Gösterişli pembe takımı, mermer merdivenlerde parlak bir leke gibi görünüyordu. İlk kez evine gittiğim üç ay önceki o geceyi hatırladım. Onun sahtekarlığı ile ilgili tahminler yürütmekte olan bir insan kalabalığı evini ve bahçesini doldurmuştu; o ise misafirlerini uğurlarken bu basamaklarda durmuş, o tertemiz düşünü hepimizden gizleyerek ardımızdan el sallamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Konukseverliği için kendisine teşekkür ettim. Zaten tüm konukları, hepimiz, bunun için ona sık sık teşekkür ederdik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hoşçakal!” diye seslendim. “Kahvaltı çok güzeldi, teşekkürler.”</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">Şehre vardığımda, senetlerin sonu gelmeyen listesini hazırlamaya başladım; ancak çok geçmeden dönen koltuğumda uyuyakaldım. Öğle vakti telefonun sesine sıçrayarak uyan­dığımda, alnımdan boncuk boncuk ter damlıyordu. Jordan Baker’dı; genellikle hep bu saatlerde arardı, çünkü oteller, kulüpler ya da ev toplantıları arasında dokuduğu mekiklerin belirsizliği ve plansızlığı, başka zaman aramasına pek imkan vermiyordu. Genellikle telefondaki sesi, yeşil golf sahasından bir çimen parçası aniden ofis camımdan içeri girivermiş gibi, canlı ve taptaze gelse de, o sabah kuru ve keskindi.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şimdi Daisy’den çıktım, Hampstead’deyim” dedi, “öğleden sonra Southampton’a geçeceğim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Evinden ayrılması ince bir davranış olmuşsa da, açıkçası beni rahatsız etmişti, son söylediği karşısında ise kas­katı kesilmiştim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dün gece bana karşı hiç nazik değildin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O anda bunun ne önemi olabilirdi ki?</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir an sessizlik oldu, sonra, “Yine de görüşelim istiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben de.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Peki ya öğleden sonra Southampton yerine şehre gelsem.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslında bu öğleden sonra mümkün olacağını sanmam.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Pekala.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bugün olanaksız çünkü elimde bir sürü - ”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Konuşmamız bir zaman daha böyle sürüp gitti; derken ikimiz de sus­tuk. Hangimizin telefonu önce kapattığının far­kında değilim; açıkçası bu mühim de değildi. Bir daha asla buluşamayacak olsak dahi, bugün onunla çay içip sohbet edecek durumda değildim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Çok geçmeden Gatsby’i aradım; hat meşguldü. Israrla dört defa deneyişimin ardından, öfkelenen bir santral memu­ru, sonunda bana Detroit’le şehirlerarası bir görüşme için hattın açık tutulduğunu söyledi. Cebimden tren tarifesini çıkartıp 15.50 trenini bir daire içine alarak işaretledim. Öğlen olmuştu, arkama yaslanıp düşünmeye çalıştım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O sabah kül yığınlarının arasından trenle geçerken, kompartımanda kalkıp karşı tarafa oturdum. Orada meraklı bir kalabalık göreceğimi, küçük çocuklarının tozların üzerine kuru kan lekeleri arayacağını, gevezenin birinin olayı anlata anlata sonunda kendisinin bile söylediklerine inanmaz olup anlatmayı bırakacağını ve böylece trajik Myrtle Wilson ola­yının unutulacağını zannediyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Şimdi, biraz geriye dönüp önceki gece, bizim oradan ayrılışımızdan sonra olanları anlatmak istiyorum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kız kardeşi Catherine’i bulmaları zor olmuştu. İçkiden uzak durma kararından en azından o gece vazgeçmiş olmalıydı, zira olay yerine zil zurna sarhoş gitmiş olduğunu duymuştum. Ambulansın çoktan Flushing’e doğru yola çıktığını algılamakta epeyce zorlanmış, nihayet anlayabildiğindeyse, sanki tüm olayın en trajik tarafı buymuş gibi oracıkta düşüp bayılıvermişti. Orada bulunanlardan biri, kim bilir belki meraktan, belki de kızcağıza acıdığından kadını arabasına alarak, ablasının cesedinin peşi sıra götürmüştü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Saatler ilerleyip gece yarısını epey geçince tamirhanenin önünde başka bir grup birikmişti. Bu esnada George Wilson yazıhanesindeki divanda ileri geri sallanıp duruyor; yazıhanenin kapısı sonuna kadar açık olduğundan, garaja giren herkes dayanamayıp adamı izlemeye koyuluyordu. Sonunda biri akıl ederek ayıp olduğu gerekçesiyle o kapıyı kapatmıştı. Michaelis ile dört beş kişi daha bir süre orada, adamın yanında kalmış; sonra bu grubun sayısı iki ya da üçe inmişti. Nihayet Michaelis son adamdan on beş dakika daha kalmasını istemiş, bu esnada dükkanına kadar gidip kahve yaparak tamirhaneye getirmiş ve sabaha kadar Wilson’un yanında kalmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Sabaha karşı, saat üç sularında Wilson’un anlamsız sayıklamaları, hıçkırıkları ve iniltileri azalmış; bir nebze sakinleşmesinin ardından ise sarı oto­mobil hakkında bir şeyler anlatmaya başlamıştı. Arabanın kime ait olduğunu mutlaka araştırıp ortaya çıkaracağını söylemiş, derken iki ay kadar önce karısının şehirden bur­nu şiş bir vaziyette, yüzü gözü yara bere içinde döndüğünü anlatmaya koyulmuştu. Sonra yeniden irkilmiş ve hıçkırıklara boğulmuş, ‘Ah, Tanrım!’ diye inlemeye başlamıştı. Michaelis dikkatini başka tarafa çekmek için, nafile bir teşebbüste bulunup: ‘Ne zamandır evlisin George?’ diye sormuştu. ‘Hadi, biraz kendine gel, sakinleşmeye çalış ve soruma yanıt ver. Ne zamandır evlisin?’</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“On iki yıldır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Çocuğun var mı? Hadi ama, sallanmayı bırak, sana bir soru sordum: Çocuğun var mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Michaelis ne zaman dışarıdan bir otomobil sesi duysa, duyduğu motor gürültüsünü birkaç saat evvel durdurmayı başaramadığı arabanınkine benzetiyordu. Elim kazanın ardından cesedin üzerine konulduğu büyük masa hala kan içinde olduğundan, Michaelis garaja girmekten kaçınıyordu. Yazıhanede huzursuzca oturmaktan başka yapacak bir şeyi olmadığından ise sabaha dek odadaki her şeyi tek tek incele­miş, arada bir de Wilson’un yanına oturarak onu sakinleştir­me çabalarını sürdürmüştü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kiliseye gider misin George? Uzun zaman­dır gitmiyor olsan bile sorun olmaz. İstersen hemen şimdi arayıp seninle konuşacak bir rahip bulabilirim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hiçbir kiliseye bağlı değilim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Olmalısın George, özellikle böyle zamanlar için. Hayatında bir kez olsun mutlaka bir kiliseye gitmişsindir. Mesela evlenirken. Dinliyor musun George? Dinle beni, kilisede evlenmedin mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu uzun zaman önceydi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Cevap vermek için gösterdiği çaba, sallanmasını biraz olsun engellemiş, bir anlığına susmasını sağlamıştı. Derken şişmiş gözlerinde biraz şaşkın, biraz imalı bir bakış belirmişti:</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu çekmeceyi açsana” demişti, yazı masasını göstererek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hangisini?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şu işte, oradaki.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Michaelis en yakınındaki çekmeceyi açtığında, içinde küçük, deriden yapılmış, kenarları gümüş süslü, pahalı bir kö­pek tasması bulmuştu. Yeniymiş gibi duruyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu var,” demişti Michaelis, tasmayı göstererek.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wilson başını sallamıştı, “Evet o, dün buldum. Karım bir şey­ler anlattı ama ben bir mantıksızlık olduğunu sezmiştim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunu karın mı almış?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, şifonyerinin üzerinde bir mendile sarılı buldum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bunda bir tuhaflık göremeyen Michaelis, kadının tasmayı alması için bir sürü gerekçe sıralamıştı. Fakat Wilson, Myrtle’dan de benzer izahlar duymuş olacaktı ki, yine, “Ah, Tanrım ah!” diye sızlanmaya başlamış, Michaelis’ın onu avutmaya çalışması bu olası gerekçelerin havada kalmasına yol açmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Derken Wilson “O adam öldürdü” demişti, dili çözülüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hangi adam?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunu bir şekilde öğreneceğim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İyi değilsin George” demişti arkadaşı, “Olayın şokunu hala atlatamadın, ne söylediğini bilmiyorsun. Sabah olana dek sakince oturmaya çalışsan daha iyi olur.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O adam öldürdü.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu bir kazaydı George.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wilson kafasını iki yana sallamış, sonra gözlerini kısıp ağzını yayarak düşünceli bir tavır takınmıştı; “Hayır değildi. Biliyorum. Çevremde bana güvenirler, üstelik birinin kimseyi inciteceğini normalde aklımın ucundan bile geçirmem. Ancak bir şeyi biliyorum diyorsam, biliyorumdur. Arabadaki adam oydu. Myrtle onunla konuşmak için yoluna çıktı fakat o durmadı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Aslında Michaelis de böyle olduğunu görmüştü fakat kendisine bunun için özel bir nedeni varmış gibi gelmemişti. Bayan Wilson’un o arabayı başka bir nedenden değil de, kocasından kaçmaya çalıştığı için durdurmaya çalıştığını sanmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Karın bunu nasıl yapmış olabilir?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“O anlaşılmaz bir kadındı” demişti Wilson, sanki sorunun yanıtı buymuş gibi, “Ah, ah!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ardından yeniden sallanmaya başlamıştı, Michaelis de elindeki tasmayı çekiştirerek öylece dikilmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aramamı istediğin bir dostun var mı?” Bu boş bir umuttu, adamın tek bir arkadaşı olmadığından neredeyse emindi; zaten karısının dostluğunu bile kazanamamıştı. Az sonra pencereden, gökyüzünün maviye dönüşmekte olduğunu fark ettiğinde; Michaelis memnun olmuştu. Saat beş olduğunda dışarıdaki aydınlık yazıhanedeki ışığı söndürmek için artık yeterliydi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wilson’un ifadesiz bakışları üzerinde bulutların hafif sabah rüzgarının etkisiyle oradan oraya savrularak ilginç biçimler aldığı kül yığınlarına takılmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onunla konuşmuştum,” diye mırıldanmıştı Wilson, uzun sessizliğin ardından. “Ona, beni kandırabileceğini, ancak Tanrı’yı asla kandıramayacağını söylemiştim, sonra onu pencerenin yanına götürmüştüm…” o anda zorlanarak yerinden kalkıp arkadaki pencereye yönelmiş, neden sonra yanağını cama dayayarak devam etmişti, “Tanrı senin ne yaptığını bilir, demiştim ona, yaptığın her şeyi görür! Beni kandırabilirsin ama her şeyi gören Tanrı’yı asla!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onun, az önce gecenin dağılmasıyla o büyük, matlaşmış mavi gözleriyle ortaya çıkıvermiş olan Doktor T. J. Eckleburg’un gözlerine bakarak konuştuğunu fark ettiğinde, Michaelis hayretler içinde kalmıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tanrı her şeyi görür!” diye tekrarlamıştı Wilson.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Michaelis, “O sadece bir reklam tabelası,” diyerek ona güven aşılamaya çalışmış, tam o anda anlayamadığı bir şey adamın bakışlarını pencereden ayırıp odaya çevirmesine neden olmuştu. Wilson ise hala orada, yüzünü pencere pervazına dayamış, aydınlanan gökyüzüne öylece bakarken kafasını sallamayı sürdürmüştü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Saat altı sularında Michaelis’in ayakta duracak hali kalmadığından dışarıda bir arabanın durduğunu duyuca epey sevinmişti. Gelen kişi, bir önceki gece tamirhanede onlarla bir süre beklemiş, yanlarından ayrılırken de tekrar geleceğine söz vermiş olan adamdı. Michaelis üçü için kahvaltı hazırladıktan sonra, hep birlikte oturup yemişlerdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wilson’un bu esnada nispeten sakinleşmiş olmasını fırsat bilen, Micha­elis biraz uyumak için evine gitmişti. Ancak dört saatlik uykunun ardından apar topar tamirhaneye döndüğünde, Wilson ortalıkta yokmuş. Adamın nereye gittiği sonradan anlaşılmıştı: Port Roosevelt’e oradan da Gad s Hill’e kadar yürümüş, bir fincan kahve ve bir sandviç ısmarlamış ancak sandviçe elini bile sürmemişti. Bitkinliği yüzünden yavaş yürümüş olması, Gad’s Hill’e ancak öğlen saatlerinde ulaşmasını da açıklıyordu. Gad’s Hill’de yaptıklarını öğrenmek de güç olmamıştı. Zira çocuklar “deli gibi davranan”, sürücüler ise yolun kenarında durup kendilerine tuhaf biçimde bakan bir adam görmüştü. Ancak son üç saat kendisini gören olmamıştı. Adamın önceki gece Michaelis’e ‘bunu bir şekilde öğreneceğim’ dediği bilgisini alan polis, bu sürede sarı otomobili araştırmak için çevredeki garajları gezmiş olabileceğini düşünmüştü. Oysa garaj sahiplerinden onu gören olmamıştı. Bu nedenle, istediğini öğrenmenin daha kolay ve daha kesin bir yolunu bulduğu üzerinde duruldu. Daha sonra, öğlen iki buçuk sıralarında West Egg’de görüldüğü, birine Gatsby’nin evini sorduğu duyulmuştu. Yani o saatte Gatsby’nin ismine ulaşmış bulunuyordu.</span></p>

      <p class="yildiz">•••</p>

      <p class="Basic-Paragraph-2" xml:lang="en-GB"><span>Saat ikide mayosunu giymiş olan Gatsby, uşağına telefon gelmesi durumunda yüzme havuzunda olacağını söyledi. Evi­nin garajına uğrayıp, yaz boyu misafirlerini pek eğlendirmiş olan deniz yatağını bulup çıkardı sonra da şoförünün yardımıyla yatağı şişirdi. Oradan ayrılmadan da, üstü açık arabasının hiçbir suretle garajdan çıkarılmamasını buyurdu, ancak ön tamponun düzeltilmesi gerektiğinden bu emir, çalışanlarına oldukça tuhaf gelmişti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby şişme yatağını omuzladığı gibi havuzun yolunu tuttu, arada bir durup yükünün yerini değiştirdiğini gören şoförü yardım etmeyi önerse de o başını istemediği anlamında salladı. Ardından sararmaya yüz tutmuş ağaçların arasında kayboldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Telefon açan olmamıştı, ancak uşak yine de o öğlen, uykusu­ndan feragat edip saat dörde kadar bekledi, gerçi gelecek olsaydı o saate kadar haber çoktan ulaşırmış olurdu. Bana kalırsa beklediği telefonun gelmeyeceğini Gatsby de biliyor ve belki de artık buna çok da bel bağlamıyordu. Şayet bu doğruysa, eski sıcak dünyası­nı artık kaybettiğini ve bu kadar uzun zamandır salt bir düşle yaşamış olmanın bedelini çok ağır ödediğini düşünüyor olmalıydı. Muhtemelen başını kaldırıp, korkutucu yaprakların arasından ta­nımadığı bir gökyüzüne bakmış, güllerin ne kadar da tuhaf şeyler olduğunu ve güneş ışınlarının yeni bitmekte olan seyrek çimenlerin üzerinde nasıl da çiğ göründüğünü fark ederek ürpermişti. Hava yerine düşler soluyan biçare hayaletlerin; gelişigüzel dolaştığı yeni bir dünya, gerçek olmayan bir malzemeydi bu; tıpkı solgun ve şekilsiz ağaçların arasından kendisine süzülerek yaklaştığını gördüğü şu kül rengi ve acayip gölge biçimli biçare hayalet gibi…</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Wolfsheim’ın hamilik ettiği şoför silah sesi­ni duymuş, ancak sonradan belirttiği gibi duyduğunda kendileriyle ilgili bir durum olmadığını düşünmüştü. Trenden indikten sonra, aceleyle Gatsby’nin evine sürmem ve telaş içinde merdivenlerden koşmam, evdekileri endişelendiren ilk şey oldu. Ancak o anda, birden her şeyi anlayıverdiklerinden eminim. Şoför, uşak, bahçıvan ve ben… Bir anda dördümüz, tek kelime olsun etmeden havuza koştuk.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Havuzun bir tarafından giren temiz suyun karşı tarafa yönelerek buradan boşalıyor olması, yüzeyinde hafif bir akıntı yaratıyor, bu küçücük dalgalanmalar ise şişme yatağın, üzerindeki yüküyle beraber sağa sola hareket etmesine neden oluyordu. Aniden çıkan rüzgar, suyun yüzeyinde yalnız ufak kıpırdanmalara neden olsa da, yatağın ve üzerindeki bedbaht yükünün gelişigüzel seyrini değiştirmeye yetiyor, bir yaprak kümesinin dokunuşuysa bu yatağı, suyun içindeki ince ve kırmızı bir çemberin üzerinde, bir pusula oku misali döndürüyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’i hep birlikte eve doğru taşıdığımız esnada, bahçıvan, az ilerdeki çimenlerin üstünde yatmakta olan Wilson’un cesedini gördü. Katliam tamamlanmıştı!</span></p>

      <p class="B-l-m-Ba-l---" id="toc_marker-9">BÖLÜM 9</p>

      <p class="Basic-Paragraph-2" xml:lang="en-GB"><span>İki yılın ardından olay gününden, gecesinden ve ertesi günden aklımda kala kala, polislerin, fotoğrafçıların ve gazeteci­lerin durmak bilmeyen ziyaretleriyle Gatsby’nin kapısını aşındırmaları kalmıştı. Meraklıları uzak tutmak adına bahçe kapısının önüne, başında polisin nöbet tuttuğu bir şerit gerilmiş olsa da, çocuklar çok geçmeden benim avlumdan eve geçebildiklerini keşfetmişti. Bu yüzden havuzun başından ağızları açık etrafına bakınan insanlar da eksik olmuyordu. Bir dedektif olduğunu tahmin ettiğim, son derece aklıselim görünen bir adam, o gün Wilson’un cesedine eğilip bakarken ‘deli’ ibaresini kullanmış; ses tonundaki alışılmadık otorite ise bu sözcüğü ertesi günün manşetlerine taşımıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yazılanların çoğu kabus gibiydi; acayip, alakasız, kışkırtıcı ve uydurma satırlar. Michaelis ifadesinde, Wilson’un karısının sadakatinden kuşkulanmakta olduğunu söyleyince, tüm bu hikayenin en azından bir süre sert ve ateşli eleştirilere malzeme vereceğini düşünmüştüm. Ancak, her şeyi anlatabilecek biri olduğunu sandığım Catherine tek kelime olsun etmemişti. Hatta bu konuda şaşırtıcı bir sağduyu sergileyerek; sorgu yargıcına yolunmuş kaşlarının altından kararlı gözlerle bakmış ve ablasının Gatsby’i hiç tanımadığına, kocasıyla son derece mutlu bir evlilikleri olduğuna ve kocasına katiyen ihanet etmemiş olduğuna yemin etmişti. Söylediğine kendisini de inandırmış gibiydi zira böylesi bir iddianın onun dayanma gücünü aştığını gösterircesine, elinde mendiliyle ağlayıp durmuştu. Böylelikle mesele daha fazla kurcalanmadan Wilson, ‘yaşadığı ıstırap nedeniyle akli dengesini yitirmiş’ bir adam olarak damgalanmış ve dava kapanmıştı!</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ancak meselenin bu yönü zaten benim için önemsizdi. Çünkü Gatsby’nin tarafında bir başıma kalakalmıştım. Kara haberi vermek için West Egg’de gerekli gördüğüm kişileri aradıktan sonra, onun üzerindeki bütün şüpheler, cevabı bilinmeyen tüm o sorular bana yöneltilir olmuştu. İlk başta şaşırmış, hatta karmakarışık olmuştum; fakat sonra o evinde nefessiz, kıpırtısız ve sessiz öylece yatarken, her geçen saat üzerimde bir sorumluluk taşıdığımı düşünmeye başlamıştım, çünkü onunla ilgilenen başka kimse yoktu. İlgiyle kastettiğim şey ise, hayatının sonuna geldiğinde her insanın hak ettiği o yoğun kişisel ilgidir.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onu havuzda bulduktan yarım saat sonra, içgüdüsel olarak hiç düşünmeden Daisy’e telefon açtım. Ancak o gün öğ­leden sonra Tom’la beraber, yanlarında birkaç valizle ev­den ayrılmış olduklarını öğrendim</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Adres bırakmadılar mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne zaman döneceklerini söylediler mi?</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nerede olduklarını bilmiyor musun? Kendilerine ulaşmam lazım?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bilmiyorum, maalesef.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onun için birilerini bulmak istiyordum. Yattığı o odaya gidip; “Merak etme Gatsby. Senin için birilerinin gelmesini sağlayacağım, üzülme. Güven bana, mutlaka birilerini getireceğim,” diyerek onu rahatlatmak istiyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Meyer Wolfsheim’ın adı rehberde yoktu. Uşak bana Broadway’deki bürosunun adresini bulup çıkardı; santralden numarasını öğrendim; ancak numarasına ulaşana kadar saat beşi çoktan geç­miş olduğundan telefonu açan olmadı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir kez daha arar mısınız?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Üç kez aradım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu çok mühim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Üzgünüm. Korkarım kimse yok.” Tekrar misafir odasına döndüm; bir an için salonu dolduran tüm bu memurların da, aslında bir bakıma onun ziyaretçileri olduğunu düşündüm. Ancak onlar durmadan üzerindeki çarşafı aralayıp, hareketsiz gözlerle Gatsby’e baktıkça, onun itirazını duyar gibi olmuştum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ahbap; benim için birilerini bulman bulmam şart. Hadi biraz daha gayret! Bu işi yalnız bitirmek istemiyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Adamın biri yaklaşıp bazı sorular sormaya baş­lamıştı; güç bela elinden kurtularak üst kata çıktım. Bana hiçbir zaman kesin biçimde, anne ve babası­nın öldüğünü söylememişti, bir iz bulurum umuduyla çalışma ma­sasının kilitli olmayan çekmecelerini aceleyle karıştırdım fakat odada, karmaşık geçmişinin simgesi olan Dan Cody’nin duvardaki fotoğrafı dışında, geçmişiyle ilgili hiçbir şey yoktu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ertesi sabah, uşağın eline Wolfsheim’a yazdığım mektubu tutuşturup onu New Yok’a gönderdim. İlk trenle gelmesini ve beni durumdan haberdar etmesini istiyordum. Gerçi yazarken bu gözüme lüzumsuz görünmüştü; ga­zeteleri görür görmez mutlaka yola çıkacaktı; ayrıca öğleden önce Daisy’den de bir telgraf geleceğinden emindim. Lakin ne telgraf ne de Bay Wolfsheim geldi; daha çok sayıda polis, fotoğrafçı ve muhabirden başka da gelen olmadı. Uşak, Wolfsheim’ın yanıtını getirdiğinde, içimde bir isyan belirmiş, Gatsby ile aramda hepsini hor gören bir dayanışma olduğu hissi beni sarmıştı.</span></p>

      <p class="Basic-Paragraph-2 para-style-override-4" xml:lang="en-GB"></p>

      <p class="Basic-Paragraph-2 para-style-override-11" xml:lang="en-GB"><span class="char-style-override-10" xml:lang="tr-TR">‘Sayın Bay Carraway,</span></p>

      <p class="Basic-Paragraph-2 para-style-override-11" xml:lang="en-GB"><span class="char-style-override-10" xml:lang="tr-TR">Bu hayatım boyunca yaşadığım en sarsıcı felaketlerden biri, tüm bunların gerçekleşmiş olmasını aklım almıyor. O adamın yapmış olduğu bu delilik hepimizi düşündürmeli. Şu anda oraya gelmem mümkün değil. Çok mühim işlerim dolayısıyla bir yere kıpırdayamıyor, aranızda olamıyorum. Şayet daha sonra yapabileceğim herhangi bir şey olursa, lütfen bana yazıp Edgar’la gönderin.</span></p>

      <p class="Basic-Paragraph-2 para-style-override-11" xml:lang="en-GB"><span class="char-style-override-10" xml:lang="tr-TR">İnanın, böylesi hadiseler karşısında perişan oluyorum; bu hadise karşısında da yıkıldım, ne söyleyeceğimi, ne yapacağımı bilemez bir vaziyetteyim.</span></p>

      <p class="Basic-Paragraph-2 para-style-override-11" xml:lang="en-GB"><span class="char-style-override-10" xml:lang="tr-TR">Saygılarımla,</span></p>

      <p class="Basic-Paragraph-2 para-style-override-12" xml:lang="en-GB"><span xml:lang="tr-TR">MEYER WOLFSHEIM</span></p>

      <p class="Basic-Paragraph-2 para-style-override-4" xml:lang="en-GB"></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Mektubun altına ise özensizce şu satırları karalamıştı:</span></p>

      <p class="Basic-Paragraph-2 para-style-override-9" xml:lang="en-GB"></p>

      <p class="Basic-Paragraph-2 para-style-override-13" xml:lang="en-GB"><span class="char-style-override-10" xml:lang="tr-TR">‘Cenaze ve diğer işlemlerle ilgili ihtiyaçları bana iletin. Ailesi hakkında hiçbir bilgim yok.’</span></p>

      <p class="Basic-Paragraph-2 para-style-override-9" xml:lang="en-GB"></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O gün Chicago’dan bir telefon geldiğini söyledik-lerin­de, nihayet Daisy’nin aklını başına geldiğini sanmıştım: fakat bağlantı kurulduğunda derinlerden, cılız bir erkek sesi işitmiştim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben Slagle.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Buyurun,” Bu adı hiç duymamıştım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ne haber ama! Telgrafımı aldın mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Telgraf falan gelmedi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Genç Parke’ın başı belada” hızlı hızlı ko­nuşuyordu, “Bonoları tezgah üstünden piyasaya sürmesiyle enselenmesi bir olmuş. Meğer beş dakika önce Ney York’tan, numaraların kayıtlı olduğu bir genelge gitmiş. Buna ne dersin? Şu taşrada başına ne geleceği hiç - ”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Alo!” diye araya girdim, soluk soluğa, “Dinleyin beni, ben Gatsby</span> <span xml:lang="tr-TR">değilim, Bay Gatsby öldü.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hattın diğer ucunda uzun süren bir sessizlik oldu, sonra bir şaşkınlık nidası duyuldu. Peşindense sinyal ötmeye başladı, kapatmıştı!</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">Yanılmıyorsam üçüncü günde, bir Minnesota kasabasından, Henry C. Gatz imzalı bir telgraf ulaştı. Gönderen, sadece he­men yola çıkacağını ve cenazenin kendisi gelene kadar bekletilmesini istediğini yazmıştı.</p>

      <p class="yildiz">•••</p>

      <p class="Basic-Paragraph-2" xml:lang="en-GB">Gelen vakur, şaşkın ve bitkin ihtiyar, Gatsby’nin babasıydı. O ılık Eylül gününde eski ve uzun bir paltoya sarınmıştı. Muhtemelen heyecandan, durmadan gözleri sulanıyordu. Çantasını ve şemsiyesini almamla, seyrek ve kırlaşmış sakalını çekiştirmeye başlamış, dur durak bilmediğinden de paltosunu çıkartmakta epey zorlanmıştım. Bitap görünüyordu, ben de onu müzik odasına götürüp bir koltuğa yerleştirmiş, daha sonra yiyecek bir şeyler göndermiştim. Ancak hiçbir şey yememiş, sütü içmeye niyetlendiğinde ise titrek elleri yüzünden hepsini üzerine dökmüştü.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Chicago gazetesinde okudum; her şeyi yazmışlar. Derhal yola çıktım” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Size nasıl ulaşırım bilemedim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Görmeyen gözlerle sürekli etrafına bakınıyordu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Deliymiş!” dedi “Tabi deli olmasa hiç bunu yapar mı?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kahve alır mıydınız?” diye sordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hiçbir şey istemem. Şimdi daha iyiyim Bay -- ?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Carraway.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet, böyle gayet iyiyim. Jimmy’i nerede?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Onu oğlunun yattığı misafir odasına götürdüm ve yanından ayrıldım. Birkaç ufaklık, merdivenin başından merakla antreye bakıyordu. Gelen kişinin kim olduğunu söyledikten sonra isteksizce uzaklaştılar.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Çok geçmeden Bay Gatz kapıyı açarak çıktı; dudakları biraz aralık, yüzü hafif kızarmıştı, gözlerinden yaşlar süzülüyordu. Ölümün, artık apansız olmadığı bir yaştaydı. Neden sonra başını kaldırıp ilk kez dikkatle çevreye bakmıştı; salonun yüksekliği ile ihtişamını ve buradan diğer odalara açılan muazzam büyüklükteki odaları gördüğünden, kederine müthiş bir gurur karışmıştı. Üst kattaki yatak odalarından birine çıkarken ona eşlik ettim. O ceketini ve yeleğini çıkarırken, ben de, kendisini beklediğimiz için cenaze hazırlıklarına henüz başlamadığımızı söyledim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Nasıl bir tören istediğinizi bilmiyorduk Bay Gatsby.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İsmim Gatz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet ya, Bay Gatz. Belki de onu Batıya götür­mek istersiniz.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Hayır, manasında başını salladı, “Jimmy Doğuyu tercih ederdi. O arzu ettiği her şeyi burada elde etti. Oğlumun arkadaşı mıydınız Bay --?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yakın arkadaştık.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Geleceği çok parlaktı, biliyorsunuz. Daha yaşı neydi ki? Yine de kafası çok iyi çalışırdı,” son cümlesini söylerken elini kıvançla başına götürmüştü. Ben de başımı sallayarak onayladım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yaşasaydı, büyük adam olurdu, mesela James J. Hill gibi. Ülkesini kalkınmasına hizmet edecekti.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Haklısınız,” dedim çok da inanmadan.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">İşlemeli yatak örtüsünü çekiştirmeye başladı, zorlanarak da olsa açtı. Yatağa kaskatı uzandı, hemen ardından uykuya daldı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O gece, sesinde bir telaş olan bir adam aradı ve kim olduğunu söylemeden önce benim ismimi öğrenmek için ısrar etti. Sonunda:</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ben Carraway,” dedim</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ah, öyle mi?” dedi, sesi rahatlamış gibiydi “Ben Klipspringer.” Ben de, sonunda Gatsby’nin cenaze törenine katılmak isteyen bir dostunun çıktığı fikriyle rahatlamıştım. Meraklı kalabalığın toplanmasını önleyebilmek adına tören gününü ve saatini gazetede ilan etmek istememiştim. Bu yüzden de, her ne kadar insanlara ulaşmam hiç kolay olmasa da, kendim sağa sola telefon açarak günü ve saati bildirmeye çalışıyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tören yarın,” dedim, “saat on beşte, burada kendi evinde yapılacak; siz de ilgilenenlere iletirseniz sevinirim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“A, ne demek, tabi,” dedi hemen, “kimseyi göreceğimi pek sanmam ama görürsem söylerim elbet.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ses tonu beni kuşkulandırmıştı, “Siz geleceksiniz tabi,” dedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tabi tabi, gelmeye çalışacağım. Ben sizi şey için -”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bir dakika” diyerek araya girdim, ‘Önce neden gelip gelmeyeceğini kesin olarak söylemiyorsunuz?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslına bakarsanız, mesele şu ki, şu anda Greenwich’deki bazı dostlarımın yanındayım. Ve yarın da onlara katılmamı bekliyorlar, piknik ya da onun gibi bir şeyler planlamışlar da. Ancak tabi ki atlatmak için elimden geleni yapacağım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tutamadım kendimi, “Hah!” diyiverdim; sesimi duymuş olmalıydı ki sinirli bir tavırla devam etti: “Aramamın nedeni orada unutmuş olduğum ayakkabılarım, zahmet olmazsa uşakla onları bana gönderirseniz çok memnun olurum. Onlar tenis ayakkabılarım, bilirsiniz, onlar olmadan müşkül duruma düşerim. Adresi veriyorum: B.F. eliyle –“</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ardını duymadım, çünkü telefonu kapatmıştım. Daha sonra aradığım beyefendilerden biri Gatsby’nin hak ettiğini bulduğunu ima edince, Gatsby adına utanç duydum. Ancak hata bendeydi, çünkü içki kaçakçılığına kalkıştığı ettiği için Gatsby’i en çok kınayanlardan biriydi, onu aramamam gerektiğini bilmeliydim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Cenaze gününün sabahında New York’a Meyer Wolfsheim’ı gör­meye gittim; ona başka şekilde ulaşamayacakmışım gibi görünüyordu. Asansörcü çocuğun yönlendirdiği kapının üzerinde ‘Swastika Holding’ yazıyordu: kapıyı iterek içeri girdiğimde, kimsenin olmadığını gördüm. Birkaç defa ‘Merhaba’ diye boşuna seslendim, derken bölmelerin arkasından bir takım tartışma sesleri geldiğini fark ettim, hemen ardından da içerdeki odalardan birinden bir Yahudi güzeli çıkıp siyah gözleriyle, düşmanca bir tavırla be­ni süzdü.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kimse yok” dedi. “Bay Wolfsheim Chicago’da.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ancak söylediklerinin yalan olduğu hemen ortaya çıkmıştı, çünkü içerden birileri ‘Rosary’ adlı şarkıyı ahenksiz bir ıslıkla çalmaya başlamıştı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kendisine lütfen Bay Carraway’in onu görmek istediğini söyleyin.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onu Chicago’dan getiremem mümkün mü sizce? Tam o sırada kapının ardından biri “Stella” diye ses­lendi, bunun Wolfsheim’ın sesi olduğu şüphe götürmezdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kartınızı masaya bırakın, döner dönmez kendisine mutlaka veririm” dedi çabucak.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Fakat kendisinin içeride olduğunu biliyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bir adım yaklaşıp ellerini öfkeyle kaldırdı, hemen sonra kalçalarına dayayıp, “Siz gençler, canınız her istediğinde buraya damlayabileceğinizi sanıyordunuz,” diyerek azarladı, “Artık bıktık usandık! Chicago’da diyorsam, Chicago’dadır.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ona Gatsby’den bahsettim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“A!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Beni bir kez daha süzdükten sonra, “Bir dakika… İsminiz neydi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ortadan kayboldu. Çok geçmeden Meyer Wolfsheim, yüzünde vakur bir ifadeyle kapıda belirdi, iki elini uzatarak yaklaştı. Elimi ellerinin arasına alarak saygılı bir sesle, bugünlerin hepimiz için kederli ve zor günler olduğunu söyledi, ardından beni ofisine götürüp bir puro ikram etti.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onunla ilk tanıştığımız günü hatırlıyorum da” dedi. “Göğ­sü savaşta kazandığı madalyalarla dolu olan, yeni terhis olmuş, genç bir binbaşıydı. Öyle dardaydı ki, gündelik kıyafete verecek parası olmadığından, üniformayla dolaşırdı. Onu ilk gördüğümde 43’üncü Caddedeki Winebrenner bilardo salonuna iş istemeye gelmişti. İki gündür boğazından tek lokma geçmemişti. ‘Gel birlikte yiyelim,’ demiştim. Dört dolarlık yiyeceği yarım saat içersinde silip süpürmüştü.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Onu işe aldınız mı?” diye sordum</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İşe almakla kalmadım! Onu ben yarattım-”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ya!’”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yoktan var ettim onu, bataktan çekip kurtardım. Aslında iyi görünümlü genç bir centilmen olduğu daha ilk bakışta fark ediliyordu; üstelik Oggsford’da okumuş olduğunu duyunca bana da fayda getireceğinden emin oldum. Onu Amerikan Lejyonuna soktum, orada da kendini göstererek saygınlık kazandı, hemen Albany’den bir müşterimin işini çözdü. Kaynaştık, etle tırnak gibi olduk. İşte böyleydik!” son kelimeyi söylerken iki tombul parmağını birbirine yanaştırıp gösterdi, “anlayacağın, su sızmazdı aramızdan.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">1919 Dünya Kupası’na karıştırılan şikede de ortaklıkları olup olmadığını merak ediyordum.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Artık yaşamıyor,” dedim bir dakika sonra, “Onun en yakın dostu olarak sizin bugün öğleden sonraki cenaze töreninde bulunacağınızdan eminim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gelmek isterim “</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gelin öyleyse.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Burun deliklerinden fışkıran gür kıllar yine titrer gibi oldu; başını iki yana sallarken de gözlerine yaşlar doldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Yapamam, bu işe karışamam.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Karışılacak bir mesele yok ki; her şey bitti artık.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Ortada öldürülen bir adam varsa ben o işe katiyen bulaşmak istemem. Uzak dururum. Gençken böyle miydim? O zaman başkaydı tabi: bir arkadaşım öl­düğünde iki elim kanda olsa, son yolculuğuna uğurlamak için onun yanında olurdum. Beni fazla duygusal bulabilirsiniz ama sonunda ölüm de olsa yanında olurdum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gelmemesinin kendince nedenleri olduğunu anlamıştım, ayrılmak için ayağa kalktım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Üniversiteye gittiniz mi?” diye sordu, damdan düşercesine. Bir an onun deyişiyle bir ‘ortaglıg” önerecek sandım fakat yanılmışım, sadece selam verip elimi sıkmakla yetindi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Dostlarımız sağken onlara yakınlık göstermek önemlidir, öldükten sonra de­ğil!” diye ahkam kesti. “Ölümden sonra ben her şeyi öylece olduğu gibi bırakırım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Oradan ayrıldığımda gökyüzünde toplanmış olan kara bulutları fark ettim; West Egg’e ulaşmamla da yağmur başladı. Üstümü değiştirip hemen komşumun evine gittim. Bay Gatz’ı sa­londa bir aşağı bir yukarı yürürken bulmuştum; çok heyecanlıydı. Oğlundan ve oğlunun malvarlığından gitgide daha fazla gurur duyuyordu. Bana bir şey göstermek istediğini söyledi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Titrek elleriyle cüzdanından bir fotoğraf çıkardı, “Bunu bana Jimmy göndermişti” dedi, “Bak!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu, içinde olduğumuz evin fotoğrafıydı. Kenarları aşınmış, elden ele dolaşmaktan üzeri kirlenmişti. “Şuna baksana?” diyerek hevesle bana tüm detayları gösteriyor, sonra bana bakıp gözlerimde bir hayranlık belirtisi arıyordu. Bunu o kadar çok kişiye göstermişti ki, onun için bu fotoğrafın evin kendisinden daha gerçek göründüğü izlenimine kapıldım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bunu bana Jimmy yollamıştı. Çok güzel bir fotoğraf değil mi? Nasıl da net gösteriyor her şeyi.’”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Gerçekten güzel. Yakınlarda hiç görüştünüz mü?</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“İki yıl önce beni ziyarete geldi ve bana şu an oturduğum evi aldı. Evi terk ettiğinde haliyle bozulmuştu aramız; fakat artık bir nedeni olduğunu görebiliyorum. Önünde parlak bir gelecek olduğunu o zamandan anlamıştı! Başarılı olduktan sonra da bana hep cömert davrandı.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Fotoğrafı kaldırmaya isteksiz görünüyordu; bir müddet daha, oyalanırcasına onu gözümün önünde tuttu. Yeniden cüzdanına koyduktan sonra, bu defa cebinden</span> <span class="char-style-override-10" xml:lang="tr-TR">Hopalong Cassidy</span> <span xml:lang="tr-TR">adlı eski bir kitap çıkardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Şuna bir bak, bunu çocukken hiç elinden düşürmezdi. Daha o zamandan belliydi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Arka kapağını açtı ve görebilmem için kitabı bana çevirdi; boş olan son sayfada el yazısıyla PROGRAM yazıyordu. Üzerine 12 Eylül 1906 tarihi atılmıştı, altında ise bir çizelge vardı:</span></p>

      <p class="Basic-Paragraph-2 para-style-override-4" xml:lang="en-GB"></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Yataktan kalkış 6.00</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Ağırlık çalışması ve duvara</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">tırmanış idmanı 6.15 - 6.30</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Elektrik vb üzerine çalışma 7.15 - 8.15</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">İş 8.30 – 16.30</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Beysbol ve spor 16.30 - 17.00</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Hitabet, güzel duruş ve</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">hal tavır çalışması 17.00 – 18.00</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">Lüzumlu buluşların</span></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">incelenmesi 19.00 - 21.00</span></p>

      <p class="Basic-Paragraph-2 para-style-override-9" xml:lang="en-GB"></p>

      <p class="Basic-Paragraph-2 para-style-override-9" xml:lang="en-GB"><span xml:lang="tr-TR">ALINAN KARARLAR</span></p>

      <p class="Basic-Paragraph-2 para-style-override-14" xml:lang="en-GB"><span xml:lang="tr-TR">* Shafters ya da (buradaki isim okunmuyordu) oyalanıp vakit harcamak yok</span></p>

      <p class="Basic-Paragraph-2 para-style-override-14" xml:lang="en-GB"><span xml:lang="tr-TR">* Sigara içmek ve çiklet çiğnemek yok</span></p>

      <p class="Basic-Paragraph-2 para-style-override-14" xml:lang="en-GB"><span xml:lang="tr-TR">* Gün aşırı banyo yapılacak</span></p>

      <p class="Basic-Paragraph-2 para-style-override-14" xml:lang="en-GB"><span xml:lang="tr-TR">* Her hafta iyi bir kitap ya da dergiyi okunacak</span></p>

      <p class="Basic-Paragraph-2 para-style-override-14" xml:lang="en-GB"><span xml:lang="tr-TR">* Her hafta 5 bin dolar (bunun üstü çizilmişti) 3 bin dolar biriktilecek</span></p>

      <p class="Basic-Paragraph-2 para-style-override-14" xml:lang="en-GB"><span xml:lang="tr-TR">* Anne ve babaya daha iyi davranılacak</span></p>

      <p class="yildiz">•••</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Bu kitabı şans eseri buldum” dedi ihtiyar, “durumu gayet iyi açıklıyor, değil mi?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet. Açıklıyor.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Jımmy’nin hayatta ilerleyeceği kesindi. Her zaman buna benzer kararlar alırdı. Kendini geliştirmek için neler yapmış gördün mü? Hep böyle yapardı Bir kere­sinde bana bir domuz gibi yemek yediğimi söylemişti de ben de onu dövmüştüm.”</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">Kitabı kapatmaya pek istekli görünmüyor, her maddeyi yük­sek sesle okuduktan sonra yüzüme bakıyordu. Bu liste­yi kendim için kullanmak üzere ezberlememi istiyordu sanırım.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Rushing’den çağrılan üç Protestan rahip henüz varmadan, pencerede durup başka otomobillerin gelmesini beklemekten kendimi alamadım. Gatsby’nin babası da aynı şeyi yapıyordu. Zaman ilerledi. Hizmetçiler salona doluşup beklemeye başlayınca Bay Gatz gözlerini kırpıştırmaya, kederli bir sesle ne diyeceğini pek de bilemeden yağmurdan söz etmeye başladı. Bir yandan da sık sık saatine bakıyordu. Onu bir kenara çekip yarım saat daha beklemesini istedim. Gerçi bir yararı olmadı. Kimse gelmemişti.</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">Akşamüstü beş sularında üç otomobilden oluşan tören alayımız mezarlığın kapısına ulaştı ve çiseleyen ince bir yağmurun altında durdu. En önde simsiyah ve ıslak cenaze aracı, arkasında Bay Gatz, rahip ve benim olduğum limuzin, biraz arkamızda ise iliklerine kadar ıs­lanmış olan beş altı hizmetli ile West Egg’li posta memurunun bulunduğu Gatsby’nin steyşın arabası vardı. Ana kapıdan geçip mezarlığa doğru yürürken bir arabanın durduğunu, sonra da birinin ardımızdan su birikintilerini sıçratarak geldiğini işittim. Dönüp baktığımda üç ay kadar önce, bir gece Gatsby’nin kü­tüphanesindeki kitapları hayranlıkla seyrederken gördüğüm baykuş gözlüklü adamı tanıdım.</p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O geceden sonra onu görmemiştim. Cenazeyi nasıl ve nereden öğrendiğini, hatta onun adını dahi bilmiyordum. Yağmur suları gözlük camlarından akıyordu, Gatsby’nin mezarının üzerine serilmiş branda bezini görebilmek için gözlüklerini çıkartıp sildi. Gatsby’yi düşünmeye çalışıyordum ancak o artık çok uzaklardaydı. Gücenmemiş olsam da aklım Daisy’nin ne bir haber, ne de bir çiçek göndermiş olmasına takılmıştı. Uzaktan birinin ‘Yağmur değen ölüler kutsanmıştır,’ diye mırıldandığını duydum; baykuş gözlüklü adam cesur bir sesle “Amin!” diye seslendi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kalabalıktan ayrılıp, sırılsıklam arabalara koşarken, baykuş gözlüklü yanıma geldi. “Eve gelemedim” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslına bakarsanız kimse gelemedi.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hadi canım!” dedi şaşkın şaşkın, “Ah Tanrım, yüzlercesi o evden çıkmazdı.’’ Tekrar gözlüklerini çıkartıp sildi, bu defa hem içini, hem dışını. “Zavallı hergele!” dedi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">En canlı anılarımdan biri de, üniversitenin hazırlık sınıfındayken, sonra da fakülte yıllarında, Noel zamanlarında Batıya dönüşümdür. Chicago’dan da öteye gidecek olan bizler bir Aralık akşamında saat altıda eski ve karanlık Union İstasyonu’nda toplaşır, tatil havasına çoktan girmiş olan Chicago’lu dostlarımızla alelacele vedalaşırdık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kürklerine sarınmış Miss falanca okulundan kızların ağızlarından buhar çıkarak çene çalmalarını, bir tanıdıkla rastlaşınca soğuktan donmuş ellerini hevesle sallayışlarını, “Ordway’lere mi gidiyorsun? Hersey’lere mi? Schuttz’lara mı?” diye oradan oraya seslenişlerini ve eldivenli ellerimizde sımsıkı tuttuğumuz o uzun, yeşil biletleri hiç unutmam. Chicago, Milwaukee ve St. Paul hattının kirli sarı renkli vagonları istasyona girdiğinde ise, Noel şenlikleri başlamışçasına neşelenirdik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tren hareket edip kış gecelerinin içine daldığında sahici karlar, yani bizim karlarımız iki yanımızda uzanmaya ve camları lekelemeye başlar, Wisconsin istasyonlarının cılız ışıkları bir görünüp bir kaybolur olduğundaysa, ortalık bir anda keskin ve yabanıl bir havaya bürünürdü. Yemek vagonundan yerlerimize dönerken geçtiğimiz vagonlar arası soğuk geçitlerde işte bu havayı ciğerlerimize çeker, bu ülkeyle özdeşliğimizi, yeniden onun içinde eriyip kaybolmadan önce, hiç değilse bir saatlik bu tuhaf zaman diliminde derinden hissederdik.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Benim Orta Batım buydu işte; buğday tarlaları, bozkırlar ve harap İsveç köyleri değil, gençli­ğimde heyecan içinde trenle eve dönüşlerim, ayaz karanlığın içindeki sokak lambaları, kızakların çın­gırak sesleri ve çobanpüsküllü Noel çelenklerinin pencerelerdeki ışıklarla kara vuran gölgeleri. Ben bunların bir parçasıyım, üzerimde o uzun kış gecele­rinin verdiği bir parça ağırlık, evlerin onlarca yıldır içinde yaşayanların aile isimleriyle anıldığı bir kentte Carraway’lerin evinde yetişmiş olmanın verdiği bir kanaatkarlık vardır. Tüm bu anlattıklarımın aslında Batının öyküsü olduğunu bugün anlıyorum: Tom ve Gatsby, Daisy, Jordan ve ben; hepimiz Batılıydık ve belki de, Doğu’nun yaşamına çok de ayak uydurmamızı gizliden gizliye engelleyen, ortak bir kusurumuz vardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Beni en çok heyecanlandırdığı günlerde bile; yalnız küçük çocuklar ve yaşlılardan esirgenen o bitmek bilmez sorgu sualleriyle, sıkıcı, genişleyen ve yayılan Ohio’nun ötesindeki o kentlere kıyasla üstünlüğünün apaçık farkında olduğum zamanlarda bile Doğunun yine de gözümde hep bir çarpıklığı olmuştur. Özellikle de en akıl almaz rüyalarımı süsleyen West Egg’in. Burayı basık, somurtkan bir gökyüzünün ve ışıltısız donuk bir ayın altında çömelmiş, hem geleneksel, hem de grotesk yüz adet eviyle, El Greco’nun resmettiği bir gece manzarasına benzetirim. Ön planda, dört ciddi adam, üzerlerinde frak, ellerinde bir sedye yürür, sedyede beyaz tuvaletiyle sarhoş bir kadın boylu boyunca uzanır. Sedyeden sarkan el ise, mücevherlerle parıldar. Adamlar ciddi bir tavırla kadını bir eve bırakır, fakat ne adını bilen, ne de onu yanlış adrese bıraktıklarını umursayan vardır.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin ölümünden sonra, Doğu bana işte böyle perili, gözlerimin düzeltme yeteneğini aşacak ölçüde çarpık görünüyordu. Bu nedenle, kurumuş yapraklardan mavi dumanlar tüterken ve rüzgar iplerdeki çamaşırları kaskatı keserken, eve dönmeye karar verdim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ayrılmadan yapmam gereken bir şey daha vardı, belki kendi haline bıraksam daha iyi olacak; sevimsiz, nahoş bir şey. Yine de gitmeden her şeyi yoluna sokmak istiyordum, benim artıklarımı temizlemesi için sadece yardıma hazır ve umarsız denize bel bağlayamazdım. Böylece Jordan Baker’ı görmeye gittim. Önce bize neler olduğu, ardından da bana neler olduğu üzerine konuştuk, büyük bir koltukta öylece oturup, son derece sakin bir tavırla beni dinlemişti. Golf kıyafetleri üzerindeydi; gururla kalkmış çenesi, sonbahar yapraklarının rengindeki saçları, kucağında tuttuğu golf eldiveninin rengine çalan yanık teniyle güzel bir tabloya benzediğini düşündüğümü hatırlıyorum. Anlatacaklarımı bitirdiğimde hiç yorum yapmadan, sadece biriyle nişanlandığını söyledi. Onaylasa hemen evlenebileceği pek çok talibi olduğunu bilsem de, söylediğine pek ihtimal vermemiştim. Yine de, tabi ki şaşırmış gibi yapmayı ihmal etmedim. Bir an için, doğru yapıp yapmadığım konusunda tereddüde düşer gibi olsam da, yeniden düşündüğümde hemen kendimi toparladım. Vedalaşmak için ayağa kalktığımda, “Yine de beni başından savdın,” dedi birden bire. “Telefonda yaptığın resmen buydu. Artık umurumda değilsin fakat bu benim için çok yeni bir deneyimdi, bu yüzden bir süre sersem gibi hissettim.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">El sıkıştık.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hatırlar mısın?” diye sordu, “Araba kullan­mak ile ilgili bir sohbetimiz olmuştu.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Aslında tam olarak hatırlamıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Kötü sürücü ancak başka bir kötü sürücüyle karşılaşana kadar güvende olur, demiştin. Eh, ben de sonunda bir başka kötü sürücüyle karşılaştım, değil mi? Yani doğru kestirememiş olmamın nedeni, benim dikkatsizliğimdi. Senin dürüst ve açık sözlü olduğunu ve bundan kıvanç duyduğunu sanmıştım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Otuzundayım” dedim, “Kendime yalan söylemek ve bunu şeref olarak adlandırmak için beş yıl yaşlıyım.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Yanıt vermedi. Ona kızgın, hala biraz aşık ve de çok üzgündüm. Arkamı dönerek uzaklaştım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ekimin sonlarında, bir akşamüstü Tom Buchanan’a rastladım. 5’inci Caddede her zamanki saldırgan tavrıyla, yoluna çıkan olursa dövüşecekmişçesine ellerini biraz öne çıkarmış, kafasını huzursuzca etrafı tarayan gözlerini uyacak şekilde sağa sola hareket ettirerek, önüm sıra yürüyordu. Ona yetişmemek için ben ağırdan alırken o durdu, kaşlarını çatarak bir kuyumcunun vitrinine bakmaya başladı. Derken beni gör­dü, yanıma geldi ve elini uzattı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Hayrola Nick? Elimi sıkmayacak mısın?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Evet. Hakkında ne düşündüğümü biliyorsun.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Sen delisin” dedi hemen, “Hem de zırdeli. Sorunun nedir anlamıyorum.”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Tom,” dedim, “sen o gün Wilson’a ne söyledin?”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Tek kelime etmeden öylece baktı! O kayıp saatlerde olanlar hakkındaki tahminlerimde haklı olduğumu anlamıştım. Gitmek için arkamı döndüm, ancak arkamdan gelip koluma ya­pıştı, “Ona gerçeği söyledim Nick!” dedi, “Yola çıkmak üzereydik ki çıkageldi; uşağa evde olmadığımızı söylemesini tembihledim fakat adam zorla içeri girip yukarı çıktı, öylesine delirmişti ki, o otomobilin sahibi­nin kim olduğunu ona söylemeseydim beni öldürebilirdi. Kaldığı süre boyunca eli cebindeki tabancadaydı.” Derken meydan okurcasına çıkıştı. “Hem ne olmuş söylemişsem? O hergele başına geleni hak etmişti; hem Daisy’nin, hem de senin gözlerini kör etmişti, ancak aslında kabadayının tekiydi. Myrtle’ı bir köpek gibi ezdiği yetmiyormuş gibi dönüp bakmamış bile!”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bunun doğru olmadığı dışında bir şey söylemedim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">“Benim üzülmediğimi mi sanıyorsun? Bana bak, o apartman dairesini boşaltmaya gittiğimde, raftaki köpek bisküvisini gördüğümde oturup çocuklar gibi ağladım. Tanrım berbattı...”</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Ondan hiç hoşlanmıyordum ve onu asla affetmeyecektim. Ancak yaptığı şey için kendisini tamamen haklı bulduğunu da gördüm. Her şey karmakarışık ve umarsızdı; Tom ve Daisy son derece umarsızdı, çevrelerindeki her şeyi ve her varlığı darmadağın ediyor, sonra ise çekilip paralarına ya da umursamazlıklarına, ya da onları bir arada tutan her ne ise ona sığınarak, kendi pisliklerini temizleme işini başkalarına bırakıyorlardı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Bu kez uzattığı eli sıktım. Reddetmem anlamsızdı, o an bir çocuğun elini sıkıyormuşum gibi hissettim. Tom bir inci gerdanlık ya da belki de bir çift kol düğmesi almak üzere kuyumcuya girdi ve böylece, benim taşralı alınganlığımdan sonsuza dek kurtulmuş oldu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">West Egg’den ayrılıyorken Gatsby’nin evi hala boştu. Bahçe­sindeki çimler, benimkiler kadar boy atmıştı. Kasabadaki bir taksici, buradan bir dakikalığına olsun du­rmadan ve içeriyi göstermeden geçmezdi. Belki de kaza gecesi Daisy ile Gatsby’i East Egg’e götüren de oydu; kim bilir belki de bu olay hakkında kendince bir öykü uydurmuştu. Hiçbirini duymak istemiyordum, bu yüzden trenden inince onun arabasına binmekten kaçındım.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby’nin verdiği o ışıltılı ve büyüleyici partileri aklımdan çıkaramadığımdan Cumartesi gecelerini New York’ta, kent merkezinde geçiriyordum; müziğin sesini, bahçesinden taşan ardı arkası kesilmeyen o baygın kahkahaları, evinin önündeki yolda gidip gelen arabaları hala duyabiliyordum. Bir gece oradan gerçekten bir arabanın geçtiğini işitmiş, farlarının kapının önündeki merdivenleri aydınlattığını görmüş, fakat kim olduğunu soruşturmamıştım. Belki de bir süredir dünyanın öbür ucunda olduğundan eğlen­cenin sona erdiğinden habersiz konukların sonuncusuydu.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Oradaki son günümde arabamı bakkala satıp, bavulumu tıka basa doldurduktan sonra gece, evin büyüklüğü ile tutarsız olan talihsizliğine bakmaya gittim. Beyaz mermer basamak­lara kiremitle bir çocuk tarafından yazılmış, ayın solgun ışığında dahi açık biçimde okunabilen, ağza alınmayacak bir söz gördüm. Ayakkabımın tabanını gıcırtıyla taşa sürterek yazıyı sildim. Sonra plaja indim ve kumların üzerine serildim.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Kıyıdaki büyük yerlerin çoğu kapanmış olduğundan Boğazı geçen bir feribotun belli belirsiz ışığı dışında hiçbir şey göremiyordum. Ay yükseldikçe de o lüzumsuz binalar bir bir eriyip gitti ve ben buraya ilk varan Hollandalı denizcilere bu manzaranın nasıl görünmüş olabileceğini anladım: yepyeni bir dünyanın taze ve yemyeşil bağrıydı. Gatsby’nin evinin yolunda, artık var olmayan ağaçlar bir zamanlar fısıldayarak insanın en büyük ve nihai düşlerini tatmin etmişti. Bu kıtaya ayak bastığında insanoğlu o büyülü anda nefesini tutmuş, anlamadığı ve hatta istemediği o estetik duygusuna yönelmeye zorlanmış ve tarihte son defa, merak güdüsünü karşılayan bir şeyle yüz yüze gelmiş olmalıydı.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">O eski, meçhul dünya üzerine düşünürken Gatsby’nin, Daisy’nin rıhtımındaki o yeşil ışığı ilk fark ettiğinde yaşadığı şaşkınlığı düşündüm. Muhtemelen bu mavi çimenlik üzerinde yükselen malikanesine varmak için çok uzun bir yol gelmiş ve hayaline, uzansa dokunabileceği kadar yaklaşmış olduğunu sanmıştı. O an bu hayalin çoktan gerilerde, şehrin ötesinde, sonsuz gecede ülkenin karanlık arazilerinin uzandığı engin bilinmezliğin bir yerlerinde kaldığından habersizdi.</span></p>

      <p class="Basic-Paragraph-2 para-style-override-4" xml:lang="en-GB"><span xml:lang="tr-TR">Gatsby o yeşil ışığa inanıyordu. Aslında her geçen yılla birlikte önümüzden kaçıp giden o harikulade geleceğe. Bir an için onu kaçırmış olabilirdik, ama hiç önemli değildi, yarın daha hızlı koşacak, ellerimizi daha ileriye uzatacaktık… Ve güzel bir sabah…</span></p>

      <p class="yildiz">•••</p>

      <p class="Basic-Paragraph-2" xml:lang="en-GB">Bizler akıntıya karşı kürek çekip sularla boğuşurken aslında durmaksızın geriye, yani geçmişe doğru gitmiyor muyuz zaten.</p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>

    <div class="Basic-Text-Frame">
      <p class="Basic-Paragraph-2" xml:lang="en-GB"></p>
    </div>
  </div>
</body>
</html>