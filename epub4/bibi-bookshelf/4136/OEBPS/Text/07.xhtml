<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <div class="num">
    VII
  </div>
  <hr />

  <h1 class="chapter">Toplumun Doğası</h1>

  <p class="nonindent">Üç kültür, Zuni, Dobu ve Kwakiutl, yalnızca çeşitli eylemler ve inançlardan oluşan farklı birer karmaşık bütün değiller. Bu kültürlerin her birisi, gelenekleri tarafından yönlendirilen davranışların hedeflediği bazı amaçlara da sahiptir. Birbirlerinden yalnızca şurada bir özelliğin olması, burada bir özelliğin kaybolmasıyla ayrılmazlar. Bir özellik iki farklı bölgede tümüyle farklı biçimlerde ortaya çıkabilir. Bu kültürler çok farklı taraflara yöneldikleri için birbirlerinden çok daha fazla farklılaşabilirler. Farklı amaçların peşinde bambaşka yollarda yol alıyorlar. Dolayısıyla hiçbir toplum bir başka toplumun terimleriyle yargılanamaz; çünkü bunlar temelde birbiriyle karşılaştırılamaz olgulardır.</p>

  <p class="indent">Kuşkusuz bütün kültürler binlerce davranış biçimini dengeli ve uyumlu bir örüntüyle oluşturmazlar. Bireylerde olduğu gibi bazı toplumsal düzenlerde de etkinlikler egemen güdülere bağlı olmayabilir. Hepsi değişik yönlere dağılmış olabilir. Bir durumda belli amaçları kovalıyor gibi gözükür, bir başkasında daha önce olanlarla ilgisiz; bir sonraki adımda ne olacağının ipucunu vermeyen bir tutarsızlık ortaya çıkabilir.</p>

  <p class="indent">Bu bütünleşme eksikliği, aşırı bütünleşme sergileyen başkalarında olduğu gibi tipik bir özellik olabilir. Aynı durumlara neden olan olgular her yerde bulunmaz. Britanya Kolumbiyası’nın iç bölgelerindeki kabileler çevrelerindeki tüm uygarlıklardan farklı olarak işbirliğinden pek hoşlanmazlar. Zenginliğin elde edilmesiyle ilgili örüntüyü bir kültür alanından, dinsel uygulamaların parçalarını bir başka kültürden, çelişkili bazı öğeleri ise bir başkasından almışlardır. Mitleri, onları çevreleyen bölgede bulunan üç farklı mitsel çevrenin kültür kahramanlarının açıklamalarının düzensiz toplanmasından başka bir şey değildir. Yine de başkalarının geleneklerine yönelik bu aşırı misafirperverliğe karşın kültürleri son derece ilkeldir. Törenleri, dünyanın herhangi bir bölgesindekinden çok daha basittir. Örme ve el işleri teknikleri plastik sanatlarda çok sınırlı şeyler yapmalarına izin verir. Farklı yönlerden etkilenen bazı bireylerde olduğu gibi, onların kabilelerinin davranış örüntüleri eşgüdümlü değildir, rastlantılarla belirlenir.</p>

  <p class="indent">Britanya Kolumbiyası’ndaki bu kabilelerde bulunan bütünleşme eksikliği, çevredeki farklı halklardan alınan özelliklerin aynı anda birlikte bulunmasından daha önemli bir sorun gibi gözükmektedir. Yaşamın her yönünde onların kendi örgütlenmeleri bulunur ancak bunların hiçbiri diğerini etkilemez. Erginlenme töreninde çocukların değişik mesleklerde eğitilmesi ve koruyucu ruhları edinmelerine büyük önem verilir. Batıdaki ovalarda bu sağgörü elde etme uygulaması tüm yetişkin yaşamına içerilmiş durumdadır. Avcılık ve savaş uğraşları bazı inançlarla egemen duruma gelmiştir. Ancak Britanya Kolumbiyası’nda festivaller ve danslar da son derece toplumsal eylemlerdir. Festivallerde göstericiler hayvanları taklit ederek izleyicileri eğlendirirler. Ancak olası koruyucu ruh olduklarına inanılan hayvanları taklit etmek kesinlikle yasaktır. Festivallerin ne dinsel bir anlamı vardır ne de ekonomik ticarette aracı olurlar. Her etkinlik ayrı bir bütünlüktür. Her etkinlik, kendi karmaşık bütünlüğüne, güdülerine ve amaçlarına sahiptir. Kendi sınırlı alanıyla uyumludur ama halkın tüm yaşamına hiçbir biçimde uzanmaz. Herhangi bir psikolojik özellik, bu kültürde başat bir rol oynamaz.</p>

  <p class="indent">Bu türden kültürel bütünleşme eksikliğini, çelişkili etkilerle kendisini ortaya koyan eksikliklerden ayırmak her zaman olanaklı değildir. Bu ikinci tip eksiklik çoğunlukla iyi tanımlanmış kültür alanlarında görülür. Bu, kıyıda kalmış bölgeler, kendi kültürlerindeki tipik kabilelerle yakın ilişki olanağını yitirmiş ve yabancı etkilere açık kalmış yerlerdir. Bunun sonucu olarak buralardaki halklar, toplumsal örgütlenmeleri ile sanat tekniklerini çelişkili süreçlerle edinir ve bunları uyumlu kılamazlar. Bazen uyumsuz gereçleri yeni bir uyum içinde yeniden biçimlendirirler. Bunu, birçok davranış biçimini paylaştıkları sağlamca temellenmiş herhangi bir kültürden farklı biçimlerde yaparlar. Bu kültürlerin geçmiş tarihini bilirsek, belli bir dönem içinde, ödünç aldıkları uyumsuz öğeleri uyumlu bir biçime dönüştürdüklerini görecekmişiz sanılabilir. Bazı durumlarda gerçekten de bu olabilir. Ancak anladığımızdan emin olduğumuz bütün çağdaş ilkel kültürlerin bulunduğu bölgelerde, açık bir uyumsuzluk göze çarpıyor.</p>

  <p class="indent">Başka tarihsel koşullar, başka durumlarda bazı kültürlerdeki bütünleşme eksikliğinin sorumlusudurlar. Bu, yalnızca kültürü eşgüdümlü biçime gelmemiş kıyıda köşede kalmış küçük bir kabilede değil, fakat üyeleri dağılmış, farklı uygarlık alanında konumunu belirlemiş bir kabilede de geçerlidir. Böylesi durumlarda mücadele, en açık olarak, kabile halkına dayatılan yeni etkilerle onların yerel davranışları diyebileceğimiz davranışları arasında görülür. Aynı durum bir halk kendi yurdunda kaldığında da olabilir. Bir bölgeye yeni gelen bir kabile ister büyük saygınlığı ister sayıca çokluğu nedeniyle bölgede önemli değişiklikler başlatabilir.</p>

  <p class="indent">Gerçekten karmaşaya düşmüş bir kültürün anlaşılması ve onunla içli dışlı olma oldukça ilginç bir konu olabilir. Yeni etkiler karşısında takınılan hoşgörü ya da özgül mücadelenin doğası, “bütünleşme eksikliğinin” özelliklerini gizleyen bir perdeden daha önemli olduğunu kanıtlayabilir. Ne var ki, böylesi özelliklerin ne olduğu tahmin edilemez. En karmaşık, en yoldan çıkmış toplumda bile uyumsuz öğeleri düzene sokacak ve daha güvenlikli öğeleri seçecek bir eğilimi yerleştirme zorunlu olacaktır. Bu kültürde iş gören gereçler ne kadar çok olursa, bu süreç daha açık ortaya çıkacaktır.</p>

  <p class="indent">Kabilelerin geçmiş tarihlerinden elde edilen uyumsuz öğelerle ilgili mücadelenin en iyi örneklerinden bazıları bütünleşmeyi sağlayabilir. Kwakiutllar bizim tanımladığımız anlamda kalıcı bir uygarlıkları olduğuyla övünmezler. Vancouver Adası sahillerine yerleşmeden önce güneydeki Salish halkıyla aynı kültürü paylaşıyorlardı. Kwakiutllar hâlâ bu halklarla ilişkilerinden edindikleri akrabalık terminolojisini, köy örgütlenmesini ve mitlerini koruyorlar. Ancak Salish kabileleri bireycidir. Onlarda mirasla geçen ayrıcalıklar çok azdır. Herkes, yeteneğine göre, bir başkası kadar fırsatlar elde edebilir. Bireyin önemi onun avcılık becerisine, kumardaki şansına ya da doktor ve kahin olarak öne sürdüğü doğaüstü yeteneklerini kanıtlamasına bağlıdır. Kuzeybatı Sahili’ndeki toplumsal düzenle onlar arasında büyük bir çelişki vardır.</p>

  <p class="indent">Ne var ki, bu aşırı çelişki bile, Kwakiutllar’ın yabancı örüntüleri kabul etmelerine engel olmaz. Adlara, mitlere, ev direklerine, koruyucu ruhlara birer özel mülk olarak bakarlar. Oysa bunlar başka toplumlarda yalnızca sınırlı düzeydedir. Ancak Kwakiutllar’ın geleneklerinde zorunlu ayarlamalar da vardır. İki toplumsal düzenin tümüyle ayrı oldukları noktalarda bu ayarlamalar göze çarpar. Bu, toplumsal örgütlenmenin doğal bir düzeneğidir. Kwakiutllar, Kuzeybatı Sahili sistemindeki ayrıcalıkları ve potlaç sistemini tümüyle kabul etmiş olsalar da, kuzeydeki kabilelerde bulunan ayrıcalıkların soydan geçmesini sağlayan katı çerçeveyi ve anaerkil katı kabile örgütlenmesini kabul etmemişlerdir. Kuzeydeki kabilelerde bireyler doğuştan sahip olunan soyluluk unvanına otomatik olarak uyarlar. Kwakiutl bireyi ise, gördüğümüz gibi, yaşamını bu unvanları elde etmek, için harcar. Ailesinde bu unvana sahip olan herhangi birileri olmasa da kendisi bu unvanlara talip olabilir. Kwakiutllar tüm ayrıcalıklar ve haklar sistemini benimsemişlerdir ama kuzeydeki kabilelerin kast sistemine karşıt olarak bireye özgürce oynayabileceği bir üstünlük elde etme alanı bırakmışlardır. Kwakiutllar, birlikte bu sahile getirdikleri güneydeki gelenekleri bu alanda korumuşlardır.</p>

  <p class="indent">Kwakiutllar’ın bazı özgün kültürel özellikleri eski ve yeni biçimlenmeler arasındaki mücadelenin yansıması konumundadır. Mülkiyet üzerindeki yeni vurgu, miras kuralları yeni önem kazanan olgulardır. İçerdeki Salish kabilelerinde aileler ve köyler son derece gevşek biçimde örgütlenmiştir. Ölüm durumunda ölünün mallarının çoğu tahrip edilir. Gördüğümüz gibi, kuzey kabilelerindeki katı anaerkil sistemi Kwakiutllar benimsememiştir. Ancak kadının babasından damadın talep ettiği haklara vurgu ve bu hakları çocuğun güvencesi için koruyarak bir uzlaşmaya gitmişlerdir. Bu nedenle miras hakkı anaerkil bir biçimde devredilmez ama sanki bir kuşak üzerinden bu biçimde devredilir. Her yeni kuşakta bu ayrıcalıklar hemen uygulanmaz ama yalnızca güvence altına alınmıştır. Gördüğümüz gibi, bütün ayrıcalıklar geleneksel potlaç tekniklerine göre yönlendirilir. Bu alışılmadık ayarlama iki uyuşmaz toplumsal düzen arasındaki bir uzlaşmaydı. Bir önceki bölümde Kwakiutllar’ın iki uzlaşmaz toplumsal düzeni nasıl uyumlu bir bütüne çevirerek sorunu çözdüklerini anlattık.</p>

  <p class="indent">Yine de bütünleşme, temeldeki mücadelelere rağmen olabilir. Kültürel karmaşaya düşmüş toplumlara günümüzde daha az rastlanıyor. Her zaman farklı yöne itilen bir kültürü tanımlamak, o kültürün kendini tanımlamaktan daha kolaydır. Bütünleşmenin doğası deneyimimiz dışında olabilir ve bu nedenle algılamak zordur. İlkin alan çalışmalarıyla, ikinci olarak daha kesin çözümlemelerle bu zorluklar alt edildiğinde, kültür bütünleşmesinin önemi bugünkünden daha açık olarak anlaşılacaktır. Ne var ki, betimlediğimiz Zuniler ve Kwakiutllar’daki tek biçimli yapıların tüm kültürlerde olmadığını anlamak gerekiyor. Her kültürü onu nitelendiren özelliği açığa vurması için Prokrustes yatağına<a class="noteref" href="#n-1" id="ref-1">*</a> yatırıp kesmeye çalışmak saçmadır. Önemli olguların budanması en büyük özenle de yapılsa temel açıklamayı anlaşılır kılmayacaktır. Konunun bir parçasını kesip alma işlemi savunulacak bir şey olamaz. Bu, nihai kavrayışımız karşısında fazladan engeller çıkaracaktır.</p>

  <p class="indent">Kültürel bütünleşmeyle ilgili kolaycı genellemeler, antropolojik alan çalışmasındaki en büyük tehlikedir. Kişi, bir kültürde içkin olan özelliklere ve dile egemen olduğunda, onların biçimlenmeleriyle zihnini meşgul ederse bu, gerçek anlayışı engelleyen bir şey olacaktır. Alan araştırması nesnel olmalıdır. Bütün ilgili davranışları yalnızca anlatmalı, herhangi bir varsayıma göre onları seçmeden almalı, olguları bir sava uydurmaya çalışmamalıdır. Bu kitapta tartıştığımız toplumlardan hiçbirisi, söz konusu kültürü betimleyen kararlı, özgün bir davranışla ilgili herhangi bir ön kavramsallaştırmayla ele alınıp incelenmedi. Etnografya, şeyleri olduğu gibi yazar; birbiriyle tutarlı şeyler yazmaya kalkışmaz.</p>

  <p class="indent">Ortaya çıkan bütüncül tablo bu nedenle uzmanlar için daha ikna edici olacaktır. Aynı biçimde kuşaklar ve kültür bütünleşmeleriyle ilgili kuramsal tartışmalar, onların dogmatikliği ve evrenselliği ölçüsünde boş olacaktır. Bir toplumda devingen olup diğerinde olmayan güdüler ve davranışların karşıt sınırlarıyla ilgili bilgilerimizi kontrol etmemiz gerekir. Bir etnografya okulunun platformuna kalıp biçimler ekleme zorunluluğumuz yok. Öte yandan kurumlara göre belirlenen farklı amaçlara ulaşmak için farklı kültürlerin birbiriyle çatışan çıkarları, hem farklı toplumsal düzenleri hem de bireysel psikolojik biçimlenmeyi anlamada önemlidir.</p>

  <p class="indent">Batı uygarlığındaki kültürel bütünleşme ilişkileriyle ilgili incelemeler ve konuyla ilgili sosyolojik kuramlar bir yanlış anlama nedeni olabilir. Kendi toplumumuz, çoğunlukla, kültürel bütünleşme eksikliğinin en aşırı örneği olarak resmedilir. Bu kültürün büyük karmaşıklığı, çok yönlülüğü ve kuşaktan kuşağa görülen hızlı değişmeler kaçınılmaz olarak öğeleri arasındaki uyum eksikliğini, basit toplumlarda olmayan ölçüde ortaya çıkartır. Ne var ki, bu bütünleşme eksikliği, birçok çalışmada basit bir teknik hata yüzünden abartılır ve yanlış yorumlanır. İlkel topluluklar coğrafi bakımdan bütünleşmiştir. Bununla birlikte Batı uygarlığı tabakalara bölünmüştür ve farklı sosyal gruplar aynı anda ve aynı yerde, farklı standartlarla ve farklı güdülerle davranarak birlikte yaşarlar.</p>

  <p class="indent">Antropolojik kültürün uygulanma çabası çağdaş sosyolojide çok az verimli sonuç verir. Çünkü yaşam biçimleri bugün yalnızca alansal dağılımla ilgili bir konu değildir. Sosyologlar arasında “kültür kavramı” üzerinde durmanın boşa zaman harcamak olduğunu düşünen bir eğilim vardır. Böylesi uygun bir “kavram” yoktur. Toplamları coğrafi olarak gruplandırırız. Dolayısıyla onları coğrafi açıdan ele almak gerekir. Böyle yapmadığımızda, olsa olsa gevşek bir ampirik kategoriden çıkartılmış boş bir ilke elde etmiş oluruz. Uygarlığımızda, antropolojik anlamda, dünyanın değişik köşelerinde bulunabilecek tekbiçimli bir kozmopolit kültür vardır. Ancak çalışan sınıflar arasında öngörülemeyen farklılıklar, dört yüz yıldır yaşamını kilisede odaklayan gruplarla kendi yolunda ilerleyenler arasında da var. Rotary Kulüpleri ve Greenwich Village<a class="noteref" href="#n-2" id="ref-2">*</a> gibi farklı ilkelerle temsil edilen gönüllü grupları ortaya çıkartan çağdaş toplumdaki göreceli seçme özgürlüğüdür. Kültürel süreçlerin doğası bu çağdaş koşulları değiştirmedi, ancak onların inceleyebildiği birlik artık yerel bir grup değil.</p>

  <p class="indent">Kültür bütünleşmesi önemli sosyolojik sonuçlara sahiptir. Sosyoloji ve toplumsal psikolojide bazı tartışmalı konulara neden olmaktadır. Bunlardan ilki, toplumun bir canlı organizma olup olmadığı tartışmasıdır. Birçok çağdaş sosyolog ve toplumsal psikolog, toplumun bir organizma olmadığını ve insanların zihinlerinde oluşturulan bir olgudan başka şey olmadığını öne sürüyor. “Mantıksız grup” kavramına şiddetle karşı çıkıyorlar. Onlara göre grup, mitsel bütünlük olarak bir işlevi olan, buna uygun düşünülüp davranılan bir tasarımdır. Öte yandan çeşitli kültürlerle ilgilenenler, bireysel psikolojinin tüm yasalarının olguları açıklamakta yetersiz olduğunu belli bir açıklıkla gördüklerinden kendilerini gizemli bir dille ifade ediyorlar. Durkheim gibiler “birey yoktur” diye haykırırken, Kroeber gibiler kültürel süreçlerin açıklanmasında üst organizmaya başvurma çağrısı yapıyorlar.</p>

  <p class="indent">Bu, büyük bir sözel kavgaya neden oluyor. Sözde organikçilerden hiçbiri gerçekte kültür içinde yer alan bireylerin zihninden başka bir zihinsel düzen olduğuna inanmıyor.</p>

  <p class="indent"><a id="page_249"></a>Öte yandan mantıksız grup kavramının en sert eleştirmenleri bile, Allport örneğinde olduğu gibi, grupların bilimsel incelenmesinin zorunluluğunu, bunun “sosyolojinin özel bir yan dalı” olduğunu kabul ediyor. Grubun, onu oluşturan bireylerden fazla bir şey olduğunu kabul edenlerle buna karşı çıkanlar arasındaki tartışma, uzmanların verileri farklı ele almalarına neden oluyor. Durkheim, farklı kültürlerle, özellikle Avustralya kültürüyle, ilk tanışmasından başlayarak, genelde belirsiz bir dille de olsa, kültür incelemelerinin zorunluluğunu sürekli yineledi. Öte yandan, kendi standartlaşmış kültürümüzle daha fazla uğraşan sosyologlar, kendi çalışmalarında ortaya çıkmayan basitleşmeye yönelik bir yöntemi yok saymaya çalıştılar.</p>

  <p class="indent">Açıktır ki, Zuniler’deki tüm bireylerin toplamı, bireylerin iradeleriyle oluşacak olandan çok daha fazla bir kültür yaratmıştır. Grup, görenekle beslenir; o, “zamanla bağlanan” bir olgudur. Dolayısıyla haklı olarak örgensel bir bütün olarak nitelenebilir. Gruptan, hedeflerini ve sahip olduğu özgül amaçları seçen bir şey olarak söz etmek dilimize yerleşmiş animizmin zorunlu sonuçlarından biridir. Uzmanın, bunu gizemli bir felsefenin belirtisi olarak görmemesi sağlanmalıdır. Eğer insan davranışının tarihini anlayacaksak bu grup olaylarını incelemek zorundayız. Bireysel psikoloji, karşılaştığımız olguları kendiliğinden açıklayamaz.</p>

  <p class="indent">Toplumsal gelenek çalışmalarındaki en önemli konu, toplumsal benimsemenin süzgecinden geçmek zorunda olan düşüncelerle belirlenen davranışı ele almaktır. En geniş anlamıyla tarih, bu toplumsal benimseme ve yadsımalarla ilgili açıklamaları bize sunar. Burada söz konusu olan yalnızca psikoloji değildir, aynı zamanda tarihtir de. Tarih, hiçbir zaman içe bakışla olgular dizisini keşfedemez. İnsanın rekabetçiliğinden ekonomik şemamız, insanın savaşçılığından çağdaş savaşı çıkaran gelenek açıklamalarımız ve bütün ha<a id="page_250"></a>zır açıklamalarımız her dergide ve her kitapta karşımıza çıkıyor. Bunların tümü antropolog için sanki hazır nimetlerdir. Bu konuya dikkat çeken ilk kişi Rivers’tir. Kan davasının intikam duygusuyla kavranmaya çalışılması yerine, intikam duygusunun kan davası geleneğiyle kavranması gerektiğini gösterdi. Aynı biçimde kıskançlığı onu koşullayan yerel cinsel düzenlemeler ve mülkiyet kurumlarıyla incelemek gerekir.</p>

  <p class="indent">Bireysel davranışlar aracılığıyla kültürün naif biçimde yorumlanmasındaki herhangi bir biçimlenme bireysel psikolojiyle açıklanabilir ancak bu, psikolojiye olduğu kadar tarihe de bağlıdır. Dionysosçu davranış bazı kültürlerdeki kurumlaşmalar içinde ağırlıklı bir yer tutar, çünkü bu bireysel psikolojide sürekli var olan muhtemel bir özelliktir. Ancak bazı kültürlerde ağırlıklı olarak yer almaz, çünkü tarihsel olaylar bir yerde bu duyguyu beslerken bir başka yerde engellemiştir. Kültürel biçimlerin yorumlanmasında hem tarih hem de psikoloji gereklidir. Bunlardan biri diğerinin görevini tek başına göremez.</p>

  <p class="indent">Bu, bizi, antropolojide yer alan en tartışmalı noktalardan birisine getiriyor. Bu sorun, toplumsal fenomenlerin biyolojik temelleriyle ilgili çatışmadır. Sanki insan yaradılışı (mizaç) tüm dünyada az çok sabitmiş, sanki her toplum elde edilebilir kaynakları kabaca benzer biçimde bölüşürmüş, sanki kültür göreneksel örüntülerine göre seçilen ve çok sayıdaki bireyleri birbirine uyumlu kılan bir potaymış gibi konuştum durdum. Örneğin esrime, kendinden geçme deneyimi, bu yaklaşıma göre, herhangi bir nüfustaki bazı bireylerde potansiyel olarak hep vardır. Bu olguyu gerçekleştiren ya da taklit eden kişi büyük ölçüde onurlandırılır. Oysa uygarlığımızda bu olay aileye sürülen bir leke olarak görülür, yok edilmeye çalışılır. Bu tür davranış gösteren kişiler olağandışı sayılırlar.</p>

  <p class="indent">Ancak bir başka olanaklı yorum daha vardır. Şiddetle eleştirilen özellikler, kültürel olarak belirlenmez. Bunlar biyolojik yolla geçerler. Bu yoruma göre ayrım ırklarla ilgilidir. Ova Kızılderilileri sağgörü arayışına girerler, çünkü bu zorunluluk onların ırklarının kromozomlarından kaynaklanır. Benzer biçimde Pueblolar ılımlı ve alçakgönüllüdürler, çünkü onların ırksal yapıları böyle belirlenmiştir. Eğer biyolojik yorum doğruysa insan gruplarının davranışlarını kavramak için tarihe başvurmamıza gerek yoktur. Psikoloji bize yetecektir.</p>

  <p class="indent">Ne var ki, bu biyolojik yorum, sağlam bir bilimsel temele sahip değildir. Savlarını kanıtlamaları için bu görüşü savunanların toplumsal fenomenlerin çok az bir kısmını psikolojik olgularla açıklamaları gerekir. İç salgı bezlerinin ya da metabolizmayla ilgili bazı özelliklerin farklı insan gruplarında farklı davranışlara yol açması ve bunların kültürel davranışı farklılaştırması mümkündür. Ancak bu, antropologların değil psikologların ve genetikçilerin sorunudur. Bu sorunlar kültür tarihi uzmanları için değerli malzemeler ortaya çıkartabilir.</p>

  <p class="indent">Kalıtımsal olarak geçtikleri sonucuna varılan bazı psikolojik bağıntıları gelecekte biyologlar ortaya çıkarabilir. Ancak bunlarla bütün olguların açıklanamayacağı açıktır. Kuzey Amerika Kızılderilileri biyolojik açıdan bir ırk oluştururlar. Ne var ki, Dionysosçu kültürel davranış hepsinde yoktur. Zuniler bu kültünün tam tersi güdülenmeler sergilerler. Zuniler Apolloncu kültürü diğer Pueblolar’la paylaşırlar ama Pueblolar’dan Shoshoneler’in bir alt grubu olan Hopiler, Dionysosçu kabileler arasında yer alır, linguistik olarak Aztekler’le bağlantılıdırlar. Bir diğer Pueblo grubu olan Temalar ise güneydeki ovalarda yaşayan Pueblo olmayan Kiowalarla biyolojik ve dilsel yakın ilişki içindedirler. Dolayısıyla kültürel biçimlenmeler yereldir ve çeşitli gruplar arasındaki akrabalık ilişkileriyle bir ilgisi yoktur. Aynı biçimde, diğer toplamlardan sağgörü arama özelliğiyle ayrılan batı ovalarındaki kabileler de biyolojik bir birlik göstermezler. Bu bölgede yerleşmiş olan kabileler, Algonkin, Athabascan ve Siouan (Siyu) ailelerinden gelen, kendi özel dilini<a class="noteref" href="#n1" id="ref1">1</a> kullanan geniş bir yelpaze oluştururlar. Bu yapı içindeki kabilelerden bazısı sağgörüyü Ova Kızılderilileri gibi ararken, bazıları böyle davranmaz. Yalnızca ovaların coğrafi sınırları içinde yaşayanlar, her olağan güçlü adamın zorunlu bir donanımı olarak sağgörü arayışına çıkarlar.</p>

  <p class="indent">Çevresel açıklamalar hâlâ oldukça zorunlu olsa da, mekânda yayılımla ilgili düşünceler yerine zamanda yayılımı da göz önünde tutmalıyız. Psikolojik davranışta görülen en köklü değişmeler, biyolojik yapı bakımından gözle görülür bir değişiklik göstermeyen gruplarda ortaya çıkar. Avrupa uygarlığı Ortaçağ boyunca fiziksel bir fenomen olan salgın hastalıklar karşısında gizemli ve boyun eğen bir davranış içindeyken, 19. yüzyılda kendinden emin ve sorunu mantıklı olarak ele alan bir maddeciliğe yöneldi. Kültür, ona denk düşecek grubun ırksal yapısında önemli bir değişme olmadan, değişti.</p>

  <p class="indent">Davranışlarla ilgili kültürel yorumlamalar, hiçbir zaman fizyolojik öğelerin zorunluluğunu yadsımaz. Böylesi bir yadsıma, bilimsel açıklamaların yanlış kavranışından başka bir anlam taşımaz. Kimya, biyolojik fenomenleri açıklamak için pek uygun olmasa da, biyoloji kimyayı yadsıyamaz. Kimya yasalarının temelinde yer alan olguları kabul ettiği için, biyolojinin kimyasal formüllere uygun biçimde çalışması gerekmez. Her bilim alanında, gözlemlenen durumlara en uygun sonuçları ve yasaları göz önünde tutmak gerekir. Ne var ki, başka öğelerin varlığında ısrar etmek, bun<a id="page_253"></a>ların nihai ifadedeki yaşamsal önemleri kanıtlanmamış olsa da, gerekir. Dolayısıyla insanlığın kültürel davranışlarının temelinde biyolojik öğelerin oldukça az olması onların varlığını yadsımaya neden olamaz. Vurgulanması gereken tarihsel etmenlerin devingen rolüdür.</p>

  <p class="indent">Deneysel psikoloji, kendi kültürümüzle ilgili çalışmalarda benzer bir vurguyu yapmak zorunda kaldı. Yakınlarda yapılan kişilik özellikleriyle ilgili önemli deneyler, liderlik ve dürüstlük gibi özelliklerde bile toplumsal belirleyicilerin en önemli paya sahip olduklarını ortaya koydu. Bir deneysel olayda dürüstlük bir çocuğun diğerini aldatmasında hiçbir rol oynamıyordu. Orada önemli olan dürüst-dürüst olmayan kişiler değil, dürüst ya da dürüst olmayan durumlardı. Aynı biçimde liderle ilgili inceleme, kendi toplumumuzda bile standart olarak alınacak tekbiçimli liderlik özelliklerinin olmadığını kanıtladı. Liderin rolünün gelişimi ve onun nitelikleri durumlara ve olaylara verilen öneme bağlıydı. Bu “durumsal” sonuçlarda yer alan toplumsal davranış, gelişkin bir toplumda bile, “özgül bir davranış biçimine göre önceden belirlenen sabit düzeneklerin basitçe dile getirilişi değildi. Tersine, davranış, karşılaştığımız özgül soruna bağlı olarak değişebilen eğilimlerle ortaya çıkıyordu.”</p>

  <p class="indent">İnsan davranışlarının devingen olduğu bir toplumda bile bu durumlar kültürler arasındaki karşıtlıkları büyüterek birbirlerinin hedeflerinde çatışmalara yol açabilir. Zuniler ve Kwakiutllar’da ise bu sonuç bir yerde kaçınılmaz olmaktadır. Eğer insan davranışıyla ilgilenmek istiyorsak, her şeyden önce herhangi bir toplumda ortaya çıkan durumları anlamamız gerekir, çünkü durumlara göre biçimlenen insan davranışı, en iyi gözlemciye ve parçası olduğu kültürden gelen birine bile, herhangi bir imada bulunmaz.</p>

  <p class="indent">Bu gözlemci kendi kültüründe değil ama yabancı kültürlerde yalnızca garip davranış özellikleri görecektir. Yine de bu, yerel ve geçici bir eğilimdir. Herhangi bir kültürün sonsuz huzuru elde ettiğini ve insanlık sorunlarının biricik çözümü olarak tarihte yerini aldığını varsaymak için bir neden yok. Gelecek kuşaklar bunu daha iyi anlayacak. Bizim bilimsel gelişimimiz kendi kültürümüzün ürünü. Ama insan kültürünün değişik biçimlenmeleri arasında sayısız biçimden yalnızca biri.</p>

  <p class="indent">Her uygarlığın kültürel örüntüsü, insanlığın potansiyel amaçları ve güdülenimlerinin büyük yelpazesinde belli ayrımlar yapmamızı sağlar. Önceki bölümlerde gördüğümüz gibi herhangi bir kültür bazı seçilmiş maddi teknikler ve kültürel özeliklerden yararlanır. Tüm olası insan davranışlarını içeren büyük yelpaze herhangi bir kültüre onun önemli bir kısmından yararlanması için çelişkilerle dolu büyük olanaklar sunar. Burada seçim yapma ilk gerekliliktir. Seçme olmaksızın hiçbir kültür anlaşılamaz. Seçimle ilgili niyetler herhangi bir özel teknik uygulayımdan çok daha önemlidir. Tıpkı evlilik işlemlerinin benzer biçimde yapılan eş seçimi yanında önemsiz olması gibi.</p>

  <p class="indent">Seçim yapan ve seçtiklerinden göreneksel durumlarında yararlanan farklı halkların gizil davranışlarının oluşturduğu yelpazedeki bu farklılıkları betimlediğimiz üç kültür ışığında ele aldık yalnızca. Bu halkların seçtikleri hedefler ve güdülerin dünyadaki en karakteristik özellikler oldukları söylenebilir. Bunların betimlenmesi özellikle yeğlendi, çünkü yaşayan kültürler olarak onlarla ilgili bazı şeyler biliyoruz. Bu nedenle artık gözlemlerle kontrol edilemeyecek kültürlerle ilgili tartışmalarda olması gereken kuşkulara burada kapılmaya gerek yok. Örneğin Ova Kızılderilileri’nin kültürüyle ilgili çok sayıda bilgi elimizde bulunuyor. Onların psikolojik örüntüleri, yerlilerin metinlerinden, gezginlerin açıklamaları ve anılarından ve etnografların topladığı geleneklerle ilgili bilgilerden açıkça anlaşılıyor. Ancak kültür, belli bir süre boyunca aynı işlevleri sürdürmüyor. Akılcı bir kuşku yine de olmalı. Dogmalara nasıl uyum sağlandığı kolaylıkla anlatılamaz. Kestirme çözümlerin bir durumdan diğerine uyarlanması da oldukça yaygındır.</p>

  <p class="indent">Tartıştığımız kültürel biçimlenmeler, kültürel özelliklerle ilgili sabit bir takımyıldızı oluşturan belli tipler anlamına gelmez. Bunların her biri deneyimsel nitelendirmelerdir ve dünyanın herhangi bir başka köşesinde tümüyle ortaya çıkmazlar. Sınırlı sayıdaki basit ve seçilmiş tipleri örnek alarak, bunları bütün kültürleri nitelendirmede kullanmaktan yanlış bir şey olamaz. Kategoriler, bütün uygarlıklar ve bütün olaylara uygulanabilir, kaçınılmaz şeyler olarak ele alındıklarında, onlara fazla sorumluluk yüklenmiş olur. Dobulular ve Kuzeybatı Sahili yerlilerindeki paranoyak eğilimler, bu kültürlerdeki çok farklı özelliklerle birleşmiştir. Sabit bir model yoktur. Apollonculuk, Zuniler’de ve eski Yunanlılar’da temelde farklı evrimler geçirmiştir. Zuniler’deki ılımlılık ve ölçülülük meziyeti, çok farklı bir doğadan oluşan uygarlıklarının ürünüdür. Oysa Yunan uygarlığı, Dionysosçu karşıt eğilimin gelenekselleşmesi kavranmadan anlaşılamaz. Burada bir “yasa” yoktur ama birkaç farklı nitelik süreçte başat tavır durumuna gelebilir.</p>

  <p class="indent">Birbirlerine çok benzeyen kültür örüntüleri, başat amaçlarına ulaşmak için aynı durumları seçmeyebilir. Çağdaş uygarlıkta, iş rekabeti içerisinde acımasız olan bir adam çoğunlukla saygın bir koca ve hoşgörülü bir babadır. Batı uygarlığındaki başarıya ulaşma takıntısı, ticaret dünyasında ortaya çıkmış ölçülerde aile yaşamında görülmez. Bu iki etkinliği çevreleyen kurumlar bir ölçüde çelişik olsa da, bu durum örneğin Dobulular için geçerli değildir. Dobu’da evlilik yaşamı Kula ticaretini yönlendiren güdülerle ele alınır. Dobu’daki bahçecilik bile diğer bahçe sahiplerinin yam tohum<a id="page_256"></a>larını elde etmeye dayanır. Ancak bahçecilik, genelde herhangi bir kültür örüntüsünü fazla etkilemeyecek sıradan bir etkinliktir. O, yalnızca başat nedenlere ulaşmayan ya da onları sınırlayan bir durumdur.</p>

  <p class="indent">Kültürel örüntüye renk katan davranışlardaki bu düzensizlik Kwakiutl yaşamında çok açıktır. Soylu bir yetişkinin ölümü karşısındaki karakteristik Kwakiutl tepkisini görmüştük. Onları utanca düşüren yazgıya karşı aynı biçimde yanıt veren bir plan uyguluyorlardı. Ancak genç bir baba ve anne ölen bebekleri için yas tutmak durumundadır. Annenin feryatları keder doludur. Ağlayıcı kadınlar geldikten sonra, anne ölü çocuğunu kollarında tutar ve gözyaşları döker. Elinde oyuncakçıların kullandığı bir bıçak vardır. Oyuncaklar yapıp her tarafa onları atar. Kadınlar ağlarken anne çocuğuna seslenir:</p>

  <div class="block">
    <p class="bl_nonindent">“Ah, ah, ah, neden bana bunu yaptın çocuğum? Annen olarak beni seçtin. Senin için her şeyi yaptım. Bak, işte senin oyuncakların burada, senin için her şeyi yaptım. Neden beni terk ettin çocuğum? Sana bir şey mi yaptım? Geri gelirsen sana her şeyin daha iyisini yapacağım. Benim için yap bunu! Nereye gittiysen hemen buraya gel. Sen gelir gelmez ben tekrar güçleneceğim. Lütfen orada kalma. Bana, annene acı yavrum.”</p>
  </div>

  <p class="indent">Ölen çocuğa dua ederek onu ikinci kez vücudundan doğurmak ister.</p>

  <p class="indent">Kwakiutl şarkıları sevilen kişinin ayrılmasından duyulan hüzünle doludur:</p>

  <div class="block">
    <p class="bl_nonindent">Ah, sevdiğim, uzaklara gidiyor. Adı New York olan güzel ülkede olacak.</p>

    <p class="bl_nonindent">Ah, sevgilim, onun yanında zavallı küçük bir kuzgun gibi uçabilseydim.</p>

    <p class="bl_nonindent"><a id="page_257"></a>Ah, acı içindeyim, sevdiğimin yanında yatabilseydim.</p>

    <p class="bl_nonindent">Efendim, sevdiğime duyduğum aşk bedenimi öldürüyor.</p>

    <p class="bl_nonindent">Ah, sevdiğim, sevdiğimin beni yaşamda tutan sözleri bedenimi öldürüyor,</p>

    <p class="bl_nonindent">Sevgilim, iki yıl yüzünü hep böyle tutacağını söyledi.</p>

    <p class="bl_nonindent">Ah, sevdiğim üzerine uzanacağın kuş tüyünden yatağın olsaydım.</p>

    <p class="bl_nonindent">Ah, sevdiğim, başını yaslayacağın yastığın olsaydım.</p>

    <p class="bl_nonindent">Hoşçakal! Çok üzgünüm. Aşkım için ağlıyorum.</p>
  </div>

  <p class="indent">Yine de bu Kwakiutl şarkılarında bile hüzünle birlikte geride kalanın duyduğu bir utanç vardır. Daha sonra bu duygular acı bir alaya ve tekrar hesaplaşmaya dönüşür. Ölümle aldatılan erkek ve genç kızların şarkıları kendi kültürümüzde alışık olduğumuz benzer ifadelerden pek farklı değildir:</p>

  <div class="block">
    <p class="bl_nonindent">Ah, sevgili kadınım, düşüncelerimi sana nasıl iletebilirim, senin davranışın benim düşüncem mi, sevgili kadınım?</p>

    <p class="bl_nonindent">Sevgili kadınım, işte gülmenin nedeni, senin davranışın, sevgili kadınım, işte gülmenin nedeni.</p>

    <p class="bl_nonindent">Sevgili kadınım, işte aşağılamanın nedeni, senin davranışın, sevgili kadınım, işte aşağılamanın nedeni.</p>

    <p class="bl_nonindent">Sana elveda, sevgili kadınım, elveda eşim, senin davranışın yüzünden, sevgili kadınım.</p>
  </div>

  <p class="indent">Ya da bir başka şarkı:</p>

  <div class="block">
    <p class="bl_nonindent">İlgisiz gibi davranıyor, beni sevmiyormuş gibi, benim gerçek aşkım, sevgilim,</p>

    <p class="bl_nonindent">Sevgilim, uzaklara gittin sen, senin iyi adın gitti, sevgilim.</p>

    <p class="bl_nonindent">Dostlar, artık bizi dinlemeyin, yok olanların aşk şarkıları da yok olur.</p>

    <p class="bl_nonindent">Dostlar, eğer yeni bir gerçek aşkım olursa iyi olacak,</p>

    <p class="bl_nonindent">Yeni aşkıma haykırdığımda aşk şarkımı, sanırım o da duyacak bunu.</p>
  </div>

  <p class="indent">Açıktır ki, üzüntü kolaylıkla utanca dönüşüyor ama üzüntüyü dile getirmeye ancak belli ölçülerde izin veriliyor. Ayrıca Kwakiutl aile yaşamındaki içtenlik sıcak biçimde sevgiyi dile getirme olanağını ve kolaylıkla neşeli insan ilişkileri kurmayı sağlıyor. Yaşamlarının en tipik yanlarını yönlendiren gereklilikler Kwakiutllar’ın bütün durumlarını kaplamıyor.</p>

  <p class="indent">Kwakiutllar’da olduğu gibi Batı uygarlığında da, yaşamın bütün görünümleri çağdaş yaşamda göze çarpan güç elde etme çabasına aynı biçimde hizmet etmez. Zuniler’de ve Dobulular’da ise yaşamın hangi görünümlerinin onların biçimlenmelerinden etkilendiklerini görmek pek kolay değildir. Bu, kültürel örüntünün doğasından kaynaklanabilir. Belki de uyum sağlamak için gösterilen bir beceridir. Şu anda buna karar vermek olanaksız.</p>

  <p class="indent">Kültürel bütünleşmeyi anlamak için göz önünde tutulması gereken sosyolojik bir olgu var. Bu, yayılmanın anlamıdır. Uçsuz bucaksız boyutta antropolojik araştırma, insanlardaki taklit konusunu incelemeye ayrılmıştır. Yayılmış kültürel özellikleri taşıyan ilkel bölgelerin fazlalığı antropolojinin en şaşırtıcı olgularından biridir. Kostümlerin özellikleri, teknik, törenler, mitoloji, ekonomik değişim, evlilik gibi konularla ilgili geleneksel bazı özellikler tüm Amerika kıtasına yayılmış durumdadır. Kıtadaki her kabile, çoğu durumda, aynı özelliğe bir biçimde sahiptir. Yine de bu geniş alandaki bazı bölgelerde, söz konusu hammaddeyle ilgili ayrı hedefler ve güdülenmeler de vardır. Pueblolar, Kuzey Amerika’nın büyük bölümünde görülen yaygın mitlere dayanan büyüsel araçlarla tarım yaparlar. Bir başka kıtadaki Apolloncu kültür, zorunlu olarak, bir başka hammad<a id="page_259"></a>deyle bu konuyu ele alır. Ortak bir yönelimi olan bu iki kültür, her kıtadaki ulaşılabilir hammaddeyi kendine göre dönüştürecektir ama ortaya çıkan özellikler de farklı olacaktır. Bu nedenle dünyanın farklı köşelerindeki karşılaştırılabilir biçimlenmeler kaçınılmaz olarak farklı içerik taşıyacaklardır. Pueblo kültürünün yönünü, onlarla aynı öğeleri taşıyan ama bunları farklı biçimde kullanan diğer Kuzey Amerika kültürleriyle karşılaştırarak anlayabiliriz. Benzer biçimde Yunan uygarlığındaki Apolloncu vurguyu, Doğu Akdeniz kültürleri arasındaki onun yerel durumunu inceleyerek anlayabiliriz. Kültürel bütünleşme süreciyle ilgili açık bir kavrayışa varmak için yayılma olgusuyla ilgili bilgiden çıkan sonuçları göz önünde tutmak gerekir.</p>

  <p class="indent">Öte yandan bu bütünleşme sürecinin kavranması yaygın özelliklerin doğasıyla ilgili farklı bir resim ortaya koyacaktır. Din, erginlenme töreni, evlilik gibi konularla ilgili alışıldık çalışmalar, her özelliğin kendi güdülenmeleriyle oluşan özel bir davranış alanının olduğunu kabul eder. Örneğin Westermarck, evliliği cinsel tercihle ilgili bir durum olarak açıklıyor. Ergenliğe giriş törenlerinin bilinen yorumu ise, onların, ergenliğin abartılmasının bir sonucu olduğu yönündedir. Böylesi bir olgular dizisi içinde binlerce değişim ortaya konulabilir. Yalnızca bir halkada yer alan değişiklik bir dürtüyle ilgilidir ya da zorunluluk kendini genel durumda hissettirir vb.</p>

  <p class="indent">Oysa çok az kültür, karşılaştığı sorunları böylesine basit bir biçimde ele alır. Evlilik, ölüm ya da doğaüstü güçlere dua etme gibi olaylar her toplumun özgül amaçlarını ortaya koyan durumlardır. Başat güdülenmeler, özel seçilmiş durumlarda ortaya çıkmaz. Bunlar kültürün genel niteliğinin damgasını taşırlar. Evlilik, başka biçimlerde de karşılanabilecek farklı eş bulma tercihleriyle ilgili olmayabilir. Fazla eş elde etme zenginlik biriktirmenin geçerli bir biçimi olabilir.</p>

  <p class="indent">Ekonomik çalışmalar, beslenme ve giyinme gereksinmelerini karşılama gibi önemli bir rolden çok farklı yönlere kayabilir. Bütün tarımsal teknikler, halkın gereksediği besinlerden birkaç kat fazlasının biriktirilmesi ve sırf gösteriş adına çürümeye terk edilmesine yöneltilebilir.</p>

  <p class="indent">Görece basit kültürel yanıtlarda bile olayların doğasını anlamakta karşılaşılan zorluklar, bu kitapta ele aldığımız üç kültürün tanımlanmasında tekrar tekrar ortaya çıktı. Kendi doğallığında yas tutma, bir keder ya da yitirilen şeylere karşı rahatlamak için başvurulan bir tepkidir. Oysa ele aldığımız üç kültürden hiçbiri yas geleneklerinde bu türden bir tepki ortaya koymuyor. Pueblolar, ölüm olayını, önemli bunalımlardan biri olarak ele alıp, törenlerinde toplumun huzurunu bozan bu olayın etkilerinden kurtulmaya çalışırlar. Onların uygulamalarında keder birazcık kurumsallaşmışsa da, esasta ölümü bir kayıp, tehlikesi azaltılması gereken bir bunalım olarak görürler. Kwakiutllar, gerçek bir keder olup olmadığı bir yana, özgül bir kültürel paranoya örneğiyle yas tutma geleneklerinde, kendilerini ölenin akrabalarınca aşağılanmış sayarlar ve buna göre tepkide bulunurlar. Dobulular’da ise yas tutma gelenekleri daha sıradandır. Onlar için ölüm, kendi gruplarından birinin ölümüne neden olan, ölenin eşinin yakınlarının kendilerini cezalandırmasıdır. Sayısız durumdan biri olarak Dobu yas tutma gelenekleri, ölümü kalleşçe bir girişim sayar. Bu nedenle de cezalandıracak bir kurban ararlar.</p>

  <p class="indent">Çok basit bir konu, çevre ve yaşam döngüsünün sağladığı ortamda görenekçe ele alınarak, genel amaçlara ulaşmada ilgisiz bir biçimde kullanılabilir. Bir olayın özgül niteliği öylesine tanımlanır ki, küçük bir farklılıkla, kabakulaktan ölen bir çocuk için olayla hiç ilgisi olmayan bir insan öldürülebilir. Ya da bir kızın ilk aybaşı kanaması kabiledeki tüm malların yeniden dağıtımını gerektirebilir. Yas tutma, evlilik, erginlenme töreni ya da ekonomik etkinlik, insan davranışının özgül ve değişmez öğeleri değildir. Bunların her birinin, belli bir geçmişle oluşmuş kendi genel nedenleri ve güdülenmeleri vardır. Bu durum onların geleceğini de belirler. Ancak herhangi bir toplumda ortaya çıkan bazı durumlar önemli kültürel amaçları dile getirebilir.</p>

  <p class="indent">Dolayısıyla bu bakış açısına göre, sosyolojik birliğin anlamı kurumsal değil, kültürel biçimlenmedir. Aile, ilkel ekonomiler ya da ahlâki ilkelerin incelenmesinde, farklı kültürel biçimlenmeleri ele alacak biçimde çalışmayı bölümlemek, bu özelliklerin başat olduğu durumlarda ise tümden ayrı bir inceleme yapmak gerekir. Kwakiutllar’ın yaşamlarının özel doğası, tekeşli aile tartışmaları için açıklayıcı hiçbir durum sunmadığı gibi Kwakiutl davranışından evlilikle ilgili genel sonuçlar çıkarmak da olanaklı değildir. Benzer biçimde, kendi uygarlığımızdaki evlilik, eş seçimi ve ev yaşamıyla ilgili yalnızca bir örnektir ve genel bir açıklama ortaya koyamaz. Uygarlığımızdaki erkeğin özel mülkiyet biriktirme ve onları sergilemeye yönelik büyük tutkusu kavranmadan, kadının günümüzdeki konumu ve çağdaş kıskançlık duygusu hiç de akılcı gözükmeyecektir. Çocuklarımıza karşı tutumumuz da aynı kültürel amaçlarla güdülenmiştir. Çocuklarımız bebeklikten itibaren saygı duyulması gereken zevkleri ve hakları olan bireyler değillerdir. Bazı ilkel toplumlarda durum böyle olsa da, çocuklarımız, tıpkı kendimizin mülkiyete tutsak oluşumuz gibi özel sorumlulukları olan ve bize mallarımızda olduğu gibi yalnızca saygı kazandıracak araçlardır. Çocuklar, temelde, kendi egolarımızın uzantıları ve otoritemizi sergilemenin özgül bir aracıdırlar. Bizdeki ana-baba ve çocuk ilişkileri, sık sık dilimize pelesenk ettiğimiz gibi doğal bir olgu değildir. Temelde kültürümüzdeki itkilerin damgasını taşıyan bir olgudur ve yalnızca göreneksel takıntılarımızı sürdürdüğümüz durumlardan biridir.</p>

  <p class="indent">Kültür bilincimiz arttıkça bir olaydaki genelliğin aslında küçücük bir yer tuttuğunu, yerel, kültürel ve insan yapımı katkıların çok daha fazla olduğunu kavrayabileceğiz. Bu katkılar, onları değiştirmeyi kolaylaştıramayacağımız ya da davranışlarımız içinde daha az önem taşıyan durumların kaçınılmaz sonuçları değildir. Gerçekte onları değiştirmek sandığımızdan da zor olabilir. Örneğin annelerin çocuk bakımıyla ilgili davranışlarındaki önemsiz değişiklikler, nevrotik bir çocuğun iyileşmesinde işe yaramayabilir. Olumsuz bir durumda çocuğun dövülmesi onun kurduğu her ilişkiye artarak yansıyacak, geçmişte annesiyle yaşadığı bu durum, daha sonra okuluna, işine, eşine de yansıyacaktır. Bu durum tüm yaşantısında ona bir rekabetçilik ve mülkiyetçilik duygusu kazandıracaktır. Ne olursa olsun, sorunun çözümü, ana-baba ve çocuk ilişkilerindeki doğallığa daha az vurgu yaparak, kişisel ilişkileri sömürücü ve ego uzantılı Batılı davranış biçimleri üzerinde daha fazla durarak bulunabilir.</p>

  <p class="indent">Toplumsal değer sorunu farklı kültür örüntüleriyle yakından ilgilidir. Toplumsal değer tartışmalarında, genellikle, bazı insan özellikleri arzulanabilir özellikler olarak nitelenip bu meziyetleri gerektirecek toplumsal hedeflerin gösterilmesiyle yetinilir. Elbette kişisel ilişkilerde başkalarını sömürmenin ve egoyu tatmin için kibirli taleplerde bulunmanın kötü, grup etkinliklerine katılmanın ise iyi olduğu söylenir. Buna göre sadizme ya da mazoşizme düşmeden yaşama sarılmak ve doyum aramak iyi bir huydur. Ne var ki, Zuniler’inki gibi bir toplumsal yapı bu “iyi”yi ütopyadan da öte bir şey olarak açıklayacaktır. Örneğin güç elde etme arzusu kişisel inisiyatif ya da denizle ilgili bir sorun nedeniyle silahlanma gibi bizim değer vermeye alışkın olduğumuz değerlere bir Zuni aldırmayacaktır. O, ıslah olmaz bir ılımlıdır. Grup etkinliği insan yaşamıyla ilişki kurduğu andan, doğumdan itibaren, onun tüm yaşamını belirler: Aşk, ölüm, başarı, başarısızlık, saygınlık. Gösterişli ritüeller onların amaçlarına hizmet eder ve daha fazla insani ilişkiye yönelmelerini sınırlar. Öte yandan sayısız törenlerle beliren toplumsal sadizm ya da toplumsal sömürünün herhangi bir biçiminden ortaya çıkan özgürlük, insan varlığının en önemli amaçlarına hizmet etmeyi sağlamaz. Bu, her yüksek şeyin bir de altı olduğunu anımsatan durumun kaçınılmaz sonucudur. Her şeyin iyi yanı kadar kötü yanı da vardır.</p>

  <p class="indent">Toplumsal değerler sorununun karmaşıklığı özellikle Kwakiutl kültüründe çok açıktır. Kwakiutl geleneklerinin temel güdüsü, çağdaş toplumun da büyük ölçüde paylaştığı, rekabet güdüsüne bel bağlamıştır. Rekabet, etkinliğin gerçek amacına ulaşmaya odaklanmış değildir. Tersine, rekabet yarışmada üstün gelmek için verilen bir mücadeledir. Dikkat, aile için uygun gereksinmelerin sağlanmasına, yararlanılacak ya da zevki çıkarılacak mallara sahip olmaya yönelmemiştir. Bütün kaygı, komşuların ya da başkalarının sahip olduğundan daha fazla şeye sahip olmaya yoğunlaşmıştır. Bu zafer tutkusu ötesinde her şey anlamını yitirmiştir. Bildik yarışlarda olduğu gibi, burada da, rekabet gözlerini etkinliğin kendisine dikmez, bir gol atmak ya da basket yapmak yapay bir durumdur: Gösteri oyunlarında birisi diğerlerine karşı oyunu kazanır.</p>

  <p class="indent">Rekabet son derece kötü ve yararsız bir şeydir. İnsan değerler dizisi içinde en altta yer alır. Geçmişten bu yana hiç kimsenin kendini kurtaramadığı, her kültürde teşvik edilen bir zorbalıktır. Üstünlük arzusu Gargantuaca<a class="noteref" href="#n-3" id="ref-3">*</a> bir eylemdir; asla doyuma ulaşmaz. Yarışma sonsuza dek sürer. Topluluğun daha fazla mal toplaması, insanların yarışacağı daha büyük yarışmaya yol açar. Ancak oyun kazanma tutkusundan uzaklaştıkça tehlike azalır. Kwakiutl geleneklerinde rekabet nihai saçmalık derecesine ulaşarak bütün malların tahribine yönelik bir tutuma neden olur. Kwakiutllar üstünlük elde etmek için mal toplarlar, ancak çatışma çoğu kez bilinçsizce en büyük değerlerin yok edilmesi sonucuna yol açar. Değerli bedelleri parçalar, şölen ateşinde battaniyeleri, ev direklerini, kanoları, yağları vb. yakarlar. Toplumsal israf apaçık ortadadır. Bu durum, <em>Middletown</em>’daki takıntılı rekabette de açıkça görülür. Burada evler inşa ediliyor, elbiseler satın alınıyor, eğlencelere katılınıyor, böylece her aile oyundan dışlanmadığını kanıtlamaya çalışıyor.</p>

  <p class="indent">Bu, iç açıcı bir tablo değildir. Kwakiutl yaşamında rekabet öyle bir biçimde uygulanır ki, tüm başarı ancak rakibinin mahvolmasıyla elde edilebilir. <em>Middletown</em>’da böylesi bir durumda bireysel yeğlemeler ve yönelinen arzular, diğer bütün insani lütuflardan çok farklı ve düşük bir düzeye inmiş durumdadır. Bu durumlarda zenginlik insani gereksinmelerin karşılanması için aranan bir değer değil ama rekabet oyununda karşıtları yenmek için aranan bir şeydir. Eğer Zuniler’de olduğu gibi ekonomik yaşamdan zafer arzusu dışlanırsa zenginliğin dağılımı ve tüketimi çok farklı “yasaları” izleyecektir.</p>

  <p class="indent">Yine de Kwakiutl toplumunda ve Amerikan rekabetçi yaşamının sert bireyciliğinde gördüğümüz gibi, zafer peşinde koşma insan varlığına bir güç ve gayret veriyor. Kwakiutl uygarlığındaki toplumsal değerler Zuniler’dekinden çok daha fazla yapıyla bütünleşmiştir. Toplumsal yönelimi ne olursa olsun, örnek gösterilecek ölçüde bazı değerler geliştiren bir toplum doğallıkla kendi hedeflerini de seçecektir. En iyi toplum için bile, bir toplumsal yapıda geliştirilen bütün meziyetleri insanlığın kazanımları olarak sunmak pek olası değil. İnsan yaşamının hatasız bir çiçeklenmeye kavuştuğu mükemmel ve nihai bir toplumsal yapıya ulaşılması bir ütopyadır. Bu türden ütopyalar saf hayaller olarak kabul edilmelidir. Toplumsal yapıdaki gerçek iyileştirmeler daha alçakgönüllü ama daha zorlu ayrımlara bağlıdır. Farklı gelenekleri inceleme ve onların bedellerini hesaplamada toplumsal sermayeye, az arzulanan davranış özelliklerinin canlandırdıklarına ve insanların çektikleri acılara ve karışıklıklara dayanmak olanaklıdır. Herhangi bir toplum, kendisi için seçtiği ve uygun bulduğu özelliklerle bu bedelleri ödemeyi isteyebilir, bu örüntü içinde bazı değerleri geliştirebilir ama ortaya çıkan sonuç yine de “kötü” olabilir. Risk oldukça fazladır ve toplumsal yapı istenilen fiyatı ödemeyebilir. Ekonomik ve duygusal yıkımın, devrimin harcadığı değerlerin kötücül sonuçları altında ezilebilir. Çağdaş toplumda bu sorun en çok şu anki kuşağın karşısına dikildi. Bu sorunla karşı karşıya kalanlar, hayallerden çıkacak bir Ütopya ile dünyaya yeni bir ekonomik örgütlenme sunacaklarını tasarladılar. Oysa hiçbir toplumsal yapının kusurlarının meziyetlerinden ayrılamayacağını unutuyorlardı. Gerçek bir Ütopyaya giden kral yolu yoktur.</p>

  <p class="indent">Öte yandan, kültürel bilinçliliğimiz artarken kendimize uygulamaya alıştığımız bir zorluktan da söz edilebilir. Kendi uygarlığımızdaki başat özelliklerle ilgili yargıda bulunmak için kendimizi eğitebiliriz. Herhangi bir insanın onlara rağmen yetişmesi oldukça zordur. Ancak daha da zor olan, onların zorunluluğunu görmezden gelme, onlara yönelimimizi es geçmedir. Bu kültürel özellikler aile ocağındaki şeyler kadar bize yakındırlar. Onların işlediği bir dünya bize kasvetli ve dayanılmaz gözükmez. Yine de bu özelliklerin çoğu temel kültürel süreçlerin işlemesiyle oluşur ve birçoğu aşırı uçlara varır. Bunlar kendilerinin ötesine uzanır ve bir başka özelliğin karmaşıklaşmasına neden olabilirler. İşte tam bu noktada, eleştiri gereksinmesi en fazlayken bizde eleştiri en az düzeye iner. Gözden geçirme gündeme gelir ancak ya devrim ya da yıkım yoluyla. Düzenli ilerleme yolları kesilir, çünkü bu sorunla karşılaşan kuşak kurumlarındaki aşırı büyümeyi değerlendiremez. Karşılaştıklarını nesnel olarak değerlendirme gücünü yitirdiği için olanları kâr-zarar hesabıyla ele alır. Gevşeme ve rahatlama olmadan durum tam bir kopma noktasına evrilir.</p>

  <p class="indent">Kendi başat kültürel özelliklerimizin değerlendirilmesinde, söz konusu özelliklerin artık yaşamsal bir konu olmadığını anlamamız için epey bekledik. Örneğin din, uygarlığımıza derinliğine işlemiş bir kültürel özellik değil artık; dolayısıyla onu tartışmamız öncelikli bir şey değil. Geçmişten bu yana ilk kez dinlerle ilgili karşılaştırmalı inceleme, bu konuda belli bir noktaya bağlı olmaktan kurtulmuş durumdayız. Ne var ki, henüz kapitalizmi aynı biçimde tartışma olanağımız yok, aynı şekilde savaş dönemindeki savaş ve uluslararası ilişkileri de. Bunlar henüz birer tabu durumundalar. Yine de uygarlığımızın başat özelliklerinin incelenmesi gerekiyor. Onların zorlayıcılığını anlamamız zorunlu. Onlar, insan davranışının temel ve özgül parçaları değil, tersine kendi kültürümüzde oluşan yerel özelliklerin bir derecesi durumundalar. Dobulular’ın yaşam biçimine insan doğasının temeli olarak bakan birisi, hainlik ve marazi kuşkulara karşı korunma içgüdüsünü insanın temel özelliği olarak görecektir. Benzer biçimde bir Kwakiutl, yaşamı, başarının başkalarının küçük düşürülmesine bağlı olduğu koşullardaki bir dizi yarışma durumlarından başka bir şey olarak göremez. Bu halkların inançları, kendi uygarlıklarındaki yaşam biçimlerindeki öncelikler üzerinde oluşmuştur. Ancak bir kültürdeki geleneklerin önemi, onların yararlılığı ve kaçınılmazlıklarının doğrudan bir göstergesi değildir. Uygulayabileceğimiz bir kültürel kontrolün, kendi Batı uygarlığımızdaki özellikleri tutkuyla besleyen ve destekleyen amaçlarla değerlendirebileceğimiz niceliklere bağlı olduğu savı kuşkuludur.</p>

  <div class="footnotes">
    <p class="footnote" id="n-1"><a class="backref" href="#ref-1">*</a> Eline düşenleri yatağına yatırıp boyu uzun olanları kesen, kısa olanları çekip uzatan, eski Yunanlıların mitsel bir devi - ç.n.</p>

    <p class="footnote" id="n-2"><a class="backref" href="#ref-2">*</a> New York’ta bulunan, büyük kısmında üst orta sınıfın oturduğu, 19. yüzyılın sonlarından 20. yüzyılın ortalarına kadar “sanatçı bölgesi” olarak bilinen bir semt. Aynı zamanda Beat Hareketi’nin doğum yeri olarak da kabul edilmektedir - e.n.</p>

    <p class="footnote" id="n1"><a class="backref" href="#ref1">1</a> Bu durumlarda dil grupları biyolojik ilişkilerle ilintilidir.</p>

    <p class="footnote" id="n-3"><a class="backref" href="#ref-3">*</a> Gargantua: Fransız yazar Rabelais’in her şeyin aşırısını yapan kahramanı -ç.n.</p>
  </div>
</body>
</html>
