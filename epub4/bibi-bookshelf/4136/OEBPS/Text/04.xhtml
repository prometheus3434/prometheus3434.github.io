<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <div class="num">
    IV
  </div>
  <hr />

  <h1 class="chapter"><a id="page_87"></a>New Mexico Pueblolar’ı</h1>

  <p class="nonindent">Güneybatı Pueblo Kızılderilileri, Batı dünyasında en iyi bilinen ilkel halklardan biridir. Amerika’nın ortasında, herhangi bir kıtalararası gezginin kolayca ulaşabileceği yerde yaşarlar. Hâlâ eski tarzda yaşıyorlar. Kültürleri New Mexico ve Arizona dışındaki Kızılderili toplulukların tümünde olduğu gibi parçalanmamış durumdadır. Belli aylarda ya da yıllarda, taşlardan inşa edilmiş köylerinde, tanrıları için eski danslarını yapıyorlar; yaşamları eski bilinen seyrini izliyor. Bizim uygarlığımızdan aldıkları şeyleri yeniden biçimlendiriyor ve kendi davranışlarına uyarlıyorlar.</p>

  <p class="indent">Romantik bir geçmişleri var. Hâlâ yaşadıkları Amerika’nın bu bölümündeki her yerde atalarının kültürleriyle yapılmış evler bulunabilir. Pueblolar’ın altın çağında yarlarda ve vadilerde yerleşmiş, iyi planlanmış şehirleri vardı. 12. ve 13. yüzyıllarda çok sayıda şehirleri bulunuyordu. Ancak tarihlerini, her birinde dinsel tören yapılan bir yeraltında bölümü olan taştan yapılmış tek odalı evlerin bulunduğu başlangıç dönemlerine dek izleyebiliriz. Yine de bu ilk Pueblo halkı güneybatı çölünde ev kuran ilk halk değildi. Daha eski <a id="page_88"></a>bir halk, Sepetyapıcılar (Basketmakers), geliş tarihlerini hesaplayamayacağımız çok eski bir dönemde burada yaşamıştı. Onlar daha sonra buradan sürüldüler, belki de ilk Pueblo halkınca yok edildiler.</p>

  <p class="indent">Pueblo kültürü, bu kurak düzlüğe yerleşildikten sonra ok ve yayla gelişti; taş mimari ve çeşitli tarım etkinlikleriyle ilgili bilgiler birikti. Kuzeyinde Colorado Nehri’nin aktığı, hemen hemen hiç su bulunmayan San Juan Vadisi’nin, büyük bir yerleşim yeri olarak neden seçildiğini hiç kimse açıklayamıyor. Bugünkü ABD’nin kapladığı alan içinde insan yaşamına en elverişsiz bölgelerden birisi olarak gözüken bu bölgede, yine de Meksika’nın kuzeyindeki Kızılderili şehirlerinden en büyükleri gelişti. Bu şehirler iki çeşitti ve ikisi de aynı dönemde, aynı uygarlıkça inşa edilmişe benziyor: Birisi uçurum yerleşimi, diğeri yarım daire biçimindeki kale benzeri yerleşim. Uçurum yerleşimi, uçurumların dimdik yüzlerine kazılan evlerden oluşur. Vadi tabanından yüzlerce metre yukardaki düz çıkıntılara yapılan bu evler, insanlığın en romantik yerleşim yerlerinden biridir. Herhangi bir tarım alanından yoksun, iyi düzenlenmiş patikalar olmasa su bulmanın olanaksız olduğu, su kaynaklarından bu kadar uzak bir yere evler yapmaya insanları neyin zorladığını bilmemiz olanaksız. Bazıları harabeye dönmüş olsa da, bu evlerin güzellik ve inceliği hayranlığımızı kazanıyor. Pueblo’nun ev inşa ettiği yer ne kadar sert ve kayalık olursa olsun, bir şey hiç ihmal edilmemişti: <em>Kiva</em>, yani bir toplantı odası olarak hizmet edecek büyüklükte, kayaya oyulmuş, bir insanın dik olarak durabileceği yeraltı tören odası. Kivaya dar bir ağızdan girilen bir merdivenle inilir.</p>

  <p class="indent">Diğer yerleşim biçimi, çağdaş planlı şehrin ilk örneklerinden biridir. Dış tarafı güçlendirilmiş duvarı yarım daire biçiminde bir kavis yapan, üç katlı evler, içe doğru teraslar halinde düzenlenmiştir. Büyük duvar kolonların sardığı ev yeraltındaki kivaya bitişiktir. Bu biçimin bazı büyük vadilerdeki örneklerinde sadece kiva değil, benzer biçimde yer altında büyükçe bir tapınak, her şeyiyle ve mükemmel bir duvarcılıkla inşa edilmiştir.</p>

  <p class="indent">İspanyol maceracılar altın şehirleri aramaya geldiklerinde Pueblo uygarlığı zirveye ulaşmıştı. Öyle görünüyor ki, kuzeyden gelen Navajo-Apaçi kabileleri bu eski halkların şehirlerinin su stoklarını kesmiş ve onlara egemen olmuşlardı. İspanyollar geldiğinde, Pueblolar hemen hemen iki tür yerleşim yerini de terk etmiş ve halen bulundukları Rio Grande köylerine yerleşmişlerdi. Batı’ya doğru, en büyük Batı Pueblolar’ı olan Acomalar, Zuniler ve Hopiler yerleşmişti.</p>

  <p class="indent">Bu nedenle Pueblo kültürü uzun bir türdeş tarihe sahiptir. Bunun bilinmesinde yarar var, çünkü bu halkların kültürel yaşamı Kuzey Amerika’nın diğer bölümlerinden çok farklıdır. Ne yazık ki, arkeoloji bundan daha ileriye giderek, Amerika’nın bu küçük kısmında yaşayan bir toplumun, yavaş yavaş kendisini çevreleyen tüm topluluklardan farklılaştırarak, giderek daha artan bir ölçüde varoluşunu özgün ve tutarlı bir tarza nasıl yönelttiğini bize anlatamaz.</p>

  <p class="indent">Gelenekleri ve yaşam biçimleriyle belli bir tanışıklık olmadan Pueblo kültür biçimlenmesini anlayamayız. Onların kültürel hedeflerini tartışmadan önce, kısaca toplumlarının temel çatısını ortaya koymalıyız.</p>

  <p class="indent">Zuniler törensel bir halktır. Ilımlılık ve saldırgan olmama diğer bütün meziyetlerden üstündür. Tüm ilgileri, zengin ve karmaşık törensel yaşama yöneliktir. Tanrılarla, sağlıkla, güneşle, kutsal fetişlerle, savaşla, ölümle ilgili maskeli inançları, resmî din adamlarının ritüelleri ve takvimle ilgili gözlemleriyle oluşmuştur. Ritüellerle ilgili yarışmalar kadar hiçbir etkinlik onlar için önemli değildir. Batı Puebloları arasındaki yetişkin erkeklerin çoğu yaşamlarının büyük bir kısmını bunlarla uğraşarak geçirir. Bu durum, bu konuya alışık olmayan bizim zihnimize karmaşık gelen birçok ritüelle ilgili ezber yapmayı, belli bir takvime bağlanmış törenleri düzenli biçimde izlemeyi, farklı inançları birbirine bağlamayı ve resmî süreçlerin sonsuz dizisinde görev almayı gerektirir.</p>

  <p class="indent">Törensel yaşam yalnızca zaman ayırmayı değil, Pueblolar’ın tüm dikkatlerini buna harcamalarını gerektirir. Yalnızca ritüellere katılanlar ve onlardan sorumlu olanlar değil, tüm Pueblo halkı, kadınlar, ritüelle ilgili hiçbir mal varlığı olmayanlar bile günlük konuşmalarıyla bu etkinliğin içindedir. Bir tören varsa, bütün gün herkes seyirci olarak oradadır. Eğer bir din adamı hastaysa ya da onun yokluğunda yağmur yağmıyorsa tüm köy onun yanlışından ve başarısızlığından söz ederek çalkalanır. Maskeli tanrıların din adamı kimi doğaüstü varlıklara karşı bir suç mu işledi? İnzivaya çekildiğinde karısının yanına gidip yanlış bir iş mi yaptı? Bunlar on beş gün boyunca köydeki konuşmaların ana başlıklarıdır. Bir taklitçi törende maskesine yeni bir tüy takarsa, bu, koyunlarla, bahçelerle ya da evlilik ve boşanmalarla ilgili konuşmaları gölgede bırakır.</p>

  <p class="indent">Bu konuların zihinleri bu kadar meşgul etmesi anlaşılır bir şeydir. Zuni dinsel uygulamaları, doğal olarak, kendi haklılıklarına güçlü bir biçimde inanır. Her adımda, eğer sürecin gereklilikleri yerine getirilirse, maskeli tanrıların törenlerdeki kostümleri en ince detaylarına dek göreneklere uygunsa, kurbanlar kusursuzsa, saatlerce süren duaların sözleri ezberlenmişse, sonuç insanların arzularına uygun olacaktır. Her zaman dillerinde olan yalnızca şudur: “Nasıl olacağını bil.” Dinlerinin kurallarına göre, maske yapmak için gerekli kartal tüyünün kuşun göğsü yerine omuzlarından alınması önemli bir sorundur. Her ayrıntının büyüsel bir etkisi vardır.</p>

  <p class="indent"><a id="page_91"></a>Zuniler taklide dayalı büyüye çok güvenirler. Yağmur yağdırmak için köyden ayrılan din adamı kayaları yerlerde yuvarlayarak gök gürültüsü meydana getirir. Yağmur yağdırmak için etrafa su saçar, bir kase suyu derelerin suyla dolması için sunağa koyar, gökyüzünde bulutlar toplansın diye yerel bir bitkiyi döverek köpükler çıkartır, Tanrılar “nemli soluklarını” tutmasınlar diye tütün içerek dışarıya bolca üfler. Maskeli tanrı danslarında insanlar doğaüstü varlıkların “bedenleri”ne kendilerini benzeten giysiler giyer, boyanır ve maske takarlar. Böylece tanrıların lütfü elde edilmeye çalışılır. Büyü alanıyla ilgisi oldukça sınırlı konularda bile Zuni düşüncesi aynı mekanik etkinliliği çağrıştırır. Dinsel uygulamalara katıldığı anda resmî görevli ya da din adamının uyması gereken yükümlülüklerden birisi de hiçbir öfke duymama yükümlülüğüdür. Bu, yalnızca temiz kalbi olanlara yaklaşan kutlu tanrılarla ilişkiyi kolaylaştırmak içindir; yoksa öfke tabu değildir. Öfkenin yokluğu, doğaüstü uğraşlarla ilgili hazırlığın bir işaretidir. Öfkeli zihin doğaüstü uğraşları zorlaştırır ve onların paylarına düşecek olanların elde edilmesini olanaksız kılar. Onun büyüsel bir etkisi vardır.</p>

  <p class="indent">Zuniler’in duaları da belli bir biçimde belirlenmiştir. Duaların etkisi, güvenilir yorumlarından gelir. Zuniler’deki böylesi göreneksel dua biçimlerinin miktarı çok fazla değildir. Tipik olarak ritüel dilinde tanımlanan bu dualar ezberden okuyanın törensel zorunluluklarıyla törenin sonunda ortaya çıkarlar. Görevler taklitçinin/canlandırıcının atanmasına göre belirlenir: Duacının sopası için söğüt filizleri toplanır, pamuktan iplerle kuşların tüyleri birbirine bağlanır, sopalar boyanır, erik ağacından yapılma asalar tanrılara sunulur, kutsal dereler ziyaret edilir, inzivaya çekilinir. Duanın okunması titizlikle yapılmalı ve orijinal dinsel eylem kadar özen gösterilmelidir.</p>

  <div class="block">
    <p class="bl_nonindent"><a id="page_92"></a>Irmağın akışı boyunca<br />
    Oradaki arayanlar babalarımızdır<br />
    Erkek söğüt,<br />
    Dişi söğüt,<br />
    Dört kez kesiyorum dümdüz genç filizleri,<br />
    Evim için<br />
    Yolumu yapıyorum.<br />
    Bugün<br />
    Sıcak insan elimle<br />
    Onları tuttum.<br />
    Dua sopalarıma insan biçimi verdim.<br />
    Bulut kuyruklu şeridiyle<br />
    Birisi büyükbabamdı,<br />
    Erkek hindi,<br />
    Kartalın ince bulut kuyruğuyla,<br />
    Şeritli bulut kanatlarıyla<br />
    Yığılmıştı bulut kuyruklar<br />
    Tüm yaz kuşlarınınkiyle,<br />
    Bunlarla dua sopama dört kez insan biçimi verdim.<br />
    Birinin bedeniyle, ki annemdir,<br />
    Pamuk kadın,<br />
    Zayıf bir pamuk iplikten yapılmış olsa bile,<br />
    Dört kez onları doladım ve bedenlerini bağladım,<br />
    Dua sopalarına insan biçimi verdim.<br />
    Birinin bedeniyle, ki annemizdir,<br />
    <i>Siyaha boyanmış kadın,</i><br />
    <i>Onları dört kez bedenle kapladım,</i><br />
    Dua sopalarıma insan biçimi verdim.</p>
  </div>

  <p class="indent">Zuni duaları hiçbir zaman insanların yüreğinin dışavurumu değildir. Biraz değiştirilmiş sıradan dualar varsa da, bu onların daha uzun ya da kısa olmasından başka bir anlam taşımaz. Dualar hiçbir zaman yoğunluklarını yitirmez. Her za<a id="page_93"></a>man ılımlı ve törensel biçimdedirler. Güzel günler, düzenli yaşam ve şiddetten korunma isterler. Savaş duasında bile din adamı duasını şöyle bitirir:</p>

  <div class="block">
    <p class="bl_nonindent">Dördüncü kez dualarımı yolladım.<br />
    Çocuklarımız,<br />
    Onların barınaklarını dikenler bile<br />
    Yabanıllığın kıyısında,<br />
    Yollarını güvenli kıl,<br />
    Ormanlarını<br />
    Ve fundalıklarını<br />
    Suya batmış kollarına el uzat<br />
    Kalplerini korumak için;<br />
    Yollarını güvenli kıl;<br />
    Yolları tümüyle açık olsun,<br />
    Onlar için hiç güçlük olmasın<br />
    Çok az bir yol gitseler de.<br />
    Bütün küçük oğlanlara,<br />
    Bütün küçük kızlara,<br />
    Ve yollarda yürüyen herkese,<br />
    Güçlü kalpler ver,<br />
    Güçlü ruhlar;<br />
    Yolları Dawn Gölü’ne ulaşsın<br />
    Sen çok yaşa;<br />
    Yolların açık olsun;<br />
    Yaşamın kutlu.<br />
    Güneş babanın yaşam veren yolunun ortaya çıktığı yere,<br />
    Yolun varsın;<br />
    Yolun açık olsun.</p>
  </div>

  <p class="indent">Zuniler’e neden herhangi bir dinsel törene başvurdukları sorulduğunda, cevapları hazırdır. Yağmur için. Bu, az çok alışılmış yanıtlardan biridir. Ancak köklü bir Zuni davranışını yansıtır. Verimlilik, tanrıların ihsanları arasında en çok <a id="page_94"></a>şükran duyulan konudur. Zuni düzlüklerindeki çöl topraklarında ürünlerin büyümesi için yağmur öncelikli taleptir. Din adamlarının inzivaya çekilmeleri, maskeli tanrısal danslar, hatta tıpla ilgili etkinliklerin çoğu o sırada yağmur olup olmadığına bakılarak değerlendirilir. “Suya şükran” bütün şükran ifadelerinin en genel anlamıdır. Böylece, tanrılar Zuni odalarına geldiğinde onlara yöneltilen şükran ifadelerinde ve dualarda tanrıların en bilinen lakabı suyla ilgilidir: Tanrı “suyla dolu olan”, Tanrıların merdivenleri “su merdiveni” ve savaşta yüzülen kafa derisi “suyla dolu” bir örtüdür. Ölümde de, yağmur bulutları geri gelip, evrensel iyiliği taşırlar. Yazın öğleden sonra gökyüzüne yağmur bulutları toplandığında insanlar çocuklarına “dedeleriniz geliyor” derler. Bu deyiş, bireyin ölü akrabalarını değil, kişisel olmayan tüm ortak ataları dile getirir. Maskeli tanrılar da yağmurdur ve dans edildiğinde tanrıların kendi varlıklarını –yağmuru– aşağıya, halka vermeye zorlandıklarına inanılır. Yine din adamlarının sunaklarında hareketsiz oturdukları ve sekiz gün inzivaya çekildikleri törenler de bir bakıma yağmur çağrısıdır.</p>

  <div class="block">
    <p class="bl_nonindent">Devamlı nerede kalıyorsan<br />
    Yollarını açığa çıkart.<br />
    Hafif rüzgârın bulutları dağıtsın,<br />
    Zarif buluttan saç lülelerin<br />
    Can veren sularla dolsun,<br />
    Bizimle kalmaları için onları gönder.<br />
    Güzel yağmurun toprağı okşasın,<br />
    Burada Itıwana’da,<a class="noteref" href="#n1" id="ref1">1</a><br />
    Babalarımızın kaldığı yerde,<br />
    Annelerimizin,<br />
    Ki, ilk var olanlar onlar,<br />
    Büyük su kütlenle<br />
    Bir araya geleceksin.</p>
  </div>

  <p class="indent"><a id="page_95"></a>Ancak yağmur, Zuniler’in her zaman yaptıkları dualardaki verimlilik konusuyla ilgili görünümlerden yalnızca biridir. Bahçelerdeki ve kabiledeki verimlilik artışı birlikte düşünülür. Mutlu kadınlarla kutsanmak istenir.</p>

  <div class="block">
    <p class="bl_nonindent">Çocuklu olanlar bile,<br />
    Bir çocuğu sırtlarında taşıyorlar,<br />
    Diğerini beşik tahtasında tutuyorlar,<br />
    Birinin elinden tutmuşlar,<br />
    Bir tane daha gelmeden önce.</p>
  </div>

  <p class="indent">İlerde göreceğimiz gibi, insan verimliliğini artırma araçları, bir hayli simgesel ve gayri şahsi özelliktedir. Yine de verimlilik, dinsel törenlerin bilinen hedeflerinden biridir.</p>

  <p class="indent">Zuniler’in tüm dikkatini toplayan bu törensel yaşam, bir çarkın dişlilerini birbirine bağlayan bir dizi gibi örgütlenmiştir. Din adamlığı kendi kutsal nesnelerine, inziva uygulamasına, danslarına, dualarına ve yıl boyu süren bir programa sahiptir. Tüm bunlar, bütün farklı grupların ve kutsal eşyaların kullanıldığı ve tüm etkinliklerin odağında yer alan kıştan çıkış töreniyle başlatılan bir döngüdedir. Kabilesel maskeli-tanrı töreni toplulukları da benzer eşyalara ve takvimsel törenlere sahiptir. Bu törenler, büyük kış kabile maskeli-tanrı töreni Shakalo’yla sona erer. Özel tedavi uğraşlarıyla tıp toplulukları da benzer biçimde tüm yıla dağılan bir işlev görürler. Onların yıllık uğraşı da kabile sağlığı için düzenlenen bir törenle sonuçlanır. Zuni törensel yaşamının bu üç büyük inancı birbirini dışlamaz. Bir kişi, sık sık olduğu gibi, yaşamının önemli bir bölümünde bu üçünün de parçası olabilir. Her biri için kişiye “birlikte yaşaması” amacıyla kutsal eşyalar verilir ve ondan törensel bilgilenmeyi tam olarak yerine getirmesi istenir.</p>

  <p class="indent">Din adamlığı kutsallığın en yüksek düzeyinde yer alır. Dört büyük ve sekiz küçük dinsel görev vardır. “Din adamları çocuklarını<a class="noteref" href="#n2" id="ref2">2</a> bir arada tutarlar.” Kutsal insanlardır. Kutsal evlerinde bulunan kutsal tıp bohçaları, Dr. Bunzel’in dediği gibi “tarif edilemez ölçüde kutsaldır”. Malzemeler büyük kapalı kavanozlarda, az miktarlar halinde din adamının evinin özel odalarında saklanır. Kavanozlar kamıştan tıpası olan çiftler halindedir. Birinde su doludur ve içinde çok küçük bir kurbağa vardır. Diğerinde ise tahıl bulunur. İki kavanoz metrelerce uzunluktaki pamuk iplerle birbirlerine sarılır. Din adamının tıp bohçasının bulunduğu kutsal odaya girilmez. Yalnızca her öğünden önce bohçayı beslemek için ev halkından yaşlı bir kadın ya da küçük bir kız içeri girebilir. Ne amaçlı olursa olsun, kutsal odaya biri girdiğinde ayaktaki çarıklar çıkarılır.</p>

  <p class="indent">Birçok ritüelde bulunmaları zorunlu olan ve çoğu durumda töreni başlatan ilk adımı atan din adamları, halk törenlerinde yer almazlar. İnzivaya çekilmeleri kutsal bohçalarından daha gizli ve daha kutsaldır. Haziran’da, yağmura gerek duyan tahılların 30-40 cm. uzunluğa ulaştıkları anda, inziva dizileri başlar. Bir önceki çıkarken, yeni din adamı inzivaya “girer” ve “günlerini oluşturmaya” başlar. Güneş inancının ve savaş inancının şefleri de inzivaya çekilen din adamları arasındadır. En önemli din adamları sekiz gün, diğerleri ise dört gün boyunca, hareketsiz bir biçimde oturarak düşüncelerini tören malzemesi üzerinde yoğunlaştırırlar. Bu günler boyunca bütün Zuniler yağmur yağmasını bekler. Yağmurla gelen din adamlarına şükran duyulur, inziva günleri sona erdikten sonra sokakta rastlayan herkes onları selamlar ve teşekkür eder. Halk, yağmurdan daha çok din adamlarına şükran duyar. Din adamları tüm yaşamları boyunca el üstünde tutulurlar. Halklarının koruyucuları olarak konumları çok önemlidir. İnziva süresince söyledikleri dualar bunu gösterir:</p>

  <div class="block">
    <p class="bl_nonindent">Soyumdan gelen tüm çocuklarım,<br />
    Onların tümünü elimde tutarım,<br />
    Biraz yol aldıktan sonra<br />
    Hiç kimse pençemden kurtulamaz.<br />
    Küçük böcekler bile,<br />
    Küçük pis böcekler bile<br />
    Onların tümünü ellerimle sıkıca tutayım,<br />
    Hiçbiri pençemden kurtulamasın.<br />
    Çocuklarımın yollarının tümü açık olsun;<br />
    Yaşlansınlar;<br />
    Yollarının tümü Dawn Gölü’ne ulaşın;<br />
    Yolları açık olsun;<br />
    Düşüncelerini buna bağlamak için<br />
    Günlerin oluştu.</p>
  </div>

  <p class="indent">En büyük din adamlarının başkanları, güneş inancı şefi ile savaş inancının iki şefi, hep birlikte yönetici organı ve Zuniler’in meclisini oluştururlar. Son tahlilde Zuniler bir tür teokratik yönetime sahiptir; çünkü din adamları kutsal insanlardır. Ancak görevlerini yerine getirirken asla öfkelenmezler. Herkesin oybirliği olmadan önlerine hiçbir şey getirilmez. Din adamları, Zuni takviminde yer alan bütün önemli törensel olaylarda inisiyatif sahibidirler. Ritüellerle ilgili görevlendirmeleri onlar yapar, büyücülük olaylarında hükmü onlar verir. Bizim anladığımız anlamda bir yönetim organı düşünürsek, Zuniler’de mahkemeler de, makamlar da yoktur.</p>

  <p class="indent">Eğer din adamlığı önemli kutsallık konumunu koruyorsa, maskeli tanrı inancı bunların en önemlisidir. Zuniler’in gözünde ilk sırayı onlar alır ve yeşil bir defne ağacı gibi sevgiyle beslenirler.</p>

  <p class="indent">İki tür maskeli tanrı vardır: Özel maskeli tanrılar, yani kachinaslar ve kachina din adamları. Kachina din adamları doğaüstü dünyanın şefleridir ve Zuni dansçıları tarafından maskelerle kendilerini gayrı şahsi duruma getirirler. Zuniler’in gözündeki kutsallıkları onların inancını dans eden özel tanrılarınkinden bir hayli farklılaştırır. Dans eden tanrılar mutludurlar ve Zuniler’in güneyindeki boş çölden oldukça uzaktaki bir gölün dibinde doğaüstü dostlarıyla beraber yaşarlar. Orada sürekli dans ederler. Ancak onlar dans etmek için en çok Zuniler’in yanına gitmekten hoşlanırlar. Bu nedenle onları gayrı şahsileştirmek için arzuladıkları zevkleri vermek gerekir. Bir insan tanrının maskesini taktığı zaman, kendisi de doğaüstü bir varlık haline gelir. O, artık insan gibi konuşmaz. Yalnızca tanrılara özgü özel bir çığlık atar. O, bir tabudur ve kutsallığa ulaşan herhangi bir insanın yapması gereken bütün yükümlülükleri yerine getirmelidir. Yalnızca dans etmez, aynı zamanda danstan önce esrik bir durum yaşar, dua sopası fideleri diker ve kendine hâkim olma sürecine girer.</p>

  <p class="indent">Zuniler’in pantheonunda<a class="noteref" href="#n-1" id="ref-1">*</a> yüzden fazla maskeli tanrı vardır. Bunların çoğu otuz-kırk çeşit dans grubu oluşturacak biçimde bir araya gelirken, diğerleri altı yön için altı renkten oluşan altılı gruplar meydana getirirler. Zuniler bunların çoğunu aşağı yukarı sayabilirler. Bu tanrıların her biri elbiselerinde bireysel ayrıntılar taşır, bireysel maskesi ve tanrılar hiyerarşisi içinde belli bir yeri vardır. Her birinin yaptıklarıyla ilgili efsaneler anlatılır ve sırası geldiğinde yapılan özel törenleri vardır.</p>

  <p class="indent">Maskeli tanrıların dansları tüm yetişkin erkeklerden oluşan kabilesel bir toplulukça yönetilir ve uygulanır. Kadınlar da “yaşamlarını kurtarmak için” inisiyatif alabilirler ama onlar kostüm giymezler. Kadınlar herhangi bir tabu nedeniyle dışlanmazlar ama bir kadının törensel üyeliği geleneklere <a id="page_99"></a>uygun değildir. Bugün bile yalnızca üç kadın üye vardır. Görenekler bilinen belli bir zamandan çok daha eskilere dek gider. Kabile erkeklerinin topluluğu, altılı gruplar biçiminde ve her biri için özel bir kiva ve tören odasıyla örgütlenmiştir. Her bir kivanın özel görevlileri, kendine ait özel dansları ve dansta kendi üyelerinin rolleri vardır.</p>

  <p class="indent">Kivalardan herhangi birine üyelik çocuğun doğumundaki törensel babanın seçimine göre olur. Çocuk beş ya da dokuz yaşına gelene dek kivaya giremez. Çocuğun ilk girişi özel bir törenle olur. Bu giriş, Dr. Bunzel’in dikkat çektiği gibi, çocuğa ezoterik gizemleri öğretme değildir: Bu giriş yalnızca doğaüstü güçlerle yapılan bir tür sözleşmedir. Çocuğu güçlü kılar ve bu nedenle çok önemlidir. “Kachina korkusu”, maskeli tanrıların bir cezası olarak, girişle birlikte gündeme gelir. Maskeli tanrılar Yukkadan<a class="noteref" href="#n-2" id="ref-2">*</a> yapılma kırbaçlarıyla çocuğu kırbaçlarlar. Bu ritüel, bir tür şeytan (kötü ruh) kovma ritüelidir. Böylece “kötü olaylar uzaklaştırılır” ve gelecekteki olaylar mutlu olaylara dönüştürülür. Zuniler’de kırbaçlama asla çocuğu terbiye etmek için kullanılmaz. Beyaz ana-babaların onu bir ceza aracı olarak kullanmaları şaşılacak bir olaydır. Giriş töreninde çocuğun çok korktuğu kabul edilir. Çocuk yüksek sesle ağlarsa, ayıplanmaz. Tam tersine bu, töreni daha değerli yapar.</p>

  <p class="indent">Daha sonra, erkek çocuk aşağı yukarı on dört yaşına gelip belli bir sorumluluk alacak duruma varınca daha güçlü maskeli tanrılarca tekrar kırbaçlanır. Bu giriş töreninde çocuk başına bir kachina maskesi takar. Bu maske, onun, Kutsal Göl’ün doğaüstü varlıkları yerine kendi komşuları ve akrabalarının bir dansçısı durumuna geldiğini ortaya koyar. Bu son kırbaçlamadan sonra, kabilenin en uzun boylu dört çocuğu kendilerini kırbaçlayan kachinaların dehşetiyle karşı karşıya kalıp dayanıklılık göstermek zorundadırlar. Din adamları başlarındaki maskeleri çıkarıp çocukların başlarına geçirirler. Bu, çok önemli bir andır. Çocuklar dehşete düşerler, yukka kırbaçları kachina dehşet vericilerinin ellerinden alınır ve başlarındaki maskeleriyle karşılarında duran çocukların ellerine verilir. Çocuklar kırbaçları onlara yöneltir. Bu, giriş töreninden önce doğaüstü varlıklar konumunda olan çocukların, ölümlü insanlar olarak yerine getirmek zorunda oldukları ilk somut eylemdir. Çocuklar, dört kez sağ kola, dört kez sol kola, dört kez sağ bacağa, dört kez de sol bacağa kırbaç vururlar. Kachinaslar tüm çocuklar tarafından sırayla kırbaçlandıktan sonra din adamları onlara uzun bir efsane anlatır. Efsanedeki çocuk gayrı şahsi kachinasların gizini açığa vurduğu için maskeli tanrılarca öldürülür. Tanrılar çocuğun kafasını bedeninden ayırır ve Kutsal Göl’e kadar tekmelerler. Çocuklar bunları kimseye asla ve asla anlatmamalıdırlar. Onlar artık inancın bir üyesidirler ve gayrı şahsi maskeli tanrılar haline gelmişlerdir.</p>

  <p class="indent">Çocuklar henüz maskelere sahip değillerdir. Belli bir serveti olan evli erkekler durumuna gelene dek maskeleri olmayacaktır. Bir adam epeyce servete kavuşup kivasının reisi olarak tanınınca maske töreninin yapılmasını talep eder. Çocukken onu kırbaçlayan kachinaslar onu bir kez daha kırbaçlarlar. Kivasında şölen verilir ve dans edilir. Maskesi artık onundur. Maskeyi evinde tutacaktır. Maske evinin en değerli nesnesidir. Öldüğünde, Kutsal Göl’deki kachina grubuna katılabilmesi için maskesi de yanında gömülür. Bir adam, her zaman maskesi olanlardan karşılıksız maske ödünç alamaz. O, seçildiği kachinayı temsil eden renklerle maskeyi boyar. Uygun resimler ve aksesuarlarla maskeyi hazırlar ve birçok başka kachinasın gayrı şahsi kılınma töreninde kullanır.</p>

  <p class="indent">Kachina din adamlarının inancı/kültü oldukça farklıdır. Kachina din adamlarının maskeleri istek üzerine yapılmaz ve farklı gayrı şahsi törenlerinde yeniden parlatılmaz. Onlar belli kült kurallarıyla belirlenmiş sürekli maskelerdir. Kutsallık sırasında, en önemli din adamlarının tıp bohçalarından sonra ikinci sırada yer alırlar. Bu maskelerin, dünyanın başlangıcından bu yana onlara sahip olan ve bakan, aynı evden gelen aile üyelerince korunduğunu söylerler. Her biri kendi kült grubuna sahiptir. Bu kült grupları Zuni törenlerinden herhangi birinde gerekli olduğunda söz konusu maskelerle törenleri gerçekleştirmekle sorumludurlar. Kachina din adamlarının bu sürekli maskeleri, gayrı şahsi törenlerinin ezberlenmesi ve görüntülerinin yer almasıyla uzun ritüellerde kullanılır. Kachina dansçılarından farklı olarak, onlar dansa katılmazlar. Yalnızca takvimdeki ritüellerde işlev görürler. “Yeni Yılı oluşturan” yılın en önemli töreni Shalako’da, yani çocukların kırbaçlandığı giriş töreninde bunlar kullanılır. Bunlar, Zuniler’deki din adamları şefinin, “gün ışığı çocuklarının” doğaüstü plandaki karşılığıdırlar. Kachinasların, şef din adamları durumundadırlar.</p>

  <p class="indent">Zuni tören yapısının üçüncü büyük bölümü tıp topluluklarının törenleridir. Tıp topluluklarının doğaüstü koruyucuları hayvan tanrılardır. Bunların en önemlisi ayıdır. Kachinasların dans ederek insanları gayrı şahsi yapmaları gibi, tıp toplulukları da ayıyı gayrı şahsi yaparlar, maskeyi takarken ayının pençeli ön ayaklarının postunu kollarına geçirirler. Dansçılar yalnızca kachina çığlığı atarken, hayvan tanrıları gayrı şahsi kılanlar, korkunç biçimde, bir ayı gibi hırlarlar. Sağlıklı ve korkunç gücüyle iri bedenini kullanan ayı, kachinasların durumunda olduğu gibi, insanların gücünü korur.</p>

  <p class="indent">Tıp toplulukları, üyelerinin tüm yaşamları boyunca azar azar öğrenecekleri birçok ezoterik bilgiye sahiptir. Kızgın kömürde yürüme, kılıç yutma gibi ezoterik tekniklerden bazıları toplulukların yüksek düzeylerinde epey geç bir dönemde öğrenilir. Doktorlar, “yolu tamamlanmış olan”, en <a id="page_102"></a>yüksek düzeye çıkmış kişilerdir. Bu göreve talip olanlar yıllarca doktorların çıraklığını yapmak zorundadırlar.</p>

  <p class="indent">Hastalık durumunda bu tıp adamları çağrılır. Ancak tedavi doktorun, ait olduğu topluluğun meziyetiyle ve kutsal güçlerle ilgili özel yükümlülüklere hastanın uymasıyla sağlanır. Bu nedenle hasta, daha sonra kendisini iyileştiren doktorun grubuna üye olmalıdır. Bir diğer deyişle, bir tıp topluluğuna giriş ağır bir hastalığın tedavisiyle mümkün olmaktadır. Erkekler ve kadınlar aynı biçimde üye olurlar. Onlara katılmak isteyen ama hasta olmayan kişiler ayrı ritüelden geçirilirler, ancak insanların çoğu hastalık aracılığıyla bu topluluklara girer. Giriş oldukça zahmetlidir. Tam üyelik için bazen aradan yıllar geçer. Yeni giren üyeye temsili olarak yeni bir kalp verilir.</p>

  <p class="indent">Tıp toplulukları, Zuniler’de çok önem verilen sunaklara ve kutsal eşyalara sahiptir. Doktorların özel bir fetişi vardır: En değerli ve en güzel tüylerle kaplı, tam bir tahıl başağı. Başağın sapı güzel bir sepet örgüsüyle örülüdür. Sahibinin tüm yaşamı boyunca, topluluğunun sunağında durur. Kişi ölünce, fetişin tüm tüyleri sökülür ve cesetle birlikte gömülür.</p>

  <p class="indent">Kabilenin sağlığıyla ilgili, tıp topluluklarının en önemli halk töreni bunların kış inzivasının sonunda yapılır. Bu tören, tıp topluluklarının işlevlerinin en önemli göstergesidir. O gece bütün tıp toplulukları topluluk odasında toplantıya çağrılır. Sunaklar hazırlanır ve diğer hayvan tanrılar üyelerce gayrı şahsi kılınırlar. Herkes gider. Hastalığın yok olması ve beden sağlığının elde edilmesi sağlanır.</p>

  <p class="indent">Zuni düşüncesinde savaş, avlanma ve karnaval inançları/ kültleri tıp toplulukları ile aynı grupta yer alır. Doğal olarak aralarında bazı farklar vardır. Savaş topluluklarına yalnızca savaşta birini öldürenler katılır. Öldürme koşullarının önemi yoktur. İstemeden bir başkasını öldürmüş olanlar, “canını kurtaranlar”, yani can alma tehlikesinden kaçanlar grubuna katılmak zorundadırlar. Savaş kültü üyeleri kafa derisi yüzme eviyle ve halkın korunmasıyla görevlidirler. Onlara düşen görev köyü korumaktır. Avcılar topluluğu üyeleri gibi onlar da doktor değillerdir ve üyeleri yalnızca erkeklerden seçilir. Karnaval topluluğu da, karakteristik farklılıkları olsa da, tıp toplulukları içinde değerlendirilirler.</p>

  <p class="indent">Danslar ve dinsel törenlerle ilgili olarak Zuniler’i ilgilendiren başkaca önemli varoluş biçimleri yoktur. Evlilik ve boşanma gibi aile ilişkileri rastgele bireysel düzenlemelerle çözümlenir. Zuniler son derece toplumsallaşmış bir kültüre sahiptir. Bireylerle ilgili özel konular onları fazla ilgilendirmez. Hemen hemen hiçbir sözlenme ya da nişan vb. olmadan evlilik yapılır. Göreneksel olarak kızlar erkeklerle baş başa konuşacakları birkaç olanağa sahiptir. Akşamları bütün kızlar başlarının üzerinde taşıdıkları su kaplarıyla dereye su almaya giderler. Genç erkek, kızın yoluna çıkıp ondan içecek su isteyebilir. Eğer kız ondan hoşlanırsa su verir. Genç erkek kızı tavşan avlamak için kullanılan bir sopayı ona atarak da isteyebilir. Daha sonra öldürdüğü tavşanları kıza verir. Erkekler ve kızların başka bir araya gelme şansları yoktur. Herhangi bir ön cinsel deneyim yaşamadan evlenen birçok Zuni kadını bugün bile vardır.</p>

  <p class="indent">Genç erkek, kızı babasından istemeye karar verdiğinde kızın evine gider. Her Zuni misafiri gibi, önce önüne konan yiyeceklerden yer. Sonra baba her ziyaretçiye söylediği gibi delikanlıya, “Belki de bir şey için geldin,” der. Delikanlı, “Evet, kızınız için geldim,” diye yanıt verir. Baba kızını çağırır, “Onun adına ben konuşamam, o söylesin,” der. Eğer kız, “İstiyorum,” derse, anne bitişikteki odaya gider ve bir ot yatak hazırlar. Kızla oğlan odaya çekilirler. Ertesi gün kız saçlarını yıkar. Dört gün sonra en iyi elbiselerini giyen kız büyük bir sepetle annesinin evine hediye un götürür. Bunların <a id="page_104"></a>ötesinde bir formalite yoktur. Bu konuda toplumsal ilgi son derece sınırlıdır.</p>

  <p class="indent">Eğer evli çift birlikte mutlu olmazsa, özellikle çocukları olmadığında, ayrılmak isterlerse kadın bayram törenlerinde görev alır. Bu törenlerde, evlilik için uygun erkeklerle baş başa kalma olanağı bulabilir. Zuniler’de bir kadının yeni bir koca almasıyla ilgili bir zorluk düşünülemez. Erkeklerden çok daha az kadın vardır. Dolayısıyla bir erkek annesinin evinde yaşamaktansa bir eşle yaşamak konusunda çok daha heveslidir. Erkekler sürekli eş arayışı içindedirler. Kadın kocasız kalmayacağına ikna olduğunda kocasının eşyalarını toplar ve onları kapının eşiğine bırakır. Eski zamanlarda kadın kocanın eşyalarını kulübenin çatısına bırakırmış. Erkeğin eşyaları zaten fazla değildir: Yedek çarıkları, dans kuşağı ve eteği, eğer varsa dua sopası için kullandığı kuş tüyleri, dua sopasını boyamak için kullandığı boya tası, maskelerini parlatma malzemesi vb. Erkeğin, annesinin evinden getiremeyeceği, en önemli tören eşyaları bunlardır. Erkek akşam eve geldiğinde küçük yığını dışarıda görür, onları alır ve ağlayarak annesinin evine gider. Erkek ve ailesi ağlarlar, bu durumu bir talihsizlik sayarlar. Ancak bütün bu düzenlemeler kısa süreli bir dedikodudan başka anlam taşımaz. Çok yoğun duygusal olaylar pek yaşanmaz. Kadınlar ve erkekler kurallara çok bağlıdır. Kurallar şiddetli duygulara pek izin vermez. Kıskançlık, intikam ya da terk edilmeyi kabul etmeme gibi şeyler pek olmaz.</p>

  <p class="indent">Evlilik ve boşanma durumu böyle olmakla beraber Zuni evliliklerinin büyük kısmı yaşam boyu sürer. Çekişmelerden hoşlanılmaz. Evliliklerin çoğu huzur içinde devam eder. Zuni evliliklerinin sürekliliği çarpıcı bir olgudur, çünkü bizim kültürümüzde olduğu gibi zorlayıcı geleneksel baskıların ardından biçimlenen oluşumlar yerine Zuniler’de, en güçlü kurumsallaşmış ilişki olan evlilik bağı doğrudan kesilebilir.</p>

  <p class="indent">Zuniler’de, törensel olarak mülkiyeti birleştirmiş ve kutsal fetişlere sahip çıkan anaerkil bir aile yapısı vardır. Ev halkı içindeki kadınlar, nine, onun kızları, kızlarının kızları, hepsi eve aittir. Üretilen tahıl evde depolanır. Evliliğe ne olduğu önemli değildir, önemli olan evdeki kadınların ev yaşamında kalmasıdır. Kadınlar sıkı bir cephe oluştururlar. Kutsal eşyalara bakar ve kendilerine ait bu eşyaları üretirler. Eşyalarla ilgili sırları korurlar. Kocaları yabancıdır. Erkek kardeşleri evlendiklerinde diğer kabilelerin evlerine gider ve oradaki uygulamalarla bütünleşirler. Erkekler sunağın önüne kutsal eşyalar çıkarıldığında inziva dönemlerinde eve gelirler. Kutsal bohçayla ilgili ritüel sözleri ezberleyen ve koruyan kadınlar değil erkeklerdir. Önemli bütün olaylarda erkekler her zaman annelerinin evine giderler. Anneleri ölmüşse, kız kardeşlerinin evine giderler. Eğer erkeğin evliliği bozulursa gideceği yer yine aynı ana evidir.</p>

  <p class="indent">Kökleri kutsal eşyaların bakımıyla birleşmiş ev mülkiyetine dayanan bu kan bağı grubu Zuniler’deki en önemli gruptur. En önemli ortak ilgileri ihtiva eder ve sürekli bir yapıdadır. Evlenen her erkek evlat, evlenen her erkek kardeş, emeğini karısının evindeki depoyu doldurmak için harcar. Yalnızca annesinin ya da kız kardeşinin evinde erkek emeği sıkıntısı varsa, erkek kan bağı olan grubun tarlalarına bakar. Ekonomik grup birlikte yaşayan ev halkıdır; yaşlı nine ve onun kocası, kızları ve kızlarının kocaları. Bu kocalar, törensel gruplar olarak yabancı sayılsalar da, ekonomik grup içinde yer alırlar.</p>

  <p class="indent">Kadınlar için mücadele olmaz. Kadınlar kocalarının gruplarına herhangi bir türden bağlılık duymazlar. Fakat tüm erkekler ikili bir bağlılık içindedir. Onlar bir grupta kocadır, diğerindeyse erkek kardeş. Elbette daha önemli olan aile, fetişlere bakan ailedir. Erkeğin, erkek kardeş olarak bağlılığı, koca olarak bağlılığından daha önemlidir. Tüm ailelerde erkeğin konumu, bizde olduğu gibi ekmek kazanma durumuyla değil, evdeki kutsal nesnelerle olan ilişkideki rolüyle belirlenir. Koca, karısının evindeki törensel eşyalarla hiçbir ilişki içinde olmadığı için ev içinde belli bir konumu yalnızca yavaş yavaş, çocukları büyürken elde eder. Çocukların annelerinin kocası olarak, ekmek kazanan kişi olarak değil, çocukların babası olarak, yaklaşık 20 yıl sonra ev içinde belli bir yetki kazanır.</p>

  <p class="indent">Zuniler’de her şey aile ilişkileriyle belirlendiği için, ekonomik konular görece önemsizdir. Bütün Pueblolar gibi, belki de diğerlerinin tümünden daha çok olarak, Zuniler oldukça zengindir. Bahçeleri, şeftali bahçeleri, koyunları, gümüşleri ve turkuaz taşları vardır. Bunlar, bir adama kendine bir maske elde etmesini sağladıkları, bir ritüeli öğrenme için gerekli ödemeyi yapmasını ya da Shalako töreninde maskeli tanrılarla eğlenmeyi sağladıkları için önemlidirler. Son olarak bunlarla ev sıcaklığıyla tanrıların şükranını kazanmak için yeni bir ev yapmalıdır. Bütün yıl boyunca evini inşa eden kült üyelerini beslemek zorundadır. Çatı kerestesi için büyük kirişler bulmalı, evin bitiş töreninde tüm kabileye şölen vermelidir. Erkeğin kabul ettiği sayısız yükümlülük vardır. Bu amaçla bir yıl önceden yoğun bir ekim yapar ve hayvan sürüsünü artırır, kendi klan grubundan yardım alır. Ancak ne o ne de başkası, bunların törensel açıdan oynadığı rol dışında mülklerin değeriyle ilgilenir. Yerli dilinde “değerli” aile, her zaman sürekli fetişlere sahip olan ailedir. Bir erkeğin önemi onun ne kadar çok törende rol aldığıyla belirlenir.</p>

  <p class="indent">Bütün göreneksel düzenlemeler, ritüel ayrıcalıkların uygulanmasında zenginliğe olabildiğince küçük bir rol bırakmaya yöneliktir. Tören eşyaları, bunlar kişisel mülk olsalar ve elde edilmeleri için birçok çabayı ve masrafı gerektirmiş olsalar da, onları kullanabilen herhangi bir kişinin kullanımına açıktır. Bazı kutsal eşyalar ise ehil insanlar dışındaki kişiler için oldukça tehlikelidir. Tabular mülkiyet tabuları değildir. Av fetişleri avcı topluluklarına aittir, ancak avlanmaya giden herhangi bir insan da onları kullanabilir. Kutsal eşyaları kullananlar onlarla ilgili tüm sorumlulukları kabul etmek zorundadır; dua sopalarını özenle korumalı ve dört gün boyunca iyi kalpli olmak zorundadır. Ancak bu kullanım için ödeme yapmaz. Fetişlerin özel mülkiyetini elinde tutan kişi bunların doğaüstü güçleriyle ilgili bir tekelci sahiplenme içinde olamaz, benzer biçimde maskesi olmayan birisi başkasından ücretsiz maske alabilir ve bunu yapan kişinin bir dilenci ya da yalvaran bir kimse olduğu düşünülmez.</p>

  <p class="indent">Zuniler’deki kutsal eşyaların sahipliğiyle bunların temlik (mülk verme) ilişkileri arasındaki bu sıradışı düzensizlik zenginliği görece önemsiz kılan başka genel düzenlemelerde de görülür. Birçok tören ayrıcalıklarına sahip bir klanın üyesi olmak paraca zenginlikten daha önemlidir. Dolayısıyla yoksul bir adam, sürekli olarak soylu bir kabilenin göstergesi olan ritüellerde yer alma peşindedir. Önemli törenlere katılmak, halktan bir gruba ait olmanın gereğidir. Yüklenilen ritüel görevlerini bireylerin yerine getirmesi, diğer bütün yaşamsal işlerde olduğu gibi, bir grubun üyesi olarak gerçekleştirilir. Kişi görece yoksul biri olabilir, ancak ev halkı ya da ait olduğu kiva ona törensel eşyaları sağlar. Bu katılımdan her zaman grup kazançlı çıkar, çünkü böylece daha fazla şükran duyma sağlanır. Eşyanın, onurlu bir bireyin mülkü olması, o kişinin törensel rolünün kabul edilmesi ya da reddedilmesi anlamına gelmez.</p>

  <p class="extract">Pueblolar törensel bir halktır. Fakat bu özellik onları diğer Kuzey Amerika ve Meksika halklarından ayırmak için yeterli değildir. Diğer halklar arasında var olan ritüel miktarının derecesi daha büyük farklılıklar gösterebilir. Meksika’daki <a id="page_108"></a>Aztek uygarlığı Pueblolar kadar ritüellere düşkündür. Güneş dansları ve erkekler topluluklarıyla, tütün tarikatları ve savaş ritüelleriyle Ova Kızılderilileri de çok zengin bir törenselliğe sahiptir.</p>

  <p class="indent">Pueblolar’la diğer Kuzey Amerika kültürleri arasındaki temel karşıtlığı Nietzsche, Yunan trajedisiyle ilgili çalışmasında tanımlamış ve adlandırmıştır. Nietzsche bu konuda varoluş değeriyle ilgili iki karşıt anlayışı tartışır. Dionysosçu “varoluşun sınırlarını ve sıradan bağları yok etmeyi” arzular. Bir Dionysosçu, beş duyusu tarafından ona dayatılan sınırlardan kurtulduğu anı, bir başka deneyim dünyasına geçmek için en önemli an olarak görür. İster kişisel isterse ritüel düzeyde olsun, Dionysosçu arzu, söz konusu aşmayı sağlamak için bazı psikolojik hallere geçmeyi gerektirir. Onun aradığı duygu haline en çok benzeyen durumlar, sarhoşluk ve çılgınca yanılmasalar görülen anlardır. Blake’yle birlikte, böylece “bilgeliğin sarayına giden yolun geçileceğine” inanır. Apolloncu ise buna hiç güvenmez. Böylesi deneyimler üzerinde çok az düşünür. Onları bilinçli yaşamından çıkarmak için anlamlar bulmaya çabalar. “Helenist ölçüler içinde Apolloncu kişi bir tek yasa bilir.” Bildiği haritanın içinde ortalama bir yol tutturur, zorlama psikolojik hallerle ilgilenmez, onlara karışmaz. Nietzsche’nin güzel ifadesiyle, dansın coşkun anında bile Apolloncu, “neyse o olarak kalır ve kendi yurttaşlık adını korur.”</p>

  <p class="indent">Güneybatı Puebloları Apolloncudur. Nietzsche’nin tartıştığı Apolloncu ve Dionysosçu karşıtlık Pueblolar ile çevrelerindeki halklar arasındaki karşıtlığa olduğu gibi uygulanamaz. Alıntı yaptığım aslına uygun betimlemelerin yer aldığı yazılı belgeler, Yunan örneğindeki bazı ayrıntıların Güneybatı Kızılderilileri arasında bulunmadığını, yine Kızılderililer’de bulunan bazı özelliklerin de Yunanlılar’da olmadığını ortaya koyuyor. Kızılderililerin kültürel biçimlenmelerini betimlemek için kullandığım, Yunan kültüründen ödünç aldığım terimler, yerli Amerikalılar’ın uygarlığı ile Yunan uygarlığının birbirine eş olduğu anlamına gelmez. Onları kullanıyorum, çünkü bunlar Pueblo kültürünü diğer Amerikan Kızılderilileri’nden ayıran en önemli özellikleri açıkça ortaya koyan kategorilerdir. Yoksa Yunan kültüründe bulunan bütün davranışların yerli Amerikan kültüründe olmadığı ortadadır.</p>

  <p class="indent">Apolloncu kurumlar Pueblolar’da Yunanlılar’dan çok daha ilerlemiş durumdadır. Yunanlı hiçbir zaman ne istediğini bilen birisi değildir. Yunanlı, Apolloncu yaşam anlayışının gerektirdiği bireyselliğe yönelik güvensizlik konusunda Pueblolar kadar sıkı değildir. Yunanlıyı çatışmaya zorunlu kılan güçler oldukça fazla olduğu için bu böyledir. Oysa bu konuda Zuni ülküleri ve kurumları son derece katıdır. Bilinen haritada, orta yolu tutturmak bir Apolloncu için halkının ortak görenekleriyle sağlanır. Her zaman bu sınırlar içinde kalmak için kendini önündeki örneğe, göreneğe adamalıdır. Bu nedenle göreneğe karşı olan etkilenmeler hoş karşılanmaz. Bunlar kurumlar içinde azaltılır. Bunların en önemlisi bireyselliktir. Güneybatıdaki Apolloncu felsefeye göre, bireysellik görenekleri genişletse ve inceltse bile sakınılması gereken bir şeydir. Pueblolar’ın bu bireyselliği önledikleri pek söylenemez. Hiçbir kültür kendini değişme ve katkılardan koruyamaz. Önemli olan kuşkuyla ve gizli kapaklı olarak gelen şeylerin, kurumlarla bireylere serbestçe mi yoksa meşru olmayan biçimlerde mi aktarıldığıdır.</p>

  <p class="indent">Yaşama karşı Pueblolar’ın takındığı tavrı, kendilerini tanımladıkları kültür ve onları diğer Kuzey Amerika halklarından ayıran özelliklerle ilgili belli bir bilgi olmaksızın anlamak olanaksızdır. Amerikan yerlilerinin en çarpıcı özelliklerinin dışında kalan Pueblolar’ın dirençlerini ve onların çok farklı güdülerinin gücünü anlamamızı, söz konusu kar<a id="page_110"></a>şıtlığın gücüne borçluyuz. Amerikan Kızılderilileri genelde, Meksika’dakiler de dahil, ateşli Dionysosçulardır. Şiddet uygulamalarına büyük önem ve değer verirler. Her türden araçla bildik duyusal gidişatın dışına çıkabilirler ve böylesi deneyimlere büyük değer verirler.</p>

  <p class="indent">Pueblolar dışındaki Kuzey Amerika Kızılderilileri kuşkusuz tek biçimli bir kültür oluşturmazlar. Birçok konuda şiddetli karşıtlıklar taşırlar. Ayrı kültürel alanlar olarak farklılaşan değişik görenekler oluştururlar. Yine de şu ya da bu biçimde tümü, belli temel Diyonusosçu uygulamalara sahiptir. Bunların en çarpıcı olanı, daha önce sözünü ettiğimiz, bir rüya ya da sağgörü eylemiyle doğaüstü güç elde etmedir. Batı’daki ovalarda erkekler bu sağgörüyü son derece acımasız işkencelerle elde etmeye çalışırlar. Kollarının derisini şeritler biçiminde keserler, parmaklarını kırarlar, kendilerini omuz kaslarının altından geçirilen kayışlarla uzun bir direkte sallandırırlar. Aç, susuz çok uzun süre oruç tutarlar. Günlük yaşamdan ayrı deneyimler elde etmek için her yolu denerler. Yetişkin erkekler, sağgörü elde ettikten sonra, ovalara giderler. Bazen elleri arkadan bağlanmış olarak hareketsiz dururlar ya da küçük bir noktayı kazıklarla belirleyerek kutsanma elde edene dek hareket etmezler. Başka kabilelerde erkekler çok uzak bölgelere, tehlikeli ülkelere, başıboş bir biçimde giderler. Bazı kabileler uçurumları ve benzer tehlikeli yerleri seçerler. Hiçbir olayda erkek yalnız değildir. Eğer sağgörüyü işkenceyle arıyorsa onunla birlikte birisi olur. Onu bir direğe bağlar, sallandırır vb. Doğaüstü deneyim gerçekleşince yardımcı oradan ayrılır ve erkeği kendi sınavında yalnız bırakır.</p>

  <p class="indent">Kişinin, beklenen sağgörü üzerinde dikkatini yoğunlaştırması gereklidir. Konsantrasyon erkeklerin her şeyden çok bel bağladıkları tekniktir. “Her zaman düşünceni yoğunlaştır,” yaşlı tıp adamlarının sürekli söylediği bir sözdür. Bazen acı çekene, ruhların acıması ve arzularını karşılaması için durumu gözyaşlarıyla karşılamak gerekir. “Ben zavallı bir adamım. Acı bana,” sürekli söylenen bir duadır. Yaşlı tıp adamları, “Ruhların sana gelmesi için yapacağın hiçbir şey yoktur,” diye öğretirler.</p>

  <p class="indent">Batı’daki ovalarda sağgörü geldiğinde yaşamın belirlendiğine ve başarının beklenebileceğine inanılır. Eğer sağgörü gelmezse, erkekler başarısızlıkla ilgili kötü tahminler yaparlar “Zavallı biri olacağım, çünkü sağgörüm yok.” Eğer deneyim tedaviyle ilgiliyse gelen tedavi güçlerinden biridir; savaşla ilgiliyse savaş güçlerinden biridir. Eğer bir kişi “İki Yüzü Olan Kadın”la karşılaşırsa, o bir travestidir ve kadının alışkanlıkları ve uğraşlarını edinir. Eğer birisi efsanevi “Su Yılanı”nın ilgisine maruz kalırsa onda doğaüstü kötülük güçleri vardır ve büyücü olmak için karısının ve çocuklarının yaşamını kurban etmelidir. Genelde güçlenmeyi ya da özel bir işte başarıyı arayan birileri sık sık sağgörü aramaya çıkar. Bunlar, savaş, tedavi etme ve her türden olay olabilir: Bizon çağırma, çocuğa isim koyma, yas tutma, intikam alma, kayıp eşya bulma vb.</p>

  <p class="indent">Sağgörü geldiğinde, bu görsel ya da işitsel bir sanrıyla olabilir ancak bu zorunlu değildir. Anlatılan öykülerin çoğu bazı hayvanların görünmesiyle ilgilidir. Bu görüntü, ilk göründüğünde çoğu kez insan biçimindedir. Sağgörüyü arayanla konuşur ve ona ya bir şarkı ya da doğaüstü uygulamalarla ilgili bir formül verir. Ayrılırken bir hayvana dönüşür. Sağgörü arayan kişi, onu tanır ve kendisine güç verdiğini anlar. Post, kemik ya da kuş tüyünü bu deneyimin anısı olarak saklamalı ve onu kutsal tıp bohçasında yaşam boyu saklamalıdır. Öte yandan bazı deneyimler çok daha sıradandır. Nehir kıyısında iz sürerken tek başına olan bir kişi özel bir anlamı olan basit bir şeyle karşılaşabilir. Böylesi doğal anlara önem veren bazı kabileler vardır.</p>

  <p class="indent">Doğaüstü güç bazen rüya anında da gelebilir. Anlatılan bazı sağgörü olayları kesinlikle rüya olaylarıdır. Bunlar uyurken ya da olağan koşullarda olabilir. Bazı kabileler uyurken görülen rüyalara başka deneyimlerden daha fazla önem verirler. Lewis ve Clark batıdaki ovalardan geçtikleri ilk günlerde uyumak için sessiz sakin bir gece geçirememekten çok yakınmışlardı; çünkü yaşlı adamlar sürekli olarak davullarını çalarak gördükleri rüyayı canlandırıyorlardı. Bu eylem, onların en değerli güç kaynaklarından birisiydi.</p>

  <p class="indent">Her durumda, deneyimin güç sağlayıp sağlamadığı, sonuçta bireyin karar vereceği bir iştir. Bu, öznel bir durum olarak kabul edilmiştir. Başka toplumsal engellerin bu uygulamanın sonuçları üzerine etkide bulunup bulunmaması önemli değildir. Bazı deneyimler güç verir, bazıları vermez. Onların değerli olup olmadığı ortaya çıkan önemle ayırt edilir. Eğer bu heyecan başkalarına aktarılamıyorsa, bu deneyim isterse kendine işkenceyle elde edilmiş olsun, değersiz sayılır. Böylesi durumlarda güç elde edildiği iddiasında bulunulmaz. Çünkü koruyucu ruhun ölüm ziyareti yaptığından ya da yüz vermediğinden korkulur.</p>

  <p class="indent">Batı ovalarındaki sağgörü deneyimiyle güç elde etme inancı bireye sınırsız bir özgürlük veren kültürel bir düzenektir. Birey tek başına yola çıkıp tutkuyla güç elde etmeyi isteyebilir. Hangi aileye üye olduğu önemli değildir. Bunun yanı sıra kişi kendi sağgörüsünün herhangi bir yeniliğin otoritesi altında olduğunu öne sürebilir. Bu otorite onu tek başına bir deneye girmeye kışkırtabilir. Böylesi bir durumun gerçekliğine ilişkin kararı başka bir kişi verir. Ayrıca kişinin başarısında büyük bir istikrarsızlık da olabilir. Bu durum kolaylıkla dengelenemeyecek bireysel bir inisiyatif alanı ortaya çıkarabilir. Kuşkusuz burada geleneğin gücü değişmeden kalır. Kurumların en fazla özgürlük tanıdığı bir alanda bile erkekler asla ufak değişikliklerin ötesine yönelmezler. Bir yabancının bakış açısına göre herhangi bir kültürdeki köklü yenilikler olarak gözükenlerin çoğu aslında küçük gözden geçirmelerden başka bir şey değildir. Birbirine tıpatıp benzeyen davranışlardaki önemsiz farklar nedeniyle yenilikçilerin öldürüldüğü biliniyor. Aynı biçimde sağgörünün verdiği kültürel yeterlilik, sağgörünün talimatlarına göre, önceden İspinoz Düzeni bulunan bir yerde Tütün Toplumunun Çilek Düzeni’ni kurabilir ya da bizona büyük güven duyulan bir yerde savaş anında kokarca onun yerini alabilir. Diğer sınırlandırmalar da kaçınılmazdır. Sağgörüden elde edilen şeylere göre vurgu belirlenir. Yalnızca savaş anında edindikleri sağgörüyü test etme ve savaşta bir başarı elde etme olanağını kazananlar doğaüstü savaş gücü elde ettikleri iddiasında bulunabilirler. Bazı kabilelerde elde edilen sağgörünün sınanması teklifi önce yaşlılara götürülür, çünkü yaşlıların bedeni hiçbir gizemli haberleşmeyle yönlendirilemez.</p>

  <p class="indent">Diğer kültürlerde, Batı ovalarındaki kabilelerden daha fazla Dionysosçu uygulamalar üzerinde bir sınırlandırma vardır. Tanınan hak ve ayrıcalıkların büyük olduğu her yerde sağgörü gibi kültürel bir özelliğin belli bir çatışmaya neden olacağı açıktır. Bu, belirgin bir ayırıcı kültürel düzenektir. Çatışmanın güçlü olduğu kabilelerde birçok şey olabilir. Doğaüstü deneyim, gönülsüz kabul görüyorsa, boş bir kabuk olabilir. Eğer üstünlük bazı kült grupları ve ailelere tanınmışsa, doğaüstü deneylere yönelmek ve böylesi ilişkilerden elde edilen gücü öğrenmek için pek olanak kalmaz. Böylesi kabilelerde dogmaların neden öğretilmediği ve sağgörünün başkalarına neden açık olmadığının belli bir açıklaması ve nedeni yoktur. Ancak bunun bir ikiyüzlülük olduğu açıktır. Böyle bir kabilede hiç kimse üyesi olduğu kültte babasından miras kalmadıkça güç uygulama yetkisine sahip değildir. Omahalar arasında, bütün güç sıkı biçimde aile bağıyla geçmesine ve büyücülük en saygın konum olmasına <a id="page_114"></a>karşın göreneklerindeki mutlak dogma ve doğaüstü güç sağlayan bir kutsallık olarak sağgörünün yalnızca bazı bireylere özgü olması hiç tartışılmaz. Kuzeybatı sahilinde, Meksika’daki Aztekler arasında da üstünlük kalıcı bir ayrıcalıktır ve farklı uzlaşmalara neden olur. Ancak bunlar Dionysosçu değerlere ters olmayan uzlaşmalardır.</p>

  <p class="indent">Ne var ki, Kuzey Amerika’daki sağgörü sorununa Dionysosça yönelim genelde üstün gruplarla onların ayrıcalıklarını uzlaştıramıyor. Güç elde etme deneyimi, çoğu kez uyuşturucular ve alkol sayesinde sürdürülmeye çalışılıyor. Meksika’daki Kızılderili kabileleri dev kaktüslerin meyvelerinin suyunu fermantasyondan geçirirler Bu, törensel, kutsanmış ve dinsel nitelikli bir iştir. Onun aracılığıyla bütün lütuflara ulaşılan Pima birasıyla ilgili yılın en önemli töreni bu kaktüsten bira elde edilen törendir. Elde edilen birayı ilkin din adamları içer, ardından tüm halk. Böylece “dinsel lütuf elde edilir.” Bunların uygulamalarında ve şiirlerinde sarhoşluk, dinle özdeş bir anlam taşır. Tıpkı belirsiz görmeyle belirsiz sağgörünün birbirine karışması gibi. İçki, dinle birleşerek bütün kabileye büyük bir coşkunluk verir.</p>

  <p class="indent">Uyuşturucular, güç elde etmenin çok daha yaygın araçlarıdır. Peyote ya da mescal fasulyesi, Meksika’nın yüksekliklerinde yetişen bir kaktüs meyvesidir. Bu bitki çok uzaklarda yaşayan Kızılderililerce de taze olarak yenilir. Kanada sınırına kadar ticareti yapılır. Kullanımı her zaman törenseldir. Etkisi iyi bilinir. Özel bir hafiflik duyusuna ve parlak renkli imgeler görmeye neden olur. Bunlara çok şiddetli sonuçlar eşlik eder. Kişi ya son derece umutsuz ve çökkün bir hale ya da her tür güvenliğe boş veren pervasız bir gevşeklik içine girer. Ancak bu bitki kendiliğinden seyreden bir rahatsızlığa ya da erotik heyecanlara neden olmaz.</p>

  <p class="indent">Amerikan Kızılderilileri arasında peyote kültü günümüzde de yaygındır. Oklahoma’daki Kızılderili kilisesinde ve bu <a id="page_115"></a>kültten önceki ritüelleri yok olmuş birçok kabile arasında bile peyotenin etkisi hala sürüyor. Bu kült, beyazlara karşı bazı tavırlarla, beyazların etkisine karşı dinsel bir karşı çıkışla ya da beyaz yaşam tarzını hızla benimsemeyle birleşebilir. Zamanla dokuları arasına birçok Hıristiyan öğe de girmiştir. Peyotenin ikramı ve yenmesi her zaman kutsal bir törensellikle olur. Önce peyote alınır, ardından su içilir, dönmeye, şarkılar ve dualar söylenmeye başlar. Bütün gece boyunca bu tören sürer; peyotenin etkisi ertesi gün de devam eder. Başka durumlarda dört gece yenilir, dört gece alınmaz. Evlilik kültlerinde peyote tanrıyla özdeşleştirilen bir şeydir. Büyük bir peyote tanesi sunağa yerleştirilir ve dua edilir. Ondan bütün lütuflar elde edilebilir: “Yaşamımda bildiğim tek kutsal şey”, “beni tüm kötülüklerden kurtaracak biricik kutsal şey” vb. Peyote esrimesinin Dionysosçu deneyimi onun cazibesini ve dinsel otoritesini oluşturur.</p>

  <p class="indent">Tatula<a class="noteref" href="#n-3" id="ref-3">*</a> ya da jimson tohumu, daha tehlikeli bir zehirdir. Daha yöresel bir bitkidir. Meksika ve Güney Kaliforniya’daki bazı kabilelerde kullanılır. Güney Kaliforniya’da çocuklara giriş töreninde verilir. Tatulanın etkisiyle delikanlı sağgörüsünü elde eder. Bana, tatulalı içecek nedeniyle ölen çocuklardan söz edildi. Tatula içen çocuklar komaya girerler. Bazı kabilelerde bu durumun bir gün ya da bazen dört gün sürdüğü oluyormuş. Bu kabilelerin doğudaki komşuları olan Mojaveler oyunlarda şans elde etmek için tatula kullanırlar. Onların dört gün baygın kaldıkları söyleniyor. Bu sürede, aradıkları şans rüyada onlara geliyormuş.</p>

  <p class="indent">Güneydeki Pueblolar dışında Kuzey Amerika’nın her yerindeki Kızılderililer arasında, bazı doğaüstü güçlerden elde edilen sağgörü uygulaması ve inancıyla karşılaşırız. Güneybatı bölgesi oruç tutarak, işkenceyle, uyuşturucuyla, alkolle <a id="page_116"></a>sağgörü elde etmeye çalışan halklarla çevrelenmiştir. Ancak Pueblolar zorlayıcı deneyleri kabul etmedikleri gibi bu tür nesne ve uygulamalardan doğaüstü güç elde etmezler. Eğer bir Zuni Kızılderilisi tesadüfen bir görsel ya da işitsel sanrıya uğrasa, bu olaya, ölüm belirtisi olarak bakar. Böylesi bir şeyden sakınılır, kimse böyle bir şeyi aramaz. Pueblolar’da doğaüstü güç, kült üyeliğinden gelir. Üyelikse, gerekli ritüelleri harfiyen öğrenmeyle ve gerekli çabayla edinilir. Pueblolar üyeliğe hazırlanırken, giriş töreninde ya da sonraki görevlendirmelerde, dinsel ayrıcalıklarının uygulanması ya da daha yüksek dereceye gelişlerde ılımlılık sınırlarını aşmalarını gerektirecek bir şeyle karşılaşmazlar. Aşırılığı ne arar ne de değer verirler. Bununla birlikte yaygın sağgörü elde etme sorununun bazı öğeleri onlarda da hâlâ geçerlidir: Tehlikeli yerlerde, bir kuş ya da hayvanın dostluğuyla, bağlanarak, doğaüstü karşılaşmalarla özel lütuf elde etme vb. Ancak bunlar artık Dionysosçu bir deneyim olarak bütünlenemezler. Burada tam bir yeniden yorumlama vardır. Pueblolar’da erkekler gece dışarı çıkarlar. Korkunç ve kutsal yerlere gidip sesleri dinlerler; doğaüstü güçlerle ilişkiyi koparmamak için değil, uğur ya da uğursuzluk elde etmek için. Bu deneyime, son derece korktukları bir sınav olarak bakarlar. Bu konuyla ilgili önemli bir de tabu vardır: Eve dönerken ne sebeple olursa olsun arkaya bakmamak zorundadırlar. Buradaki çaba sağgörü aramadakinin aynısıdır. Genellikle Güneybatı’da yaya olarak, belli bir hazırlığın ardından zifiri karanlıkta yalnız kalma ya da hayvanların görülmesi gibi zorlu işlere kalkışılır. Ancak başka yerde Dionysosçu diye düşünülebilecek bu deneyime Pueblolar mekanik bir talih işi olarak bakarlar.</p>

  <p class="indent">Oruç tutma, Amerikan Kızılderilileri’nin çoğunun bağlı olduğu kendi kendine sağgörü elde etme tekniklerinden biridir. Hiç de akıllıca olmayan bir bağlanma gerektiren zorla<a id="page_117"></a>yıcı deneyimlere başvurmak Pueblolar için anlamsızdır. Onlar törensel düzenliliği yeğlerler. Oruç tutma ile herhangi bir heyecan arasında bağ kuran bir kuramdan daha beklenmedik bir şey olamaz, Pueblo Kızılderilileri’ne göre. Oruç tutma yalnızca din adamlarının inziva süreçleri için, bir dansa, bir yarışa ve sayısız törenlerden birine katılmak için gündeme gelebilir. Bir Pueblo için güç veren deneyimde oruç asla gündeme gelmez. Oruç, Dionysosça bir uygulama değildir onlarda.</p>

  <p class="indent">Jimson tohumu ile zehirlenme durumu Güneybatı Puebloları arasında tıpkı oruç tutma tekniğindeki durumun aynısı gibidir. Uygulama vardır ama bu uygulamanın tırnakları sökülmüştür. Güney Kaliforniya Kızılderileri’nde dört günde bir olan esrimeler Pueblolar’da yoktur. Eski Meksika’da bir hırsızı ortaya çıkarmak için uyuşturucudan yararlanılırdı. Zuniler’de uyuşturucu alacak kişi ağzına az miktarda uyuşturucu yerleştirir. Din adamının denetiminde uyuşturucuyu alan kişi daha sonra bitişikteki odaya geçer. Din adamı jimson tohumunu alan adamın dudaklarından kabahat işleyenin adını duymaya çalışır. Uyuşturucu alan kişinin komaya girme durumu hiç olmaz, odada kâh uyuklar kâh dolaşır. Sabahleyin gördükleriyle ilgili ona hiçbir şey söylenmez. Baş doktor uyuşturucunun izlerini ortadan kaldırır ve kutsallığı yeniden sağlayıcı iki teknik, bitkinin tehlikeli kutsallığını yok etmek için adama uygulanır. Önce adama dört kez kusturucu ilaç verilir. Uyuşturucunun en küçük bir izi bile kalmamalıdır. İkinci olarak adamın saçları yukka köpükleriyle yıkanır. Jimson tohumu kullanan diğer Zuniler herhangi bir Dionysosçu amacın ötesine geçebilirler. Bazı din adamları “kuşların yağmur için ötmeleri çağrısı yapmak” gibi bazı olaylarda geceleyin dua sopası dikmek için dışarı çıkarlar. Bu uygulama için din adamının gözlerine, kulaklarına ve ağzına toz haline getirilmiş az miktarda uyuşturucu konulur. Böylece fiziksel duyularla ilgili olarak uyuşturucunun bütün izleri yok edilir.</p>

  <p class="indent">Peyotenin çok daha tehlikeli bir yazgısı vardır. Pueblolar, peyote tohumları elde edilen Meksika düzlüklerine yakındırlar. Apaçiler ve ova kabileleri gibi peyote yiyicilerle yakın ilişkileri vardır. Ancak bu uygulama Pueblolar’da pek yer edinmemiştir. Yalnızca Taos’taki hükümet karşıtı küçük bir grupta, Pueblolar’ın, Ova Kızılderilileri olarak görülebilecek aykırı bir örneğinde, bu uygulama belli bir yer bulmuştur. Ancak başka bir yerde hiçbir zaman kabul görmemiştir. Bu uygulama, katı Apolloncu ethosları (ahlâki değer, dünya görüşü) olan Puebloları rahatsız eder ve bireyleri sınırların dışına çıkartıp ılımlılığı yok eden deneyimleri Pueblolar reddeder.</p>

  <p class="indent">Bu tepki öylesine güçlüydü ki, Amerikan alkolünü idari bir sorun olmaktan çıkardı. Kızılderili rezervasyonları<a class="noteref" href="#n-4" id="ref-4">*</a> dışında ABD’nin her yanında alkol önemli bir sorundu. Hiçbir devlet düzenlemesi Kızılderililerin viski tutkusuyla başa çıkamadı. Ancak Pueblolar’da bu sorun hiçbir zaman önemli olmadı; çünkü Pueblolar eskiden bu yana ne yerel bir uyuşturucu vb. kullanıyorlardı ne de onlardan haberdardılar. Örneğin komşuları Apaçiler’in durumuyla hiçbir benzerlikleri yoktu. Apaçiler, bir şehre yaptıkları her ziyarette yaşlı-genç zilzurna sarhoş oluyorlardı. Pueblolar’da içki içmeye karşı bir tabu yoktu. Tavır alışlarının derin nedenleri vardı. Onlar için sarhoşluk iğrenç bir şeydi. Zuniler likörle ilk tanıştıktan sonra yaşlı erkekler gönüllü olarak onu yasakladılar. Bu kural, onlar için onur duyulacak, yerinde bir önlemdi.</p>

  <p class="indent">İşkence çok daha şiddetle reddedildi. Pueblolar, özellikle Doğu Puebloları, iki farklı kültürle ilişki içindeydiler. Bunlar kendi kendine işkence yapmaya büyük önem veren Ova Kızılderilileri ve Meksika Penitenteleri’ydi. Pueblo kültürü ayrıca eski Meksika’da işkenceyi kullanan ama bugün bu geleneği terk etmiş kültürel niteliklerle de bazı ortak özellikleri paylaşıyordu. Bu eski geleneklerde insanlar kendi bedenlerinden kanlı parçalar, özellikle de dillerini, kopartıp tanrılara sunuyorlardı. Ovada kendine işkence yapma, sağgörü elde etmede kişinin olayı unutmamasını sağlama tekniği olarak iyiden iyiye özelleşmişti. New Mexico Penitenteleri, dünyanın bir başka köşesinin, Ortaçağ İspanya’sı Flagellantları’nın<a class="noteref" href="#n-5" id="ref-5">*</a> yaşayan son örnekleridir. Flagellantlar, çarmıha gerilmiş kurtarıcı İsa ile özdeşleşmek için Paskalya’dan önceki Cuma günü kendilerine işkence yapan bir mezheptir. Ritüelin sonunda, tapınan üyelerinden biri tarafından İsa’nın çarmıha gerilişi canlı olarak gerçekleştirilir. Kutlu Cuma günü şafak vakti Penitentelerin evinden tören alayı çıkar. Temsili İsa, taşıdığı büyük haçın ağırlığı altında tökezleyerek yürür. Arkasında, her yavaş adımın sonunda uçlarına dikenler tutturulmuş kaktüsten büyük kırbaçlarla kendi çıplak sırtlarını kırbaçlayan kardeşleri yürür, uzaktan sırtları sanki kımızı renkte elbise giymişler gibi gözükür. “Yol” yaklaşık iki kilometredir. Yolun sonuna ulaştıklarında İsa haça bağlanır ve kaldırılır. Eğer İsa ya da kırbaççılardan biri ölürse ayakkabıları kapısının eşiğine konur ve onun için yas tutmaya izin verilmez.</p>

  <p class="indent">Pueblolar kendi kendine işkence yapmayı kavrayamazlar. Herkesin elinde beş parmak vardır, yani parmak kopartma geleneği yoktur ve itiraf elde etmek için büyücü kararıyla işkence yapılmadığı sürece hiçbir Pueblo üyesinde yara izi yoktur. Sırtlarında yara izi olmadığı gibi derilerinde de soyulan hiçbir kısım yoktur. Kendi kanlarını döktükleri ritüelleri yoktur. Verimlilik vb. için de kanlarını dökmezler. Pueb<a id="page_120"></a>lolar kendilerini yalnızca bazı giriş törenleri sırasında biraz hırpalarlar. Ancak böylesi olaylarda esas nokta ortak coşkuyu yakalamaktır. Bir savaş kültü olan Kaktüs Topluluğu’nda birbirlerine sopalar fırlatır ve kaktüsten yapılma kırbaçlarla birbirlerini kırbaçlarlar. Ateş Topluluğu’nda ateşleri konfetiler gibi havaya fırlatırlar. Ne ruhsal tehlike ne de olağandışı deneyimler aranır. Pueblolar’daki törensel ateş numaraları, ovadaki kabilelerdeki ateş oyunlarında olduğu gibi, kişinin kendi kendine işkence etmesi amacıyla yapılmaz. Ateş Üzerinde Yürümede, hangi amaçla olursa olsun, ayaklar yakılmaz. Ağıza ateş alındığında dilin yanmamasına dikkat edilir.</p>

  <p class="indent">Kayışlarla dövme biçimindeki Pueblo uygulaması da işkence amacı olmadan yapılır. Kırbaçlama yapılırken kan çıkarılmaz. Ova Kızılderilileri’ndeki aşırılıktan kaçınılır. Ergenlik töreninde ya da öncesinde kırbaçlanan bir Zuni çocuğu bağırabilir. Maskeli tanrıların giriş töreninde dövülen çocuk annesini çağırabilir. Yetişkinler, kırbacın dövme amacıyla kullanılması düşüncesini çok kötü karşılarlar. “Kırbaçlama” kötü olayları uzaklaştırmalıdır, yani güvenilen bir şeytan kovalama uygulamasıdır. Kendi kendine işkenceyle ilgili başka yerlerdeki aynı eylemin Zuni kültüründeki kullanımı çok farklıdır.</p>

  <p class="indent">Esrime; oruçla, işkenceyle, uyuşturucuyla ya da alkolle aranmadığı gibi dansla da elde edilmez. Belki de Kuzey Amerika halklarından hiçbiri Güneybatı Puebloları kadar zamanlarını dans etmeyle geçirmezler. Ancak onların amacı hiçbir zaman kendinden geçmeyi sağlamak değildir. Yunanlılar’daki Dionysos kültünde görülen ve iyi bilinen çılgınlıkların benzerleri Kuzey Amerika’da tekrar tekrar görülebilir. Kızılderililer’in Hayalet Dansı 1970’lerde tüm ülkeyi sarmıştı. Tekdüze bir biçimde dönerek yapılan bu dans, dansçılar birbiri ardına kaskatı yere kapaklanana dek sürüyordu. Bu felç süresince dansçılar beyazlardan geçen sağgörüyü edini<a id="page_121"></a>yorlar, bu arada dans devam ediyor ve diğerleri yere düşüyordu. Her Pazar günü dansı düzenleyen düzinelerce kabilede bu bir gelenek olmuştu. Tümüyle Dionysosçu özellikler taşıyan başka eski danslar da vardır. Kuzey Meksika’daki kabileler sunak önünde ağızlarından köpük gelene dek dans ederler. Kaliforniya’da şamanların dansları nöbetle gelen bir felce yol açar. Maidular birinin diğerlerini dans ederek yendiği şamanlar arası dans yarışması düzenlerlerdi. Dansın telkin ettiği hipnotik etkiye yenilmeyen kişi yarışmayı kazanmış sayılırdı. Kuzeybatı sahillerinde bütün kış törenleri uysal bir adamın ruhlarca ele geçirilerek bir çılgına dönmesini hedefleyen bir tarzda olurdu. Üye adayları onlardan beklenen çılgınlığı ortaya koyarlardı. Sibirya şamanları gibi dans ederlerdi. Başkalarına ve kendilerine zarar vermesinler diye dört yandan kontrol edilebilecek bir biçimde kendilerini dört iple bir kazığa bağlatıp dans ederlerdi. Tüm bunlar Zuniler’deki danslarla ilgili bize bir fikir vermez. Zuniler’de dans, diğer şiirsel ritüeller gibi, doğal güçlerin tekdüze yinelenmeyle zorlanmasıdır. Durmamacasına ayaklar yere vurularak gökyüzündeki bulutlar toplanır ve yağmur bulutu kümeleri oluşturulur. Böylece yağmurun yağması sağlanmaya çalışılır. Zuniler esrime deneyimlerine pek itibar etmezler ama doğanın güçlerini amaçlarına koşmak için onlarla özdeşleşme yolunu ararlar. Pueblo danslarına ruh ve biçim veren, işte bu niyettir. Bunlarda vahşi hiçbir şey yoktur. Kırk adamın sanki bir kişiymiş gibi mükemmel bir uyumla güçlerini birleştirmesi ve dans etmesi onları çok etkiler.</p>

  <p class="indent">Hiç kimse Pueblo dansının bu özelliğini D. H. Lawrence’dan daha iyi betimleyememiştir. “Bütün erkekler birlikte dans şarkısı söyler. Yumuşakça, ağır ağır hareket ederler. Henüz ağır kuş yürüyüşü dansta hâkimdir. Vücutlar biraz öne doğru eğilmiş, başlar ve omuzlar serbest olup yavaşça oynar; ayaklar yere sağlam basar ama yumuşaktır. Tüm er<a id="page_122"></a>kekler meydanın merkezinde ritimle yürürler. Davullar kalp atışını yansıtırcasına vurulur. Saatler böyle geçer.” Bazen toprağa tahıl eker gibi dans eder, bazen ayaklarını yere vurarak av hayvanlarını çağırırlar. Bazense öğleden sonra gökyüzünde yavaş yavaş biriken beyaz kümülüs bulutlarını zorlamak ve yağdırmak için çabalarlar. Gökyüzündeki bulutlar ister yağmur sağlasın ister sağlamasın, varlıkları bile yaptıkları ritüelin kabul edildiği anlamına gelir. Eğer yağmur yağarsa bu danslarının gücünün onandığının bir işareti sayılır. Bu, onlara verilen bir yanıttır. Danslarını Güneybatıdan yağan sağanak yağmura doğru hızlandırırlar. Üzerlerindeki tüyler ağır ve ıslanır; süslü etekleri ve mantoları sırılsıklam olur. Palyaçolar derin çamur içinde şaklabanlık yaparlar. Var güçleriyle su birikintisi içinde ilerler, sırılsıklam toprak üzerinde tepinirler. Dans sırasındaki güçlü ayakları doğa güçlerini zorlayarak yağmur bulutlarını toplamış ve yağmur yağdırmayı başarmıştır.</p>

  <p class="indent">Pueblolar, içgüdüsel olarak Dionysosçu anlam taşıyan çevredeki kabilelerin dans örüntülerini paylaşmış olsalar da, bu danslar Pueblolar arasında tam bir ılımlılıkla yapılır. Kuzey Meksika’daki Cora kabilesi, ülkenin diğer bölgelerindeki birçok kabile gibi, dans sırasında çılgınca hızlanırlar; tümüyle kendilerinden geçer, sunağın önünde yerde ileri geri kıvranıp dururlar. Oysa bir başka anda, sunağın önünde böylesi hareketler büyük bir saygısızlık kabul edilir. Böylesi durumlar en yüksek Dionysosçu değerlerin bir sonucudur. Sunaktaki çılgınlık aynı zamanla tahrip edicidir de; her şey ayaklar altında çiğnenir. Sonunda dansçı tahrip edilmiş sunakta yere kapaklanır.</p>

  <p class="indent">Yeraltında kiva odasında yapılan danslardan biri olan Hopi Yılan Dansı da sunak üzerinde yapılan bir danstır. Ancak bu dansta çılgınlık yoktur. Bu dans, Bakire Raksı gibi bir hareketle yapılır. Pueblolar’ın en yaygın dans örüntülerinden <a id="page_123"></a>biri, dans alanının karşıt taraflarında yer alan ve birbirine çok benzer konuları ele alan iki dans grubunun yer değiştirmesiyle oluşan danstır. Aynı anda iki yönden çıkan dans grupları sonunda birleşirler. Kivadaki yılan dansında Antilop Topluluğu’nun dansçıları Yılan Topluluğu dansçılarıyla karşılaşırlar. Önce Antilop din adamı ağzına asma dalı alır ve adayların önünde dans eder, dizlerinin üzerinde sürünerek geçer. O çekildikten sonra Yılan din adamı aynı biçimde ağzına asma dalı alarak bir çıngıraklı yılan gibi adayların dizlerinin üzerinden geçer. Son aşamada Antilop ve Yılan birlikte ortaya çıkarlar. Hâlâ çömelmiş durumdadırlar, bu kez sunağın çevresinde dönmezler ama sunağın üstünde dansı bitirirler. Buradaki uygulamalar bir Morris dansının seyrini izler. Dansta tam bir ılımlılık vardır.</p>

  <p class="indent">Yılanlı dansta ne tehlikeli bir durum ne de Hopilerdeki korkunçluk vardır. Yılan Dansı’nı yanlış anlamaktan kaynaklanan yaygın bir inancımız var. Dansçıların duygularını kolaylıkla kendi duygularımızla değerlendiririz. Oysa Amerikan Kızılderilileri yılanlara dehşet duygularıyla bakmazlar. Çoğunlukla yılana saygı gösterilir. Seyrek olarak onların kutsallığı, kutsal ya da <em>manitou</em><a class="noteref" href="#n-6" id="ref-6">*</a> olan herhangi bir şey gibi, tehlikeli olur. Akıldışı tiksinme türünden bir tavır Kızılderililer’de görülmez. “İşte bu nedenle çıngıraklı yılan tehlikeli değildir” biçiminde sona eren birçok Kızılderili öyküsü vardır. Çıngıraklı yılanların alışkanlıkları kolaylıkla denetlenebilir. Bu nedenle Kızılderililer onlarla kolayca başa çıkabilirler. Yılan Dansı’ndaki yılanlara karşı dansçıların duyguları kutsal olmayan bir korku ya da tiksinme içermez. Tam tersine burada söz konusu olan, koruyucu hayvanlarına karşı kült üyelerinin duyduğu saygıdır. Ayrıca çıngıraklı yılanın <a id="page_124"></a>zehir bezleri danstan önce tekrar tekrar kontrol edilir. Bezler sıkılarak ya da burularak yaralanmıştır. Danstan sonra yılan serbest bırakıldığında zehir bezleri yeniden çalışır ve önceki gibi zehirle dolar. Ancak dans sırasında yılan zararsızdır. Bu nedenle durum, bir Hopi dansçısına göre Dionysosçu özellik taşımaz. Aynı somut davranışın, benimsenen inançlara göre, tehlike ve iğrenç deneyimlerin eşlik ettiği Dionysosçu bir uygulama mı yoksa biçimsel ve ılımlı bir tören mi olduğunu ortaya koyan bundan güzel bir örnek olamaz.</p>

  <p class="indent">Uyuşturucu, alkol, oruç tutma, kendi kendine işkence yapma, dans kullanarak deneylerden geçme ya da bunlara hoşgörü gösterme Pueblolar’ın sıradan yaşamdaki duyguları arasında yer almaz. Pueblolar böylesi zorlayıcı bireysel deneyimlerle ilgilenmezler. Bu tür uygulamalar, ortalamaya ve ılımlılığa düşkün uygarlıklarında hiç yer almaz. Bu nedenle Pueblolar’ın şamanları yoktur.</p>

  <p class="indent">Şamanizm en yaygın insani kurumlardan biridir. Şaman, çok özel kişisel deneyimlere sahiptir. Kabilesinin doğaüstü bir temsilcisi olarak tanrılarla doğrudan ilişki kurabilen bir din adamıdır. O, çoğu kez Kassandra<a class="noteref" href="#n-7" id="ref-7">*</a> ve benzerleri gibi özel bir dille konuşan, itiraflarıyla sıradışılığı ortaya çıkan, aykırı biridir. Kuzey Amerika şamanları karakteristik olarak sağgörü deneyimine sahiptirler. Öte yandan din adamı ise kült etkinliklerinin yöneticisi ve kültün bir koruyucusudur. Pueblolar’ın şamanları yoktur; onlarda yalnızca din adamı vardır.</p>

  <p class="indent">Zuni din adamı konumunu, öne sürdüğü aile ilişkilerine, çeşitli toplumsal düzenlemelerde aldığı tutuma ya da kachina din adamlarını gayrı şahsi kılma eylemlerinde yer almak için başrahip tarafından seçilmesine borçludur. Hangi durumda olursa olsun, niteliği ister sözel isterse eylemsel düzeyde olsun, öğrendiği ritüel özellikleriyle belirlenir. Otori<a id="page_125"></a>tesi, bulunduğu resmî konumdan, yönettiği ritüellerin öneminden gelir. Yönettiği her karmaşık törenin göreneklere uygun yürümesinden sorumludur. Bir kişinin gücünü dile getiren Zuni cümlesi “o nasıl olacağını bilen biridir” şeklindedir. En kutsal ritüellerde, yarış, oyun ve sağlık kültlerinde “nasıl olacağını bilen” insanlar mutlaka olur. Bir diğer deyişle Zuni din adamları göreneksel uygulamaları harfi harfine öğrenerek güç elde ederler. Kendiliklerinden herhangi bir eylemle kutsallık olarak dinlerinin gücünü elinde tuttuklarını öne sürecekleri bir yetkileri yoktur. Belli aralarla açıklanmış yetkili grupların dışında din adamları doğaüstü güçlere yanaşamazlar bile. Her dua, her ritüel eylemi göreneklere uygun olarak, bilinen bir mevsimde, tanınan bir otoriteyle yaşama geçirilebilir. Zuniler’deki en önemli bireysel dinî eylem, dua sopalarının toprağa ekilmesidir. Kutsal yerlere yarı yarıya gömülen bu düzgün sopalar tanrılara adanır ve bunlar doğaüstü güçlere duayı iletirler. Dua sopaları en büyük din adamlarının bile inisiyatifiyle sunulmaz. Zuni başrahibiyle ilgili öykülerden birinde başrahip dua sopasını kendi hazırlayıp onu gömmek için dışarı çıkar. Ama o gün Tıp Topluluğu üyelerince dua sopalarının dikileceği ay dönemi değildir. İnsanlar, “Neden baş rahip dua sopası dikiyor? Büyü yapıyor olmalı,” derler. Böylece onun gücünü özel bir intikam alma işinde kullandığı ima edilir. Bütün dinsel eylemlerin en kişisel olanında bile başrahip özel inisiyatif kullanamaz. Resmî eylemlerde kamunun engellemeleri daha fazladır. Hiç kimse bir insanın neden dua etmeye gittiğini merak edemez.</p>

  <p class="indent">Pueblolar’ın din adamlığıyla ilgili kurumları ve diğer yerli Amerikan halklarının şamanlık kurumları iki farklı ve zıt kişilik örneği sergiler. Ova Kızılderilileri bütün kurumlarında kolaylıkla otoriteyi kabullenen, kendine güvenen bireye geniş bir alan tanırlar. Böylesi bir kişi diğerlerinden fazla ödüllendirilir. Crow Kızılderilisinin sağgörü sonucu elde ettiği yenilikler son derece küçük olabilir. Mesele bu değildir. Her Budist keşiş ya da her Ortaçağ Hıristiyan mistiği daha önce kardeşlerinin gördüğü sağgörüyü görür. Ancak bunlar, tıpkı Crowlar gibi, gücün –ya da tanrılığın– özel deneyimin otoritesinden alındığını öne sürerler. Sağgörüyü elde etmiş Kızılderili, halkının yanına döndüğünde, kabile onun aldığı talimatları kutsal bir ayrıcalık olarak görüp uygular. Sağlık konusunda herkes kendi gücünü bilir ve başka bir kardeşinin yardımını istemez. Bu dogma, uygulamada değişir; geleneği sürdüren erkeklerin bulunduğu kurumlarda bazı gösteriş girişimleri olur. Ancak dinin doğmaları, kişisel otorite ve büyük bir kendine güven duygusunu kültürel bir hak olarak bireylere verir.</p>

  <p class="indent">Ovalardaki bu kişisel inisiyatif ve kendine güven yalnızca şamanizmin bir ifadesi değildir; onlardaki gerilla savaşına yönelik tutkulu coşkunun da bir ifadesidir. Savaş birlikleri genelde bir düzineden az insanı içerir. Basit çarpışmalarda bireyler yalnız olarak hareket ederler. Bu biçimde savaş, katı bir disiplin ve alt-üst ilişkisinin bulunduğu çağdaş savaş biçiminin tam karşısında yer alır.<a class="noteref" href="#n-8" id="ref-8">*</a> Onların savaşı, her savaşçının oyun fişini kendisinin topladığı bir oyundur. Bu fişler, kazığa bağlanmış bir atı çözerek, bir düşmana sokularak ya da kafa derisi yüzerek toplanır. Tek bir kişi, genellikle delice bir cesaretle, bir topluluğa katılarak elde edebileceği kadar zaferi elde edebilir. Bu nedenle her savaşçı bir şef olarak nitelenebilir. Tek başına davranma yeteneği ve inisiyatifi olmaksızın, ovalardaki bir Kızılderili, kendi topluluğunda kabul göremez. Amerika’yı ilk keşfedenler, Pueblolar’ın tam tersi olarak, bu Kızılderililer’in beyazlar<a id="page_127"></a>la girdikleri mücadelede gösterdikleri bireysel seçkin özellikleri onların geleneklerine dayandırmışlardı. Bu Kızılderililerin, Nietzscheci anlamda üst-insan sayılabilecek kişiliklerini geliştiren, kendi gelenekleriydi. Bu Kızılderililer yaşamı, doğaüstü gücün, zaferlerin ve kutlama şölenlerinin elde edilmesiyle erkekler topluluğunun geliştirilmesine ulaşacak olan bireysel ilerlemelerden oluşan bir dram olarak görüyorlardı. İnisiyatif daima onlarla birlikteydi. Kişinin yiğitçe eylemleri kişisel olarak onun sayılıyor, ritüellerde onlarla övünebiliyor ve her bakımdan ileride bunları kendi tutkuları için kullanabiliyordu.</p>

  <p class="indent">Pueblolar’ın ideal insanı, bir başka varlık düzleminde yer alır. Kişisel otorite, Zuniler için belki de en çok kötülenecek özelliktir. “İktidara ve bilgiye susamış insan” Zuniler için hor görülecek insandır. “Halkının lideri” sözcükleri Zuniler’e hiçbir şey ifade etmediği gibi böylesi bir insan büyük olasılıkla büyücülükle suçlanır. Yerel otorite davranışı, Zuniler’de, bağlılıktır. Büyücülükle suçlanan kişi “itiraf” edene dek başparmağından asılır. Zuniler’de ideal insan ağırbaşlı, hiçbir zaman öne çıkmayan ve komşularından hiçbir eleştiri almayan kişidir. Her çatışmada tümüyle haklı olsa da, kendini tutmalıdır. Örneğin atletizm yarışmalarında bile, bir kişi daha önce yarış kazanmışsa, koşuya sokulmaz. Zuniler şansın rol oynadığı oyunlarla ilgilenirler. Başarılı oyuncu bu oyunu bozabilir. Böyle birini istemezler.</p>

  <p class="indent">Dr. Bunzel’in sözleriyle iyi bir Zuni, “nazik biçimde konuşan, yumuşak huylu ve cömert” olmalıdır. En büyük övgüde, kusursuz bir vatandaş şöyle betimlenir: “O, çok nazik biridir. Hiç kimse onunla ilgili bir şikâyet duymamıştır. Kimseyle dalaşmaz. O Porsuk klanından ve Muhekwe kivasındandır. Yaz danslarında her zaman yer alır.” Kısaca o “herkesle konuşmalıdır”, yani Zuniler’in dedikleri gibi her zaman halkının huzuru için çabalamalıdır. Kuşkulu bir gurura ve güçlü heyecanlara kapılmadan ritüellerde ya da tarlada diğer hemşerileriyle işbirliğinden kaçınmamalıdır.</p>

  <p class="indent">İyi kişi ayinlerden kaçınır. Üzerine ayinle ilgili bir görev düştüğünde yerine getirir ama ayini özel olarak aramaz. Kivada ayin yapılırken kivanın giriş kapısı kapatılır. Affedilmesini isteyen birisi kapıyı çalana dek bütün erkekler kivada kapalı kalırlar. İyi erkeklerin ayinlere katılımıyla ilgili isteksizlikleri üzerine anlatılan öyküler vardır. Yine de ayinlere herkes genelde katılır. Bir insan lider gibi gözükmekten kaçınmalıdır. Bir insan ayinde inisiyatifli bir görev için seçildiğinde, ona bizim anladığımız anlamda bir otorite verilmez. Görevi eylemin önemli bir aksama olmadan yürümesini sağlamaktır. Zuni konseyi, din adamları başkanını seçer. Din adamlarının kavga ve çatışmalarda yargılama görevi yoktur. Onlar kutsal insanlardır, dolayısıyla onların önünde kavga edilmemelidir. Yalnızca savaş şefleri bir ölçüde yürütme otoritesine sahiptir. Yine de savaşta, barış dönemindeki yönetim işleri kadar görev gerekmez. Savaş şefleri tavşan avının ya da dans günlerinin geldiğini ilan eder, din adamlarını çağırır ve tıp topluluklarıyla işbirliği yaparlar. Göreneksel olarak ilgilendikleri suç büyücülüktür. Bir diğer suç, giriş töreni yapılmayan çocukların kachinaların sırlarını öğrenmeleridir. Kachina kültünün başkanının görevlendirdiği maskeli tanrılar cezayı verir. Başkaca suç yoktur. Hırsızlık çok nadir olur ve özel bir olay sayılır. Yetişkinler arasında pek suç yoktur. Gerginlik yaratan bir eylem, evlilik düzenlemeleriyle kolaylıkla çözümlenir. Öldürme olayları iki aile arasında kararlaştırılan ve hızla ödenen bedellerle çözümlenir.</p>

  <p class="indent">Yüksek konsey üyesi din adamları pek rahatsız edilmez. Onlar tören takviminin ana düzenlemeleriyle ilgilenirler. Planlarının başarıyla uygulanması her seferinde işbirliği yapmayan küçük (alt düzeyde) din adamlarınca engellenir.</p>

  <p class="indent"><a id="page_129"></a>Küçük din adamı, örneğin sunağını kurmayı ya da kachinasını döşemeyi somurtarak karşılar ve reddeder. Din adamları konseyi yalnızca bekler ve töreni erteler. Ancak herkes işbirliği yapar ve otoriteyi kullanmaya gerek kalmaz.</p>

  <p class="indent">Otorite kullanımındaki bu kişisel eksiklik dinsel alanda olduğu kadar günlük ilişkiler için de tipiktir. Anaerkil soy ve ana-merkezli ev yerleşimi, doğallıkla bizim bildiğimizden farklı bir otorite dağılımını zorunlu kılar. Ancak anaerkil topluluklar, babalar otorite kılınmamış olsa da, ev işlerinde bir erkeğin otoritesi olmaksızın yaşayamazlar. Anaerkil aile ilişkilerinin erkek başı olarak annenin erkek kardeşi hakem ve sorumlu şef konumundadır. Ancak Zuniler, ne annenin erkek kardeşini ne de babayı bir otorite olarak tanımazlar. Onlardan hiçbiri evdeki çocukları terbiye edemez. Bebeklere daha çok evin erkekleri bakar. Hasta olduklarında bebeklerle onlar ilgilenir, akşamları bebekleri kucaklarında taşırlar. Ancak bebekleri eğitmeleri ve terbiye etmeleri söz konusu değildir. Ev yaşamındaki bu işbirliği becerisi tıpkı dinsel yaşamda olduğu gibi gerçek bir yapı oluşturur, acilen ele alınması ve düzenlenmesi gereken sıradışı durumlar pek olmaz. Zaten düzenlenecek ne olabilir ki? Evlilik diğer kültürlerde belli bir otorite gerektiren evrensel bir durumdur. Ancak Pueblolar’da evlilik oldukça basit düzenlemelerle çözümlenir. Evlilik dünyanın başka yerlerinde mülkiyet hakları, ekonomik değişimler ve yaşlılara tanınan bazı ayrıcalıklarla nitelenir. Ancak Zuniler’de evlilikte, yaşlılarla ilgili böylesi olgular ve durumlar yoktur. Mülklerle ilgili en küçük ısrar Zuniler’de evlilik olayını güçleştirdiği gibi, diğer kültürlere göre belli bir yatırım gerektiren başka yükümlülüklerden düzinelercesini genç adam topluluk adına kendisi üstlenir. Zuni yaşamı böylesi sorunları basitçe bertaraf eder.</p>

  <p class="indent">Çocuğun Oedipus kompleksinden zarar görme olasılığına karşı her tür düzenleme yapılmıştır. Malinowski, Trobri<a id="page_130"></a>and Adaları’nda toplumsal yapının bizim kültürümüzde babaya verilen otoriteyi dayıya verdiğini göstermiştir. Zuniler’de dayının bile belli bir otoritesi yoktur. Olaylar, dayının otoritesini kullanmasına izin vermez. Çocuk bir küskünlük ya da bu aile yapısından köklerini alan kuruntulu tutku için bedel ödemeksizin büyür.<a class="noteref" href="#n-9" id="ref-9">*</a> Çocuk bir yetişkin olduğunda, otoriteyle ilgili imgesel durumlardan kaynaklanan sorunlarla karşılaşmayacaktır.</p>

  <p class="indent">Bu nedenle çocukların ergenliğe girişleri Zuniler’de tuhaf bir durum ortaya çıkartır. Tuhaf, çünkü dünyanın başka yerlerinde hep karşılaşılan durumlardan oldukça farklıdır. Erkek çocukların ergenliğe giriş töreni çoğu kez otorite sahibi olanların ayrıcalığında olan uygulamalarla gerçekleşir. Törenler, yetkili olanların şimdi kabilenin statüsünü kabul etmek zorunda olanları aşağılamasından başka bir şey değildir. Bu ritüeller, çoğunlukla, Afrika, Güney Amerika ve Avustralya’da aynı biçimdedir. Güney Afrika’da çocuklar, her durumda serbestçe kullandıkları uzun sopalar ellerinde olan adamlarca topluca kovalanır. Çocuklar sopa yağmuru altında koşmak zorundadırlar. Alaylar eşliğinde arkalarından sürekli gelen darbelere dayanmaya çalışırlar. Senenin en soğuk aylarında battaniyesiz uyumak zorundadırlar, hem de ayakları değil, başları yanan ateşe dönük olarak. Yerde yatarken, kendilerini ısıran beyaz kurtçukları kovmamak zorundadırlar. Gün ışığının belirmesiyle birlikte havuza gitmeli ve güneş ortaya çıkana dek soğuk suyun içinde kalmalıdırlar. Giriş töreni kampı boyunca, üç ay, tek bir damla su içemezler, iğrenç yiyecekleri yemek zorundadırlar. Bütün bunların karşılığında, anlaşılmaz formüller büyük bir önemle ve ezoterik sözlerle öğretilir.</p>

  <p class="indent">Amerikan Kızılderili kabilelerinde çocukların giriş törenine fazla zaman ayrılmaz ama düşünceler genelde aynıdır. Zuniler’le birçok ilişkisi olan Apaçiler erkek çocuğun bir tay gibi eğitilmesi gerektiğini söylerler. Çocuğu buz içinde delik açmaya ve orada banyo yapmaya, ağzında suyla uzun mesafe koşmaya zorlarlar. Deneme savaş partilerinde çocuğu aşağılarlar ve ona oldukça kötü davranırlar. Güney Kaliforniya’daki Kızılderililer çocukları iğneli karıncaların bulunduğu tepelere gömerler.</p>

  <p class="indent">Oysa Zuniler’de çocukların giriş töreni hiçbir zaman mihnetli bir sınav değildir. Aldıkları hafif kırbaç darbelerinde bile çocuk bağırırsa törenin daha değerli olacağını düşünürler. Törenin her aşamasında törensel babası çocuğa eşlik eder. Çocuk, ya törensel babasının bacağına sarılarak ya da onun dizlerinin arasına çömelerek sopa yer. Güney Afrikalı çocuğu babasının evden şiddetle kovmasının tersine olarak Zunili koruyucu çocuğa büyük bir güven verir. Törenin sonundaysa çocuk yukka kırbacını kendisi alarak, onu döven kachina din adamını döver. Giriş töreni, çocuğun güç elde etmesi için yetişkinlerin acıma duygularının giderildiği bir süreç değildir. O, yalnızca bir arınma ve kötü ruhları kovma törenidir. Çocuklara grup üyeliği konumu vererek onurlandırır. Kırbaçlama, bir lütuf ve yardım biçiminde yaşlılardan yasam boyu aldıkları desteği ortaya koyar. Kısacası tören, çocukların doğaüstü dünyaya kabul edilmeleri anlamına gelir.</p>

  <p class="indent">Zuniler’de, hem dinî hem de evle ilgili alanlarda, otoritenin uygulanma olanaklarının azlığı, bir diğer temel özellikle, bireyin grup içinde özümsenmesiyle bir bütünlük oluşturur. Sorumluluk ve iktidar Zuniler’de her zaman ayrılmıştır. Grup, işlevsel tek birliktir. Doğaüstü dünyaya yönelik <a id="page_132"></a>yaklaşımda kabul edilen biçim, grup ritüelleri biçimindedir. Kabul edilen bu biçim, aile geçimini ev halkının ortaklığına bağlar. Ne dinsel ne de ekonomik alanda bireysel özerklik yoktur. Tarladaki ürünü konusunda kaygılı birisi kendisini bu durumdan kurtarması için yağmura dua edemez ancak yaz yağmuru töreninde dans edip bunu talep edebilir. Bir adam, hasta olan çocuğunun iyileşmesi için dua edemez. Yalnızca çocuğunu onu tedavi edecek Büyük Ateş Topluluğu’nun önüne götürebilir. Bireysel dua etmesine izin verilenler, kişi olarak dua sopası dikenler, törensel temizlikte başını yıkayanlar, tıp adamlarını ya da törensel babasını çağıranlar olabilir. Ama tüm bunlar daha büyük bir bütünün, ait oldukları grup ritüellerinin bir parçası oldukları için olanaklıdır. Bunlar bütünden ayrılamazlar, uzun büyü formüllerinden çıkarılan tek bir sözcükten daha fazla bir güçleri yoktur ve tam yetkin bir duanın etkisini tek başlarına sağlayamazlar.</p>

  <p class="indent">Resmî yapıdan kaynaklanan bütün eylemlerle ilgili kabuller bireysel değildir. Gördüğümüz gibi başrahip yalnızca başrahip olduğu için dua sopası dikebilir. Onu da ancak resmî olarak geçerli bir zamanda yapabilir. Bir tıp adamı, tıp adamları kültünün bir üyesidir ve gücü kendisinden kaynaklanmaz, tam tersine topluluk üyeliği gücünün biricik kaynağıdır. Navajolar’ın öldürülmesi olayı bile aynı biçimde ele alınır. Bu halk öyküsü tam bir ihaneti anlatır. Zengin bir Navajo ile karısı, Zunili bir aileyle ticaret yapmaya gelirler. Erkekler turkuaz taşını almak için adamı öldürürler. “Ancak ölünün kafa derisini alma hakları yoktur,” çünkü onlar buna hakkı olan savaş kültü üyesi değillerdir. Bu nedenle onların eylemi kötü bir eylemdir. Katiller, böyle bir eylemde, yalnızca geleneksel hakları olmadığı için kınanırlar.</p>

  <p class="indent">Dolayısıyla Zuni halkı, kendini, toplumunun geleneksel biçimlerine adamıştır. Bireyselliklerini, toplumsal kurumları içinde eritmişlerdir. Zuniler, tutkularının geliştirilmesinin adımları olarak ayinlere katılmayı ya da din adamlarının kutsal bohçalarına sahip olmayı dert etmezler. Bir adam evinde “birlikte yaşamak” için gerekli eşyaları artırma amacıyla kendine bir maske edinebilir ya da kivasındaki maskeleri denetleyebilir. Takvimle belirlenmiş ritüellerde yer almalı ve Shalako’da gayrı şahsi kılmayla görevli kachina din adamlarını ağırlamak için büyük masraflarla yeni bir ev yaptırmalıdır. Ancak tüm bunları kişisel bir göndermede bulunmadan, anonim bir üslupla yapmalıdır. Bu durumun örneğini bir başka kültürde görmek hemen hemen olanaksızdır. Zuniler’in kişisel eylemle ilgili tüm yönelimleri bize yabancıdır.</p>

  <p class="indent">Dinsel konularla ilgili olarak bireyin eylemlerinin ve güdülenmelerinin kişisel başvuru olmaksızın gerçekleşmesine benzer bir biçimde aynı durum ekonomik yaşamda da görülür. Zuniler’de ekonomik birim, gördüğümüz gibi, oldukça istikrarsız bir erkekler grubudur. Ev halkının özünü, sürekli bir grup oluşturan kadın merkezli ilişkiler oluşturur. Ne var ki, tarım, çobanlık ve turkuaz işleri gibi önemli ekonomik uğraşlarda kadın önemli bir rol oynamaz. Bu işler için temel önem taşıyan erkekler ise oldukça gevşek bağlarla bir araya gelmiş bir iş ekibi gibidir. Evdeki kadınların kocaları bir anlaşmazlık durumunda annelerinin evine dönerler. Bu nedenle beslenme ya da çocukların ihtiyaçlarının karşılanmasıyla ilgili bir sorumlulukları yoktur. Bunun yanında ev halkı içinde kadın akraba grubuyla akrabalık durumu farklı olan değişik erkekler –evlenmemiş, eşi ölmüş, boşanmış, karısının ailesiyle çeşitli sorunlar yaşadığı için bekleyen vb– vardır. Geçici bileşimi ne olursa olsun bu karmaşık grup, ortak tahıl deposunu doldurmak için güçlerini birleştirir ve elde edilen ürün evdeki kadınların ortak mülkiyetinde kalır. Eğer bu erkeklerden birisinin mülkü olarak yeni bir tarla ekilmeye başlanırsa, bütün erkekler daha önceki ata tarlalarında olduğu gibi ortak depo için bu tarlayı da birlikte işlerler.</p>

  <p class="indent">Gelenek, evlere ilişkin de aynı bakış açısını korur. Evleri erkekler birlikte yapar ama evler kadınlara aittir. Karısı tarafından terk edilen bir adam, yapımı için yıllarını harcadığı evi ve dolu tahıl deposunu bırakmak zorundadır. Bunlar üzerinde bireysel hak öne sürebilme konusunda hiçbir düşüncesi yoktur. Böylesi bir durumda erkek dolandırıldığını da düşünmez. Yalnızca emeğini evi için harcar, sonuçta ortaya çıkan grup mülküdür. Eğer artık grubun üyesi değilse, bu sonuç da olağandır. Günümüzde koyunlar oldukça önemli bir gelir kaynağıdır ve mülkiyetleri erkeğe aittir. Ancak koyunlara erkek akrabalar tarafından birlikte bakılır, yeni ekonomik güdüler bu noktada yavaş yavaş belirmektedir.</p>

  <p class="indent">Zuni düşüncelerine uygun olarak tüm çalışmasını grubun çalışmasına bağlayan ve hiçbir kişisel otorite iddiası olmayan bir adam hiçbir zaman şiddete başvurmaz. Yunanlılardaki anlamıyla Apolloncu yükümlülükler, duyguları ele almadaki kültürel özellikler kadar öfke, sevgi, kıskançlık ya da keder de görülmez; ılımlılık ilk erdemdir. Ayinler döneminde kutsal adamlar için geçerli en önemli tabu (yasak), bir öfke belirtisi göstermektir. Anlaşmazlıklar, ister törenle ilgili, ister ekonomik, ister aile konularında olsun, hiçbir biçimde şiddet gösterilmeden çözümlenir.</p>

  <p class="indent">Zuniler’le geçirilen her gün, onların ılımlılığının yeni bir örneğini ortaya koyar. İyi tanıdığım bir aile, bir yaz oturmam için bana bir ev verdi. Bazı karmaşık nedenlerden dolayı bir başka aile de o ev üzerinde oturma hakkının olduğunu öne sürüyordu. Bir gün evin sahibi Quatsia ve kocası benimle birlikte oturma odasındaydılar. Tanımadığım bir adam, henüz çapalanmamış avluda çiçek açan otları kesmeye başladı. Avluda bitki yetiştirme, bir ev sahibinin en önemli ay<a id="page_135"></a>rıcalıklarından biridir. Bu nedenle bir evde hak iddia eden birisi bu iddiasını kamuya bildirmek için böyle bir iş yapar. Adam ne eve girdi ne de Quatsia ve Leo’ya –kadının kocası– bir şey söyledi. Yavaşça bahçedeki otları biçti. İçerdeyse Leo topukları üzerinde duvara dayanmış sakin bir biçimde ağzında bir ot çiğniyordu. Sinirden kıpkırmızı olan Quatsia bana “bu bir hakaret” dedi. “Dışardaki adam Leo’nun bu yıl din adamı olduğunu ve öfkelenmeyeceğini biliyordu. Avluya müdahale ederek bizi tüm köyün önünde utandırıyor.” İşgalci adam otları tırmıkladıktan sonra boş avluya gururla baktı ve evine gitti. İki taraf arasında hiçbir konuşma olmadı. Zuniler için bu bir hakaretti. Avluda sabahleyin çalışarak davalı kişi protestosunu ifade etmiş oluyordu. Daha ileri gidip sözlü beyanda bulunmasına gerek yoktu.</p>

  <p class="indent">Evlilikle ilgili kıskançlıklar da benzer bir yumuşak başlılıkla ele alınır. Yetişkinler kavga etmezler. Ovadaki kabilelerde kadının zina yapması durumunda koca onun burnundan bir parça keser. Bu, Güneybatıdaki Pueblo kabilelerinden olmayan Apaçiler’de bile rastlanan bir uygulamadır. Ancak Zuniler’de kadının sadakatsizliği şiddet kullanmayı haklı kılmaz. Bu olaya koca kendi haklarının bir ihlali olarak bakmaz. Eğer kadın sadakatsizse, genelde bu, koca değiştirmenin ilk adımı olarak görülür. Koca değiştirmeyse onların geleneklerinde bir hayli kolay gerçekleşen hoşgörülü bir süreçle gerçekleşir. Dolayısıyla böyle bir olayda şiddete başvurma düşünülmez.</p>

  <p class="indent">Kocalarının sadakatsizliğini öğrendikleri zaman kadınlar da aynı ılımlılığı gösterirler. Böylesi durumlar, ilişkiyi kesecek kadar önemli görülmez, genelde olay bilmezden gelinir. Dr. Bunzel’in Zuniler’i ziyaretlerinden birinden önce, kaldığı ailelerden birindeki evli bir erkeğin başka bir kadınla ilişkisi tüm köyde dedikodu konusuydu. Aile tümüyle olayı bilmezden geliyordu. Sonunda bu beyaz tüccar (Dr. Bunzel) bir ahlâk bekçisi olarak, adamın karısına öğüt verdi. Çift, 12 yıldır evliydi ve üç çocukları vardı. Kadının otoritesini kullanmasını ve kocasının rezilce ilişkisine son vermesini önerdi. Kadınsa ona şöyle yanıt verdi: “Öyleyse onun elbiselerini yıkamam. O zaman her şeyi bildiğimi anlar ve o kıza gitmeyi keser.” Gerçekten de bu eylem etkili oldu. Bu arada tek bir söz konuşulmamıştı. Ne öfke patlamaları ne karşılıklı suçlamalar ne de sorunun açıkça kabulü söz konusu olmuştu.</p>

  <p class="indent">Ayrıca kadınların, kocalarının kendilerini terk etmesini uygun bulmadıklarında başvurabilecekleri bir başka eylem biçimi daha vardır. Bir evli kadın, rakibi kadına meydan okuyup onu herkesin önünde dövebilir. Birbirlerine bağırıp çağırıp gözlerini morartabilirler. Çok nadir olan bu olaylar kalıcı bir gelişmeye ve bir düşmanlığa neden olmaz. Aniden parlayan kıvılcım gibi kısa sürede söner. Zuniler yalnızca yumrukla dövüşmeyi bilirler. Eğer bir erkek ayrılması için karısına baskı yapar ve kadın buna uysallıkla karşı durursa “herkes, onun kocasına aşık olduğunu söylüyor” derler. Kadının akrabaları bundan utanç duyarlar. Bu durumda söz konusu kadın, bağlı olduğu kurallara itaatsizlik etmiş sayılır.</p>

  <p class="indent">Bu türden durumlarda göreneksel sürecin sonu boşanmayla tamamlanır. Eğer bir adam karısının akrabalarını uygun görmezse, annesinin evine dönmekte serbesttir. Bu, erkeğin hoşlanmadığı insanlarla aile bağı kurmaktan kaçınmasının bir yoludur. Böylece dostlukla karşılamakta zorlanacağı ilişkilere girmemiş olur.</p>

  <p class="indent">Eğer Pueblolar kıskançlık gibi tutkulu bir duygunun ortaya çıkışını gelenekleri aracılığıyla belli ölçülerde yumuşatabiliyorlarsa ölümle ilgili Apolloncu teknikleri daha iyi uygulayabilecekleri rahatlıkla söylenebilir. Yine de arada bir fark vardır. Birçok farklı kültürde, yaşananlardan bilindiği gibi, kıskançlık, kültürel düzenlemelerle bir hayli güçlendirilen ya da yok edilebilen duygulardan biridir. Ancak ölünün ardından duyulan yastan kurtulmak pek kolay bir iş değildir. Yakın bir akrabanın ölümü varoluşla ilgili ani bir sarsıntıya yol açar. Grup dayanışmasını tehdit eder, sarsıcı yeniden düzenlemeler gerektirir. Eğer ölen kişi bir yetişkinse geride kalanlarda yalnızlık ve derin kedere yol açar.</p>

  <p class="indent">Pueblolar temelde gerçekçi insanlardır, ölümü derin bir kederle yadsımazlar. İlerde tartışacağımız bazı kültürlerde olduğu gibi, yakın bir akrabanın ölümünü, ateşli bir terör ortamına dönüştürmezler. Ölüye, bir kayıp, önemli bir kayıp olarak bakarlar. Ancak ayrıntılı tekniklerle olabildiğince hızla ve şiddetten uzak bir biçimde onu geçmişte bırakmaya çalışırlar. Yas tutmada vurgu, ölüyü unutma noktasına yapılır. Ölüden bir tutam saç keserler ve üzülenleri kederden kurtarmak için tütsü yaparlar. Sol elle siyah arpa ununu etrafa saçarlar. Bu, “ölümün yollarını karartmak içindir”, yani kendileriyle ölüyle ilgili keder arasına bir karanlık perde çekerler. Isleta’da, ölümden sonraki dördüncü akşam, yakın akrabalar ölünün yanından ayrılmadan önce, ölüm ayinini yöneten din adamı, üzerine ölünün dua sopasını koyduğu büyük bir sunak hazırlar. Ölünün ok ve yayı, saç fırçası ve giydiği eşyalar cesetle birlikte gömülmek için hazırlanır. Ayrıca içinde tıpçıların suyu bulunan bir kase ve herkesin katkıda bulunduğu bir yiyecek sepeti bulundurulur. Evin döşemesi üzerinde, kapıdan sunağa kadar din adamları cesedin yürümesi için arpa unundan bir yol yaparlar. Törende bulunanlar, ölüyü son kez beslemek için toplanırlar ve ardından onu yolcu ederler. Din adamlarından biri tıp çanağından herkese su serper, daha sonra evin kapısını açar. Tören başkanı ölüye yönelik bir konuşma yapar ve ondan gelip yemek yemesini ister. İçerdekiler dışarıdan ayak seslerinin geldiğini duyarlar. El yordamıyla ölü kapıya gelir. İçeri girer ve yemeğini yer. Daha sonra başkan ayrılması için hazır<a id="page_138"></a>lanan yola su saçar ve din adamları “onu köyün dışına kovalarlar”. Din adamları yanlarında ölünün dua sopasını, elbiselerini, kişisel eşyasını, saç fırçasını ve yemek tasını da götürürler. Tüm eşyaları köyün dışına çıkarırlar. Sonra arkalarına bakmadan koşarak köye dönerler. Eve girer ve ölünün girmesini önlemek için çakmaktaşından bir bıçak ile kapıya çarpı işareti kazırlar. Başkan oradakilere konuşma yaparak artık ölüyü kimsenin hatırlamaması gerektiğini anlatır. “O öleli dört yıl oldu,” der. Törenlerde ve halk öykülerinde bu düşünce sık sık geçer: Günler yıl ya da yıllar gün olur. Kederin dağılması için zaman çabuk geçmelidir. Halk dağılır ve ölüm töreni biter.</p>

  <p class="indent">Ne var ki, bir halkın psikolojik eğilimleri ne olursa olsun, ölüm kendisinden kaçılması çok zor, inatçı bir olgudur. Zuniler’deki Apolloncu huzursuzluk, yakın akrabaların ölümle ilgili sıkıntıları tümüyle yok edilemediğinde kendi kurumlarında açıkça dile gelir. Zuniler ölümle ilgili çok az şey yaparlar. Cenaze ritüelleri basittir. Sahip oldukları ritüellerin içinde dramatik yönü en az olanlar bunlardır. Yıllık tören takviminin hazırlanmasında ölümle ilgili hiçbir törene yer verilmez. Hiçbir din adamı ve ayin olmadan ceset hemen gömülür.</p>

  <p class="indent">Yine de Zuniler’de bile ölümün bireysel etkisinden kurtulmak kolay değildir. Zuniler bu konuyla ilgili olarak yaşanan sürekli üzüntü ve huzursuzluğu, yaşayan eşin tehlikede olduğunu belirten inançlarla kavramsallaştırırlar. Erkeğin ölen karısı “onu geri çağırabilir”, yani ölen kadın yalnızlığından dolayı kocasını yanına çağırabilir. Aynı şey kocası ölen kadın için de geçerlidir. Eğer hayatta kalan eşin üzüntüsü belli bir zaman devam ederse tehlike daha da artar. Bu nedenle bu kişi, yaşamını çevreleyen şeylerle ilgili tedbirler almak zorundadır. Eşi ölen adam dört gün kendini sıradan yaşamdan soyutlar. Ne kimseyle konuşur ne de kimse ona bir şey söyler. Her sabah kusturucu ilaç alarak kusar, te<a id="page_139"></a>mizlenir. Sol elinde siyah arpa unuyla köy dışına çıkar. Unu dört kez başının üzerinde sallar ve “kötülükler uzaklaşsın,” diyerek etrafa saçar. Dördüncü gün dua sopasını ölen eşi için diker ve ona dua eder. Bir Zuni duasında, insan ya da doğaüstü bir varlık olan birisine kendisini rahat bırakması için yalvarılır. Kendisini peşinden sürüklememesi için yardımcı olması istenir:</p>

  <div class="block">
    <p class="bl_nonindent">“Bütün iyi talihin, ne olursa olsun,<br />
    Bizi güvenli bir yolda tutsun</p>
  </div>

  <p class="indent">Eşi ölen adama yönelik tehlike bir yıldan önce geçmez. Bu süre içinde adam bir kadına yaklaşırsa ölen karısı onu kıskanır. Bir yıl bittiğinde, adam yabancı bir kadınla yatar ve ona bir hediye verir. Hediyeyle birlikte adama musallat olan tehlike uzaklaşır. Artık yeniden özgürdür ve bir başka eş edinebilir. Aynı şeyler kocası ölen bir kadın için de geçerlidir.</p>

  <p class="indent">Batıdaki ovalarda yas davranışı böylesi kaygılardan çok uzaktır. Yasaklanmamış üzüntüye yönelik Dionysosçu bir hoşgörü vardır. Buradaki bütün davranışlar ölümün getirdiği umutsuzluk ve kargaşayı önlemekten çok vurgulamaya yöneliktir. Kadınlar, başlarında ve ayaklarında bıçakla yaralar açar, parmaklarını keserler. Önemli bir insan öldüğünde kadınlar uzun bir sıra oluşturup kampın çevresinde yürürler, ayakları çıplak ve kanlar içindedir. Başlarındaki ve bacak baldırlarındaki kanları silmezler. Ceset gömmek için dışarı çıkarılır çıkarılmaz ölünün eşyalarının tümü yere atılır. Ölünün eşyalarının uğursuz olduğu düşünülmez ancak evdeki tüm eşyalar çıkarılır. Ev halkı üzüntülü olduğu için eşyalarla ilgilenmezler. Zaten onlar ölünün eşyalarını kullanmazlar. Ölünün çadırı bile sökülür, ailesine bir başka çadır verilir. Dul eşe sarınacağı battaniyeden başka bir şey bırakılmaz. Ölen adamın en sevdiği atlar mezarına götürülür ve halkın feryatları arasında atlar öldürülür.</p>

  <p class="indent"><a id="page_140"></a>Aşırı bireysel yas tutma da olağan karşılanır ve anlayış görür. Ölenin karısı ya da kızı mezarın başında kalmak için ısrarlı olabilir, yemek yemeyi reddedip haykırarak ağlayabilir, onu kampa geri döndürmeye çalışanlara aldırmayabilir. Bir kadın, ama bazen bir erkek de, yalnız başına tehlikeli yerlerde –mezarlıklar vb– dolaşabilir, bazen doğaüstü güçlerden sağgörü edinebilir. Bazı kabilelerde kadınlar çoğu kez mezarlıklara gider ve yıllarca ağlamayı sürdürürler. Aradan geçen yıllardan sonra hâlâ mezarlara giderler ama artık ağlamadan huzur içinde orada öğlenden sonralarını geçirirler.</p>

  <p class="indent">Çocuklardan ayrılış kederi özellikle tipiktir. Dakotalar’da ana-babanın aşırı üzüntüsü, onların çıplak biçimde ve ağlayarak kampa gelmeleriyle açığa vurulur. Böylesi bir tavır yalnızca çocuk ölümünde gündeme gelir. Eski bir yazar başka Ova kabileleri arasında tanık olduğu böyle bir olayı şöyle anlatıyor: “Çocuğunun ölüm yasını tuttuğu bir sırada ana-babaya herkes itici gelebilir. Çocuğu ölen adam kedere gömülmüştür ve intikamını alacağı birilerini arar. Çok geçmeden savaşa gider, ya birilerini öldürür ya da kendisi öldürülür. Eğer öldürülürse böylece ölümsüzlüğe kavuşmuş olur.” Pueblolar kötü olasılıklardan sakınmak için ölüye dua ederken onlar ölüye eşlik ederler.</p>

  <p class="indent">Ölümle ilgili bu iki tavır birbirine zıt bildik iki tavra denk düşer. Birçok insan bunlardan birini ya da diğerini uygun bulabilir. Pueblolar bunlardan birisine uygun biçimde kurumsallaşırken, Ovalılar diğerine yönelmiştir. Kuşkusuz bu durum, batı ovalarındaki yas tutan ailelerin her üyesinin şiddet ve yasaklanmamış kederi olduğu gibi benimseyeceği ya da saç fırçasını kırarak ifade edilen huzursuzluğu duymayı ve ölüyle ilgili her şeyin unutulmasını isteyen Pueblolar’ın tutumunu her bireyin benimseyeceği anlamına gelmiyor. Açıktır ki, her bireyin duyguları bir kültürde şu kanala, diğerinde bu kanala yönlendirilir. Birçok insanın var<a id="page_141"></a>lığı, kültüründe hazır bulunan kanala göre biçimlenir, eğer bireyler bu kanalı benimserlerse uygun ifade araçlarına kavuşurlar. Eğer benimsemezlerse her yerde görülebilen aykırı sorunlarla karşılaşırlar.</p>

  <p class="indent">Bu kültürlerde farklı ritüel teknikleri gerektiren bir başka ölüm durumu daha vardır: Birisinin bir başkasını öldürdüğü durum. Zuniler’de bir katile yaşayanın eşi gibi davranılır. Onun inzivası tören kivasında rahiplerin denetiminde gerçekleşir. Cinayetle üzerine kalan huzursuzluğun yok olması için ayrıntılı uygulamalar gerekir. Bunlar, katilin savaş topluluğuna girme töreniyle ilgilidir. Onun inzivası dul kadının inzivası gibidir. Kimseyle konuşmaz, kımıldamadan oturur. Kusturucu ilaçlar alır. Yiyeceklerden uzak durur, topluluğa girme törenindeki her şeye uyar. Herhangi bir topluluğa giriş ayinindekine benzer tabular Zuniler’de can alan adama uygulanır. Savaş topluluğu üyesi olarak yeni sosyal sorumluluklar alması, karşılaştığı sınıflandırmalardan kurtulması için zorunludur. Savaş şeflerinin yaşamla ilgili işlevleri, yalnızca savaş sırasında değil, özellikle törenlerin korunması ve işlerinin görülmesi ve kamu işleriyle de ilgilidir. Onlar herhangi bir resmî düzenleme yapılan her yerde yasanın silahlarıdırlar. Onların kafa derisi eviyle ilgili de görevleri vardır. Kafa derilerini orada saklarlar ve özellikle yağmur yağdırılmasında etkindirler.</p>

  <p class="indent">Kafa derisi, uzun ve ayrıntılı işlemler gerektiren bir savaş dansıyla ortaya konan, bir insanın öldürülmesinin simgesidir. Törenin amacı; hem yeni üyenin savaş topluluğuna girişini göstermek hem de yağmur yağdıran doğaüstü güçlerin Zuniler’den birisine dönüştüğünü bildirmektir. Katil, dansla onurlandırılmalı ve bildik erginlenme kabul töreniyle Pueblolar arasına katılmalıdır. Bu törenler, ister topluluğa kabul edilme ister evlilik töreni olsun, yeni gelenin başının ata ailenin en yaşlı kadınlarınca yıkanmasından ibarettir. Böyle<a id="page_142"></a>ce kafa derisi, katilin teyzeleri tarafından yıkanmış ve o kabileye kabul edilmiş olur. Tıpkı evlilik sırasında gelinin aileye kabul edilme töreninde olduğu gibi. Kafa derisi dansı duaları bu konuda çok açıktır. Değersiz düşmanın kendi halkının kutsal bir fetişi durumuna dönüşümünü ve bu yeni lütfun halkta yarattığı neşeyi anlatırlar.</p>

  <div class="block">
    <p class="bl_nonindent">Gerçek bir düşman olsa da<br />
    Değersiz bir şey olarak<br />
    Yaşayıp büyüse de,<br />
    Hasatla görevli din adamlarının<br />
    Yağmur duasıyla<br />
    [Değerli biri olabilir.]<br />
    Gerçek yaşamında<br />
    Düşman olsa da,<br />
    O bir yalancıyken,<br />
    Bir kâhin olabilir<br />
    Dünyanın nasıl olacağını,<br />
    Günlerin nasıl geçeceğini bilen...<br />
    Değersiz biri olsa da,<br />
    Bir su damlasıydı,<br />
    Bir tohum tanesiydi;<br />
    Düşmanın sularını arzulayan,<br />
    Tohumlarını arzulayan,<br />
    Zenginliklerini arzulayan,<br />
    Gününü<a class="noteref" href="#n3" id="ref3">3</a> istekle beklersen<br />
    Temiz suyunla<br />
    Düşmanı yıkadığında<a class="noteref" href="#n4" id="ref4">4</a><br />
    Hasatla görevli din adamlarının suları eşliğinde<br />
    O hazır oldu,<a class="noteref" href="#n5" id="ref5">5</a><br />
    Hasatla görevli din adamlarının çocukları<br />
    Babalarının şarkısına eşlik ederek<br />
    Onunla dans edecekler.<br />
    Ve geçmişi ne olursa olsun,<br />
    İyi bir gün olacak,<br />
    Güzel bir gün,<br />
    Çığlıklarla coşan bir gün,<br />
    Kahkahalarla dolu,<br />
    İyi bir gün,<br />
    Bizimle, çocuğun<br />
    Devredeceksin.</p>
  </div>

  <p class="indent">Böylece kafa derisi, duayla doğaüstü bir şey haline gelecek ve katil savaş topluluğunun önemli bir yaşayan üyesi olacaktır.</p>

  <p class="indent">Dionysosçu kültürde bu durum tümüyle farklı ele alınır. Cinayet, çoğu kez, korkunç bir bunalıma neden olur. Katil doğaüstü bir tehlikedir. Örneğin Pimalar’da yere kazılmış yuvarlak bir çukurun içinde yirmi gün oturarak arınmalıdır. Yalnızca tören babasınca 2-3 metrelik bir sopanın ucundan beslenir. Daha sonra el ve ayağından ondaki tehlike başkasına geçmesin diye sopa nehre atılır.</p>

  <p class="indent">Bununla birlikte batıdaki ovalarda bu doğaüstü olaylardan yararlanılmaz. Bir başkasını öldüren kişi kurtarılması gereken biri değildir. O, muzaffer biridir ve herkes ona gıpta eder. Bütün Dionysosçu heyecanlar dizginlenmeyen bu zaferin kutlanmasında gündeme gelir. Alt edilen düşman gururla sergilenir. Tam bir coşku vardır. Savaş birliğinin dönüşü gün ışırken neşeli bir sürprizle gerçekleşir; savaşçıların yüzleri zaferden kararmıştır.</p>

  <div class="block">
    <p class="bl_nonindent">“... Silahlarını ateşlerler, kafa derisi takılı sopaları sallarlar. Halk coşkuludur, onları bağırarak çığlıklarla karşılar. Her tarafta neşe hâkimdir. Kadınlar zafer şarkıları söyler... Ön <a id="page_144"></a>sıralarda... ölümcül darbeleri vuranlar... Bazıları kollarıyla başarılı savaşçılara sarılırlar. Yaşlı erkek ve kadınlar bu savaşçılardan söz eden şarkılar söyler. En öndekilerin akrabaları... dostlarına ve yoksullara hediyeler vererek onların başarılarını onaylarlar. Tüm kalabalık cesur savaşçının ya da babasının yaşadığı eve gider ve onun şerefine dans eder. Büyük olasılıkla tüm gece sürecek dansa hazırlanılır. Dans belki de iki gün iki gece sürecektir.”</p>
  </div>

  <p class="indent">Herkes kafa derisi dansına katılır, ancak bu törenin dinsel bir anlamı yoktur. Töreni hiçbir tıp adamı yönetmez. Toplumsal karakterinin korunması, kabilede “iyi ilişkiler” kuran, yani çöpçatan olarak bilinen, kadın yaşamını benimsemiş kadınlaşmış-erkekler olan travestilerin görevidir. Bu danslara travestiler çağrılır ve kafa derisi dansını onlar yürütür. Soytarı kılığında yaşlı kadın ve erkekler ortaya çıkar. İçlerinden bazıları törenin merkezinde yer alan kafa derilerini elde eden savaşçıları temsil eden elbiseler giymiştir.</p>

  <p class="indent">İki dansı gören hiç kimse bunların tümüyle birbirinin zıddı olduklarından kuşku duymaz: Pueblolar’ın kafa derisi dansı önemli savaş ve tıp bohçasıyla birlikte kurulan sunak hazırlanmadan önce özenle hazırlanmış dengeli programıyla resmî biçimine kavuşur. Fiziksel şiddeti ve gururlu zaferin kutlanmasıyla Cheyenne kafa derisi dansı ise en iyi insanların kendilerini zevk içinde buldukları, göğüs göğüse savaşma hareketlerinin bir taklididir. Pueblo dansının tümünde ılımlılık egemendir. Burada, grubun eylemi katilin değerli ve önemli biri olarak kabulüyle onun üzerindeki kötü bulutların kaldırılmasına ve önemli bir düşmanın kafa derisinin yağmur yağdıran doğaüstü güçlerden biri biçimine dönüştürülmesine tam uyar. Ovalıların dansında ise yine dansçılar grup halinde olsalar da, her bir dansçı gerçekte solo yapar ve tek başına dans eder. Eğitimli bedeniyle, fiziksel mü<a id="page_145"></a>cadelenin zaferini yansıtan her hareketi, kendi esin gücüyle ifade eder. Onun dansı tümüyle bireyseldir, coşkundur ve zaferle ilintilidir.</p>

  <p class="indent">Pueblolar’ın ölüm karşısındaki Apolloncu tavırları ne akraba öldürme ne de düşman öldürmeyi ortadan kaldırmaz. Öldürme, yalnızca tanrısal lütuf elde etme ve onları en az şiddetle geçmişe götürme araçlarını sağlıyorsa olanaklıdır. Cinayete, grup içinden birinin canını almaya, Pueblolar’da öylesine az rastlanır ki, bununla ilgili hiçbir halk öyküsü yoktur. Böylesi bir olay olduğunda, hiçbir gürültü patırtı olmadan, sorun akraba grupları arasında bedel ödenerek çözümlenir. Yine de grup içinden birinin canını almak tümüyle yasadışı bir eylem sayılır. İntihar da çok şiddetli bir eylemdir. En sıradan biçiminde bile Pueblolar için düşünülemez bir eylemdir. Bunun ne olduğuna dair Pueblolar’ın hiçbir fikri yoktur. Anlatılan bir Zuni öyküsünde güzel bir kadın için kendini öldürmek istediğini söyleyen bir adamdan söz edilir. Bir gün hastalığını tedavi etmesi için bir kadın çağırır. İlaçları arasına zehirli bir otu karıştırır ve onu çiğner. Sabahleyin adam ölü bulunur. Bu olayda Zuniler intihar eylemiyle ilgili bir düşünce elde edecek verilere sahiptir. Ne var ki, Zuniler bu öyküden bir insanın kendi canını alabileceği düşüncesini çıkartmazlar. Bu öykü, onların ağzında, ölmek istediğini söyleyen bir adamın ölümüyle ilgili bir öyküdür.</p>

  <p class="indent">Bu durum halk öykülerinde görülen bir başka intihar biçimine bizi götürüyor. Bu öykülerden birinde terk edilen bir kadın dördüncü gün Apaçiler’e gidiyor ve onlara kendi köyünü yok etmeleri çağrısında bulunuyor. Köyle birlikte kocasını ve onun sevgilisini de tabii. O gün gelince tören elbiselerini giyiyor, temizleniyor. Sözleşilen gün düşmanla buluşmak için evden çıkıyor. Apaçiler’in öldürdüğü ilk insan o oluyor. Kuşkusuz bizim ölçütlerimize göre bu bir intihardır. Oysa Zuniler bunu yalnızca ritüel bir intikam sayıyor<a id="page_146"></a>lar. “Kuşkusuz biz bunu yapmazdık, o kadın bir haindi,” diyorlar. Onun intikam eyleminin ötesini düşünmüyorlar. Kadın kendisinin yer almadığı hemşerilerinin olası mutlulukları nedeniyle öldürülmüştür. Özellikle de kadın kocasının yeni bulduğu zevki bozmuştur. Öykünün diğer yanını Zuniler hayal bile edemezler. Kadın, tıpkı bir doğaüstü haberci gibi Apaçiler’e mesaj götürmüştür, dolayısıyla intihar onların bilgisi dışındadır. İntihar eylemini bir Zuni dinleyicisine daha ayrıntılı biçimde anlattığınızda nazikçe ama gülerek size bunun inanılmaz bir şey olduğunu söyleyecektir. Beyaz insanlar ne kadar tuhaf şeyler yapıyorlar böyle. Ama bu çok gülünç bir olay.</p>

  <p class="indent">Öte yandan Ova Kızılderilileri bizden daha ileri bir intihar düşüncesine sahiptirler. Birçok kabilede kendisi için daha çekici bir şeyler göremeyen bir adam bir yıllık intihar vaadi programı yapabilir. Özel bir işaret, diyelim 2,5 metre uzunluğunda çalınmış geyik kemiği oluşturma, kabul edebilir. Sürenin sonunda arkasında uzun bir yarık bırakarak sopayı sürükler ve gerilla savaşı yapılan alana gelir. İşaretinin durduğu yarık boyunca bir kazığa bağlanır. Geri çekilemez. İlerleyebilir ama doğallıkla kazık hareketlerini engeller. Savaş başladığında arkadaşları geri çekildiğinde, o en ön safta kalmalıdır. Eğer ölürse, hiç olmazsa ona coşku veren vaadini gerçekleştirmek için ölmüş olur. Eğer hayatta kalırsa, Ovadakilerce çok değer verilen ölüme yoldaşlık etme onurunu kazanmış olur. Yaşamının sonuna dek, büyük halk törenlerinde sürekli bir kahraman olarak muamele görür, övünme yarışmalarında kahramanlığını ve vaat yılını söyleyebilir. Hatta bu başarısını topluluklara katılmak ve şef olmak için de kullanabilir. Bir insan yaşamında umutsuzluğa düşmeden de onur elde etme amacıyla böylesi bir vaatte bulunabilir. Ya da toplum isteksiz bir üyesini vaatte bulunmaya zorlayabilir. Savaşçıların vaadi hiçbir biçimde ovalarda kabul edilen intiharın biricik biçimi değildir. Bazı bölgeler dışında bu eylem pek yaygın da değildir. Ancak aşk için başvurulan intihar olayları çok daha fazladır. Ovalılar birisinin kendi yaşamına şiddetle son vermesini iyi anlarlar.</p>

  <p class="indent">Apolloncu idealin Pueblo kurumlarında kendini dile getirdiği bir başka yol daha vardır. Pueblolar kültürel olarak terör ve tehlikeyle pek ilgilenmezler. Onlarda korku ve şiddetle ilgili gelenekler yaratacak Dionysosçu arzulardan hiçbiri yoktur. Tüm dünyada yas tutmayla ilgili eğilimler oldukça yaygındır; cenaze töreni çılgıncasına bir terör coşkunluğudur, üzüntü sergileme yeri değil. Avustralya kabilelerinde, akrabaları, ölünün kafatasını kırar ve kendilerini rahatsız etmesin diye parçalarlar. Hayalet kendilerini izlemesin diye ölünün ayak kemiklerini de kırarlar. Isleta’da ise cesedin kemiklerini değil, saç fırçasını çadırını ve tüm eşyalarını gömerler. Pueblolar’a en yakın halk olan Navajolar, ölenin çadırını ve her şeyini yakarlar. Ölenin hiçbir eşyasını bir başkası sahiplenmez. Pueblolar yalnızca ölünün ok ve yayını, bir de tıp adamlarının tahıl başağından yapılma fetişi <em>mili</em>’yi ölüyle birlikte gömerler. Mili, değerli macaw kuşu tüylerinden yapılma, yok edilecek en önemli eşyadır. Pueblolar ölüye ait başkaca bir şeyi yok etmezler. Pueblolar tüm ölüm gelenekleriyle, ölenin yaşamının sonlanışını simgeselleştirirler. Bunlar yalnızca ölümün bulaşmasını önleyen tedbirler değil, hayaletlerin intikam ve haset duymalarına karşı da bir önlemdir.</p>

  <p class="indent">Bütün yaşamsal bunalımlara bazı uygarlıklarda terör durumları olarak bakılır. Doğum, erginlenme, evlilik ve ölüm böylesi olaylardandır. Pueblolar’da yas tutma, ölümden bir terör olayı çıkarma biçiminde ele alınmaz, çünkü diğer olaylarda da bu durum yoktur. Onların aybaşı geçiren kadına yaklaşımları bu açıdan çarpıcıdır, çünkü diğer tüm kabilelerde kadınlar, aybaşı geçiren kadınlar için ayrılmış küçük <a id="page_148"></a>evlere kapatılırlar. Genelde kendi yemeğini kendisi pişirir. Yemek yeme tabakları bile tümüyle ayrıdır. Ev içindeki ilişkileri çok sınırlıdır. Eğer bir avcının aletlerinden birine dokunursa o alet tahrip edilir. Pueblolar aybaşı kulübesi olmayan tek kabiledir. Aybaşı döneminde kadınla ilgili önlemler almazlar. Kadınların bu dönemleri normal yaşamlarından farklı değildir.</p>

  <p class="indent">Çevredeki kabileleri en çok korkutan şey büyücülük kurumudur. Büyücü, Afrika ve Melanezya uygulamalarında da tanımlanan ve mevcut olan bir şeydir. Ancak büyücüye karşı Kuzey Amerika’da duyulan korku ve kuşku tümüyle özgün bir durumdur. Alaska’dan Göller bölgesindeki Shoshonean halkına, Güneybatı’daki Pimalar’dan Doğu’daki Midewiminler’e kadar bu durum geçerlidir. Herhangi bir Dionysosçu toplumun doğaüstü güçlerle ilgili değerleri, yalnızca güçle ilgili değildir. Bu güç, aynı zamanda tehlikelidir de. Tehlikeli deneyimlere yol açan bu yaygın olgu kabile içinde tıp adamına yönelik farklı bir tavra kolayca neden olur. O, yardımcı olma gücünden daha çok zarar verme gücüne sahiptir. Halkın ona karşı tavrı kuşkuyla karışık korku ve nefretle doludur. Ölümünün öcü alınmaz. Eğer bir tedavide başarısız olursa kuşkular onun üzerinde toplanır ve halk tarafından öldürülür.</p>

  <p class="indent">Güneybatı’nın Pueblo olmayan kabilelerinden Mojaveler bu tavrı büyük ölçüde benimsemiştir. “Doktorların bu biçimde insanları öldürmesi şahinlerin hayatta kalmak için küçük kuşları öldürmesi gibidir,” der Mojaveler. Bir tıp adamının öldürdüğü herkes, ölümden sonra, onun gücüne katılır. Onlar, onun ekibini oluşturur. Kuşkusuz onun arzusu büyük, zengin bir topluluk sahibi olmaktır. Bir tıp adamı açıkça şöyle diyebilir: “Henüz ölmek istemiyorum. Yeterince büyük bir ekibim yok halihazırda.” Bir süre sonra, varlığından gurur duyacağı bir topluluğa kavuşacaktır. Eline bir <a id="page_149"></a>sopa alacak ve bir adama gidip şöyle diyecektir: “Babanı benim öldürdüğümü biliyor musun?” Ya da hasta birisine gidecek ve ona “Seni öldürmek istiyorum,” diyecektir. Bunları söylerken, zehir kullandığını ya da genç adamın babasını bıçakla öldürdüğünü söylemek istemez. Söylemek istediği doğaüstü bir öldürme, bir suçlama, terör durumunu açıklama ve ilan etmedir.</p>

  <p class="indent">Böylesi durumları Zuniler’de hayal etmek olanaksızdır. Onların din adamları örtülü nefret ve kuşkunun hedefi değildir. Zuni büyücüleri, kendilerini, Dionysosçu doğaüstü güçlerin çifte görünümleriyle, hem ölüm getirici hem de hastalıklardan koruyucu olarak sunmazlar. Bugün bile Pueblolar’da büyücülükle ilgili düşünceler her alanda vardır. Avrupalı özelliklerle dolu Zuni büyücülüğü hoş bir görünüm ortaya koymaz. Zuniler’de büyücülük, insanın iradesini doğaüstü güçlere yöneltmeye kalkıştığı bir girişim değildir. Zuniler’de herhangi bir kimsenin bir şey elde etmek için özel bir tekniği olduğundan kuşkuluyum. Büyücünün davranışlarıyla ilgili onların bütün tanımlamaları folklorik değer taşırlar. Büyücü uygulamaları, diğer bölgelerde görülen, niteliklerin kötücül, ayrıntılı ve ürkütücü eylemlerinden oluşmaz. Pueblolar’daki büyücülük, onların diğer uygulamaları gibi oldukça karmaşıktır. Birçok uygulama oldukça kuşkuludur. Bir adam sevilmeyen biriyse büyücülük ona güvenle uygulanamaz. Sıradan bir ölümle büyücülüğün bir ilgisi olduğu yönünde iddialar yoktur. Yalnızca salgın hastalık durumunda büyücülerin dedikleri dikkatle izlenir; çünkü genel bir endişe mevcuttur. Pueblolar kutsal adamdan yayılan güçten kaynaklanan bir terör durumuyla ortalığı karartmazlar.</p>

  <p class="indent">Pueblolar’da, herhangi bir aşırılığa yönelim, şiddete katlanma, otorite kullanma eğilimi ya da bireysel bir tavırdan zevk alma durumu yoktur. Dionysosçu anlayışın değer verdiği olgulardan hiçbiri onlarda barınmaz. Yine de Pueblolar bir bereket dinine inanırlar. Tanım olarak bakıldığında bu din Dionysosçu bir kült içerir. Dionysos bereket tanrısıdır. Dünyanın birçok köşesinde onun şu iki özelliği birbirinden ayrılmaz: Aşırılığa yönelim ve dünyanın bir başka yerinde yeniden ve yeniden dünyaya gelme. Apolloncu Pueblolar da bu aynı bereket inancını savunurlar. Bu inanç yaşamlarının temel ilkelerinden birisini oluşturur.</p>

  <p class="indent">Bereket törenlerinin büyük kısmı cinsellikle ilgili simgecilikten ortaya çıkar. Yağmur, dansın tekdüze yinelenmesiyle gökyüzündeki bulutların zorlanması sonunda oluşur. Tarlalardaki verimlilik, sunaklara yerleştirilerek güçlü kılınan nesneleri toprağa gömerek ya da doğaüstü gayrı şahsi kılınmaları kullanarak sağlanır. Cinsel simgecilik Pueblolar’ın komşusu Hopiler’de Zuniler’den çok daha belirgindir. Hopiler’de, küçük siyah silindirlerin küçük sazdan yapılmış daireler ya da tekerleklerle birleştirildiği yaygın törenler vardır. Silindir erkeklik simgesiyken, yuvarlaklar dişilik simgesidir. Bunlar birbirine bağlanarak kutsal ırmaklara atılır.</p>

  <p class="indent">Flüt Topluluğu töreninde, iki kız çocuğuyla bir erkek çocuk yer alır. Kızların her birine sazdan küçük bir daire, erkek çocuğa bir silindir verilir ve hepsinden yağmur yağdırmaları beklenir. Törenin son gününde çocuklara bazı din adamları eşlik eder. Bu nesneleri kutsal ırmağa götürürler. Irmağın tabanından aldıkları bereketli çamurlara nesneleri iyice bularlar. Daha sonra tören alayı köye geri döner. Dönüş yolu üzerinde sunaklar için kullanılan türden dört tane resimli yer hazırlanır. Çocuklar tören alayının önüne çıkarak ellerindeki silindir ve daireleri sırasıyla bu resimlerin üzerine atarlar. Sonunda köy meydanındaki türbeye gelinir. Bu tören son derece ağırbaşlı, sakin, resmî ve coşkudan uzaktır.</p>

  <p class="indent">Böylesi cinsel simgecilik kullanılan törenler Hopiler’de yaygındır. Kadınlar topluluğunun dansları –oysa Zuniler’de <a id="page_151"></a>kadınlar topluluğu yoktur– oldukça popülerdir. Bu törenlerden birinde ellerinde tahıl sapları bulunan genç kızlar daire biçiminde dans ederken, erkek gibi giyinmiş dört bakire gelir. İkisi okçuları, ikisi mızrakçıları temsil eder. Okçularda ok, yay ve asma dallarından oluşan bir demet vardır. Oklarını demet yığınına atarak ilerlerler. Mızrakçılar ellerinde uzun bir sopa ve kasnaklarla yürürler. Sopaya geçirilmiş kasnaklar sallanarak döndürülür. Dans edenlerin yanına gelince sopalarını ve kasnaklarını dansçıların üzerine atarlar. Daha sonra dans eden kızlar çemberinin ortasından seyircilere ıslatılmış undan yapılan küçük toplar atılır. Seyirciler onları almak için birbirleriyle çekişirler. Bu simgecilik cinsellikle ilgilidir, nesneler bereketi simgeler; ancak davranış Dionysosçu kültün tam tersi uçta yer alır.</p>

  <p class="indent">Zuniler’de böylesi bir simgecilik yoktur. Bütün Pueblolar’da olduğu gibi, Zuniler’de de, bereket için düzenlenen törensel yarışlar vardır. Bu yarışlardan birisi erkeklerle kadınlar arasındadır. Sıranın bir ucunda ittirilecek sopalarıyla erkekler, diğerinde kasnaklarıyla kadınlar vardır. Kadınlar da erkeklerin sopalarına yaptığı gibi bunları ayak parmaklarıyla iterler. Bazen bu yarışlarda kadınlar maskeli palyaço kıyafetine bürünürler. Sonuçta yarışı kadınlar kazanmalıdır, aksi halde amaca ulaşılamaz. Peru’da benzer bir yarış aynı amaçla yapılır. Erkek yarışçılar çıplaktır ve yakaladıkları her kadına tecavüz ederler. Aynı yarış Zuniler’de ve Perulular’da simgesel bir anlam taşır. Ne var ki, Zuniler’inki Apolloncu bir biçimdeyken, Perulular’ın yarışı Dionysosçu bir simgeciliktir.</p>

  <p class="indent">Yine de bereket törenleriyle ilgili belli bir aşırılık Zuniler’de de vardır. İki durumda, törensel tavşan avı ve kafatası dansında, bu gecelerin istisnai şiddet geceleri olduğu çocuklara söylenir ve bir ölçüde serbestliğe izin verilir. Bu törenlerde kızlarla ilgili geleneksel koruyuculukta belli bir gevşeme ve “erkek çocukların erkekçe davranabilecekleri” bir du<a id="page_152"></a>rum görülür. Bu törenlerde ne rastgele cinsel ilişki ne de sefahat alemi vardır. Ayrıca soğuk ve karlı havayı kontrol eden tıp-bohçası kültü vardır. Eskiden bazı ayinlerde rahibeler genç kızlardan bohça alır ve sevgililerinden aldıkları başparmak uzunluğunda turkuazlarla bu bohçaları süslerlerdi. Bu uygulamaya artık rastlanmıyor. Bu nedenle söz konusu törenlerdeki serbestliğin derecesini söylemek bir hayli zor.</p>

  <p class="indent">Cinsellik Pueblolar’da pek iyi anlaşılmış değildir. Cinselliğe yönelik Zuni ilgisi pek gerçekçi değildir. Bizim kültürümüzdekine oldukça benzeyen bir düşünce arka planıyla cinsel simgecilik uygun olmayan şeylerle tanımlanmaya çalışılır. Tekerlekler ve silindirler Hopiler’de özgül cinsellik simgeleri olarak sürekli vardır. Bu simgeler küçük kilden yuvarlakların dalgalar oluşturan yağmuru temsil ettiğini anlatır. Oklarla bohçaların vurulması tahıl tarlasının şimşekle döllenmesini temsil eder. Daha belirgin temsilleştirmelerle cinsel olgular açıklanabilir. Bu, Hopiler’in cinselliği absürt bir bakış açısıyla bilinçsizce savunmalarıdır.</p>

  <p class="indent">Benzer bir savunma, evrenin oluşumuyla ilgili kozmolojik öykülerde, cinsel eylemle ilgili her türden izin yokmuş gibi olmasında görülür. 50 yıl önceki geç bir dönemde bile Cushing, Zuniler’in, Güneybatı’daki Pueblo olmayan Yuman kabilesinin kozmolojik öyküsünü benimsediklerini kaydetmişti. Aslında bu, çevredeki birçok bölgede yaygın olarak bilinen bir öyküydü. Öyküde güneş, yeryüzüyle birleşir ve yeryüzünün rahminden yaşam doğar: Hayvanlar, insanlar ve insanların kullandığı cansız nesneler. Cushing’in döneminden bu yana Zuniler farklı toplumlardan, farklı rahiplerden ve farklı insanlardan yaradılış mitleri almışlardır. Hâlâ yaşamın yerin dördüncü katından başladığını anlatırlar ancak yaşamın göksel baba tarafından yeryüzünün rahmine konduğunu kabul etmezler. Hayal güçleri bu yönde çalışmaz.</p>

  <p class="indent">Zuniler’deki cinselliğe yönelik tutum, bazı ölçütler açısın<a id="page_153"></a>dan uygarlığımızdaki püriten tavra benziyor. Ancak benzerlikler kadar zıtlıklar da var. Cinselliğe yönelik püriten tavır, cinselliği bir günah olarak algılamasıyla kendisini ortaya koyar. Zuniler’de böylesi bir günah anlayışı yoktur. Onlar günah kavramına sahip değillerdir; dahası yalnızca cinsellik açısından değil, bir bütün olarak, günahı bilmezler. Zuniler suçluluk kompleksi duymazlar. Cinselliği, zorlu ve acılı çabalarla gündeme gelen baştan çıkarmaların sonucu bir durum diye görmezler. Bir yaşam tarzı olarak bakireliğin savunulmasına çok kötü bir durum olarak bakarlar. Halk öykülerinde evlenmeye karşı çıkan genç kızlar kadar hiç kimse şiddetle eleştirilmez. Genç kızlar evdeyken ya da çalışırken kendilerine tutkun gençlerle birlikte olabilirler. Ancak püriten ahlâktaki gibi Tanrı ya da tanrıların işe karışması burada yoktur. Cinsel birleşmeleri yönünde konulmuş engeller olsa da gençler bir araya gelip alçakgönüllü bir tarzda eğlenebilirler. Bu “hoş disiplin araçları” genç kızlara uygun dünyevi mutluluğa kavuşma olanağı sağlar.</p>

  <p class="indent">Cinsler arası güzel ilişkiler insanlar arası güzel ilişkilerin yalnızca bir cephesidir. Zuniler’in övgü ifadeleri arasında temel bir ayrım yapabiliriz. Örneğin, “Herkes ondan hoşlanır. Her zaman kadınlarla arası iyidir” ya da “Hiç kimse ondan hoşlanmaz. Kadınlar nezdinde değersizdir” vb. Cinsellik Zuniler’de mutlu yaşamın bir parçasıdır.</p>

  <p class="indent">Zuniler’in kozmolojik düşünceleri, son derece tutarlı ruh hallerini açığa vuran bir diğer tarzdır. Bu dünyayla ilgili kurumlarında görülen tehlikesiz, çatışmasız, tutkulu olmayan özellikler, öteki dünyayla ilgili tasarımlarında da vardır. Dr. Bunzel’in dediği gibi, doğaüstü güçler “insan karşıtı hayvanlar değildir. Hediyelerini sunmadıklarında, onların yardımı duayla, büyüyle ve ayinle sağlanabilir.” Ancak kötülük güçlerinin yatıştırılması söz konusu değildir. Bu düşünce Zuniler’e yabancıdır. Doğaüstü güçleri insanlar gibi <a id="page_154"></a>tasarlarlar. Onlar da insanlar gibi dans ederler. Bu nedenle, doğaüstü güçlerin maskelerini giyerek onları kendileriyle dans etmeleri için çağırırlar. Tıp bohçalarını çıkarır ve onlarla “dans” ederler. Bu, onlara zevk verir. Evdeki depodaki tahıl bile dans etmelidir. “Kıştan çıkarken bütün ritüel grupları törenlerini düzenlerken, her evin başkanı altı tane olgun tahıl başağı alır, onları bir sepette taşırken şarkı söyler. Buna ‘dans eden tahıl’ denir ve törensel mevsim boyunca tahılın kendisinin ihmal edildiğini düşünmemesi sağlanmaya çalışılır.” Artık görülmeyen Tahıl Dansı’nda doruğa ulaşmış coşkuyu tahılla paylaşım anlamı vardır.</p>

  <p class="indent">Zuniler evreni, bizim yaptığımız gibi, iyi ve kötünün bir mücadele alanı olarak tanımlamaz. Onlar kinci değillerdir. Avrupalılar’ın cadılık kavramı, Pueblolar’daki ehlileşmiş biçimiyle, tuhaf biçimlenmelere dönüşmez. İyi Tanrı’ya karşı kötücül şeytan imgesi ortaya çıkmaz. Zuniler şeytan kavramını kendi şemalarına uydurmuşlardır. Büyü gücü, kuşkulu bir şeydir. Kötü güçlerce verilmiş olduğu için değil ama ona sahip olanlarca hemen bir tarafa bırakılamadığı için. Herhangi bir başka doğaüstü gücün büyüye neden olabileceği kabul edilir. Dua sopası dikilerek ya da kutsal şeylerle uğraşılırken tabular ihlal edilerek biri büyüye uğratılabilir. O olay bittiğinde kişi babasının kız kardeşlerinden birisine gitmeli ve başını yıkatarak tekrar normal duruma dönmelidir. Ya da bir din adamı kendi büyü gücünü, tekrar onu çağırana dek dinlenmesi için bir başkasına devredebilir. Kutsallığın uzaklaştırılması düşünce ve teknikleri Ortaçağ’daki kötü ruhları uzaklaştırma düşünce ve tekniklerine çok benzer. Pueblolar’da büyücülük, kişiye musallat olan doğaüstü güçlerden kurtulma tekniklerini içermez. Bilinmeyen ve gizemli şeylerden kurtulmak olanaksızdır. Bu nedenle büyücülük kötü ve korkutucudur.</p>

  <p class="indent">İyi ile kötü arasındaki bir mücadele olarak algıladığı<a id="page_155"></a>mız evren şemamızdan kurtulup Pueblolar’ın bakış açısını kavramamız çok zor. Onlar, ne mevsimleri ne de yaşamı ölüme karşı bir yarış olarak görürler. Yaşam sürekli vardır, ölüm de. Ölüm yaşamın yadsınması değildir. Mevsimler önümüzden geçip gitmez, ne de insan yaşamı. Pueblolar’ın tavrı, “küskünlükten, güçlü olana yönelik arzudan yoksun ama insanın evrendeki biricikliği duygusuyla donanmıştır.” Tanrılarına dualarında şöyle seslenirler:</p>

  <div class="block">
    <p class="bl_nonindent">“Biz bir kişi olacağız.”</p>
  </div>

  <p class="indent">Tanrılarla içtenlikli ilişkiler kurduklarından söz ederler:</p>

  <div class="block">
    <p class="bl_nonindent">“Ülkenizi korursanız,<br />
    Halkınızı korursanız,<br />
    Bizimle sakince yaşayacaksınız.<br />
    Çocukların birbiriyle kaldığı gibi<br />
    Daima birlikte kalacağız.<br />
    Çocuğum,<a class="noteref" href="#n6" id="ref6">6</a><br />
    Annem,<a class="noteref" href="#n7" id="ref7">7</a><br />
    Sözlerime göre<br />
    Böyle olacaksınız.”</p>
  </div>

  <p class="indent">Tanrılarla soluklarını değiş tokuş ettiklerinden de söz ederler:</p>

  <div class="block">
    <p class="bl_nonindent">“Uzaklarda dört bir yanda<br />
    Babalarım gibi yaşam veren din adamlarım<a class="noteref" href="#n8" id="ref8">8</a> var<br />
    İsteyince onların yaşam veren soluğunu,<br />
    Onların yaşlı soluğunu,<br />
    Onların su soluğunu,<br />
    Onların tohum soluğunu,<br />
    <a id="page_156"></a>Onların zenginlik soluğunu,<br />
    Onların doğurganlık soluğunu,<br />
    Onların güçlü ruh soluğunu,<br />
    Onların kudret soluğunu,<br />
    Onların iyi talih soluğunu sahip olduklarının tümünü,<br />
    İsteyince onların soluğunu,<br />
    Ilık bedenlerimiz<a class="noteref" href="#n9" id="ref9">9</a> içine alınca onların soluğunu,<br />
    Senin soluğunu ekleyeceğiz.<br />
    Babalarınızın soluğunu hor görmeyin,<br />
    Bedeninize alın onu...<br />
    Böylece yollarımızı birlikte aşabiliriz.<br />
    Babam sizi yaşamla kutsasın;<br />
    Yolunuz açık olsun.</p>
  </div>

  <p class="indent">Tanrıların soluğu insanların soluğudur. Yaptıkları her şeyi insanlar onlarla paylaşır.</p>

  <p class="indent">Bir insanın başkalarıyla ilişkisinin bu yorumunda olduğu gibi, bir insanın kozmosla ilişkilerinin yorumu da kahramanlığa ve insan istencinin engellerle baş etmesine yer vermez.</p>

  <div class="block">
    <p class="bl_nonindent">“Ölüm duvara çarpana dek,<br />
    Dövüşen, dövüşen, dövüşen,”</p>
  </div>

  <p class="nonindent">kişiler aziz olamazlar.</p>

  <p class="indent">Pueblolar kendi meziyetlerine sonuna dek bağlıdırlar. Onların evreninde yasaklanan yerlerde bulunanlar içlerinde barınamaz. Onlar küçük ama uzun erimli bir kültür adasını Kuzey Amerika’da inşa etmişlerdir. Pueblo uygarlığı; her tür zevki resmiyet içinde tadan, yaşam tarzı ölçülülük ve ılımlılık olan, tipik Apolloncu seçimlerle biçimlenen bir uygarlıktır.</p>

  <div class="footnotes">
    <p class="footnote" id="n1"><a class="backref" href="#ref1">1</a> Itiwana: “Orta”. Zuni tören dilinde dünyanın merkezi.</p>

    <p class="footnote" id="n2"><a class="backref" href="#ref2">2</a> Zuni halkını.</p>

    <p class="footnote" id="n-1"><a class="backref" href="#ref-1">*</a> Çoktanrılı bir dinde bulunan tanrıların tümü ve aynı zamanda tüm tanrılara adanan tapınak - ç.n.</p>

    <p class="footnote" id="n-2"><a class="backref" href="#ref-2">*</a> Yucca: Anayurdu Amerika olan zambakgillerden bir ağaççık - ç.n.</p>

    <p class="footnote" id="n-3"><a class="backref" href="#ref-3">*</a> Patlıcangillerden, hekimlikte vb. kullanılan otsu bir bitki. Meyvesi dikenli bir kapsül biçimindedir - ç.n.</p>

    <p class="footnote" id="n-4"><a class="backref" href="#ref-4">*</a> Reservation: ABD’de devletin Kızılderililer’e yaşama alanı olarak tahsis ettiği bir tür bir toplama kampını andıran verimsiz topraklar - ç.n.</p>

    <p class="footnote" id="n-5"><a class="backref" href="#ref-5">*</a> Flagellant: Bedenlerine zarar vererek ibadet eden Ortaçağ Avrupası çilekeşleri için kullanılan sıfat - ç.n.</p>

    <p class="footnote" id="n-6"><a class="backref" href="#ref-6">*</a> Manitu; farklı halklarda farklı adlar alan evrensel kutsal güç. Malenezya’da <em>Mana</em>, eski Türklerde <em>Kut</em>, Irokualar’da <em>Orenda</em>, Japonlar’da <em>tama</em> vb. gibi - ç.n.</p>

    <p class="footnote" id="n-7"><a class="backref" href="#ref-7">*</a> Yunan mitolojisinde yer alan, geleceği önceden gören trajik kadın kahraman - ç.n.</p>

    <p class="footnote" id="n-8"><a class="backref" href="#ref-8">*</a> Apaçiler ve onların efsanevi şefi Geronimo’nun yaşam öyküsü bu konuyla ilgili çarpıcı bilgiler vermektedir: <em>Dağlardan Sorun Beni</em>, Forrest Carter, çev. Şen Süer Kaya, Say Yayınları, 2000 - ç.n.</p>

    <p class="footnote" id="n-9"><a class="backref" href="#ref-9">*</a> Freud’a göre erkek çocuğun, annesine duyduğu sevgi ve onu elinden alan babaya duyduğu nefret, babanın otoritesi karşısında ruhsal bir gerilime (Oedipus kompleksi) neden olur. Freud’a göre, bu kompleks, her erkekte doğuştan vardır. Malinowski, Trobriand Adaları’nda bu kompleksin olmadığını göstermiştir. Yazar, Zuniler’de de benzer bir durumun olduğunu belirtiyor ama Freudçu yanılgı konusuna girmiyor - ç.n.</p>

    <p class="footnote" id="n3"><a class="backref" href="#ref3">3</a> Kafa derisi gününü.</p>

    <p class="footnote" id="n4"><a class="backref" href="#ref4">4</a> Kafa derisi yıkamayla topluluğa kabul ritüeli.</p>

    <p class="footnote" id="n5"><a class="backref" href="#ref5">5</a> Meydandaki kafa derisi direğinde.</p>

    <p class="footnote" id="n6"><a class="backref" href="#ref6">6</a> Tanrılara burada ölümlülerin ana-babası değil çocukları olarak hitap ediliyor.</p>

    <p class="footnote" id="n7"><a class="backref" href="#ref7">7</a> Doğaüstü varlıklar, tanrılar.</p>

    <p class="footnote" id="n8"><a class="backref" href="#ref8">8</a> Tıp adamının.</p>

    <p class="footnote" id="n9"><a class="backref" href="#ref9">9</a> Hastanın.</p>
  </div>
</body>
</html>
