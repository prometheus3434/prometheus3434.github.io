<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <div class="num">
    V
  </div>
  <hr />

  <h1 class="chapter"><a id="page_157"></a>Dobulular</h1>

  <p class="nonindent">Dobu Adası Yeni Gine’nin güney sahillerinin açığında yer alan d’Entercasteaux Adaları grubu içinde yer alır. Melanezya, Bronislaw Malinowski’nin Trobriand Adaları’yla ilgili yayınları nedeniyle iyi bilinir. Dobulular, kuzeybatı Melanezya’nın en güneyinde yaşayan halklardan birisidir. İki ada grubu birbirine o kadar yakındır ki, Dobulular Trobriand Adaları’na ticari amaçlı seferler düzenlerler. Ancak iki halk, bir başka çevrenin ve bir başka ruh biçiminin ürünüdür. Trobriand Adaları rahat ve cömert bir yaşam sağlayan verimli düzlüklere sahiptir. Toprak zengindir. Sakin lagünleri balık doludur. Dobu adaları ise volkanik kayalarla kaplı, ürün yetişmeyen, yalnızca limanların çevresinde toprak bulunan ve balık avcılığı yapmanın sınırlı olduğu adalardır. Dobulular’ın nüfusu, olası kaynakların baskısıyla çok sınırlıdır. Bolluğun en fazla olduğu dönemlerde bile ufacık köylerindeki nüfus yalnızca 25 kişiydi. Bugünse bu sayı yarıya inmiştir. Oysa Trobriandlılar’ın yoğun nüfusu büyük topluluklar oluşturur. Dobulular bölgedeki beyaz emek simsarlarınca çok kolaylıkla işe alınırlar. Yurtlarındaki açlık tehlikesi nedeniyle çok kolay iş antlaşması yaparlar. Çok az ve kötü besinlere ses çıkarmazlar. Çırakların bile alacağı ücretler onlarda bir tepkiye neden olmaz.</p>

  <p class="indent">Yine de bölgedeki adalarda yayılan Dobulular’ın ünü, yoksulluklarından kaynaklanamaz. Onlar, özellikle tehlikeli sayılırlar. Şeytani güçleri olan büyücüler oldukları ve hiçbir çabayla alt edilemeyecek savaşçılar oldukları söylenir. İki kuşak önce, beyazların müdahalesi sırasında, yamyamdılar. Birçok halkın yaşadığı bu bölgede insan eti genelde yenmez. Dobulular’dan çok korkulur. Çevrelerindeki adalarda onların yabanıllığından herkes çekinir.</p>

  <p class="indent">Dobulular komşularınca yakıştırılan karaktere gerçekten uyarlar. Yasa tanımaz ve haindirler. Herkes herkese karşı savaş içindedir. Saygın yüksek şeflerce yönetilen, ayrıcalık ve metalarını karşılıklı değiştiren, barışçı Trobriandlılar’ın çok iyi işleyen örgütlenmeleri Dobulular’da yoktur. Dobulular’da şef yoktur. Doğallıkla politik bir örgütlenmeleri de yoktur. Onlarda dar anlamıyla yasal hiçbir şey yoktur. Yine de bu durum, Dobulular’ın, anarşistçe bir yaşam süren, henüz toplumsal bir sözleşmeyle ilişkileri düzenlenmemiş Rousseau’nun “doğal adamları” olmalarından kaynaklanmaz. Bunun nedeni, Dobulular’ın toplumsal örgütlenmelerinin öncelikle kindarlık ve ihanet üzerinde temellenmesi ve bu duyguların toplumun meziyetleri olarak kabul edilmesidir.</p>

  <p class="indent">Ne var ki, Dobulular’ın örgütlenmesini anarşist bir yapı olarak görmek son derece yanlış olur. Dobu toplumsal örgütlenmesi, her biri göreneksel düşmanlık biçimleri kabul edilmiş, ortak merkezli dairelerden oluşur. Özel gruplara tanınmış kültürel olarak belirlenmiş düşmanlık çerçevesi dışında hiç kimse kendi başına hak arayamaz. Dobu grubunun en önemli işlevi, yaklaşık dört köye yerel bir ad vermesidir. Grup bir savaş birliği ve diğer benzer yerel gruplardan her biriyle sürdürülen devamlı düşmanlığın aracıdır. Beyazların kontrolünden önce hiç kimse yabancı bir bölgeye saldırı yapma ya da öldürme amacı dışında gitmezdi. Yalnızca bir hizmet yerel topluluklar arasında karşılıklı görülebilirdi. Ciddi yaralanma ve ölüm durumlarında, bu beladan sorumlu insanın kim olduğunu öğrenmek gerekirse, düşman bölgeden bir kahin getirilirdi. Böylece söz konusu bölgedeki kahinler, kahinlikle ilgili bir suçla karşılaşmamış olurdu. Çağırılan kahine ona belli güvence oluşturacak bir uzaklıktan seslenilirdi.</p>

  <p class="indent">Bölgenin kendisindeki tehlike gerçekten çok büyüktür. Aynı sahili paylaşan, aynı yolu her gün kullananlar birbirlerine doğaüstü ve güncel konularda zarar verenlerdir. Birbirlerinin ürünlerini mahvedebilir, ekonomik durumlarını bozabilir, hastalığa ve ölüme neden olabilirler. İlerde göreceğimiz gibi, herkes bu amaçlara ulaşmak için büyüye başvurabilir ve buna çok sık başvurulur. Büyü, bir bölgedeki ilişkilerde yaşamsal önemdedir. Ancak büyünün gücünün, birinin bildiği ve tanıdığı çevredeki köyler dışında etkili olmadığına inanılır. İnsanların işlerini tehdit eden kadın ve erkek büyücülerle halk iç içedir.</p>

  <p class="indent">Öte yandan bu yerel grubun merkezi, farklı bir davranış gerektiren bir gruptan oluşur. Tüm yaşamı boyunca kişi oraya geri dönebilir. Bu, bir aile değildir, çünkü ne babayı ne onun erkek ve kız kardeşlerini ne de çocuklarını içermez. Çözülmeyen kararlı grup, anaerkil olarak belirlenen gruptur. Kendi bahçelerinde ve ortak köydeki birleşik evlerde yaşarlar. Ölüler, atalardan kalma bir toprak parçasına gömülür. Her köyün merkezinde, üzerinde parlak yapraklı croton<a class="noteref" href="#n-1" id="ref-1">*</a> ağaçları büyüyen bir mezarlık vardır. Anaerkil bir grupta, erkek ve kadınlar yaşamları boyunca köyün sahibidirler. Öldüklerinde mezarlığa gömülürler. Mezarlığın çevresinde, anaerkil çizgiyle oluşan, yaşayanların evleri sıralanır. Miras grup içinde kalır. Üyeler işbirliği içinde birlikte çalışırlar. Bunlara “süt kardeşler” veya <em>susu</em> denir. Susu, kadın soy çizgisinden gelen ve kadınların bir kuşağının erkek kardeşleridir. Bu erkek kardeşlerin çocukları bunun içinde değildir. Çocuklar annelerinin köyüne aittir. Tüm gruplarda birbirlerine karşı derin bir düşmanlık duygusu vardır.</p>

  <p class="indent">Susular, genelde yakın akraba susularla kendi köylerinde yaşarlar. Sıkı gözetilen bir yalnızlık içindedirler. Dobulular’da bildik geliş gidişler, misafirlik vb. yoktur. Her köyün eteklerinin yanından bir patika geçer. Yalnızca bu patikaya bitişik yerlerde yaşayanların oradan geçme hakları vardır. Göreceğimiz gibi, babalarının ölümünden sonra bu köyde yaşayan adamın çocukları bile bu patikaya yaklaşamaz. Eğer baba hâlâ yaşıyorsa ya da köy onların eşlerinin köyüyse, davet edilmek koşuluyla köye girebilirler. Ama orada kalamazlar. Ne dinsel törenler sırasında ne harman festivalinde ne de kabileye giriş törenlerinde herkesin serbest cinsel ilişkide bulunduğu sırada bile bu olanaklı değildir. Dobulular’da böylesi durumlar için bile esneklik yoktur. Köyün merkezindeki mezarlık, Trobriandlılar’ın halka açık genel dans alanının yerini tutar. Dobulular, toplumsal ya da dinsel ayinler için başka yerlere gitmenin tehlikeli olduğuna inanırlar. Aynı zamanda köylerindeki yabancılara hoşgörü gösteren büyücülerin de tehlikeli olduğunu düşünürler.</p>

  <p class="indent">Kuşkusuz evlilik bu güvenilir çevrenin dışından biriyle olmalıdır. Evlilik yerellik içinde gerçekleşir ve bu nedenle aralarında büyük bir düşmanlık olan iki kabileyi birbirine bağlar. Ama evliliğin düşmanlık üzerinde iyileştirici hiçbir etkisi olmaz. Evliliğin başından itibaren iki grup arasındaki kötü duygular ve mücadele geleneklerle beslenir.</p>

  <p class="indent">Evlilik kaynananın düşmanca bir eylemiyle yürürlüğe girer. Kaynana, genç erkek kendi kızıyla birlikte uyurken evinin kapısını akrabalarından birine kapattırır. Kurduğu bu tuzakla nişan törenini kamuya açıklamış olur. Bundan önce, erginlenme töreninden bu yana, erkek çocuk her gece evlenmemiş bir kızın evinde uyur. Geleneklere göre kendi evinde kalamaz. İlk birkaç yıl genç erkek beğenilerine göre tedbiri elden bırakmaz ve evi gün ışımadan önce terk eder. Tuzağa düştüğü sırada genellikle genç erkek her gün orada burada kalmaktan usanmış ve sürekli bir eş arayışı içindedir. Dolayısıyla ilk başlardaki uyanıklığı terk etmiştir. Yine de evlilik belasını yüklenmeye hazır olduğu düşünülmemeli. Genelde bu olay, kapı aralığında oturan yaşlı kocakarının, gelecekteki kaynanasının, onu zorladığı bir ilişkidir. Kızın akrabaları kapı aralığında yaşlı kadının kımıldamadan oturduğunu gördüklerinde toplanmaya başlarlar. Herkesin bakışları arasında iki grubun üyeleri bir hasırın üzerine otururlar. Köylüler yarım saat kadar dik dik onlara bakarlar, ardından yavaş yavaş dağılırlar. Başkaca hiçbir şey olmaz. Çift artık resmen nişanlanmıştır.</p>

  <p class="indent">Bu andan itibaren genç adam karısının köyüyle birlikte anılır. Köyün ondan ilk talebi emek-gücüdür. Kaynanası hemen bir kazı çubuğunu eline tutuşturur ve “şimdi çalışmaya” diye buyruk verir. Genç adam kaynana ve kaynatasının gözetiminde bir bahçeyi işlemek zorundadır. Onlar yemek pişirir ve yerken genç adam çalışmaya devam etmelidir. Çünkü onların yanında yemek yiyemez. Genç erkeğin ikili bir görevi vardır. Kaynatasının yamlarıyla<a class="noteref" href="#n-2" id="ref-2">*</a> ilgili çalışması bittiğinde kendi ailesinin toprağında da çalışmak zorundadır. Kaynata gencin gücünden çok büyük bir yarar elde ettiği gibi ona otoritesini uygulamaktan da büyük zevk alır. Delikanlı tek başına bu yükün altına girmez, akrabaları da onunla birlikte çeşitli yükümlülükler altına girerler. Delikanlının erkek kardeşlerinin üzerine binen yük özellikle çok ağırdır. Onlar, bahçe ekip biçme için gerekli malzemeyi ve evlilik hediyelerini karşılamak zorundadırlar. Günümüzde ise genç adamlar kardeşlerinin nişanlılık yükümlülüklerinden kurtulmak için beyaz emek simsarlarıyla ya da paralı askerlik için anlaşmayı tercih etmekteler.</p>

  <p class="indent">Damadın susularınca evlilik bedelleri biriktirildiğinde resmî olarak bu bedeller gelinin köyüne taşınır. Bedelleri götüren grubu, damadın erkek ve kız kardeşleri oluşturur. Damadın babası bunun dışındadır. Babanın grubundaki karılar, kocalar ve tüm çocuklar da bunun dışındadır. Onlar, hediyelerini gelinin susularına verirler. Ne var ki, iki grup arasında dostça bir kaynaşma olmaz. Gelinin grubu onları kendi köylerinin bir ucunda bekler. Ziyaretçilerse kendi köylerine yakın uçtadır. Birbirlerinin varlığından habersizmiş gibi davranırlar. Aralarında geniş bir alan vardır. Eğer diğer grubu fark ederlerse düşmanca bakarlar.</p>

  <p class="indent">Evlilikle ilgili her olayda benzer soğuk formaliteler uygulanır. Gelinin susuları, damadın köyüne gitmek ve her tarafı süpürmek zorundadırlar. Yanlarında bir hayli pişmemiş yiyeceği hediye olarak götürürler. Ertesi gün damadın akrabaları yamlardan oluşan hediyelerle karşı ziyarette bulunurlar. Evlilik töreni, damadın, kaynanasının kendi köyünde pişirdiği yemekten bir lokmayı kaynananın elinden yemesi ve benzer biçimde gelinin, kaynananın kocasının köyünde pişirdiği yemeği yine kaynananın elinden yemesinden ibarettir. Birlikte yemek yenilen bir toplumda kurumsal samimiyetin açığa vurulduğu törenlerden birinin bu olması son derece uygundur.</p>

  <p class="indent">Evlilik, belli bir samimiyet oluşturan yeni bir gruplaşmadır ve ortak çıkarlara saygı duyulur. Dobulular evlilik sorunlarını, kendileri gibi güçlü kabilelerden oluşan Hollanda Yeni Ginesi’ndeki birçok kabilede olduğu gibi, evlilik bağlarını görmezden gelerek çözmezler. Bu kabileler, anaerkil soya göre birlikte yaşar, birlikte hasat yapar ve ekonomik yüküm<a id="page_163"></a>lülükleri paylaşırlar. Ama kadınların kocaları onları gizlice geceleyin ya da çalılıkta ziyaret eder. Erkekler “ziyaretçi kocalardır” ve hiçbir biçimde kendi kendine yeterli anaerkil yapıyı rahatsız etmezler.</p>

  <p class="indent">Oysa Dobulular karı ve kocaya ortak bir oda ayırır ve onların mahremiyetini titizlikle gözetirler. Çift bahçelerinden yiyecek sağlar ve çocuklarıyla bunu tüketir. Ancak Batı uygarlığında yetişen bir kişiye temel özellik gibi gelen iki gereklilik Dobulular’da çözümlenmesi çok zor sorunlara yol açar. Eşlerin esas bağlılıkları susular grubunadır. Eğer evli bir çifte devredilmez özel bir ev ve bahçe verilmişse, evin arazisine düşman gözler –kadının ya da erkeğin susuları– dikilmeyecek mi? Bu sorun oldukça mantıklı bir biçimde çözülür ancak pek alışıldık bir yöntem değildir bu. Evlilik sona erene dek çift bir yıl kadının, bir yıl kocanın köyünde yaşar.</p>

  <p class="indent">Her yıl, eşlerden biri, kendi grubuna dönmüş ve duruma egemen olmuş olur. Ertesi yıl aynı eş katlanılan bir yabancı durumuna düşer, çünkü o şimdi eşinin köyünde yabancıdır. Dobulu köylüler, her zaman birbirlerinin karşısında olan iki grup biçiminde ayrılmışlardır. Bir tarafta ana yanlı soy çizgisi vardır, bunlar köyün sahipleri olarak anılır. Öte yandaysa evliler ve erkek ev sahiplerinin çocukları vardır. İlk grup her zaman için başattır. Evlilik yaşamının zorunluluğu nedeniyle yalnızca bir yıl için köyde kalan kişileri bu durum zora sokar. Ev sahipleri katı bir cephe oluşturur. Yabancılar grubu bu yapıyla çok az bütünleşebilir. Dobulular’ın evlilik bağlarıyla ilgili dogma ve uygulamaları çok sayıda sınırlama içerir ve açıkça böylesi düzenlemeler yeğlenir. Bu nedenle evlenen eşler arasında, susular arasındaki sadakat bağları yoktur. Ayrıca “yerel” bağları aşan totemsel bir kategori de vardır. Ancak bu, önemsiz ve işlevsiz boş bir sınıflandırmadır. Dolayısıyla köydeki evli bireylerin eşgüdümlü olmayan durumu birleştiren bir olgu olarak ele alınamaz.</p>

  <p class="indent">Dobulular’da egemen olan bütün göreneksel araçlar, eşlerin, yaşadıkları köyde geçen zamanda yabancı olan eşin hor görülmesini gerektirir. Köydeki ev sahiplerinin tümü ona adıyla seslenebilir. Ama o, köydeki ev sahiplerinden hiçbirinin adını ağzına alamaz. Bizim uygarlığımızda olduğu gibi, Dobulular’ın özel adları kullanmamalarının birkaç nedeni vardır. Bir kişinin adı kullanıldığında böylece ona önemli bir özgürlük verilmiş olur. Bir kişiye adıyla seslenmek belli bir üstünlüğü gerektirir. Her yıl köye verdiği hediyeleri yenilese de, köyde bulunduğu yıl eşi ölen erkek hemen köyden uzaklaşmalıdır, çünkü o sürekli yabancı birisidir.</p>

  <p class="indent">Ne var ki, erkeğin durumundaki olumsuzluk bununla sınırlı değil. Daha önemli bir gerginlik de vardır. O an için çiftin yaşadığı köy, çok ender durumlarda evli erkeğin davranışlarından hoşnut olur. İki köy arasında evlilik ilişkileri, düğün anından eşlerden biri ölene dek aynı formalitelerle sürdüğü için evlilik susuların önemli bir yatırım aracıdır. Ana soy çizgisinden olan erkekler etkin rol oynadıkları ekonomik bir hakka sahiptir. Dobulular’da sürekli gündemde olan kavgalarda, kalınan köye üye eşin, kendi susularının, özellikle de annesinin kardeşlerinin yanını tuttuğu görülür. Annenin kardeşi, genelde yabancıyı uluorta eleştirir, onu yollamayı ya da kadından eşini ağır hakaretlerle kovmasını ister.</p>

  <p class="indent">Daha yakın ilişkilerde de gerginlik vardır. Karı ve koca arasında birbirine bağlılık beklenmez. Hiçbir Dobulu, cinsel ilişki amacı dışında ne kadar kısa olursa olsun bir kadınla bir erkeğin bir arada olmasını kabul edemez. O yılki yabancı konumundaki eşten kuşkulanılır. Dolayısıyla o da genellikle eve kapanır. Dobulular’daki kuşkulu atmosferle ilgili olarak bir “erkek kardeş” köyü ya da “kız kardeş” köyü, en güvenli yer sayılır. Bir kişinin kendi köyünde yaşadığı koşullar ve zaman onun için uğurlu sayılır. Bu sürede doğa <a id="page_165"></a>üstü tehlikeler en az düzeydedir. Kamuoyu “erkek kardeşler” ve “kız kardeşler” arasındaki evlilikleri şiddetle kınar. Bu, farklı bölgeler arasındaki evlilikle ilgili zorunlu değişimleri engelleyecektir. Ancak zina, grup içinde en beğenilen hobi durumundadır. Zina olayı mitolojik bir havada yayılır. Böyle bir olayın olduğunu köydeki çocuklara dek herkes bilir. Aldatılan eşle ilgili büyük bir merak vardır. Aldatılan eş, kendi köyünden ya da yabancı köyden çocuklara bilgi almak için rüşvetler verir. Aldatılan kocaysa, karısının yemek çanağını kırar. Aldatılan kadın şirretleşir ve kocaya eziyet eder. Şiddetle kavga ederler. Yapraklarla kaplı kulübelerden duyulmayan hiçbir kavga yoktur. Erkek öfkeyle kendini köyün dışına atar. Öfkesinin acizliği içinde son çare olarak, hiçbiri tehlikeli olmayan birkaç göreneksel yolla intihar etme girişiminde bulunur. Genellikle kurtarılır. Bu olay karısının susuları arasına katıldığı anlamına gelir. Eğer aldatılan koca intihar girişiminde başarılı olursa, akrabalar, bir şey yapar korkusuyla yatıştırıcı bir davranış benimsenir. Bazen bu konuda ileri bir adım atmadan eşler, kızgınlık sürse de evliliği devam ettirirler. Ertesi yıl kadın kendi köyünde benzer bir misillemeye girişir.</p>

  <p class="indent">Dobulular’ın karı ve kocanın ortak bir evde kalmasını istemeleri kendi uygarlığımıza göre düşünen bizler için önemsiz bir şey gibi gözükür. Oysa sürekli tehdit altında bulunan ve sık sık bozulan evlilikler böylesi bir gelenek için koşulları çok zorlaştırır. Bozulan evlilikler çok yaygındır. Örneğin Dr. Fortune’nin betimlediği bir diğer Okyanus kültürü olan Manular’a kıyasla Dobulular’da boşanma beş kat fazladır. Dobulu eşlerin evliliği eşit bir şekilde paylaşma zorunlulukları kültürel geleneklerin dayattığı ikinci bir zorluk nedenidir. Eşler kendileri ve çocukları için gerekli besini ortak bahçeden sağlamak zorundadırlar. Bu gereklilik, temel ayrıcalıklar ve büyüsel haklarla bir çelişki ortaya çıkartır.</p>

  <p class="indent">Dobulular’daki mülk sahipliğinin bireysel niteliği, yamların mülkiyetiyle ilgili miras konularındaki inançlardan daha net hiçbir yerde ortaya çıkmaz. Yamların mülkiyeti, susular arasındaki kan bağları gibi bir soy çizgisi izler. Yam tohumları, evli çiftlerin bahçelerinde birlikte depolanmaz. Eşlerden her biri ortak bahçede kendi soy çizgisinin yam tohumlarını eker. Yam yetiştirilmesi, bireysel olarak sahip olduğu büyüsel sözlerle ve kendi susu soy çizgisinin sırlarıyla sürdürülür. Dobulular’ın evrensel dogması, kişinin yalnızca kendi soy çizgisinin yamını bahçede yetiştirmesine izin verir. Ürün alma, tohumların geldiği soy çizgisinin büyüsel sözleriyle gerçekleştirilir. Uygulamada geleneğin tanıdığı istisnayı daha sonra değineceğiz. Ortak bahçeyi ilgilendirdiği kadarıyla hiçbir istisna yoktur. Karı ve de koca ekimden önce kendi tohumlarını biriktirir. Herkes kendine miras kalan yamlardan ekim yapar ve kendi ürününün hasadından kendisi sorumludur. Dobulular’da yiyecek genelde kıttır. Tohumluk yamlar ayrıldığı için ekimden önceki son birkaç ayda herkes açlık çeker. Dobulular arasındaki en büyük suç, birisinin tohumluk yamlarını yemektir. Bu kayıp telafi edilemez. Eşlerden birinin de bu kaybı karşılaması olanaksızdır. Çünkü yamlar birinin bahçesinde yetiştirdiği özel ürün değil, anaerkil soya ait bir üründür. Tohumların kaybı öylesine önemli bir iflas olayıdır ki kişinin kendi sususu bile kimi kez kaybı karşılayamaz. Ekilecek yamlarını yiyen birisi öylesine kötü bir duruma düşer ki onu kendi klanı bile desteklemez. Artık o, Dobulu bir serseridir.<a class="noteref" href="#n-3" id="ref-3">*</a></p>

  <p class="indent">Dolayısıyla kadının bahçesi ve kocanın bahçesi kaçınılmaz olarak ayrılmıştır. Tohumluk yamlar sürekli ayrı ayrı saklanır. Ayrı sürdürülen büyüsel sözlerle yetiştirilir ve birlikte depolanmaz. Bahçelerden birinin mahvolması büyük huzursuzluklara neden olur. Karı-koca kavgalarının ve boşanmaların temel nedeni budur. Ancak bahçede çalışma eşlerce paylaşılır. Bahçe devredilemez biçimde karı-koca ve çocukların ev halkı olarak özel mülküdür. Bahçeden sağlanan besinler ortak kullanım için depolanır.</p>

  <p class="indent">Ölüm nedeniyle evlilik bozulur bozulmaz, babanın köyünden gelen her yiyecek, her kuş, balık, meyve, vb. çocuklar için katı bir tabu olur. Yalnızca baba yaşarken çocuklar bu yiyecekleri yiyebilir. Dobulular’da çocukların anne ve babadan destek almaları güç ulaşılır bir ayrıcalıktır. Baba öldüğünde çocukların onun köyüne gitmeleri de yasaktır. Evlilik bağının zorunlukları ortadan kalkar kalkmaz annenin köyü çocuklara babanın yakınlarıyla herhangi bir ilişki sürdürmemeleri uyarısını yapar. Bir törensel durum olduğunda yetişkin ya da yaşlı insanlar olarak babalarının köyüne yiyecek getirdiklerinde köyün dışında başları öne eğik olarak kımıltısız dururlar. Köydekiler gelerek getirdiklerini köye taşırlar. Çocuklar köye eşyaları götürenleri bekler ve sonra ayin için annelerinin köyüne dönerler. Birinin babasının köyüne “başını öne eğdiği yer” denir. Birisinin ölen eşinin köyüne yaklaşmasıyla ilgili tabu ise çok daha katıdır. Ya köyün biraz dışında bir süre durmalı ya da dönerek başka bir yoldan geçmelidir. Evlilikle ilgili haklar öylesine güvensizdir ki, bunlar karşısında evliliği bozma daha kolaydır.</p>

  <p class="indent">Kıskançlık, şüphe, mülkiyetin aşırı bireyselliği Dobu evlilik kurumunun her yanına sinmiş özelliklerdir. Ne var ki, yaşam tarzlarının diğer görünümleri açısından baktığımızda bunlara fazla önem vermek yanlıştır. Dobulular’ın varlığını yönlendiren güdüler oldukça sınırlıdır. Kültürlerinin onlara sağladığı kurumlarla bütünleşme ve onlara tam bağlılık belirgindir. Dobulular genelde bir tür mani (delilik) içindedirler. Onlar için tüm varoluş insafsız bir yarıştır. Her avantaj rakiplerin yenilgiye uğratılması pahasına elde edilir. Ne var ki, bu yarış Kuzeybatı Amerika’nın Atlantik sahillerinde kamunun gözleri önünde gerçekleşen yiğitçe, dobra dobra süren açık bir gösteriye benzemez. Dobulular’da yarış gizlice ve haince sürdürülür. İyi ve başarılı adam, yerine geçmek için başkasını aldatan adamdır. Dobu kültürü bunun için bol bol teknikler ve böylesi davranışlara uygun bir zemin hazırlar. Dobulular’da tüm varoluş bu amaçların gerçekleşmesine yöneliktir.</p>

  <p class="indent">Mülkiyet koşullarına bağlı Dobu şiddeti, başkalarını aldatma derecesinin yoğunluğu, karşılıklı kuşku ve haince emeller Dobu dinine büyük ölçüde yansımıştır. Dobulular’a komşu bütün Okyanus bölgesinde en güçlü büyüsel uygulamalardan biri Dobulular’da vardır. Din ve büyüyü birbirini dışlayan kendilikler olarak tanımlayan din araştırmacıları, birini diğerinin karşısına koydukları sürece Dobulular’ın dinini yadsımış olacaklardır. Oysa antropolojik açıdan konuşursak din ve büyü doğaüstünü ele almanın birbirini tamamlayan iki yoludur. Din, dünyayla arzulanabilir ilişkiler kurmayla ilgiliyken, büyü onu kontrol etme tekniklerinden yararlanmaktır. Dobulular’da doğaüstü varlıkları yatıştırma, onlara hediyeler verme ya da tanrılarla onlara bağlananlar arasında işbirliğini sağlama çabası yoktur. Doğaüstü varlıklar Dobulular’da birkaç gizli büyüsel adla bilinirler. Tıpkı halk öyküsünde “Rumpelstizchen”in adını keşfederek ona egemen olunması gibi, bu adların bilinmesi bir güç kaynağıdır. Bu nedenle doğaüstü varlıkların adlarını Dobulular’ın çoğu bilmez. Bedelini karşıladığı ya da miras olarak ona geçenler dışında insanlar bu adları bilmezler. Önemli adlar asla yüksek sesle telaffuz edilmez. Başka birisi duymasın diye mırıldanarak söylenir. Doğaüstü varlıklarla ilgili bütün inançlar, onların dinsel açıdan yatıştırılmasından çok büyülü adlarla ilgilidir.</p>

  <p class="indent">Her etkinlik kendi özel büyüsel sözlerine sahiptir. Tüm Dobu inançlarındaki en çarpıcı özelliklerden biri, büyüsüz hiçbir varoluş alanının bulunmamasıdır. Zuni yaşamında dinin ne kadar büyük bir rol oynadığını görmüştük. Dinsel uygulamaların sonuçta yağmur için olduğu söyleniyordu. Ne var ki, göreneksel dogmalar abartılsa bile, Zuniler’de dinsel tekniklerle ilgisi olmayan büyükçe bir varoluş alanı yine de kalır. İlerde göreceğimiz gibi Kuzeybatı Sahilleri’nde dinsel uygulamalar yaşamlarındaki önemli etkinlikler üzerinde çok az etkilidir. Onlar genelde toplumsal konumun güçlendirilmesine hizmet ederler. Oysa Dobulular’da durum bambaşkadır. Ne türden olursa olsun herhangi bir sonuç, onunla ilgili büyünün bilinmesine bağlıdır. İlgili büyülü sözcükler bilinmezse yamlar büyümez. Aşk yapma büyüsü olmaksızın cinsel arzu yükselmez. Ekonomik işlemlerle ilgili değerlerin değiş tokuşu büyüyle sağlanır. Kötü niyetlilere karşı büyüyle donatılmadıkça ağaçlar hırsızlara karşı korunamaz. Büyüsel çağrılar yapılmadıkça rüzgâr esmez. Büyücüler ve cadıların entrikaları olmadan ne ölüm ne de hastalık olur.</p>

  <p class="indent">Bu nedenle Dobulular için büyülü sözler ölçülemez önemdedir. Başarılı olana yönelik şiddetli kindarlık, büyülü formülleri elde etmek için girilen amansız rekabete de yansır. Bu formüllere asla yaygın olarak sahip olunmaz. Onlarla ilgili ayrıcalıkları olan gizil topluluklar yoktur. Aynı soydan gelen erkek kardeşlerden oluşan gruplar da yoktur. Susular arasındaki işbirliği hiçbir zaman üyelerine büyülü sözlerin güçlerinden birlikte yararlanma olanağı verecek ölçüde değildir. Susu, yalnızca büyüsel mirasta bireysel bir kanal açar. Birisi, annesinin erkek kardeşinin formülü üzerinde hak iddia edebilir, ancak her büyülü söz yalnızca klandaki bir kişiye öğretilebilir. Birinin kız kardeşinin iki oğluna birden aynı formül öğretilmez. Formülün sahibi, olası mirasçılardan birini kendine mirasçı olarak seçer. Çoğunlukla büyük kardeş seçilir, ancak diğer oğlan ona daha yakınsa, ona yardımcı olmuşsa büyük çocuğa değil diğerine formülü bırakabilir. Yamlarla ya da ekonomik işlerle ilgili önemli formüller olmaksızın yaşamak olanaklı değildir. Bu durum, birine hakaret etmede olduğu gibi birine yardımcı olma olanağına da genelde engel olur. Her adam ve her kadın bazı büyülere sahip olabilir. Hastalığa neden olanlar ve aşk büyüleri en yaygın olanlardır. Bugün evlerinden ayrılan işçi çocuklar mirasla ilgili olduğuna bakmaksızın sahip oldukları büyüleri başkalarına satıyorlar. Bunların bedeli dört aylık çalışma ücretlerinin karşılığını buluyor. Beyaz adamın hizmetindeki işler için geçerli olsa da, tek bir büyülü sözcüğe bu para ödenir. Bu durumun, bir ölçüde yerli kültürden yabancılaşmayı sağladığı açıktır. Ödenen para miktarı onların değerinin bir göstergesi sayılmaz.</p>

  <p class="indent">Dr. Fortune’nin bir süre yaşadığı küçük Teware Adası’ndaki Dobulular, beyazların ve yerli Polinezyalı öğretmenlerin bahçelerin bakımı için verdikleri işleri yapmayı reddediyorlardı. Büyü olmaksızın bunların yapılmasının olanaksız olduğunu söylüyorlardı. Onlar, “yerli kuralları yerlileri daha iyi yaşatmak içindir” biçimindeki evrensel ilkel mazerete bile tutunmuyorlardı. Dobu’da büyüye güvenilir. Beyazların ve Polinezyalılar’ın onun zorunluklarından bağışık olduklarını kabul ederler.</p>

  <p class="indent">Büyülü sözlere sahip olmak için verilen en büyük mücadele, annelerinin erkek kardeşlerinin büyüsü üzerinde aynı derecede hak sahibi olan kız kardeş çocukları ile babalarıyla birlikte aynı ev halkından kabul edilen bu erkek kardeşlerin çocukları arasında olur. Dobu uygulamasında ikinci çocuklar da babalarının büyüsü üzerinde benzer bir hak öne sürebilirler. Dobulular’ın dogmaları, yalnızca kabile içindekilerin tohumlarının ekilebileceği yam büyüsünde soy çizgisinde ısrarlıdır. Gördüğümüz gibi tohumluk yamlar hiçbir zaman bir başka kabileden alınamaz. Ne var ki, bahçeyle ilgili büyülü sözler bahçe sahibinin oğullarına öğretilebilir. Bir di<a id="page_171"></a>ger gizli ayrıcalık konusu evlilik bağıyla oluşan grubun güçlendirilmesidir. Kuşkusuz birine bireysel mülk hakkı sağlayan durum Dobu dogmasının kesin bir ihlalidir.</p>

  <p class="indent">Büyülü sözler, “bir doktorluk uygulaması, bir işyeriyle ilgili iyi niyet sözleri ya da eşlerden birinin hakkı ve toprağı gibi konularda olabilir. Bir doktor bir büyüyü başkasına devredebilir, bir uygulamayı satabilir ya da onu iki farklı kişiye –ama evli eşlerin ikisine birden değil– miras bırakabilir. Bu insanlar ekonomik açıdan birbiriyle çekişen insanlardır genelde. Aynı şey bir işle ilgili iyi niyet için de geçerlidir. Aynı yaştaki iki adama verilen bir egemenlik, tıpkı feodalizm döneminde topraklarda isyanlara neden olduğu gibi çekişmelere neden olur. Ancak Dobulular’da iki mirasçı ne ortak ne yakın arkadaş ne de ortak bir mülkün hissedarlarıdır. Onlar daha çok birbirleriyle uzlaşmaz iki rakiptirler ve ikisi de aynı haklara sahiptir.” Eğer bir oğul, babasının ölümünde, kız kardeşin oğlundan daha fazla babanın büyüsünden elde ederse, Dobu ortodoks anlayışına göre, ikinci oğul babanın oğlundan ücretsiz o büyüyü kendine öğretmesini talep etme hakkına sahiptir. Eğer diğer oğul benzer bir konumda olursa aynı hak iddiası söz konusu olmaz.</p>

  <p class="indent">Dobu büyü sözleri ezberlenmelidir. Etkili olmaları için özel yapraklar ve ağaçları simgesel eylemlerle birlikte kullanmak gerekir. Onların çoğu duyusal büyü örnekleri arasında yer alır. Büyü teknikleri, suda büyüyen ağaçlar ya da yeni yapraklanmış yamlara bağlı, onların bolluğunu taklit eder biçimdedir. Ya da bir ağaç kütüğüne guguk kuşu biçimi verilerek hastalığın yıkıcılığının ortaya çıkışı betimlenir. Büyülü sözler çoğunlukla kötücül amaçlara yöneliktir. Bu da, bir insanın ancak bir başkasının kaybı oranında kazanabileceğini söyleyen Dobu inançlarının bir sonucudur.</p>

  <p class="indent">Bahçe ritüelleri, toprak, tohum ekme için hazırlandığı anda başlar ve hasat toplama dönemine dek sürer. Ekim büyü<a id="page_172"></a>leri, ekilmiş yamların büyük türlerini ve büyümüş hallerini betimler. Büyük örümcek kapalinin<a class="noteref" href="#n-4" id="ref-4">*</a> ördüğü ağın görüntüsü asma dalları arasında belirmeye başladığında da büyüler gerekir:</p>

  <div class="block">
    <p class="bl_nonindent">“Kapali, kapali,<br />
    çevresinde dönerken avının,<br />
    neşeyle gülüyor.<br />
    Bahçem yapraklarla karardı,<br />
    Benim yapraklarımla.<br />
    Kapali, kapali<br />
    çevresinde dönerken avının<br />
    neşeyle gülüyor.”</p>
  </div>

  <p class="indent">Bu dönem boyunca yamlarla ilgili ne büyüsel nöbet olur, ne de büyüsel hırsızlık. Yamların insanlar gibi olduklarına, geceleri bahçeden bahçeye dolaştıklarına inanılır. Yamların yapraklı dalları yerlerinde kalırken yumru kökler gider. Sabaha doğru yamlar geri dönerler. Bu nedenle genellikle bahçe işlerinin yapıldığı sabahın ilk saatlerinde yamlar kazılmaz. Bunun boşuna bir çaba olacağı düşünülür. Yamların dönüşü, şikâyet edilmeden beklenmelidir. Yamlar büyürken özgürlükleri kısıtlandığı için küskün olurlar. Bu nedenle bitkiler belli bir büyüme aşamasına gelmeden önce onları elde tutmayla ilgili büyülere başlanmaz. Bu büyüler, dolaşan yamları kendi bahçesinde tutmak için bahçe sahibinin onları kandırmasına dayalıdır. Dobu’da bahçecilik miras için verilen mücadele kadar rekabetçidir. Bir başkasının kendi ekebileceğinden fazla yam ekebileceği ya da bir başkasının kendi yumru kök tohumlarından daha fazla yam elde edebileceği kavramı bir Dobulu’da yoktur. Komşusunun elde ettiği ürün kendisinin ürününden fazlaysa, bu, ya kendisinden ya da bir başkasından büyüsel hırsızlık yoluyla elde edilmiştir diye düşünülür. Bu nedenle, hasat mevsimine kadar herkes kendi tarlasında nöbet tutar. Komşusunun yamlarını kendisine çekebilmek için bildiği tüm büyüleri uygularken, komşusunun büyülerine karşı-büyülerle direnmeye çalışır. Bu karşı büyüler, yamların yumru-köklerinin ekildiği yerde sıkıca kök salmasını ve sahibinin onu hasat etmesini sağlamaya yöneliktir.</p>

  <div class="block">
    <p class="bl_nonindent">Kasiara<a class="noteref" href="#n1" id="ref1">1</a> ağacı nerede duruyor?<br />
    Bahçemin ortasında<br />
    evimin yanı başında<br />
    duruyor.<br />
    Dimdik, eğilmeden kalacak,<br />
    kımıldamadan duracak.<br />
    Ağaçtan tokmaklar vuruyor,<br />
    taştan kasırgalar dönüyor,<br />
    onlar kımıltısız duruyor.<br />
    Yeryüzünü tok adımlarıyla sarsıyor,<br />
    onlar kımıltısız duruyor.<br />
    Yerinde kalıyor, yerinde kalıyor<br />
    dimdik, eğilmeden<br />
    Yam kulia,<a class="noteref" href="#n2" id="ref2">2</a><br />
    dimdik, eğilmeden duruyor,<br />
    Duruyor, duruyor kımıldamadan<br />
    bahçemin ortasında.</p>
  </div>

  <p class="indent">Bahçenin mahremiyetine saygı, karı-koca arasındaki cinsel ilişkiyle ilgili mahremiyet ölçüsündedir. İyi bir ürün, bir hırsızlığın itirafı anlamına gelir. İyi ürün alan birinin tehlikeli büyücülük aracılığıyla, kendi susuları dahil başkalarının bahçelerinden bunu sağladığına inanılır. Ürünün miktarı başkalarından özenle gizlenir. Ürün miktarından söz etmek bir hakaret sayılır. Okyanus adalarının çoğunda hasat zamanı yamların sergilendiği büyük bir tören, o yılın törenlerinin en göz alıcısı durumundadır. Dobulular’da ise ürün hasadı bir hırsızlık gibi gizlice yapılır. Karı ve koca azar azar ürünü evlerine taşırlar. Elde ettikleri ürün bolsa başkalarının casusluk yapacağından korkarlar. İyi ürün elde ettikleri için bir ölüm ya da hastalığı kâhinlerin başlarına salacağını varsayarlar. Dolayısıyla kendi mahsulü küstürüldüğü için bol ürün alamadığını düşünen başka birisi başarılı bahçe sahibine yönelik kötücül bir büyü yapabilir.</p>

  <p class="indent">Hastalık büyüleri Dobulular’ın en kötü büyüleridir. Tewara köyündeki her kadın ve her erkek bir ile beş arasında hastalık büyüsüne sahiptir. Büyülerin her biri özel bir hastalık içindir. Bir büyüye sahip olan kişi aynı hastalığı kaldıracak büyülü sözleri de bilir. Bazı kişiler hastalıklar konusunda bir tür tekelci konum elde etmişlerdir. Dolayısıyla bazı hastalıkları insanlara musallat etme de, iyileştirme bunların elindedir. Bölgede fil hastalığı ve sıracaya<a class="noteref" href="#n-5" id="ref-5">*</a> kim yakalanırsa yakalansın, herkes hangi kapıyı çalacağını bilir. Büyüler, sahiplerine büyük bir güç sağlar ve onları aranılan kişi yaparlar.</p>

  <p class="indent">Büyülü sözler, sahiplerine, Dobu kültüründe izin verilen açıkça iftira atma fırsatını da sağlar. Böylesi bir şeyin alenen yapılması tabudur. Dobulular bir insanın yaralanmasını arzu ettiklerinde bunu açık bir meydan okumayla dile getirmezler. Bunu ikiyüzlüce ve kuşkucu bir biçimde dostluk görüntüsüyle ortaya koyarlar. Samimiyetin büyüyü daha güçlü kılacağına inanılır. Dolayısıyla büyüyü yapan kişi, haince emeline ulaşacağı fırsatı sabırla bekler. Hastalık büyüsünü düşmanı üzerine yaptığında ve büyüsünü kız kardeşinin oğluna öğrettiğinde, bütün kindarlığın tek sahibi durumunda<a id="page_175"></a>dır. Bazı durumlarda düşmanının gözünü ya da kulağını çıkartır. Yalandan, onu temsilen yere yatar. Kurbanın büyüye yakalanıp organını kaybettiği anı betimleyecek biçimde solumaya başlar. Ya da düşmanının köyüne giden yola sürünerek büyüyen bir bitki eker. Gizlenip düşmanının geçerken bu bitkiye sürtünmesini görmeye çalışır. Bulaştırdığı hastalığın son aşamasındaki acıyı taklit ederek büyüyü yönlendirmeye çalışır. Yerlerde kıvranır, nöbet geçirir gibi sarsılarak haykırır. Böylece büyünün sonuçlarını taklit ettiğinde onun etkili olacağına inanır. Yaptıklarından memnun olur. Kurbanı yola koyduğu bitkiye sürtününce bir parça asma dalı alır ve onu kendi kulübesinde saklar. Düşmanı öldüğünde o dalı ateşte yakar.</p>

  <p class="indent">Büyüler, onlara eşlik eden eylemler kadar açıktır. Büyünün uygulanacağı nesne üzerinde her şey işaretlenmiştir. Daha sonra büyülü sözler musibete neden olur. Hastalığın adını aldığı koruyucu hayvanın ve guguk kuşunun yaptığı gibi, hastalık kurbanın etlerini parçalar, tıpkı paralayıcı gagasıyla hayvanın ağacın gövdesini parçalaması gibi:</p>

  <div class="block">
    <p class="bl_nonindent">Guguk kuşu Sigasiga’da oturur<br />
    ağacın tepesinde,<br />
    keser, keser<br />
    parçalayıp açar,<br />
    burnuyla,<br />
    şakaklarıyla,<br />
    boğazıyla,<br />
    kalçasıyla,<br />
    dilinin derinlikleriyle,<br />
    boynunun arkasıyla,<br />
    göbeğiyle,<br />
    küçücük sırtıyla,<br />
    böbrekleriyle,<br />
    bağırsaklarıyla,<br />
    parçalayıp açıyor,<br />
    parçalayıp didikliyor.<br />
    Guguk kuşu Tokuku’da oturur,<br />
    ağacın tepesinde,<br />
    çömelerek eğiliyor<a class="noteref" href="#n3" id="ref3">3</a><br />
    sırtını tutarak çömeliyor,<br />
    kollarını kavuşturarak çömeliyor,<br />
    başını kollarıyla sararak çömeliyor,<br />
    iki büklüm bir halde çömeliyor.<br />
    Feryat figan haykırıyor<br />
    buraya uçuyor<a class="noteref" href="#n4" id="ref4">4</a><br />
    hızla buraya uçuyor.</p>
  </div>

  <p class="indent">Birisi bir hastalığa tutulursa, kendisine hastalığı musallat edene başka birisini gönderir. Ölümden kurtulmanın başka yolu yoktur. Hastalık, yalnızca onu musallat eden büyücünün kötü ruh kovma işlemiyle tedavi edilebilir. Genellikle hastalığa neden olan büyücünün kendisi hastayı ziyaret etmez. Yalnızca hastanın bir akrabasının getirdiği bir kap suya kötü ruhu kovma gücünü üfler. Hasta kendi evinde bu suyla banyo yapar. Genelde kötü ruh kovmanın ölümü uzaklaştırdığı ama sakatlığa neden olduğuna inanılır. Bölgedeki birçok hastalık ölümden çok sakatlığa neden olduğu için böyle düşünülür. Verem, kızamık, grip ve dizanteri 50 yıl önceye kadar çok ölümcül hastalıklardı. Bugünse bunlarla ilgili büyü pek yoktur.</p>

  <p class="indent">Dobulular hastalık büyülerini serbestçe ve tipik amaçlarla kullanırlar. Büyü yapma biçimleri bir eşya ya da ağaç üzerine basit bir işaret koymayla sınırlıdır. Bu işaret ilgili hastalığı başkasına bulaştırmaya yeterlidir. Yerliler “Bu, Alo’nun ağacıdır” ya da “Bu, Nada’nın ağacıdır” derler. Bunun anlamı “Bu, Alo’nun frengi büyüsü yaptığı ağaçtır” ya da “Bu ağaç Nada’nın felç büyüsü yerleştirdiği ağaçtır” demektir. Kuşkusuz herkes bu hastalıkların büyülerinin sahiplerini bilir; çünkü onlara sahip olanlar bunun işaretini ellerinde tutarlar. Bir insan kendi ağacının meyvesini yalnızca hastalığı kovucu tören yaptıktan sonra toplayabilir, çünkü kötü ruhu kovma hakkı (mülkiyeti), hastalık büyüsüne neden olan güce sahip olmaktan ayrılmaz. Ağaca yerleşmiş hastalık kaynağından ancak o kişi kurtulabilir. Hastalık büyüsü yerleştirilmiş ağaçtan yapılacak hırsızlığa karşı korunmak çok zordur. Bir hırsız ağaç üzerine ikinci bir hastalık yerleştirir. Ne var ki, ağaçtaki ilk hastalığı kendi hastalık büyüsüyle uzaklaştıramama riski vardır. Kişinin kendi büyüsü ağaca bulaşacak bir hastalık büyüsü olmayabilir. Önce kendi büyülü sözlerini mırıldanarak ağaçtan kovmak istediği hastalıktan söz eder, ardından kendisine miras kalmış hastalık yapıcı büyüyü ağaca yerleştirir. Böylece ağacın önceki sahibi gelip meyveleri topladığında meyvelerle birlikte bir başka hastalığı da kapması pekâlâ olanaklıdır. Dolayısıyla güvenlik adına o da kendi kötü ruh kovma işlemini yapar. Formülü şöyledir örneğin:</p>

  <div class="block">
    <p class="bl_nonindent">“Onlar uçuyor,<br />
    onlar gidiyor.”</p>
  </div>

  <p class="indent">Dobulular’da başkalarından kuşku duyma, paranoya boyutlarındadır. Her zaman bir karşı büyüden kuşkulanılır. Hastalık bulaştırılacağı korkusu öylesine büyüktür ki, açlık gibi sıradışı olaylar bile bunun yanında önemsiz kalır. Açlıktan ölmenin seçeneği hırsızlık tehlikesini göze almaktır. Eşyalar üzerinde lanet okuyarak hastalık bulaştırılmayla ilgili korku inanılmaz boyutlardadır. Çoğunlukla büyüler uzaktaki ağaçlara yapılır, köydeki bir ağaca yapılacak bir büyü tüm köyü öldürebilir. Hastalık bulaştırıcı sayılan kurumuş hin<a id="page_178"></a>distancevizi yaprağı köydeki bir ağacın çevresine sarılmış olsa herkes hemen köyden taşınır. Hastalık büyüsünü öğrenen Dr. Fortune tanımadığı bir köyde eşyalarını bırakmak isteyip, eşyaların üzerine kurumuş hindistancevizi yaprağı bıraktığında evdeki çocuklar gecenin karanlığında evden kaçmıştı. Daha sonra, doktor, köydeki ailelerin evlerini terk ederek tepelerdeki evlere gittiklerini görmüştü.</p>

  <p class="indent">Hastalık bulaştırma gücü özel hastalıklarla ilgili büyüye sahip olmayla sınırlı değildir. Güçlü büyücüler –daha doğrusu güçlü erkekler, çünkü tüm Dobulu erkekler büyücüdür– çok daha korkunç bir araca, <em>vada’</em>ya sahiptir. Vadalar kurbanla doğrudan muhatap olurlar. Büyücü lanetinin dehşeti o kadar fazladır ki, kurban yerlerde kıvranmaya başlar. Bir daha asla aklını başına toplayamaz ve mahkûm olduğu ölüm yolunda heder olur. Bu laneti bulaştırmak için güçlü bir erkek fırsat kollar. Eyleme geçmeye hazır olduğunda büyü gücünü artırmak amacıyla çok miktarda zencefil çiğneyerek vücudunu kızıştırır. Belli bir süre cinsel ilişkiden uzak durur. Çok miktarda deniz suyu içerek boğazını susuzlukla kavurur. Böylece salyasına karışmış olan kötü büyü maddelerini yutmamış olur. Daha sonra güvenilir bir akrabasını gözcü olarak yanına alır. Akraba, tek başına bahçesinde çalışan, hiçbir şeyden kuşkulanmayan kurbanın yakınındaki bir ağaca çıkar. Büyücü ve akrabası büyülü sözlerle kendilerini görünmez kılarlar. Gözcü herhangi birinin gelip gelmediğini dikkatle kontrol eder. Büyücü ses çıkarmadan sürünerek kurbanına yaklaşır. Ansızın canhıraş bir feryatla kurbanın üzerine atlar. Ani şokla beraber kurban yere düşer. Büyücü kendi vücuduna kireçle çizgiler çekmiş, kabuksuz yaralar açmıştır. Üç kez kurbanını yoklar: “Adımı söyle!” Adamın bir tanışıklık göstermemesi ya da bir ad vermemesi büyücünün başarısının bir kanıtıdır. Kurban yalnızca anlamsız bir biçimde mırıldanır ve daha sonra çılgınlar gibi bilinçsizce kaçar. Daha sonra yemek yiyemez, çişini tutamaz, bağırsakları çalışmaz. Sonunda güçten düşer ve ölür.</p>

  <p class="indent">Bu öykünün gerçekliğine güvenilebilir, benzer olayları yerliler bilir. Bu yerli inancının doğruluğu büyücüyle karşılaştıktan sonra can çekişerek ölen kurbanların durumları gözlenerek anlaşılmıştır. Vada eylemi Dobu uygulamalarındaki olumsuzlukların aşırı bir örneğini ortaya koyduğu gibi bunların son derece etkili bir teröre yol açtığını da gösterir.</p>

  <p class="indent">Buraya kadar Dobu’daki ekonomik ilişkilerden söz etmekten kaçındık. Karşılıklı ticari işlemlere yönelik büyük tutku Melanezya’da öylesine yaygın ki, benzer bir durum Dobu’da da vardır. Tutkulu arzu ve başarıya yönelik tutkulu güceniklik her Dobulu’nun kalbinde yer alan temel iki olgunun izdüşümüdür. Bunlar, maddi mallar alanı ve cinsellik alanıdır. Büyücülük bir diğer önemli alandır ancak diğerleriyle ilgisi bakımından büyücülük bir hedef değil bir araçtır, birincil etkinliklerde başarı elde etmeye ve onları korumaya yönelik bir araç.</p>

  <p class="indent">Dobulular’ınki gibi kuşku ve aldatmayla yozlaşmış bir toplulukta maddi başarı, zorunlukla, uygarlığımızda kabul edilen ekonomik hedeflerle birçok bakımdan çelişecektir. Meta birikimi daha baştan kuraldışı bir durumdur. Başarılı bir hasat bile başkalarının kuşkusunu çektiği için bahçe sahibince kabul edilmez; çünkü bu durumda tehlikeli büyüsel uygulamalar eşikteki tehlike olacaktır. Havalı gösterilerden herkes kaçınır. İdeal ticari teknik, malların her insanın elinden geçtiği ama sürekli mülkiyetin onda olmadığı bir sistem olmalıdır. Bu, tam da Dobulular’ın ulaştığı sistemdir. Yaklaşık olarak 150 deniz mili çapındaki bir alanda yayılmış 12 adayı içeren bu adalardaki yaşamın odak noktası uluslararası ticarettir. Dobulular’ın kuzeyinde yer alan Trobriand Adaları için Dr. Malinowski’nin tanımladığı Kula halkası bu adalar için de geçerlidir.</p>

  <p class="indent"><a id="page_180"></a>Kula halkası, Dobu kültür biçimlenmesi ve onun işleyişine başka güdüler ve doyumlar sağlayarak katılan diğer kültürlerin ötesine uzanır. Kulanın özel geleneklerini Dobulular kendi kültürlerinin öğeleriyle öylesine bütünleştirmişlerdir ki, bunlar hiç de zorunlu olarak bu örüntüden kaynaklanmaz. Dobulular onları kendi nedenleriyle birleştirmişlerdir. Burada yalnızca Dobu ticaretini tartışacağız. Trobriand Adaları dışında diğer adalardaki Kula geleneklerini zaten pek bilmiyoruz.</p>

  <p class="indent">Kula halkası, adalardan oluşan bir dairedir. Bu dairede yılın bir yarısında bazı mallar belli bir yönde akarken, diğer yarıda başka yönde akar. Her adanın sakinleri açık denizi aşmak için uzun yolculuklar yapar, saat yelkovanının dönüş yönünde deniz kabuklarından kolyeleri taşırlar, karşı yöndeyse değerli kabuklar. Her adam, her yönde ticaret yaptığı adada bir ortağa sahiptir. Her türden aracı kullanarak kontrolü sağlamak için onunla pazarlık yapar. Sonuçta mallar tam bir daire çizer. Kuşkusuz bu çevrime yeni mallar da eklenir. Değerli kabuklar ve kolyelerin tümü özel adlarla anılırlar. Bunlar, ünleri oranında o mallara ek bir göreneksel değer sağlar.</p>

  <p class="indent">Normal ticari süreç açısından bakıldığında bu işlemin pek de olağanüstü olduğu söylenemez. Melanezya ve Papua’nın büyük kısmı özelleşmiş yerel sanayileriyle bal peteğinin gözlerine benzerler. Kula halkasında yer alan topluluklardan birisi yeşim taşını cilalar, birisi kano yapar, diğeri çömlek yapar, bir başkası tahta üretir, biriyse boya üretir. Bütün malların ticareti en fazla değeri elde edebilecek gerçek bir pazarlıkla yürütülür. Bölgede karşılıklı ticaret tutkusu çok gelişmiştir. Kula halkasında kurumsallaşmış resmî ticaret sistemi bu ticarete denk bir altyapısı olmayan bir kültürden gelen gözlemcilere hiç de aşırı gözükmez. Kolyeler ve değerli kabukların taşınmasındaki görünüşteki keyfîlik bile duru<a id="page_181"></a>mun zorunluklarıyla belirlenmiştir. Değerli kabuklar yalnızca Kula halkasının kuzeyindeki bölgede bulunan trocus kabuklarından elde edilir. Kolyeler ise adalar grubunun en güneyinden gelen omurlu kabuklulardan yapılır. Dolayısıyla doğudakilerden daha zengin olan batı adalarının ticaretiyle kuzeyin malları güneye, güneyin malları ise kuzeye taşınır. Bugün ticareti yapılan mallar eski göreneksel mallardır. Yeni malların ithalatı önemsiz bir düzeydedir. Mevcut örüntü olduğu gibi duruyor.</p>

  <p class="indent">Yamlar ekildikten sonra bahçe işlerine ara verilen dönemde, yamların büyü törenleriyle eve almadan önce Dobulular kanolarla Kula seferlerine çıkar, Güney ve Kuzey’e giderler. Her Dobulu Güney’den aldığı malları Kuzey’den aldığı Kula mallarıyla değiştirir.</p>

  <p class="indent">Kula ticaretinin özel niteliği, her adanın ortağı adadan aldığı mallara bağlı olmasıdır. Yolculuk yapılan adaya hediyeler götürülür, mallar alınır ve dönüşte ev sahibine istediği malların getirileceği sözü verilir. Dolayısıyla Kula ticareti bildik pazar işlemleriyle, herkesin mallarını sergilediği ve kabul edilen bir değişim değerinin geçerli olduğu bir ticaret değildir. Herkes ödülünü mal isteme hediyesi ve verdiği söze göre alır. Verilen söz, halihazırda kişinin mülkiyetinde olan, şu an evinde bulunan ama uygun anda vereceği mal yerine geçer.</p>

  <p class="indent">Kula bir grup ticareti değildir. Herkes bireysel olarak kendi anlaştığı kişiyle, arkadaşlık ilişkileriyle değişim yapar. Kulada başarıyı sağlayan büyüler, sevgi büyüleridir. Bu büyüler iş yapılan ortağa iş yapan kişiyi çekici ve sevimli göstermeye yarar. Kişiyi bedenen güzel gösterir, derisini bakımlı yapar, kafasındaki saçkıran yaralarını temizler, onun parfümler ve merhemlerle güzel kokmasını sağlar. Aşırı Dobu ideolojisinde fiziksel görünüme, yalnızca, malların ticaretinde avantaj sağlamak ve barışçıl görünümle güven vermek için önem verilir.</p>

  <p class="indent"><a id="page_182"></a>Her kano sahibi kanosuna sipariş-hediye yiyeceklerini ve ürettiği malları doldurur. Yalnızca kano sahibi ve karısı yolculuk sırasında büyülü sözleri kullanabilir. Diğer tüm büyüler Kula etkinlikleri sırasında bir kenara bırakılır. Kano sahibi büyü yapmak için şafakta kalkar. Bir hasırı malların üstünü kaplayacak biçimde örter. Bu hasır zenginliklerin büyüsel koruyucusudur. Kano sahibinin karısının da büyülü sözleri vardır ve onları kocasının ticaret seferi için kullanmalıdır. Bu büyü, kocasının deniz üzerinden bir gök gürültüsü gibi gelmesini sağladığı gibi onun iş yaptığı insanları, onların karılarını ve çocuklarını, kocasının büyük bir insan olduğuna inandıracak, onların gözünde kocasıyla ilgili iyi izlenim bırakacaktır. Bütün hazırlıklar tamamlandıktan sonra uygun rüzgâr olsun diye ertesi gün bir durdurma ritüeli yapılır. Bu tören; yerleşim olmayan, ıssız bir yerde, kadınlar, çocuklar, köpekler ve diğer günlük meşgalelerin hepsinden uzakta yapılır. Kanolar güneye gittiğinde ulaşılacak adalar yoktur. Bu nedenle durdurma ritüeli o zaman köyün sahilinde yapılır, akşam herkes rüzgârın esmeyeceğini söyleyerek köye geri döner. Bu kuşkulu ritüelin mutlaka yapılması gerekir. Ertesi sabah kano sahibi kanosunu sarıp sarmalar ve kendisinin yapacağı, topluluktan hiçbir katılımın olmadığı ikinci büyüyü gerçekleştirir. Bu büyüde, tıpkı karısının yaptığı büyüde olduğu gibi kendi adından övgüyle söz eder. Sipariş hediyesi olarak aldığı yiyeceklerin büyüyle Kula mallarına dönüşmesini bildirir. İş yapacağı kimseler yeni ayın gelmesini bekler gibi onların gelmesini bekleyip evlerinin kıyısından kano sahibini ve onun mallarını gözlemektedir.</p>

  <p class="indent">Dobulular kötü denizcilerdir, sığ yerlerden pek uzaklaşmazlar ve geceleri karada geçirirler. Kula mevsimi, onların en uzun yolculuk yaptıkları dönemdir. Bu dönemde rüzgâr büyüleri kullanarak kuzey rüzgârlarını çağırırlar. Rüzgâr ince pandanas yapraklarından yelkenini sıkıca tutup, denizin <a id="page_183"></a>yaramaz çocuğunu –kanoyu– bir başkası ondan çalmasın diye sürüklemelidir. Dobulular, diğer bütün olaylarda olduğu gibi, rüzgârın da büyüden başka bir kaynaktan gelmediğine inanırlar.</p>

  <p class="indent">Sonunda kanolar hedefledikleri adalara ulaşınca sığ bir mercan kayalığına yanaşırlar, yüklerini boşaltarak büyük Kula törenine hazırlanırlar. Her kano sahibi büyü ve süslenmeyle kendisini olabildiğince güzelleştirir. Büyü sözleri, Dobulular’a özgü biçimde, tümüyle kişiye aittir. Herkes kendi büyüsünü kendi yararına kullanır. Büyülü sözleri bilmeyenler büyük bir zorluk içindedirler. Kendi başlarının çaresine bakmak zorundadırlar. Bu büyülerin sahipliğinin devredilemez gizliliğine, her kano sahibinin bu büyülere kimin sahip olduğunu bilmemesine karşın, fazla Kula ticareti yapanların kimler olduğu bilindiğinden büyü sahipleri de bilinmiş olur. Onların kendilerine olan güvenleri diğerlerine karşı onlara bir üstünlük sağlar. Büyüleri bilenler ve bilmeyenler bir Kula noktasına geldiklerinde zahmetli bir hazırlığa başlarlar. Yanlarındaki hoş kokulu yapraklarla kendilerini ovalarlar, yüzlerini ve dişlerini boyarlar, vücutlarını hindistancevizi yağıyla ovarlar. Böylece iş yapacakları insanlara hoş görünmeye çalışırlar.</p>

  <p class="indent">Her kano sahibi ilişkilerini özel bir iş olarak sürdürür. Hileli ticaret yapma önemlidir ve büyük değer verilir. Dobu dogmasına göre en yakın iş yaptığınız insan, yaşamınızı en fazla tehdit eden kişidir. Başarılı bir Kula tüccarına kötülük yapan onun başarısız iş ortağı ya da en azından kendi bölgesinden bir başka adamdır. Kula malları için şu Homerosçu nakarat söylenebilir: “Onların yüzünden birçok insan öldü”. Ne var ki, ölümler ticarette aldatılan ortakların öfkesinden, Dobulular’a karşı Trobriandlılar’dan ya da Dobulular’a karşı Tubetubeliler’den gelmez. Her zaman başarısız Dobulular kendi bölgelerinden biriyle karşı karşıya gelirler.</p>

  <p class="indent"><a id="page_184"></a>Kötü duyguların en yaygın kaynağı <em>wabuwabu</em> olarak bilinen dolandırıcılık uygulamasıdır.</p>

  <p class="indent">Wabuwabu için güneydeki farklı yerlerden birçok deniz kabuğundan yapılma kolye kuzeydeki evde bulunan değerli bir kabuk rehin gösterilerek alınır ya da tam tersine kuzeyden birçok değerli olarak kabul edilmeyen karşılık rehin gösterilerek toplanılır. Böylece birçok insana sipariş-hediyesi verilerek belli bir maldan elde edilir. Bu, hileli bir uygulamadır ama tümüyle dolandırıcılığa dayanmaz.</p>

  <div class="block">
    <p class="bl_nonindent">“Ben, Tewarah Kisian, Trobriandlılar’a giderek Küçük Kertenkele adını verdiğim değerli bir kabuğu rehin gösteririm. Sanaros Adası’na gidip dört farklı köyden deniz kabuğundan yapılma kolyeleri Küçük Kertenkele karşılığında alırım. Ben, Kisian, sözümde durmak zorunda değilim. Daha sonra bu dört adam Küçük Kertenkele’yi almak için Tewara’daki benim evime geldiklerinde, içlerinden yalnızca birisi Küçük Kertenkele’yi alır. Ne var ki, diğer üçü aldatılmış sayılmaz. Gerçekte onlar öfkelidirler. O seneki ticaretleri sona ermiş olur. Ertesi yıl tekrar Trobriand Adaları’na gittiğimizde onların bana verdikleri dört tane değerli deniz kabuğu evimde zaten vardır. Dolayısıyla dört deniz kabuğundan yapma kolyeyi rahatça alırım. Böylece öncekinden daha fazla değerli kabuk alırım ve bir yıl sonra borçlarımı öderim.</p>

    <p class="bl_indent">Küçük Kertenkele’yi alamayan üç adam benim bölgemde, Tewara’da zarar etmiş olurlar. Onlar kendi adalarına döndüklerinde benim için tehlikeli olamayacak kadar uzaktadırlar. Olasılıkla onlar Küçük Kertenkele’yi alan başarılı rakiplerini öldürmek için büyüye başvuracaklardır. Bu, doğrudur. Ancak orası beni ilgilendirmez, bu onların kendi sorunu. Ben işlerimi ve mallarımı onların bir yıllık kayıpları pahasına çoğaltan büyük bir adam olurum. On<a id="page_185"></a>ların işlerini uzun süre engelleyemem, yoksa benim işlerime başkaları hiç güvenmez. Son tahlilde ben dürüst biriyimdir.”</p>
  </div>

  <p class="indent">Başarılı bir wabuwabu Dobulular için gıpta edilecek bir olaydır. Kula ticaretinin efsanevi kahramanı, bunda uzman olan kişidir. Bütün uygulamalarında olduğu gibi, bunda da, bir insan ancak başkalarının kaybı pahasına bir şeyler kazanabilir. Bu olay başkalarının zararına bir insana avantaj sağlama iznini verir. Kişinin risk altına girdiği Kula ticareti wabuwabunun tek örneği değildir. Evlilik ilişkilerindeki kurbanların durumunda da wabuwabudan öz söz edilir. Nişanlılık döneminde oldukça fazla mal alışverişine neden olan iki köy arasında belli ödemeler olur. Bir adam ekonomik avantaj elde etmek için böylesi bir ilişkiye girme riskini göze alabilir. Bunun hiçbir telafisi yoktur. Giden gitmiştir. Bu durumda kişi kuşkusuz kendisini öldürmeye çalışacak aldatılmış köyün büyü gücünden daha güçlü başka bir köye kaçabilir. Böylesi bir erkeğe gıpta edilir.</p>

  <p class="indent">Bu son durumda wabuwabu Kuladaki biçimden farklıdır. Çünkü değişimin kendisi aynı bölge içinde ortaya çıkar. Burada düşmanlık, Kulada olduğu gibi aynı kanoda yolculuk edenlerin ticari ilişkileriyle ilgili değil, iki farklı grubun karşı karşıya geldiği bir ilişkide ortaya çıkar. İki durumda da wabuwabu bölgedeki bir başkasının avantajını elde etme olgusuna dayanır.</p>

  <p class="indent">Evlilik, büyü, bahçecilik ve ekonomik ilişkilerle ilgili tartıştığımız bu tavırların tümü ölümle ilgili davranışlarda çarpıcı bir biçimde dile getirilir. Dr. Fortune’nin sözleriyle Dobu’da “ölüm karşısında kırbacın karşısında olduğu gibi korkuyla titrenir” ve hemen bir kurban aranır. Dobu inancına göre kurban, ölünün en yakını, yani eşidir. Bir insanla aynı yatağı paylaşan kişinin onun ölümcül hastalığından sorum<a id="page_186"></a>lu olduğuna inanılır. Koca, hastalık yapıcı büyülerini kullanmıştır; kadınsa, cadılık becerisini. Kadınlar hastalık yapıcı tılsımları bildikleri için erkekler tarafından onlara özel bir güç yakıştırılır. Genel bir adet olarak ölü, cadı kadınların kapılarına terk edilir. Ölünün katilinin bulunması için kahin çağrıldığında bu adete uyulmaz. Ölü, kadınların olduğu kadar erkeklerin kapısının önüne de yatırılır. Bu âdet, cinayet girişiminden çok cinsler arası çelişkiyi gözler önüne serer. Sonuçta erkekler, kadınlara ölümle ilgili kötü işler yakıştırırlar; bu, Avrupa göreneğindeki süpürge üzerinde uçan cadı imgesine oldukça benzer. Dobulu cadılar, kocalarının yanında bedenleri yatarken bedenden ayrılıp havada uçar ve bazı olaylara neden olurlar. Bir adamı ağaçtan düşürür, kanosunu bağlı olduğu yerden sürükler ya da bir düşmanın ruhunu, zayıflasın ve ölsün diye, ondan uzaklaştırırlar. Dobulu erkeklerin karılarının bu kötü işleriyle ilgili korkuları o kadar büyüktür ki, büyücülük yeteneklerinin olmadığına inandıkları Trobriandlı kadınların bulunduğu bölgede kendi evlerinden çok daha rahat hareket ederler. Dobu’da kadınlar kocalarından, kocalarının onlardan korktuğu kadar korkmazlar.</p>

  <p class="indent">Evli çiftten birisi ağır hastalığa yakalandığında, eğer çift o yıl hasta olmayan eşin köyünde kalıyorsa hemen hastanın köyüne giderler. Eğer olursa, hastanın ölümü, kendi köyünde olmalıdır. Yaşayan eş ölenin susularının elinde olmalıdır. O, kamptaki bir düşman gibidir, karşı saflarda bozguna neden olan bir cadı ya da büyücüdür. Susular ölenin bedeninin çevresinde sıkı bir çember oluştururlar. Gömmeyle ilgili işler için cesede yalnızca onlar dokunabilir. Yalnızca onlar yas türküleri ve ağıtları yakabilirler. Cenazeyle ilgili bütün uygulamalarda eşin bulunması kesinlikle yasaktır. Ölü, evin platformuna yatırılır. Elbiseleri giydirilmiştir. Zenginse, süsleri takılır. İyi bir bahçeciyse yanına büyük yamlar konulur.<a id="page_187"></a>Ölünün annesinin akrabaları göreneksel tiz seslerle ağıtlar yakarlar. O gece ya da ertesi gün ölenin kız kardeşinin çocukları cenazeyi gömmek için götürürler.</p>

  <p class="indent">Ölünün evi boşaltılır ve terk edilir. Yeniden kullanılmaz. Döşemeden itibaren ev örülmüş hasırlarla kaplanır. Hayatta kalan eş evin içine konulur. Bedeni odun kömürüyle siyaha boyanmıştır. Boynuna yas işareti asılmış ve iplerle bağlanmıştır. İlk birkaç ayı karanlık evde yerde oturarak geçirir. Daha sonra ölen eşinin ana-babasının bahçesinde nişanlılık dönemi kadar onların gözetiminde çalışır. Aynı zamanda ölen karısının ve onların erkek kardeşlerinin bahçelerinde de çalışır. Bu çalışmalar için hiçbir karşılık ve ödenti alamaz. Onun kendi bahçesini erkek ve kız kardeşleri ekip biçer. Gülmesine ya da bir yiyecek alışverişine girmesine izin verilmez. Ölünün kafatası mezardan çıkarılıp kız kardeşinin çocukları ceset dansı yaptıklarında dansçılara bakmamalıdır. Kafatası, ölünün kız kardeşinin oğulları tarafından saklanır. Ruhu, yapılan bir törenle ölüler ülkesine gönderilir.</p>

  <p class="indent">Bu yas döneminde hayatta kalan eşin akrabaları yalnızca onun bahçesini ekip biçerler. Onların daha ağır bir yükümlülükleri de vardır. Cenaze töreninden sonra ölenin köyüne ödenti vermek zorundadırlar. Cenaze törenini yürüten ölenin kız kardeşinin oğullarına pişmiş yam getirirler. Ölüyü köyde bekleyen akrabalara ise önemli bir miktarda pişmemiş yam getirirler. Bu yamlardan aslan payını ölenin susu üyeleri alırlar.</p>

  <p class="indent">Dul bir kadın da ölen kocasının akrabalarına benzer yükümlülüklerle bağlıdır. Dul kadının çocuklarının bu akrabalara karşı görevleri vardır. Yıl boyunca muz lapası pişirmek ve bunları ölenin susularına “babalarının yası olarak” götürmek zorundadırlar. “Kollarında bizi sallamadı mı?” derler. İçinde yer almadıkları babalarının akrabalarına yabancı insanlar olarak bu ödemeyi yaparlar. Ödentiyi içlerinden biri <a id="page_188"></a>temsilen götürür. Bu ödeme onların görevidir, karşılığında bir ödeme yapılmaz.</p>

  <p class="indent">Yas tutan eş, ancak kendi klanı ölenin klanına başka ödentiler verdiğinde ölüyle ilgili yükümlülüklerden kurtulabilir. Önceden olduğu gibi pişmemiş yamları hediye olarak getirirler. Ölenin akrabaları yas tutanın üzerindeki yas iplerini keserler ve bedenindeki kömür karasını yıkarlar. Bir dans yapılır ve akrabaları yası biten kişiyi kendi köylerine götürürler. Onun kefaret yılı böylece sona erer. Artık ölen eşinin köyüne bir daha asla gidemez. Çocukları, asıl akrabalarının yanında kalır ve zaten baba onların köyüne bir daha hiç gidemez. Yas kutlamalarının sonunda şarkılar söylenir ve babayla çocuklar arasındaki yükümlülüklerin sona erdiği dile getirilir. Kefaret yılının son gününde babaya şöyle seslenilir:</p>

  <div class="block">
    <p class="bl_nonindent">Uyan, uyan ve konuş<br />
    gecenin ortasında.<br />
    Önce uyan ve konuş, uyan ve konuş.<br />
    Maiwortu, senin kömür bulaşmış bedenin<br />
    Mwaniwara’nın altında.<br />
    Gecenin karanlığında şafak söküyor.<br />
    Önce uyan ve konuş.</p>
  </div>

  <p class="indent">Maiwortu, son gecesini geçiren, eşi ölen adamdır. Çocukları ona bu biçimde seslenirler. Ertesi gün kömür karasına bulanmış bedeni yıkanacaktır. “Gecenin karanlığında şafak sökünce” bedeni yeniden normal halini alacaktır. Ondan sonra çocuklar ve baba birbirleriyle bir daha asla konuşmayacaklardır.</p>

  <p class="indent">Eşlerin kabileleri, yas töreni sırasında birbirlerini karşılıklı olarak kınamakla yetinmezler. Hayatta kalan eş yalnızca eşin ölümüyle suçlanan düşman bir köyün temsilcisi sayılmaz. Aynı zamanda, ölünün köyünden insanlarla evli olan herkesin de bir temsilcisi sayılır. Gördüğümüz gibi bu grup, yani ölenin köyünden evli olanlar, birçok köyde hemen köyden çıkarlar; çünkü ölen birisinin köyüyle başka evlilik ilişkisi olmasına kötü gözle bakılır. Eğer bu eşler her şeye karşın evliliklerini sürdürürlerse şimdi onlar eşi ölen kişinin durumuna düşerler. Yas günlerinin başlarında köydeki meyve ağaçları üzerindeki yasak bölgeden bir yer alma hakları vardır. Büyük bir öfke gösterisiyle ağaçlardan bazılarını keserler. Tabuyu kaldırmak için birkaç hafta sonra mızraklarla silahlanmış olarak köye baskın yaparlar. Yanlarında büyük bir domuz vardır. Domuzu ölenin akrabalarından birinin kulübesinin önüne kabaca atarlar. Daha sonra köydeki betel<a class="noteref" href="#n-6" id="ref-6">*</a> ağaçlarına üşüşür, onların meyvelerini yolar ve köydekiler ne olduğunu anlamadan köyden çıkıp giderler. Bu saldırılar, yas nedeniyle kefaret ödenecek gruba karşı duyulan küskünlüğün törensel bir ifadesidir. Göreneklere göre şişman domuz, insan kurbanı temsil eder. Sonuçta saldırganlar gözden kaybolur kaybolmaz köylüler çılgınca bir coşkuyla domuzun üstüne üşüşürler. Domuz pişirilir. Bu domuz, köyler arasındaki bir dizi törenin temeli olur. Pişmiş bir yiyeceğin hediye olarak sunulması olabilecek en büyük hakaret sayılır. Domuz pişirenler domuz yağını alır ve köydeki yaşlı bir adamın üzerine dökerler. Yağı adama bulaştırır, iyice sıvarlar. Yaşlı adam tehdit edici bir tavırla ortaya fırlar, hayali mızrakla dans eder ve göreneksel hakaretlerle kalabalığa hakaret eder. Yaşlı adama, onların kefaret ödemek zorunda oldukları ölenin klanına karşı eşlerin kızgınlığını ifade etme ayrıcalığı tanınmıştır. Ölenin susularından birisi, yaşlı adamın karşısına tehdit edici bir biçimde çıkar ancak hakaret edici bir şey söylemez. Sonuçta yaşlı adam yıkanır ve yiyecekler yenilir. Eğer ölenin köyü ölen eşin köyünden <a id="page_190"></a>domuz yerine pişmiş meyve lapası alırsa, lapa da aynı biçimde dökülür ve benzer bir dansla küskünlük belirtilir. Bu iki grup arasındaki gerginlik Dobu bayramlarının en büyüklerinden biriyle sona erdirilir. Bu tören, ölünün köyünde yapılır. Evlilik bağıyla akraba olunan köylerden gelen misafirlere hediyeler hakaretlerle verilir. “Tawa, işte payın! Merhumun birçok evcil domuzu vardı. Senin dişi domuzların kısırdır.” “Togo, işte senin payın! Merhum balık yuvalarının ustasıydı. Bununla balık tutarsın.” “Kopu, işte payın! Merhum büyük bir bahçıvandı. Sabah şafakta işe başlardı. Sense öğleyin sürünerek evden çıkıyorsun.” Dr. Fortune’ın söylediği gibi, “Her ölümle gündeme gelen gerginlik, böylesi mutlu bir olay sayesinde ortadan kaldırılır ve bölgedeki istikrar yeniden sağlanır.”</p>

  <p class="indent">Hayatta kalan eşin köyüyle ölenin köyü arasındaki göreneksel kuşku, yaşayan eşe bir katil olarak bakıldığı anlamına gelmiyor kuşkusuz. Kahinler, ölümden sonra bir konuda ölünün kuşkulu bir davranışını tespit ederler. Böylece ölümün bu olaydan olduğunu söylerler. Çoğu durumda cenaze törenleri yalnızca bir ritüel değil ama bir tarafın kuşkusunu ve diğer tarafın kuşkudan duyduğu rahatsızlığı ifade araçlarıdır. Ölüm olayı Dobu da duygusal isyanlara neden olan tipik tepkilere yol açar.</p>

  <p class="indent">Cinayet büyüyle olduğu gibi büyüsel olmayan yollarla da gündeme gelebilir. Zehir, büyücülük ve cadılık kadar yaygındır. Hiçbir kadın yemek kabını bir başkasının ona ulaşabileceği biçimde gözünün önünden ayırmaz. Herkesin büyülü sözlerle uyguladığı kendi zehirleri vardır. Bu zehirler, öldürücü etkileri kanıtlandıktan sonra, bir dizi olayda kullanılabilir.</p>

  <div class="block">
    <p class="bl_nonindent">“‘Bu, budobudodur. Bunu bana babam öğretti. Denizde bol bulunur. Onu denemek istedim. Bitkinin suyunu çıkardım. <a id="page_191"></a>Bir hindistancevizi aldım. Sütünü biraz içtim, kalanına budobudo suyunu ekledim. Ertesi gün onu bir çocuğa verdim. ‘Ben içtim, sen de içebilirsin’ dedim. Çocuk öğleyin rahatsızlandı. Gece de öldü. O, babamın kız kardeşinin kızıydı. Babam onun annesini budobudo ile zehirlemişti. Ben de öksüz kızı zehirledim.’</p>

    <p class="bl_indent">‘Peki neden yaptın bunu?’</p>

    <p class="bl_indent">‘O da babama büyü yapmıştı. Babam kendini halsiz hissetmişti. Ben onu öldürünce babam tekrar gücüne kavuştu.’”</p>
  </div>

  <p class="indent">Bu formül, bizim bir hediye alınca teşekkür etmemizin karşılığı oluyor. O kadar basit. “Beni zehirlersen, sana borcumu nasıl ödeyebilirim?” Dobulular bu formülde dile getirilen olguyu kavramışlardır. Bazı yükümlülükler altında olduğun birine karşı yaygın bir silahı kullanmak senin yararına değildir.</p>

  <p class="indent">Dobu gelenekleri kahkaha atmayı hoş görmez. Soğukluk bir meziyet sayılır. Komşuları olan ve kin duydukları bir halkı aşağılamak için “onların soyu kahkaha atanlardır” derler. Bahçecilik ve Kula işlerindeki törenlerdeki başlıca yükümlülüklerden birisi, mutluluğu açığa vuran, neşeli tavırlardan sakınmaktır. “Bahçede oyun oynamayız, şarkı söylemeyiz, masal bile anlatmayız. Eğer bahçede bunları yaparsak yam tohumları şöyle der: ‘Bu ne büyüsü? Eskiden iyi büyüler vardır ama bu neyin nesi?’ Yam tohumları konuşmamızla yanlış yapmaya sürüklenebilir? Bu durumda büyümezler.” Aynı tabu Kula işlerinde de daha önemlidir. Bir adam halkın dans ettiği yerde bulunan bir köyün civarında çömelip otururken dansa katılmasını isteyenleri tersleyerek reddeder: “Karım benim mutlu olduğumu söyleyecek,” der. Bu, en büyük tabudur.</p>

  <p class="indent">Değer verilen bu soğukluk meziyeti aynı zamanda Dobu’da kıskançlık ve kuşku çeken bir güç de sayılır. Gördüğümüz gibi bir komşunun evine ya da bahçesine adım atmak yasaktır. Herkes eşyalarını evde bırakır. Bir kadın ve erkeğin bir araya gelmeleri yasaktır. Bir adam kendinden kaçmayan bir kadından istediği gibi yararlanma hakkına sahiptir. Bir kadının yalnız başına onun yanında olması bu hakkı ona sağlar. Genellikle kadınlar bir yere giderken yanlarında bir koruyucu, çoğunlukla küçük bir çocuk, götürürler. Böylece doğaüstü tehlikelerle ilgili suçlamalardan da korunmuş olurlar. Bu nedenle bir kadının bahçede çalıştığı dönemde bahçenin girişinde nöbet tutan koca çocuklarla konuşarak eğleniyor gibi gözükse de gerçekte karısının birileriyle konuşup konuşmadığını gözler. Kadın doğal ihtiyacını gidermek için çalılıklara gittiğinde erkek onu dikkatle izler. Hatta bazen, Dobulu kadınlar aşırı iffetli olmalarına rağmen, erkek kadının yanında gider. Dobulular’daki iffet tutkusu öylesine fazladır ki, bizim püriten atalarımızı aratmazlar. Bir adam bir başkasının önünde soyunmaz. Bir kano ile denizde yol alan adamlar işerken kayığın kıçına giderler, biri işerken diğerleri ona bakmaz. Birinin cinsel yaşamını açıklamak tabudur. Küfür amacıyla hakaret için kullanma dışında müstehcenliğe imada bile bulunulmaz. Dolayısıyla düğün öncesi arkadaşlık ilişkilerine olumlu gözle bakılmaz. Dans şarkılarında ise şehvet tutkuları açıkça betimlenir ve cinsellik her yetişkinin yaşadığı bir deneyim olarak normal karşılanır.</p>

  <p class="indent">Dobulular’ın iffet düşkünlüğü kültürel yapımız açısından bize yabancı değil. Soğuk ve mesafeli Dobu karakteri ise püriten muhafazakârlıkla bütünleşen bir özellik sayılabilir. Bizler şehvetin yadsınması ve cinselliğin küçümsenmesini, birlikte ele almaya alışmışız. Oysa bu birleştirme zorunlu değil. Dobu muhafazakârlığı ve iffete düşkünlük, evlilik öncesi kuralsız cinsel ilişkiyle birlikte cinsel şehvet ve tekniklere önem verir. Kadınlar ve erkekler en fazla cinsel doyuma ulaşma, bu alanda başarılı olmaya çalışma açısından <a id="page_193"></a>birbirinden farklı değillerdir. Karısının ihanetinden kuşkulanan bir adamı destekleyen, erkek için farklılık kabul eden bir ortam yoktur. Cinsel davranışlarda değişiklikler görülebilir. Oysa ki, Zuniler’de bu tür yenilikler kabile kurumlarıyla denetim altında tutulur. Evlenen kadınlara cinsel teknikler öğretilir ve bunlarla güçten düşene dek kocasını kendisine bağlamaya çalışır. Cinselliğin fiziksel yanları küçümsenmez.</p>

  <p class="indent">Sonuç olarak Dobulular muhafazakâr, iffet düşkünü ve şehvetlidirler. Şehvetleri kıskançlık, kuşku ve küskünlükle bir aradadır. Dobulu, yaşamın her anında rakipleriyle mücadele ettiği kötü bir dünyayla kuşatılmış olduğunu düşünür. İyi adam, bu ünü sağlamak için birçok mücadele veren adamdır. Zorluklara karşın belli bir yaşam düzeyi tutturmayı başarmıştır. Onun hırsızlık yaptığı, çocuk öldürdüğü, işlerini büyücülükle yaptığı ve başkalarını aldattığı peşinen kabul edilir. Gördüğümüz gibi hırsızlık ve aldatma topluluktaki en değerli erkeklerin en önemli büyülerinin amacıdır. Adadaki en itibarlı adamlardan biri Dr. Fortune’a onu görünmez kılan bir büyü yaparak şu tavsiyede bulunmuştu: “Şimdi Sydney’e gidip dükkânlara girebilir, istediğin şeyi görünmeden çalabilirsin. Ben birçok kez başkalarının pişmiş domuzlarını aldım. Görülmeden gruplarına katıldım. Bir domuzu yanıma alıp çıktım.” Büyücülük ve cadılık hiçbir biçimde suç sayılmaz. Onlarsız birisi itibarlı insan olamaz. Öte yandan kötü adam, başkalarıyla mücadelesinde onların üstünlüğünü kabul edip servet yitiren ya da fiziksel olarak yaralanan ve sakat kalan adamdır. Sakat insan her zaman kötü insandır. Bedenindeki kusuru sürekli üzerinde taşır.</p>

  <p class="indent">Bu boğaz boğaza savaş durumunun en aşırı, en sıradışı özelliği Dobu’da yasal işleyişlerin olmamasıdır. Kuşkusuz farklı kültürlerde gelişen birçok farklı yasallık (meşruiyet) biçimleri vardır. Göreceğimiz gibi Kuzeybatı Amerika sahille<a id="page_194"></a>rinde ritüellerle ilgili ezberlenmiş bir bilgi ya da yasal mülkiyeti sağlayan eylemlere denk düşen titiz bir kabuller dizisi yoktur. Ancak başka türlü elde etme olanağı yoksa mülk sahibini öldüren kişi o mülkün sahibi olabilir. Gizlice dinleyerek bir ritüelin bilgisi çalınamaz ama bizim uygarlığımıza göre tümüyle yasadışı olan bir eylem orada normal karşılanır. Bu konuda yasal olarak bir geçerlilik vardır. Dobulular’da ise bunların hiçbirisi yoktur. Gizlice dinlemeden Dobulular çok korkarlar, çünkü bu biçimde elde edilen bir büyülü söz başka biçimde elde edilen kadar geçerlidir. Bir şey nasıl elde edilirse edilsin ona saygı gösterilir. Wabuwabu kurumsallaşmış bir uygulamadır ama hiçbir göreneğin kabul etmediği aşırı bir uygulama bile toplumsal açıdan yas töreniyle ilgili yükümlülüklere aldırmayabilir. Bir adam kendisiyle kaçmasını istediğinde dul bir kadın onunla gidebilir. Bu durumda kadının ölen kocasının köyü onun kaçtığı köye gelir, sağı solu dağıtabilir. Ama hepsi bu kadar. Bu durumda kadını kaçıran adam dışarı çıkar, başkaca hiçbir şey yapmaz. Bu durum; onun karşısındakilerin güçsüzlüğünü gösteren, onun büyüsünün ne kadar iyi olduğunu herkese ilan eden bir olay sayılır.</p>

  <p class="indent">Aynı toplumsal yasallık yokluğu, şeflik kurumunun olmaması ve tanınmış bireysel otoritenin bulunmaması örneklerinde de geçerlidir. Bir köyde belli koşullar Alo’ya bir ölçüde tanınmış bir otorite sağlayabilir. “Alo’nun gücünün büyük kısmı sadece onun kişisel gücünden ve ona atalarından kalan büyüden gelmez, bunun önemli bir kısmı annesinin ve onun da annesinin doğurganlığından gelir. Alo, kuşağının en yaşlı erkek çocuğudur. Erkek ve kız kardeşler köyün çoğunluğunu oluştururlar. Güçlü bir kişilikle aileden miras kalan büyü çok nadir koşullarda bir araya gelir. Büyüsel bilgi ve verimli aile soy çizgisi Dobu’da meşruluğun bağlı olduğu en açık olgulardır.”</p>

  <p class="indent">Dobu’daki etik ilkelerden biri olan haince mücadele meş<a id="page_195"></a>ruluk sağlayan bazı toplumsal uzlaşmalarla hafifletilmeye çalışılmaz. Ne de bu acımasız mücadele şefkat ve acıma ülküleriyle yumuşatılır. Dobulular’ın dövüştükleri silahlarla talim yapılmaz. Bu nedenle Dobulular boşa nefes harcamazlar. Hakaret ya da meydan okumalarla planlarının bozulması riskine girmezler. Daha önce sözünü ettiğimiz bir törende yalnızca açıkça hakaretlerde bulunurlar. Sıradan konuşmalarda Dobulular aşırı nazik ve tatlı dillidirler. “Eğer bir adamı öldürmek istersek ona yaklaşırız. Onunla yer, içer, uyur, çalışır ve dinleniriz. Bu, birkaç ay sürebilir. Zamanın gelmesini bekleriz. Bu arada onu dostumuz olarak görürüz.” Dolayısıyla bir kâhin bir katille ilgili delilleri belirlerken o kişinin dostları üzerinde önemle durur. Eğer ölenle dostları arasında göreneksel olarak kabul gören ilişkiler yoksa, bu durum cinayet kanıtı sayılır. Dr. Fortune’nun dediği gibi “Dobulular başkalarının olmasındansa, kendilerinin şeytanca kötü olmasını tercih ederler.”</p>

  <p class="indent">Bir dostluk gösterisinin, işbirliği isteğinin ardında, hangi alanda olursa olsun, Dobulular yalnızca haince bir komplo olduğunu düşünürler. Onlara göre diğer herkes kendi planlarını karıştırmak ve bozmak için çabalayan bir hasımdır. Dolayısıyla Dobulu erkek Kulaya gittiğinde “köyde kalanın ağzını kapatacak” bir büyü yapar, çünkü geride kalanın kendi aleyhine çalışacağı kabul edilir. İlk yamlar ekildiğinde, ilk yiyecek ve sipariş hediyesi Kula kanosuna yüklendiğinde söylenen büyülü sözlere uygun büyü teknikleri vardır. Dr. Fortune bir büyücüye bu büyüyü sorunca şöyle açıklamış büyücü: “Yamlar insan gibidir. Birisi ‘Bu yam büyü yapmış. Ne yapabilirim ki?’ derse, yam bunu anlar. Kızar ve hemencecik büyür.” İnsanlarla ilgili şeylerde güvenilir olan, doğaüstü güçlerle ilgili konularda da güvenilirdir.</p>

  <p class="indent">Doğaüstü güçler karşısında küskün insanın sahip olduğu Dobulu nitelikler kâr etmez. Ya intihara teşebbüs eder ya da <a id="page_197"></a>meyveleri çalınınca ağacını keser. Aşağılanmayla karşılaşmamak için yapacağı son şey kendi susularının desteğini istemek olabilir. Gördüğümüz gibi intihar daha çok evlilik kavgalarında gündeme gelir. Yaşamına yönelik girişimde bulunan küskün eşe kendi kabilesinden pek bir destek gelmez. Meyveleri alınan kendi ağacını kesme göreneği daha tuhaftır. Hastalık yapıcı büyüsü olmayan insanlar yakın bir akrabalarının tehlikeli sakatlık ya da ağır hastalık büyüleri bulaşsın diye kendi adlarını ağaçlara yazarlar. Ağaçtan meyve çalan insan bu felakete uğrarsa sorumlusu kendisidir. Ama eğer biri bu lanetlemeye meydan okur ve meyvelerden alırsa, ağacın sahibi ağacı keser. Bu tavır intihar girişimi karşısındaki tutuma benzer. İki olayda da akrabalar kişiye ne destek verir ne de acırlar. Daha doğrusu aşırı hor görme duyusuyla Dobulu birey bütün kötülüğünü ve iradesini kendi mülküne ve kendine yöneltir. Tüm geleneklerinde bulunan yıkıcılık, kendilerine döner. Bu olaylarda kendilerine karşı uygulamasına karşın aynı teknikler sonunda kendilerini sınırlar.</p>

  <p class="indent">Dobu’da yaşam birçok toplumda gelenekler aracılığıyla en aza indirilen düşmanlık ve kin duygularının aşırı biçimleriyle düzenlenir. Öte yandan Dobu gelenekleri bunları en uç noktaya taşır. Dobulular evrendeki kindarlıkla ilgili en kötü kâbusları bastırmaksızın yaşamaya çalışırlar. Onların yaşam anlayışına göre, meziyet, tıpkı doğanın güçleri ve insan toplumunda olduğu gibi kötülüğünü uygulayabileceği bir kurban seçmekten ibarettir. Dobulu’ya, bütün varoluş amansız çelişkiler ortasındaki boğaz boğaza bir mücadele gibi gözükür. Yaşamın iyiliklerinden yararlanmak için herkesin birbirinin kuyusunu kazmaya çalıştığı amansız bir yarış sürdürülür. Kuşku ve acımasızlık bu mücadeledeki Dobulu’nun en güvendiği silahlardır. Dobulu, kimseden istemediği merhameti kimseye göstermez.</p>

  <div class="footnotes">
    <p class="footnote" id="n-1"><a class="backref" href="#ref-1">*</a> Müshil etkisi olan bir bitki - ç.n.</p>

    <p class="footnote" id="n-2"><a class="backref" href="#ref-2">*</a> Hint yerelması, tatlı patates - ç.n.</p>

    <p class="footnote" id="n-3"><a class="backref" href="#ref-3">*</a> Beachcomber: Yaşamını sahillerden topladığı enkazla sürdüren kişi, serseri ç.n.</p>

    <p class="footnote" id="n-4"><a class="backref" href="#ref-4">*</a> Zehirli bir örümcek türü - ç.n.</p>

    <p class="footnote" id="n1"><a class="backref" href="#ref1">1</a> Dalları en sert ağaç. Fırtınada diğer tüm ağaçlar devrilse de en son o ayakta kalır.</p>

    <p class="footnote" id="n2"><a class="backref" href="#ref2">2</a> Bir yam çeşidi. Şiirin her kıtasında yam türleri tekrarlanıyor.</p>

    <p class="footnote" id="n-5"><a class="backref" href="#ref-5">*</a> Lenf boğumlarının şişkinliğiyle deride ve boyunda kendini gösteren bir tüberküloz türü - ç.n.</p>

    <p class="footnote" id="n3"><a class="backref" href="#ref3">3</a> Kurban.</p>

    <p class="footnote" id="n4"><a class="backref" href="#ref4">4</a> Büyünün ruhani gücü.</p>

    <p class="footnote" id="n-6"><a class="backref" href="#ref-6">*</a> Betel ya da tembul: Tırmanıcı bir sıcak bölge ağacı - ç.n.</p>
  </div>
</body>
</html>
