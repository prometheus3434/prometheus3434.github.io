<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <div class="num">
    VI
  </div>
  <hr />

  <h1 class="chapter">Amerika’nın Kuzeybatı Sahili</h1>

  <p class="nonindent">Alaska’dan Puget Sound’a kadar uzanan Pasifik sahil şeridinde yaşayan Kızılderililer sert ve güçlü bir halktır. Belli bir düzene sığmayan bir kültürleri vardır. Çevrelerindeki kabilelerden belirgin bir biçimde farklılaşmışlardır. Diğer halklarda benzeri görülmeyen zevkleri vardır. Savundukları değerler, pek alışıldık değerlere benzemez, güdüleri de çoğu kez saygın şeyler olarak görülmez.</p>

  <p class="indent">Bu Kızılderililer temel gereksinmelerini ilkel yollarla elde eden bir halktır. Uygarlıkları basit geçim araçları elde etme üzerinde gelişmiştir. Kaynakları boldur ve fazla emek harcamaları gerekmez. Temel besin kaynakları balıktır. Balığı denizden büyük ağlarla avlarlar. Somon, morina, halibut<a class="noteref" href="#n-1" id="ref-1">*</a>, ayıbalığı ve kandil balığı gibi balıkları kurutarak depolarlar ya da yağlarını çıkarırlar. Karaya vuran balinalardan da yararlanırlar. Güney’deki kabileler ise balina avına bile çıkarlar. Deniz olmaksızın bu Kızılderililer’in yaşamaları olanaksızdır. Dağlar sahilin hemen bitişiğinde yükselir. Evler sahilde inşa edilmiştir. İhtiyaçlarına tam uyan bir ülkede yaşarlar. Son derece derin sahiller okyanus dalgalarının dövdüğü sayısız adayla çevrilidir. Bu adalar sahilleri koruduğu gibi Pasifik’in dev dalgalarını kırarak denizciliğe de olanak sağlar. Bu bölgedeki deniz yaşamı oldukça ünlüdür. Burası dünyanın en büyük yumurtlama alanıdır. Kuzeybatı Sahili’ndeki kabileler, başka halkların ayıların alışkanlıkları ya da toprağa tohum ekme zamanını bilmeleri gibi balıklarla ilgili her şeyi bilirler. Toprak ürünlerinin bağlı oldukları durumlar son derece azdır. Evleri için tahta gerektiğinde ya da keser ve ateşle kano oymak için kütük gerektiğinde ağaç keserler. Su yolu dışında taşımacılık bilmezler. Ağaçları ya bir ırmak ya da körfez kıyısında keserler. Su yoluyla köylerine taşırlar.</p>

  <p class="indent">Denizde yol alan kanolar aracılığıyla sürekli bir iletişim içindedirler. Kuzey ve güneye, çok uzaklara maceralı deniz seferlerine çıkarlar. Kişisel saygınlık elde etmek için evlilikler diğer soylu kabilelerden yapılır. Büyük törenler ve potlaçlar düzenlerler. Yüzlerce mil ötedeki kabileler bu törenlere davet edilir, kanolarla haberleşilir. Bu halkların dilleri birkaç gruba ayrılır. Bu nedenle birçok halkın dili akraba olmayan dillerdir. Yine de dildeki bu farklılık, törenlerdeki ayrıntılı özelliklerin ya da paylaştıkları temel folklorik özelliklerin yayılmasına engel olmamıştır.</p>

  <p class="indent">Tarım yoluyla yiyecek stoklarını arttırmaya çalışmazlar. Küçük bahçelerde yonca ve beşparmak otu ekerler ama hepsi bu kadardır. Avcılık ve balık tutma dışında erkeklerin en önemli uğraşı marangozluktur. Evleri düzgün tahtalarla inşa ederler. Büyük totem direkleri yontarlar. Bu totem direklerini tek parça şimşir tahtasından yaparlar. Büyük tahtayı özenle oyar ve süslerler. Kanolarını ağaç kütüklerinden oyarlar. Tahtadan tören maskeleri yapar, her türden ev ve mutfak eşyasını yine tahtadan yaparlar. Metal balta ya da testere kullanmaksızın sedir ağaçlarını ke<a id="page_199"></a>ser, onlardan tahtalar çıkarır ve tekerlek vb. kullanmaksızın su yoluyla bunları köylerine taşırlar. Bu tahtalarla birçok ailenin birlikte yaşadığı büyük evler inşa ederler. Alet edevatları incelikli, hesaplı ve ustacadır. Koca kütüklerden düzgün tahtalar çıkarır dev gibi ağaç kütüklerini ev kirişleri ve direkler olarak dikerler. Tahtaları öylesine birbirine denk getirirler ki, yüzeyde hiçbir iz kalmaz. Tek bir sedir ağacından 50-60 kişi taşıyan ve açık denizde seyahat edebilen kanolar yaparlar. Sanatları kendilerine özgü ve egzotiktir. Her ilkel halkta olduğu kadar kendi kendilerine yeten bir yapıdadırlar.</p>

  <p class="indent">Kuzeybatı Sahili kültürü geçen yüzyılın sonlarında yok olmaya yüz tuttu. Dolayısıyla bir uygarlık olarak bu halklarla ilgili ilk bilgilerimiz bir kuşak öncesi insanların verdiği bilgilere dayanıyor. Ayrıntılı olarak kültürlerini bildiğimiz kabileler yalnızca Vancouver Adası’ndaki Kwakiutllar’dır. Dolayısıyla bu kültürle ilgili betimlemelerimiz Kwakiutllar’la sınırlı olacak. Ek olarak diğer kabilelerden öğrenilen ayrıntılar ve bu yok olan uygarlıkla tanışmış eski insanların anılarından yararlanacağız.</p>

  <p class="indent">Güneybatı’daki Pueblolar dışındaki Amerikan Kızılderilileri’nin çoğunda olduğu gibi Kuzeybatı Sahili kabileleri de Dionysosçudurlar. Dinsel törenlerindeki nihai amaç coşkunluğa ulaşmak için çabalamaktır. Dans şefi, hiç değilse dansının en önemli anında, olağan kontrolünü kaybetmeli ve bir başka varlık durumuna geçmelidir. Ağzından köpükler çıkmaya başlar, şiddetle titrer ve olağandışı, normal bir durumda insanı dehşete düşürecek hareketler yapmaya başlar. Bazı dansçılar çılgınlık anlarında kendilerine ve başkalarına zarar vermesinler diye kendilerini dört kişinin tuttuğu iplerle bağlatırlar. Dans şarkıları doğaüstü bir belirti olan bu çılgınlığı kutlar:</p>

  <div class="block">
    <p class="bl_nonindent"><a id="page_200"></a>“Yüce ruhun hediyesi insanın aklını yok ediyor,</p>

    <p class="bl_nonindent1">Oh gerçek doğaüstü dost,<a class="noteref" href="#n1" id="ref1">1</a> insanları korkutuyor.</p>

    <p class="bl_nonindent">Yüce ruhun hediyesi insanın aklını yok ediyor,</p>

    <p class="bl_nonindent1">Oh gerçek doğaüstü dost, evdeki insanları dağıtıyor.<a class="noteref" href="#n2" id="ref2">2</a></p>
  </div>

  <p class="indent">Bu arada dansçı parıldayıp yanan kömür korlarını elinde tutarak dans eder. Elindeki korlara aldırmaz. Bir süre sonra bazılarını ağzına alır, diğerlerini oradaki insanların üstüne fırlatır, onları ve sedir ağacı kabuğundan yapılma elbiselerini yakar. Ayı Dansı yapılırken koro şarkı söyler:</p>

  <div class="block">
    <p class="bl_nonindent">“Bu doğaüstü varlığın öfkesi korkunçtur.</p>

    <p class="bl_nonindent">Kollarında insanları taşır ve onlara eziyet eder.</p>

    <p class="bl_nonindent">Derileri ve kemikleriyle onları yutar, dişleriyle etlerini ve kemiklerini ezer.”</p>
  </div>

  <p class="indent">Gösteri sırasında hata yapan tüm dansçılar sanki ölmüş gibi yere düşerler. Ayıyı temsil eden dansçı üzerlerine atlar ve onları parçalar. Bazen her şey numaradır. Ancak bazı göreneksel öğretilmiş tavırlarda yapılan yanlışlarda cezalandırma vardır. En önemli törenlerde ayıyı canlandıran kişi siyah ayı postunu giyer. Bazı durumlarda ayının pençeleri ve tırnakları da postta bulunur. Ayı ateşin çevresinde dans eder, yere pençe atar, kızgın bir ayının hareketlerini canlandırır. İnsanlarsa Ayı Dansı şarkısını söylerler:</p>

  <div class="block">
    <p class="bl_nonindent">Dünyanın her tarafına ulaşan ayıdan nasıl kurtulacağız?</p>

    <p class="bl_nonindent">Yeraltında sürünelim! Dünyanın kuzeyinden gelen korkunç ayı bizi bulmasın diye sırtlarımıza siyah örtüler saralım.”</p>
  </div>

  <p class="indent">Kuzeybatı Sahili’ndeki bu danslar, topluluğun doğaüstü koruyucuları tarafından izin verilen bireylerin yer aldı<a id="page_201"></a>ğı dinsel topluluklarca gerçekleştirilir. Doğaüstü ruhların toplandığı deneyim sağgörü deneyimiyle yakından ilgilidir. Sağgörü deneyimi, yaşama yardımcı olan koruyucu ruhun elde edilmesi için genelde kendine işkenceyle, inzivayla ve oruç tutmayla gerçekleştirilen Kuzey Amerika’nın birçok yerinde rastlanan bir olgudur. Kuzeybatı Sahili’nde yüce ruhla kişisel karşılaşma resmî bir biçimde olur. Gizli bir topluluğa katılmak için yapılan bir başvuruya benzer. Ancak sağgörüde herhangi bir özel durum gerçekleşmezken, burada kişinin doğaüstü güçten yararlanması için kutsal delilik durumuna geçmesi gerekir. Kwakiutl genci, dinsel topluluklardan birinin üyesi olacağı zaman ruhlar tarafından ele geçirilmiş olmalıdır. Bu nedenle doğaüstü güçlerce ele geçirildiği söylenene dek ormanda inzivaya çekilmek zorundadır. Bir deri bir kemik kalana kadar oruç tutar ve dönüşünde sergilemesi gereken çılgınlık gösterisine hazırlanır. Kwakiutl dinsel törenlerinin en önemlileri Kış Törenleri’dir. “İnsan aklını yok edecek güçle” dolu olarak dönen genç, bu “kabul” töreninde sınavdan geçer. Güvenilir bir varlık durumuna gelmesi için bu zorunludur.</p>

  <p class="indent">Yamyam Dansçısı giriş töreni, Kuzeybatı Sahili kültüründe bulunan Dionysosçu anlamı en açık biçimde ortaya koyan bir örnektir. Kwakiutllar arasında Yamyam Topluluğu diğerlerinden üstündür. Kış danslarında onun üyelerine en saygıdeğer yerde oturma onuru verilir. Şölenlerde Yamyamlar yemeğe başlamadan önce hiç kimse bir şey yiyemez. Bunun nedeni, diğer tüm dinsel topluluk üyelerinden farklı olarak onların insan eti tutkularının bulunmasıdır. Bir Yamyam seyircilerden birine dişlerini geçirerek kolundan bir parça et kopartabilir. Onun dansı çılgınca bir “yiyecek” tutkusuyla yapılır. Bir kadının kollarında tutulan dans için hazırlanmış bir cesettir bu “yiyecek”. Yamyamın yediği bu ceset bu amaçla öldürülen tutsaklardan biridir.</p>

  <p class="indent">Kwakiutl yamyamlığı, Okyanus’taki birçok kabilede görülen Epikürcü<a class="noteref" href="#n-2" id="ref-2">*</a> yamyamlıktan ya da birçok Afrika kabilesinde görülen insan etine yönelik göreneksel tutkudan çok farklıdır. Kwakiutl, insan eti yemekten şiddetli bir biçimde tiksinir. Yamyam, dans ederken, eti yemeden önce titrer. Bu arada koro şarkı söyler:</p>

  <div class="block">
    <p class="bl_nonindent">“Şimdi yiyeceğim,</p>

    <p class="bl_nonindent">Yüzüm sapsarı.</p>

    <p class="bl_nonindent">Dünyanın Kuzey Ucundaki Yamyam bana verince yiyeceğim.”</p>
  </div>

  <p class="indent">Seyircilerin kolundan kopardığı deri parçasını yamyam ağzında tutar. Çoğu durumda yutmaz. Yuttuğunda ise kusmak için kusturucu ilaç alır.</p>

  <p class="indent">Yaşayan insanların kollarından et parçası koparmaktansa, daha çok yamyamlık töreni için öldürülen tutsaklardan hazırlanan cesetten et koparma tercih edilir. Bu olaydan dört ay sonraya kadar Yamyam tabudur. Küçük bir adada yalnız başına kalır. Kapının önünde bir Ayı dansçısı nöbet tutar. Yemek yerken özel kap kacak kullanır. Yemekten sonra bunlar yok edilir. İçeceklerini her zaman törensel biçimde içer. Hiçbir zaman ağız dolusu bir şey içemez. Dudaklarını bardağa değdirmez. Belli bir süre hiçbir sıcak yiyecek yiyemez. İnziva süresi bitince tekrar diğer insanların arasına katılır. Olağan yaşamla ilgili her şeyi unutmuş numarası yapar. Ona yürüme, konuşma, yemek yeme öğretilir. Olağan yaşamdan o kadar uzun süre ayrıldığı varsayılır ki, olağan yaşamın her şeyi ona tuhaf gelir. İnziva süresi bittikten sonra bile yamyam kutsal sayılır. Karısı bir yıl boyunca onun yanına yaklaşamaz. Yamyam oyun oynayamaz, bir iş yapamaz.</p>

  <p class="indent">Göreneksel olarak dört yıl bu ayrı yaşamı sürdürür. Dehşet verici ve yasaklanmış uygulamalarla hayata geçirilen Dionysos meziyetlerinin iyi bir örneği olan insan eti yeme eylemi Kwakiutllar’da büyük bir tiksintiye neden olur.</p>

  <p class="indent">Yamyamlığa giriş sürecinde aday tek başına ormanda yaşamaya çekilir. Önceden bir ağaca asılmış bir ceset vardır. Cesedin derisi soğuk ve güneşten kurumaya başlamıştır. Bu ceset onun dansta “yemesi” için hazırlanmıştır. Adayın inziva süresinin sonu yaklaşırken kabile Kış Dansı’na hazırlanır. Bu dans, Yamyam Topluluğu kabul töreninin yapıldığı danstır. Tüm kabile halkı törensel haklarına göre kendini kutsar. Daha sonra herkes Kış Dansı ruhlarının arasına katılmaya çağrılır. Bu dansta herkesin doğaüstü güçlerle ilgili çılgınlıklara katılma hakkı vardır. Danslarda çok büyük özen ve çaba harcanmalıdır. Çünkü doğaüstü güçlerle birlikte olan yamyamın geçici ikamet yerinden geri gelmesi için büyük güç ve çaba gerektirir. Ne var ki, halkın baştaki çabaları pek bir sonuç vermez.</p>

  <p class="indent">Sonunda tüm Yamyam Topluluğu toplu çılgınlıkla dansa başlar. Yeni katılacak aday bir evin çatısından töreni izler. Öfkeden kendinden geçmiş durumdadır. Bir süre sonra kendilerini yormuş olan halk şimdi onun çevresini sarar. O ise önce ateşin çevresinde koşar ve sonra gizli bir kapıdan gider. Arkasında yalnızca giydiği ağaç dallarından yapılma kutsal eteği bırakır. Bütün halk ormana kadar onu izler. Bu arada yeniden ortaya çıkar. Bu gözden kaybolma olayı üç kez yinelenir. Dördüncüde yaşlı bir adam ileri çıkar ve “işte yiyecek” diye bağırır. Yamyam adayı saldırır, yaşlı adamı kolundan yakalar ve onu ısırır. Halk da onu yakalar ve yamyam tören yerinde tutulduğu eve getirilir. Yamyam artık kontrolden çıkmış, kendisini tutanları ısırmaya başlamıştır. Tören evine geldiklerinde yamyam içeri girmez, direnir. Sonunda bu işle görevli kadınlar işe karışır. Kollarında hazır<a id="page_204"></a>lanmış çıplak cesedi taşıyarak gelirler. Yamyamın karşısına geçerek geriye doğru dans eder, onu eve girmesi için kandırmaya çalışırlar. Yamyam epey bir süre direnir ama sonunda çatıya tırmanır ve önceden yerinden söktüğü tahtaların arasından evin içine girer. İçerde çılgınca dans etmeye, kendisini kaybetmeye başlar. Kwakiutl çılgınlığında görülen özel bir titremeyle bütün kasları titremeye başlar.</p>

  <p class="indent">Yamyamın bu esrime anında ceset dansı da yinelenir. Kış Töreni’ndeki Dionysosçu tekniğin belki de en çarpıcı yanı, sonunda, yamyamın sakinleşip dört aylık bir tabu-inziva dönemine girmesidir. Kwakiutl kültüründe geçerli düşüncelere göre bu olay, dehşet verici ve yasaklanmış ortamlarda bulunan doğaüstü güçleri ifade etmenin en uygun biçimidir.</p>

  <p class="indent">Bu ritüel, yamyamın yardımcısı, doğaüstü güçler taşıyan dört rahip tarafından yönetilir. Aday kendini kaybetmiş durumdadır. Yardımcılar kendisini tutmaya çalışırken o çılgınca koşar. Dans edemez, çünkü iyiden iyiye çıldırmıştır. Yardımcı dört rahip ateş töreni yapar, çılgın bir haldeki aday Yamyama “ulaşmaya” çalışırlar. Önce ateşle şeytan çıkarma yapılır. Aday yamyamın başının üzerinde yanan sedir ağacı kabuklarını döndürürler. Ta ki, Yamyam bitkinlikten yere kapaklanana dek. Daha sonra rahipler suyla şeytan çıkarmaya başlarlar. Törensel biçimde ateşte kızdırdıkları taşları bir su kabında soğuturlar. Daha sonra bu suyu adayın başından aşağı dökerler. Ardından sedir ağacı kabuklarından adayı simgeleyen bir beti yaparlar ve bunu ateşe atarlar.</p>

  <p class="indent">Son tören kadınların aybaşı kanlarıyla yapılır. Kuzeybatı Sahili’nde aybaşı kanaması, dünyadan atılması gereken büyük bir kirlilik olarak değerlendirilir. Kadınlar aybaşı döneminde inzivaya çekilirler. Onların varlığı şamancı uygulamalarla tedavi gerektiren güçsüzlüklere yol açar. Aybaşı geçiren kadınlar derelere adım atmaz, somonlar kaçmasın diye deniz kıyısına yanaşmazlar. Düzenli şamancı tedavilere karşın ölümler olursa bunun altında aybaşı kanı izi bulunan sedir ağacı kabuğundan yapılma evlerin olduğuna inanılır. Bütün bu nedenlerle aday Yamyamla ilgili son törende rahiplerden biri üzerinde dört aybaşı kanaması geçiren kadından alınmış kan izi bulunan sedir ağacı kabuğunu yakar ve adayın üzerine dumanını üfler. Bu uygulamayla birlikte dans eden Yamyam daha bir sakinleşir. Dördüncü dansa kadar o artık sessiz ve sakin bir duruma gelir. Çılgınlık hali geçmiştir.</p>

  <p class="indent">Kuzeybatı Sahili’ndeki kabilelerde bulunan Dionysosçu eğilim, ekonomik yaşamlarında, savaşlarında, yas tutmalarında olduğu kadar giriş törenlerinde ve tören danslarında da kendini şiddetle ortaya koyar. Onlar Apolloncu Pueblolar’a tam karşıt bir kutupta yer alırlar. Diğer Kuzey Amerika yerlilerine çok benzerler. Öte yandan onlara özgü kültür örüntüsü mülkiyetle ve zenginliğin elde edilmesiyle ilgili özgün düşünceleriyle iç içe geçmiştir.</p>

  <p class="indent">Kuzeybatı Amerika Sahili’ndeki kabilelerin oldukça fazla mülkleri vardır. Bunlar üzerinde özel mülkiyet güçlüdür. Babadan miras kalan mallar vardır. İki tür mülkiyet vardır. Toprak ve deniz, akraba grubunun ortak mülkiyetindedir ve tüm topluluk üyelerine aktarılır. Ekili tarlalar yoktur. Ancak akraba grupların kendi av alanları vardır. Hatta yabani meyveler ve köklü bitkilerin toplandığı ortak alanlar da vardır. Hiç kimse bir aile topluluğunun arazisine el atmaz. Ailelerin balık avladıkları alanlar sıkıca belirlenmiştir. Bir yerel grup çok uzak mesafelere gidip istiridye avcılığı yapabilir. Onlara yerleştiği yerin yanına bir başka grup gelip yerleşebilir. Bu yerler köy sitesi değişene kadar mülk olarak tutulabilir, ancak istiridye yataklarının mülkiyeti olmaz. Yalnızca sahilde değil açık denizde de sıkı bir mülkiyet vardır. Halibut avlanma sahası belli işaretlerle sınırı gösterilen belli bir aileye aittir. Nehirler de av sahalarına göre belli parçalara bölünür. Çok uzaktan gelen aileler ancak kendi bölgelerinde avlanabilirler.</p>

  <p class="indent">Yine de farklı biçimlerde sahip çıkılan birçok değerli mal vardır. Geçim araçları mülkiyeti biçiminde olmasa da Kwakiutl mülkiyet biçimi kendine özgüdür. Son derece değerli olan ve her şeyin ötesinde bir hak olarak görülen eşyalar bunlar arasındadır. Bunların arasında bazı maddi eşyalar vardır. Ev direkleri ve geleceği haber veren armalı kutsal kaşıklar, vb. Ancak bu eşyaların çoğu maddi olmayan şeylerdir. Adlar, efsaneler, şarkılar ve bir insanın en büyük övünç kaynağı olan bazı haklar. Bu hakların tümü kan bağıyla geçse de, bunlara ortak olarak sahip olunmaz. Bunlara belli bir dönem için bireyler tek başlarına ve belli uygulamalarla sahip olurlar.</p>

  <p class="indent">Bu hakların ve ayrıcalıkların en önemlisi, diğerlerinin temelinde olan soyluluk unvanlarıdır. Her aile, her dinsel topluluk, bireylerin soyları ya da ekonomik durumlarına göre hak kazandığı bir dizi soyluluk unvanına sahiptir. Bu unvanlar kabiledeki soyluluk durumuna göre kişilere verilir. Bu unvanlar kişi adları olarak kullanılır ama onlar dünyanın ilk gününden bu yana var olan, geleneğin ne yok edebildiği ne de yenilerini eklediği kutsal adlardır. Bir insan böyle bir adı aldığında, kişiliğinin, yaşamları boyunca bu adı taşımış olan atalarının büyüklüğüyle bütünleştiğine inanır. Çocuklarına bu adı miras bıraktığında onunla ilgili kendisine ait her haktan vazgeçmek zorundadır.</p>

  <p class="indent">Böylesi bir adın yalnızca kan bağına bağlı olamayacağı kabul edilir. Öncelikle bu unvanlar daha yaşlı olanların hakkıdır; küçük çocukların belli bir statüleri yoktur. Toplulukta küçük kardeşler küçümsenir. İkinci olarak bir unvan hakkı en fazla zenginlik dağıtanın hakkıdır. Kadınların tüm işleri evle ilgili rutin görevlerle sınırlı değildir. Hasırlar, sepetler, sedir kabuklarından örme battaniyeler vb. üretip bunları değerli kutularında biriktirerek erkekler gibi aynı amaçlar için kullanabilirler. Erkekler; kanolar, değerli deniz kabukları ve balık dişlerini para olarak kullanırlar. Elden ele geçen banknotlar gibi mallar kullanılarak, faizle borç verilerek, vb. büyük miktarda zenginlik biriktirenler olur.</p>

  <p class="indent">Bu mallar belli bir kâr oranıyla işleyen tam bir para sisteminde dolaşırlar. Bir yıllık borcun faiz oranı yüzde yüz olabilir. Böylece faizcilikle büyük miktarda mallara bireyler sahip olabilir. Böylesi bir aşırı faizcilik deniz ürünlerinin çok bol olması ve kolayca elde edilme olanağı olmadıkça olanaksızdır. Para olarak kullanılan deniz kabukları sürekli olarak biriktirilir. Bu hayli büyük değer ölçeği “madeni para” olarak kullanılır. Bunlar sanki basılmış kağıt paralar gibi kullanılan yerlilerin madeni paralarıdır. On bin ya da daha fazla battaniye değerinde olabilirler. Kuşkusuz onların gerçek değeri çok küçüktür. Değerleri son el değiştirdiklerinde onlara ödenen mallarla belirlenir. Ne var ki, geri ödemelerin tahsili hiçbir zaman için tek bir bireyin halledeceği bir iş değildir. Girişimci bireyler aslında belli bir grubun temsilcisi konumundadır. Kabileler arası ticarette, bu kişiler tüm kabilenin, grupta yer alan bütün bireylerin mallarının temsilcisi durumundadırlar.</p>

  <p class="indent">Belli bir konuma gelen her birey, erkek ya da kadın, küçük bir çocuk olarak yarışa katılır. Herkese bebekken yalnızca doğduğu yeri belirten bir ad verilir. Daha önemli bir ad alma zamanı gelince, ailedeki yaşlı kardeşleri çocuğa dağıtması için bir miktar battaniye verirler. Bu malı satarken akrabaları arasında kullanılan adı kullanır. Çocuğun bu malını alanlar ona aşırı faizle ödeme yaparlar. Bu malın alıcılarından en zengin olan kişi çocuğa aldığının üç misli ödeme yapar. Yıl sonunda çocuk onu finanse eden bu kişiye yüzde yüz faizle borcunu geri öder. Elinde kalan malın fazlasını kendi adına tutar. Bu, ilk baştaki battaniyelerinin karşılığıdır. Battaniyeleri dağıttıktan iki yıl sonra faiziyle toplar. Bu işi ilk potlaç adını almak için düzenlenecek şölenin masraflarını karşılayana dek yapar. Hazır olduğunda, tüm akrabaları ve kabiledeki abileri toplanır. Herkesin gözü önünde babası ona kabiledeki konumuna uygun bir ad verir. Bu olaydan sonra çocuk kabilenin unvanı olan insanları arasında yer almaya başlar. Daha sonra verdiği potlaç şölenleriyle daha önemli adlar alır. Bir insanın önemi ve değeri yılanın deri değiştirmesi gibi adlarını yenilemesiyle ölçülür. Adlar bir kişinin aile bağlarını, zenginliğini, kabile içindeki konumunu gösterir. Her ne sebeple olursa olsun (evlilik, torunun ergenliğe girmesi, şeflik için kabileler arası yarışma vb.) alınan yeni bir ad ve onun sağladığı hakları onaylatmanın bir aracı olarak bu şölenler düzenlenir.</p>

  <p class="indent">Kwakiutllar arasında evlilik, toplumda belli bir konum elde etmenin en önemli aracıdır. Kuzeybatı Sahili’ndeki kabilelerin daha kuzeyde olanlarında soy çizgisi anaerkildir. Gerçek yaşamda etkin olanlar erkekler olsa da kişinin toplumsal konumu anaerkil soy çizgisine bağlıdır. Öte yandan Kwakiutllar yerel bir topluluk biçiminde yaşarlar. Erkekler babalarının köyünde ev kurarlar. Belli ölçüde değiştirmiş olsalar da eski anaerkil toplumu tümüyle terk etmemişlerdir. Belli uzlaşmalara gitmişlerdir. En önemli haklar evlilikle aktarılır, yani bir adam sahip olduğu hakları kızıyla evlendirdiği bir adama geçirir. Ancak bu hakları damat yalnızca kontrol eder, bunlar onun bireysel mülkü olmaz. Damat akrabalarına güvenebilir, özellikle kayınbabasının kızlarının çocuklarına. Böylece anaerkil miras güvenceye alınmış olur.</p>

  <p class="indent">Belli haklar ve mallar damada çocukları doğunca ya da yetişkinliğe atınca verilir. Çeyiz olarak damadın ailesinin verdiği mallar geri ödenir. Bir başka deyişle kadın eş olarak belli bir mal birikimiyle kesin olarak alınır. Her ekonomik değişimde olduğu gibi verilen çeyiz kadar geri ödeme yapılır.</p>

  <p class="indent">Evlilikte çeyiz miktarının çok daha fazla olması damadın kabilesinin daha fazla şan öne sürmesi demektir. Bu durumda ilk çocuk doğduğunda düzenlenecek potlaçta çeyiz bedeli büyük bir faizle geri ödenir. Bu ödeme gerçekleşir gerçekleşmez, kadının kendi ailesi tarafından geri alındığı söylenir. Evli kadına “kocasının evinde bedavaya kalan” denir. Bu nedenle koca, karısını evde tutmak için bir başka ödeme daha yapar. Bunun karşılığındaysa kadının babası ona belli bir mal-mülk verir. Böylece tüm yaşam süresince, doğumda ve ergenlik çağında, kayınbaba kendi zenginlikleri ve haklarını evliliğin meyvesi olan çocuklara bakması için kızının kocasına aktarır.</p>

  <p class="indent">Kwakiutllar’daki dinsel örgütlenme dünyeviliği pekiştiren bir yapıdadır. Sahip oldukları soyluluk unvanlarını kanbağı yoluyla taşıyan topluluklar, kabile biçiminde örgütlenirler. Topluluklar doğaüstü güçlerin, Yamyamların, Ayıların, Soytarıların vb. katılımıyla oluşur. Aynı durum aileler için de geçerlidir. Aileler belli konumları ellerinde tutarlar. Hiç kimse sivil yaşamda önemli bir konuma ulaşmadan yüksek bir dini görev ve konum elde edemez. Her yıl ikiye bölünmüştür. Yazları kabilenin dünyevi etkinlikleri yürürlüktedir. Her adam sahip olduğu soyluluk unvanına göre bu etkinliklerde yer alır. Kışın bütün bu etkinlikler bir kenara bırakılır. Kışla birlikte Kış Törenleri’ndeki doğaüstü güçlerin ıslıkları duyulmaya başlar. Bu ıslıklar artık bir adamın dünyevi adını kullanmasını tabu sayan bir döneme işaret eder. Toplumun tüm yapısının çevresinde inşa edildiği bu unvanlar doğaüstü topluluklarda onların paylaştıkları ruhlara göre bir araya gelirler. Kış ayları süresince bir kişi Yamyam, Ayı, Soytarı gibi toplulukların bir üyesi olarak taşıdığı ada göre toplumda yer tutar.</p>

  <p class="indent">Yine de bu karşıtlık bizim sandığımızca büyük değildir. Dünyevi/laik soyluluk unvanları, soy çizgisi içinde aktarı<a id="page_210"></a>lirken, bunlar aynı zamanda dinsel topluluklardaki unvanlar kadar yüksektir. Bunların en önemlisi evlilik öncesi söz verilen çeyiz miktarıdır. Yamyam Topluluğu ya da Soytarı Topluluğu’na girme, doğum ya da evlilikle ulaşılan bir hak gibi elde edilebilen bir haktır. Bunların onaylanması mülkiyet dağıtımının onaylanmasındaki gibidir. Bu nedenle dinsel topluluklara göre üyelerin konumlarının belirlendiği dönem boyunca büyük aileler miras aldıkları dünyevi konumları tümüyle bir yana bırakmazlar. Yalnızca bu dönemde sahip oldukları ikincil, dinsel hakları kullanırlar. Bunlar kabile örgütlenmesi içinde yer alan dünyevi haklara uygun haklardır.</p>

  <p class="indent">Bir kişinin atalarından aldığı, evlilikle ya da hediye ile kazandığı unvanlar ile haklarının onanması ve kullanımıyla ilgili uygulamalar en çok Kuzeybatı sahilindeki Kızılderililerde görülür. Herkes bu unvanlar ölçüsünde toplumda bir yer edinir, bunlardan yoksun olmak en büyük kölelik damgasıdır. Bu kültürde ekonominin yönlendirilmesi, ekonomik gereksinmelerin doyurulması ve bunların karşılanmasıyla ilgili gerçekçi çabaların çok ötesine uzanır. Zenginlik yalnızca ekonomik mallar değildir. Mallar potlaç için biriktirilir, hiçbir zaman ticaret için kullanılmaz. En çarpıcı hakların ve ayrıcalıkların bile hiçbir ekonomik işlevi yoktur. Şarkılar, söylenceler, aile adları, köpekleri, kanoları vb. de zenginliktir. Bazı değerli haklar; dansçıyı direğe bağlama hakkı, dansçıların yüzlerini ovmaları için içyağı getirme hakkı ya da yüzlerini temizlemek için sedir ağacı kabuklarından bez yapma hakkı vb. zenginliktir ve bunlar aile soy çizgisiyle geçer. Bella Coola bölgesinde aile söylenceleri öylesine değerlidir ki, soyluluk geleneğini besleyen temel öğe olmuştur. Bu zenginlik orada doğmayanlara gitmesin diye bu yöre insanları dışarıdan evlenmezler.</p>

  <p class="indent">Kuzeybatı Sahili’nde zenginliğin ele alınması bizim ekonomik düzenlemelerimiz açısından bakıldığında oldukça <a id="page_211"></a>tuhaf bir durum ortaya çıkartır. Bu kabileler zenginliği kendilerine ekonomik mallarla sağlanan bir zenginlik olarak görmezler. Onlar için zenginlik, kazanmak için oynadıkları bir oyunda sabit değeri olan fişlere benzer. Kwakiutllar yaşamı bir merdiven olarak görürler. Merdivenin basamakları onlara emanet edilen haklar olan unvan sağlayan adlardır. Merdivende yukarı çıkılan her adım daha büyük ölçüde zenginlik dağıtmayı gerektirir. Bu zenginlik, daha fazla tırmanmak isteyince yeni bir yükselme için yeniden kazanılmalıdır.</p>

  <p class="indent">Bununla birlikte, soyluluk unvanını onama aracı olarak zenginliğin bu kullanımı resmin yalnızca bir parçasıdır. Mülkiyet dağılımı aslında bunca basit değildir. Bir Kuzeybatı Sahili yerlisi için soyluluk unvanı elde etmek, zenginlik, unvan ve haklara kavuşmak kültürlerinin ana yönünü ortaya koyan nihai hedeflerdir. Bunları yarışmalarda rakiplerini küçük düşürmek için kullanırlar. Her birey, elindeki olanaklarla, başkalarını geçmek için onlarla sürekli bir çatışma içindedir. İlk hediye malını alan çocuk kendisinden hediye alacak bir başka çocuğu seçer. Seçtiği çocuk peşinen yenilgiyi kabul etmeksizin bu duruma karşı çıkamaz. Daha sonra bu ikinci çocuk aldığı kadar malı geri ödemek zorundadır. Eğer geri ödeme zamanı geldiğinde aldığı hediye malları faiziyle birlikte ödeyemezse, bu çocuğun konumu utanç verici biçimde düşerken, rakibinin [ona ilk hediye sunanın] konumu yükselir. Bu biçimde başlayan yarış tüm ömür boyu sürer. Eğer kişi sürekli yükselen bir eğride başarılı olup mallarını çoğaltırsa giderek daha güçlü rakiplerle yarışmaya başlar. Bu bir dövüştür. “Biz silahla dövüş bilmeyiz. Biz mallarla dövüşürüz,” derler. Madeni para yerine geçen bedeli ödeyen adam sanki silahlı kavgada rakibini alt etmiş biri gibi galip gelmiş sayılır. Kwakiutllar bunların ikisini eş tutarlar. Danslarından birine “evine kan getiren” adı verilir. Erkekler baş<a id="page_212"></a>larında baldıran otundan çelenkler taşırlar. Bu çelenklerin savaşta öldürülen düşmanları temsil ettiği söylenir, erkekler bu çelenkleri ateşe atarlar ve düşmanlarının adını haykırırlar. Ateş çelenkleri yakarken düşmanların da yok edilişi temsil edilir. Öte yandan çelenkler aynı zamanda verilen bedelleri de temsil eder. Erkeklerin bu arada bağırdıkları adlar mal dağıtımıyla yendikleri rakiplerinin adlarıdır.</p>

  <p class="indent">Bütün Kwakiutl girişimcilerinin hedefi rakiplerine karşı üstünlüklerini kanıtlamaktır. Bu, onların en açık biçimde üstünlüklerini sergileme biçimidir. Bu, kendini yüceltme ve şişinme herkese gülünç gelebilir. Diğer kültürlerin ölçütleriyle ele alınırsa potlaç sırasında Kwakiutl şeflerinin söyledikleri ölçüsüz bir megalomanlık olarak görülebilir.</p>

  <div class="block">
    <p class="bl_nonindent">Ben, insanları utandıran en büyük şefim.</p>

    <p class="bl_nonindent">Ben, insanları utandıran en büyük şefim.</p>

    <p class="bl_nonindent">Şefimiz başkalarının yüzünü kızartır.</p>

    <p class="bl_nonindent">Şefimiz başkalarının yüzünde haset duyguları uyandırır.</p>

    <p class="bl_nonindent">Şefimiz insanlara utançtan yüzlerini kapattırır, şefimiz bunu bu dünyada sürekli yapar,</p>

    <p class="bl_nonindent">Bütün kabilelere yeniden ve yeniden yağlı şölenler vererek.</p>

    <p class="tmargin">* * *</p>

    <p class="bl_nonindent">Ben en büyük ağacım, ben şefim!</p>

    <p class="bl_nonindent">Ben en büyük ağacım, ben şefim!</p>

    <p class="bl_nonindent">Sizler, benim uyruğumsunuz, kabilelerimsiniz.</p>

    <p class="bl_nonindent">Sizler, evlerin arkasında ortada oturan kabilelersiniz.</p>

    <p class="bl_nonindent">Size bu malları önce veren benim, kabileler.</p>

    <p class="bl_nonindent">Ben sizin Kartalınızım, kabileler!</p>

    <p class="tmargin">* * *</p>

    <p class="bl_nonindent">Getirin tüm mallarınızı, boş yere saymaya çalışmayın onları, şefimizin verdikleriyle karşılaştırarak.</p>

    <p class="bl_nonindent">Gidin, erişilmez potlaç direğini dikin,</p>

    <p class="bl_nonindent">Öylesine kalındır ki, kabilemizin kalın köküdür o. Şefimiz evde öfkelenecek şimdi</p>

    <p class="bl_nonindent">Öfke dansını yapacak.</p>

    <p class="bl_nonindent">Şefimiz gazap dansını yapacak.</p>

    <p class="tmargin">* * *</p>

    <p class="bl_nonindent">Ben Yaqatlenlis’im. Ben Bulutluyum ve Dikiciyim; ben Biriciğim. Ben Duman Sahibiyim ve Ben Büyük Ev Sahibiyim. Bunlar, benim gittiğim her yerdeki kabilelerin şeflerinin kızlarıyla evlenirken verdiğim hediyelerle elde ettiğim adlardır. Bu nedenle, daha düşük düzeydeki şefler boş yere benim adlarıma karşı konuşmaya kalkıştıklarında gülmekten kendimi alamıyorum. Atalarım olan şeflerin sağladığı başarıya kim yaklaşabilirmiş? Bu yüzden ben, dünyadaki tüm kabilelerce tanınırım. Benim atalarımın şefi büyük şölende en fazla mal sundu, başkaları yalnızca beni taklit ediyor. Onlar, ailemin kökündeki şefi ve büyükbabamı taklit etmeye çalışıyorlar.</p>

    <p class="tmargin">* * *</p>

    <p class="bl_nonindent">Kabilelerin birincisi benim,</p>

    <p class="bl_nonindent">Kabilelerin biricik öncüsü benim.</p>

    <p class="bl_nonindent">Kabilelerin şefleri yalnızca yerel şeflerdir.</p>

    <p class="bl_nonindent">Kabileler arasında sadece ben tekim.</p>

    <p class="bl_nonindent">Davet edilen şefler arasında benim kadar büyüğünü arıyorum.</p>

    <p class="bl_nonindent">Misafirler arasında bir tek şef bile bulamıyorum.</p>

    <p class="bl_nonindent">Onlar asla benim şölenimi karşılayamazlar,</p>

    <p class="bl_nonindent">Yetimler, zavallılar, kabilelerin şefleri!</p>

    <p class="bl_nonindent">Kendilerini küçük düşürüyorlar,</p>

    <p class="bl_nonindent">Bu susamurlarını, şeflere, misafir şeflere ve kabilelerin şeflerine veren benim.</p>

    <p class="bl_nonindent">Bu kanoları, misafir şeflere, kabilelerin şeflerine veren benim.</p>
  </div>

  <p class="indent"><a id="page_214"></a>Şefin kendisini öven bu ilahileri onun hizmetlileri bütün önemli şölenlerde söylerler. Bunlar Kwakiutllar’ın kültürlerinin en tipik ifadeleridir. Onların kabul ettiği bütün güdülenmeler bu üstünlük iradesi çevresinde biçimlenmiştir. Toplumsal örgütlenmeleri, ekonomik kurumları, dinleri, doğum ve ölüm olayları hep bu üstünlüğü dile getirmenin araçlarıdır. Geleneklerine göre rakip saydıkları misafirlerinin önüne yığdıkları mallarla onları gülünç duruma düşürüp küçümsemeyi bir zafer olarak kabul ederler. Potlaç anında ev sahibi kabile, sunulan bedeli alan şefin doğal boyuttaki bir maketini yaparak onunla alay eder. Şefin yoksulluğu kaburgalarının dışarı fırlamasıyla simgelenir, önemsizliği ise direğinin kısalığıyla betimlenir. Ev sahibi kabilenin şefi şarkısında misafirlerini sürekli olarak aşağılar:</p>

  <div class="block">
    <p class="bl_nonindent">Çekilin önümden,</p>

    <p class="bl_nonindent">Çekilin önümden.</p>

    <p class="bl_nonindent">Çevirin yüzlerinizi dost şefler, öfkeme yol veriyorum. Onlar yalnızca numara yapıyorlar; yalnızca bir bedeli</p>

    <p class="bl_nonindent">tekrar tekrar satıyorlar, kabilelerin küçük şeflerine.</p>

    <p class="bl_nonindent">Ah, aman dilemeyin,</p>

    <p class="bl_nonindent">Ah, boş yere ellerinizi kaldırıp, tembelce ağız eğerek aman dilemeyin.</p>

    <p class="bl_nonindent">Evindeki, potlaç evindeki, yani aç kaldığımız misafir evindeki [mal sandığı] boş olana ben yalnızca gülerim, yalnızca onunla dalga geçerim.</p>

    <p class="tmargin">* * *</p>

    <p class="bl_nonindent">Kahkahamın nedeni bu işte,</p>

    <p class="bl_nonindent">Kahkahamın nedeni şu yoksul adam,</p>

    <p class="bl_nonindent">Atalarının şefler olduğunu öne süren birisi.</p>

    <p class="bl_nonindent">Zavallının şef olan ataları yok,</p>

    <p class="bl_nonindent">Zavallının o şef büyükbabalardan gelen bir adı da yok</p>

    <p class="bl_nonindent">Zavallı çalışan biri o,</p>

    <p class="bl_nonindent">Zavallı çok çalışan biri,</p>

    <p class="bl_nonindent">Yanılıyor, dünyanın önemsiz bölgesinden geliyor soyu. Kahkahamın nedeni yalnızca bu.</p>

    <p class="tmargin">* * *</p>

    <p class="bl_nonindent">Zaferler kazanan büyük şefim ben,</p>

    <p class="bl_nonindent">Zaferler kazanan büyük şefim ben.</p>

    <p class="bl_nonindent">Oh, devam et yaptığına!</p>

    <p class="bl_nonindent">Bu dünyanın her yanında devam edenler,</p>

    <p class="bl_nonindent">Yalnızca çok çalışıyorlar,</p>

    <p class="bl_nonindent">Yalnızca bir somon balığı gibi kuyruklarını yitiriyorlar, dalga geçiyorum onlarla,</p>

    <p class="bl_nonindent">Gerçek büyük şefin altındaki şeflerle.</p>

    <p class="bl_nonindent">Ha! Onlara acıyın! Çalı saçlı kurumuş kafalarını,</p>

    <p class="bl_nonindent">Saçlarına tarak vurmamış olanların başlarını yağlayın. Gerçek büyük şefin altındaki şeflerle dalga geçiyorum,</p>

    <p class="bl_nonindent">Ben, insanları utandıran büyük şefim.</p>
  </div>

  <p class="indent">Kuzeybatı Sahili’ndeki tüm ekonomik sistem bu takıntıya hizmet etme yönünde güdülenmiştir. Bir şefin aradığı zaferi elde edebileceği iki yol vardır. Birincisi, rakibine onun karşılığında ödeyemeyeceği miktarda mal sunarak onu utandırmaktır. İkincisi, onun mallarını yok etmektir. Her iki yol da bir karşı eylemi davet eder. Birincisinde mal verenin zenginliği artar ikincisindeyse kendi malları da heder olur. Bu iki yöntemin sonuçları bize tümüyle birbirinin zıddı gibi gözükür. Oysa bir Kwakiutl için onların ikisi de rakibe boyun eğdirmenin birbirini tamamlayan iki yoludur. Yaşamdaki en büyük zafer, tam bir yok etme eylemine dayanır. Bir bedel ortaya koymak açık bir meydan okumadır. Bu, karşılığında rakibin eylemini davet eder. Sonuçta rakip utançtan kurtulmak için bedele denk düşen oranda kendi mallarını tahrip eder.</p>

  <p class="indent">Malların tahribi birçok biçimde olur. Yok etme yarışı biçiminde algılanan büyük potlaç şölenlerinde balık yağları tükenir. Misafirler ölçüsüzce yağları yerler, hatta bir bölüm yağ ateşe dökülür. Ateşin yanında oturan misafirler yanan yağın ısısıyla fazlasıyla rahatsız olsunlar diye böyle davranılır. Bu, yarışın bir parçası sayılır. Misafirler utançtan kurtulmak için yerlerinden kıpırdamazlar. Ateş alevlenip evlerin çatılarını tutuşturacak boyutlara ulaşsa da misafirler ısıya dayanmaya çalışır. Aynı biçimde ev sahibi de alevlerin evini tutuşturma tehlikesine aldırmaz. Büyük şeflerden bazıları evin çatısının üzerine bir adam heykeli koydurur. Buna kusucu denir. Kusucu öyle bir biçimde yerleştirilir ki, evin altında yanan ateşe açık ağzından değerli balık yağını devamlı biçimde akıtır. Eğer yağ şöleninde tüketilen yağ misafir şefin verebileceği miktarı aşarsa o şef evi terk etmek zorundadır. Daha sonra rakibi tarafından geçilenin vereceği bir karşı şölen hazırlığı başlar. Önceki şölenin eşit koşullarda yapılmadığına inanan bir şef ev sahibi şefi küçültmek için çok daha fazla şeyler tüketmeye yönelir. Buysa ev sahibini büyüklüğünü ortaya koyacak yeni eylemlere yöneltir.</p>

  <p class="indent">Bu amaç için ev sahibi şef adamlarını yollayıp dört kanoyu parçalatıp ateşe attırır. Ya da bir köleyi öldürebilir. Ya da bir bedeli kırar.<a class="noteref" href="#n-3" id="ref-3">*</a> Aslında potlaçlarda bedeller kırılmaz; çünkü bedelin kırılması sahibinin tüm zenginliğini yok eder. Oysa bedelin yok edilmesinin birçok derecesi vardır. Bir şef verdiği hediye maldan daha değerli olduğuna inandığında bedelin bir parçasını kırıp ortaya koyar. Bu durumda rakibi şef de aynısını yapmak zorundadır. Bunun ardından sanki bedel verilmiş gibi aynı değerde mallar verilir. Farklı rakipler arasındaki yarışlarda bir bedel, sahil boyunca yüzlerce mil öteye gidebilir. Sonunda büyük bir şef bedelin parçalarının <a id="page_217"></a>tümünü elde etmeyi başarır. Parçaları birbirine yapıştırır ve bedel öncekinden daha değerli duruma gelir.</p>

  <p class="indent">Kwakiutl felsefesine göre bedelin fiili tahribi yalnızca bu uygulamanın bir çeşididir. Büyük şef, kabilesini toplayıp onlara bir potlaç vereceğini açıklar. “Gururum için evimde inleyen bedelim Dandalayu’yu ateşte yok edeceğim. Onu elde etmek için ne ödediğimi biliyorsunuz. Onu dört bin battaniyeye satın aldım. Şimdi rakibimi yenmek için onu kıracağım. Sizin için, kabilem için evimi bir dövüş alanı yapacağım. Mutlu olun. Bu, şimdiye kadar verilen en büyük potlaç olacak.” Şef bedeli ateşe koyar, yakar ve büyük bir burundan denize atar. Böylece zenginliğini yitirir ama ölçülemeyecek derecede bir prestij elde eder. Şef, eşit miktarda bedeli tahrip etmek zorunda olan rakibi üzerinde nihai üstünlüğü böylece elde eder ya da rakibi onu geçerse yenilir ve köşesine çekilir.</p>

  <p class="indent">Bu davranışlar bir şefin belli ölçüde despot olmasını ve cesur davranmasını gerektirir. Bir şefin rolünün yorumlanması da fazla despotik olup olmadığını denetleyecek kültürel araçlar vardır. Şef, halkını tümden yoksullaştıracak bir mal tahribine yönelmede ya da onları mahvedecek bir yarışa kalkışmakta serbest değildir. Şefin eylemlerini sınırlayan en önemli toplumsal denetim aracını Kwakiutllar ahlâki bir tabuyla ifade ederler: Bu, aşırıya gitmeyle ilgili bir tabudur. Aşırılık her zaman tehlikelidir. Bir şef, belli sınırlar içinde kalmalıdır. Bu sınırlar geleneğin izin verdikleriyle belirlenmiştir. İlerde göreceğimiz gibi, eğer bir şef kabilenin desteğini isterken aşırıya kaçarsa bu mekanizma hemen devreye girer. Fazla ileri giden bir insandan talihin yüz çevireceğine inanılır. Böyle birini ise yandaşları artık desteklemez. Bize oldukça hayali gözüken bir sınırlama olsa da, toplum belli sınırları oluşturmuştur.</p>

  <p class="indent">Kuzeybatı Sahili’ndeki üstünlük arzusuna tanınan bunca geniş alan potlaç şölenlerinin her ayrıntısında izlenebilir. Büyük potlaçlar için bir yıl, hatta daha da önceden davetiyeler gönderilir. Çok uzaktaki kabilelerden malla yüklü kayıklar gelir. Ev sahibi, bedel pazarını kendisini öven konuşmalarla, kendi adının ve bedelinin büyüklüğünden söz ederek açar. Misafirlerine karşılığında ortaya koyacakları hediyeleri anımsatarak mallarını meydana çıkarır ve herkese meydan okur. Misafirler önce alçakgönüllü miktarlarda mallarının bir bölümünü ortaya koyarlar. Derken yavaş yavaş çekişme kızışır. Her artıştan sonra küçümsemeyle satıcılar şöyle konuşur: “Tamam mı sanıyorsun? Büyük bedeli satın almaya karar verdiğinde bu kadar cimri davranamazsın. Bu yetmez, daha vereceksin. Bedelin fiyatı benim büyüklüğüme denk olmalı.” Satın alıcıysa ona örneğin şöyle bir yanıt verir: “Evet, şef, hiç acıman yok.” Ardından satıcının istediği battaniyeleri ona uzatır. Battaniyeler yüksek sesle sayılır. Orada bulunanlara yönelik konuşma yapar: “Bakın kabileler. Battaniyeleri alışımızı görüyor musunuz? Bedel alacağı zaman benim kabilem çok güçlüdür. Onlar sizin gibi değiller. Burada, getirdiğim 1.600 battaniye yığılı. Bunlar benim, ne yaman bedel alıcısı olduklarını bilmediğiniz Kwakiutllar’ın şefinin sözleridir.” Satıcının konuşması bitince şef ayağa kalkar ve halka hitap eder: “Adımı gördünüz işte. Bu, benim adım. Benim adımın ağırlığı işte bu... Bu battaniye dağı göğümüze dek yükseliyor. Benim adım Kwakiutllar’ın adıdır. Bizim yaptığımızı başka kabileler yapamaz. Kabileler, bakın, daha sonra benden satın almanızı isteyeceklerime. Benden onları satın alacağınız anı dört gözle beklemiyorum.”</p>

  <p class="indent">Bedel satışı henüz yeni başlamıştır. Satışı yapan grubun şefi kalkar ve kendi büyüklüğünü, üstünlüklerini anlatır. Mitolojik atalarını anlatır ve şöyle der: “Nasıl bedel satın alınacağını bilirim. Her zaman ‘Biz zenginiz şef’ derdiniz. Bu bedel için düşünmediniz mi? Yalnızca 1.000 battaniye daha vereceksiniz şef.” Böylece bedelin fiyatı tek bir ödemede ve<a id="page_219"></a>rilecek 3.200 battaniyeye dek yükselir. Daha sonra alıcının mal sandıkları getirilir. İçinde battaniyeler vardır. Onlar çıkartılır. “Bedelin sahibinin hayranlığı” için daha fazla hediyeye gerek vardır. Alıcı sonunda razı olur ve hediyelerini sunmaya başlar: “Dinleyin şefler. Değeri 50 battaniye olan bu kano, değeri 50 battaniye olan bu kano, değeri 50 battaniye olan bu kano ve bu 200 battaniye ile kendinizi donatın. Şimdi burada 4.000 battaniye var. Hepsi tamam.” Mal sahibi, “Bedeli kabul ediyorum,” diye cevap verir. Ama iş bitmez. Alıcı şimdi mal sahibine şöyle der: “Neden bu fiyatı kabul ettin şef? Hemen kolayca kabul ediyorsun. Benim yoksul olduğumu düşünüyor olmalısın şef. Ben bir Kwakiutlum, dünyadaki bütün kabilelerin adlarını aldıkları kabilelerden biriyim ben. Seninle alışverişi bitirmeden bu işten vazgeç. Sen her zaman bizim altımızda kalırsın.” Daha sonra, rakibine iki yüzer battaniye daha vermeleri için habercilerini, onun prensesini ve kızlarını çağırmaya yollar. “Prensesinin elbiseleri için 200 battaniye daha.” Böylece fiyat 5.000 battaniyeye çıkar.</p>

  <p class="indent">Bir bedel satışının rutini aşağı yukarı bu biçimdedir. Büyük şefler arasındaki yarışma şiddetli olabilir. Rekabet, bu kültürde serbestçe boy verecek bir durumdadır. Hızlı Koşucu ve İsraf Eden adlı iki Kwakiutl şefi arasındaki mücadelenin öyküsü bu yarışların nasıl açık bir düşmanlığa dönüşeceğini ortaya koyar. Bu iki şef dosttur. İsraf Eden, arkadaşının klanını somon festivaline davet eder. Yağlar ve balıklar özensiz bir biçimde temizlenmeden misafirlere sunulur. Hızlı Koşucu bunu büyük bir hakaret kabul eder. Yemek yemeyi reddeder, siyah renkli ayı battaniyesini yüzüne örter. Onun hoşnutsuzluğunu gören bütün akrabaları da aynı şeyi yapar. Ev sahibi yemeleri için onları zorlar. Ancak Hızlı Koşucu sözcüsüyle ona yanıt verir, küçük düşürüldüklerinden yakınır. “Şefimiz sunduğunuz bu pis şeyleri yemeyecek, ey pis adam.” İsraf Eden buna hakaretle yanıt verir, “Boş versene sen. Sanki çok zenginmişsiniz gibi konuşuyorsun.” Buna Hızlı Koşucu’nun yanıtı şu olur: “Gerçekten de çok zenginim.” Adamlarını kendi bedeli Deniz Canavarı’nı getirmeye yollar. Adamlar bedeli ona getirirler. O da bedeli ateşe atıp “Bununla ateş sönmez artık,” der. Bu kez İsraf Eden bedelini getirmeleri için kendi adamlarını yollar. Adamlar onun bedeli “Gözucuyla Bakan”ı getirirler. İsraf Eden şölen alanındaki ateşe bedeli atar ve “ateş gür yansın” der. Ne var ki, Hızlı Koşucu, bir başka bedelini “Turna”yı getirtir ve “her tarafı dumana boğmak için” de onu ateşe atar. İsraf Eden’in bir başka bedeli yoktur. Bu nedenle kendi ateşinin yanmasını sürdürecek yakıt ekleyemez ve böylece ilk rauntta İsraf Eden yenilmiş olur.</p>

  <p class="indent">Ertesi gün Hızlı Koşucu, bir karşı şölen düzenler ve adamlarını İsraf Eden’i davet için yollar. Bu arada İsraf Eden mallarını rehin vererek bir başka bedel almıştır. Önüne dağ elması ve balıkyağı konulduğunda, bir gün önce Hızlı Koşucu’nun söylediklerini söyleyerek yemekleri yemeyi reddeder. Ardından bedelini getirmeleri için adamlarını yollar. Bedeli “Gün Yüzü” ile rakibinin ateşini söndürür. Hızlı Koşucu ayağa kalkar ve şöyle der: “Şimdi benim ateşim söndü ama bekleyin, oturun daha. Yapacağımı görün.” Bir üyesi olduğu Soytarı Dansı’nı yaparak coşup, kayın babasının dört kanosunu parçalar. Adamları kanoları şölen evine getirip ateşe atarlar. Böylece İsraf Eden’in bedeliyle sönen ateşin utancını gidermiş olur. Misafirleri ya karşılık verecek ya da yenilgiyi kabul edeceklerdir. İsraf Eden’in siyah renkli ayı battaniyesi kavrulmuş, battaniye ayaklarının derilerini yakarak kabartmıştır. Ancak o yerinden kımıldamaz. Alevler yavaşlamaya başlayınca hiçbir şey olmamış gibi kalkar ve rakibinin aşırılığına hiç aldırmıyormuş gibi şölen yemeğini yer.</p>

  <p class="indent">Hızlı Koşucu ve İsraf Eden artık açık birer düşmandırlar. <a id="page_221"></a>Bu nedenle ikisi de dünyevi haklarından çok dinsel haklarını kullanarak gizli toplulukların törenlerini düzenlemeye çabalar. İsraf Eden, Kış Törenleri’ni düzenlemeyi gizlice planlarken bunu duyan Hızlı Koşucu onu alt etmeye karar verir. İsraf Eden, bir oğlu ve bir kızının erginliğe giriş törenini yaparken; Hızlı Koşucu, iki oğlu ve iki kızının giriş törenini hazırlar. Böylece Hızlı Koşucu rakibini geçmiş olur. Dört çocuğu inzivadan döndüklerinde dansın coşkusu son derece büyüktür. Hızlı Koşucu’nun kafa derisi yüzülecek bir kölesi vardır. Soytarı dansçıları ve Boz Ayı Topluluğu tarafından köle acımasızca öldürülür. Etleri yamyamlarca yenir. Kafa derisi ise İsraf Eden’e verilir.</p>

  <p class="indent">Sonra Hızlı Koşucu bir başka zafer daha elde eder. Kızları savaş dansçıları olarak kabul edilmişlerdi. Kızlar ateşe konmayı ister. Ateşin çevresine büyük odundan duvar yapılır ve kızlar alevlere atılacak tahtalara bağlanır. Ama onlar yerine gerçek savaş dansçıları gibi giydirilmiş iki köle aynı biçimde tahtalara bağlanmıştı ve ateşe onlar atılır. Hızlı Koşucu’nun kızları dört gün boyunca gizlendiler, ardından saklanan kölelerin küllerinden yaşama döndüler. Bu büyük ayrıcalıklı eylemlere denk hiçbir şey yapamayan İsraf Eden ve adamları Nootkalar’la dövüşmek için bölgeden ayrılır. Onların savaş grubunun yenilgisini ve ölümlerini, dönebilen tek adam anlatır.</p>

  <p class="indent">Bu olay yaşanmış bir gerçek olarak anlatılır. Rakip şeflerin kendi büyüklüklerini ortaya koymak için sergiledikleri değişik eylemleri ve yarışları anlatan canlı tanıklar vardır. Halen yaşayan bazı adamlar, rakibinin ateşini “söndürmek” için yedi kano ve dört yüz battaniyeyi, ev sahibinin ateşe döktüğü yağların karşılığı olarak ateşe atan şeflerle karşılaşmışlar. Bu yarışta evlerin çatıları tutuşup evler mahvolurken, şefler yerlerinde kaygısızca oturuyor ve ateşi canlandırmak için daha fazla mal getirtiyorlarmış. “Daha sonra iki yüz battani<a id="page_222"></a>ye getirip onları ev sahibinin ateşinin üzerine seriyorlarmış. Böylece ateş ‘söndürülmemiş’ oluyormuş. Bunun üzerine ev sahibi daha fazla dağ elması, somon balığı alıyor ve kızları dans ederek bedelini şölen ateşine atıyorlarmış. Yağa daldırdıkları kepçeleri ellerinde tutan dört genç adam ateşe yağları döküyor, yağ ve battaniyelerle birlikte yanıyormuş. Ev sahibi şef de yağı alıp rakibinin çevresine döküyormuş.”</p>

  <p class="indent">Bu tür yarışlar tutkunun doruklarıdır. Bu yarışlar aracılığıyla ideal adamın resmi çizilmiş oluyor. Bu yarışlarda güdülen amaçlar, meziyet olarak düşünülen şeylere uygundur. Yaşlı bir şef bir potlaçta oğluna seslenerek ona şöyle öğüt veriyor: “Kabilem, özellikle de oğlum, sana sesleniyorum. Dostlar, hepiniz adımı biliyorsunuz. Babamı tanıyorsunuz. Onun mallarıyla yaptıklarını biliyorsunuz. O korkusuzdu, yaptıklarında gözünü budaktan sakınmazdı. Kanolarını şölen evindeki ateşte yakardı. Rakiplerine su samuru derilerini verir ya da onları parçalardı. Söylediklerimin gerçek olduğunu biliyorsunuz. İşte oğlum, babanın sana çizdiği yol bu. Sen de bu yolda yürümelisin. Baban sıradan biri değildi. Koskimolar arasında gerçek bir şefti. Sen de baban gibi yap. Ya pamuk battaniyeleri parçala ya da onları rakiplerimize ver. Hepsi bu kadar.” Oğlu ise şöyle yanıt verir: “Babamın önüme açtığı bu yolu tıkamayacağım. Şefimin bana bıraktığı yasayı bozmayacağım. Battaniyeleri rakiplerime vereceğim. Sürdürdüğümüz mücadele mutluluk verici ve güçlüdür.” Daha sonra battaniyeleri dağıtır.</p>

  <p class="indent">Kuzeybatı Sahili’nde mülkiyet dağılımının bu biçiminin oluşturduğu durumlar çok farklı olabilir. Bunların birçoğu ekonomik değişimlerle hiçbir ilgisi olmayan olaylar gibi gözükür. Kwakiutllar’daki evlilik, ölüm gibi olayların ilgili mülkiyet davranışları onların özel ruhsal biçimlenmelerini anlamadıkça bize pek de zekice gelmez. Bu kültürde cinsler arası ilişkiler, din, talihsiz durumlar vb. mülk dağıtımı ya da tahribiyle elde edilen üstünlüğün ortaya konulmasına göre ele alınır. En önemli olayların tümü belli bir tayin etmeyle gerçekleşir: Miras, evlilik, dinsel bir yetkiyi sergileme hakkı, yas tutma, savaş, kaza vb.</p>

  <p class="indent">Bir miras hakkının elde edilmesi büyüklükle ilgili açık bir talebi ortaya koyar. Her ad, her ayrıcalık bir kişinin ardılına verilmek zorundadır. Böylesi bir miras tipik mülkiyet dağıtımı ve tahribiyle onanır ve kabul edilir. “Zenginlik zırhı” yeni mirasçıya yüklenen bir ödevdir. Potlaçlar çok önemlidir ve ayrıntılı düzenlemeler içerir. Ancak temel özellikler oldukça basittir. Aşağıdaki potlaç, “Tlasotiwalis adındaki veliahdın büyüklüğü” için düzenlenen potlaçlara tipik bir örnektir. Aynı soydaki bütün kabilelerde yapılan bir şölendir bu. Toplanıldığında şef, Tlasotiwalis’in babası aile efsanesiyle anılan sahip olduğu ayrıcalığı dramatik bir sunuşla oğluna verir. Ardından oğlunun değişen adını ilan eder. Mirasçı şimdi geleneksel veliahdın adlarından birini almıştır ve onun şerefine mal dağıtmaya hazırdır. Dansın heyecanı yükselirken koro babasının adına şarkı söyler. Şarkıda onun için şöyle denir:</p>

  <div class="block">
    <p class="bl_nonindent">“Yenmek için uğraştığım rakibim olan şeflere bu [bedeli] sun ve onları alt et,</p>

    <p class="bl_nonindent">Kabileler ağızlarını eğerek, ellerine sarılarak senden acıma istemesinler.”</p>
  </div>

  <p class="indent">Genç veliaht içerdeki odadan bedel Dentalayu’yu taşıyarak çıkar. Babası yol gösteren öğütlerle ona hitap eder: “Ah, büyüksün sen, şef Tlasotiwalis! Gerçekten bunu istiyor musun? Adı Dentalayu olan bu bedeli ateşin yanına koymak en büyük arzun mu? Elde ettiğin ayrıcalığa uygun yaşa! Gerçekten de sen bedellerle ad alan çok büyük şeflerin soyundan geliyorsun.” Daha sonra şefin oğlu törene katılanların önünde bedeli kırar ve rakipleri arasında dağıtır. Misafir<a id="page_224"></a>lere şöyle der: “Şefimin, babamın yolunu izleyeceğim. Hiçbir şeyden korkmayan, o acımasız büyük şefin yolunda yürüyeceğim. Demek istediğim şu ki, şefler, sizin için Dentalayu’nun parçalarıyla dans ediyorum.” Geriye kalan tüm mallarını dağıtır ve babasının mirasçısı olmayı hak eder.</p>

  <p class="indent">Bir başka potlaç türünde aile içinde en yüksek konum olan şeflik, yetişkin bir kadına, en küçük kız kardeşe ya da onun kızına verilir. Kadınların adlarının büyüklüğü, daha az gösterişli olsa da yine törenle tıpkı miras tayini gibi onanır. Dağıtım için bedeller ve battaniyeler dışında birçok mal büyük miktarda biriktirilir. Bunların içinde, kadın giysileri, kadınların kano yapımında kullandıkları araçlar, altın ve gümüş bilezikler, küpeler, hasır şapkalar, süslü deniz kabukları vardır. Dağıtım şefe, şeflik merdiveninde bir basamak yükselme hakkı verir. Onların deyişiyle, “şef geçip gider.”</p>

  <p class="indent">Arada bir kendisini yüceltmenin sergilendiği durumlar olmasına karşın Kuzeybatı Sahili’nde miras potlaçları bir rakiple girişilen doğrudan bir yarış değildir. Potlaç olarak kendini açığa vuran rekabet olayları, evlilik çevresinde açığa vurulur. Evlilik, bedel satın alışı gibi bir savaş olarak dramatize edilir. Önemli bir adam, bir evlilik anlaşması yapacağı zaman akrabalarını bir toplantıya çağırır. Tıpkı bir savaşçı grubu gibi toplanırlar. Adam onlara şöyle der: “Şimdi başka kabilelere karşı savaşacağız. Bana yardım edin de karımı evime getireyim.” Hemen hazırlıklara başlanır. Ancak silahlar, battaniyeler ve bedeller biçimindeki mallardır: Savaşsa yalnızca malların alışverişinden ibarettir.</p>

  <p class="indent">Gelin bedelini damat geline açık arttırmada öder, tıpkı bir bedelin satın alınmasında olduğu gibi. Damat ve sağdıçları gelinin babasının evinde düzenlenen bir partiye giderler. Soylulardan her biri kendi mallarından bir miktarını “gelini yerden kaldırmak” ve “geline oturacak bir sandalye yapmak” için sunar. Bu sunular kayınbabayı etkisiz kılmak ve damadın büyüklüğünü göstermek içindir. İki grup arasındaki mücadele başka biçimlere de bürünür. Damadın grubu silahlanır ve gelinin köyüne saldırır. Karşılığındaysa gelinin köyü saldırganlara saldırır. Dövüş kontrolden çıkabilir ve insanlar ölebilir. Ya da kayınbaba adamlarını iki sıra halinde ellerinde yanan odunlarla dizer, damadın grubu aradan geçerken sopa yer. Ev yapma ayrıcalığına sahip bazı aileler şölen evinde büyük bir ateş yakarlar. Damadın grubundaki insanlar yanasıya bu ateşin yanında kıpırdamadan durmak zorundadırlar. Bu arada gelinin ailesinin ayrıcalıklarının bir başka göstergesi olan deniz canavarı biçimindeki figür yedi kez ateşe yağ kusar. Gelinin babası damadın grubundakilerle alay ederek şöyle der: “Gwatsenox’a dikkat edin! Bunlar, kızımla evlenmek için gelen taliplerin kemikleridir. Onlar benim ateşimden kaçmaya çalışmışlardı.”</p>

  <p class="indent">Daha önce gördüğümüz gibi, düğün vesilesiyle satılan yalnızca gelin değildir. Önemli olan, onun çocuklarına da geçen, sahip olduğu haklardır. Her Kuzeybatı Sahili uygulamasında; gelin-bedeli, kızın babasının misliyle geri ödemesi gereken bir yükümlülüktür. Bu geri ödemeler çocukların doğumu ya da ergenliğe geçiş törenlerinde yapılır. Bu törenlerde kız babası damadına, çoğu kez rastlandığı gibi, yalnızca maddi mallardan bol bol vermekle yetinmez. Aynı zamanda, daha da önemli olarak, kızının çocuklarına geçen ad ve hakları da verir. Dolayısıyla bunlar damadın mülkiyetine geçer ancak onları kendi seçeceği mirasçılarına belli ölçülerde aktarabilir. Bu mirasçılar karısının çocukları dışında da olabilir. Öte yandan bu adlar ve ayrıcalıklar damadın kendi potlacında yararlanabileceği bir özel mülk değildir. En büyük aileler arasında bu gelin-bedelini geri ödeme evlilikten yıllar geçtikten sonra yapılır. En büyük kız ya da oğlan çocuğu üstün Yamyam Topluluğu’na girme törenine kadar bu erteleme olabilir. Bu geri ödeme töreninde damat kayınbabasından çok miktarda mal alır. Damat, büyük Kış Töreni’nde sorumluluk almak ve büyük harcamalar yapmak zorundadır. Dağıtacağı malların finansmanını kayınbabanın geri ödemesiyle yapacaktır. Böylece Kış Töreni Yamyam Topluluğu üyesi damadın çocuğunun katılma törenine dönüşür. Genç kız ya da erkeğin sahip olduğu adlar ve ayrıcalıklar, bu kez, anne ve babalarının düğün ödemesinin karşılığı olarak kabul edilir. Bunlar evlilik için gerekli en değerli mallar sayılır.</p>

  <p class="indent">Geri ödemenin miktarı ve zamanı, ailelerin önemine, çocuk sayısına ve her evliliğe göre değişen başka düşüncelere göre belirlenir. Ne var ki, tören dramatik ve değişmez bir niteliktedir. Kayınbaba yıllar öncesinden hazırlanmıştır. Geri ödeme zamanı geldiğinde bütün borçlularını çağırır, bol miktarda mal toplar: Battaniyeler, sandıklar, kap kaçak, kaşık, çaydanlık, bilezik, bedel vb. Bilezikler onar onar sopalara bağlanır. Kaşıklar ve kap kaçak uzun iplerle birbirine bağlanır, “malla dolu kanolar dizi dizi sahile çekilir.” Kayınbabanın akrabaları onu desteklemek için gelirler, törende ona yardımcı olurlar. Kayınbabanın grubu “kanoları” sahile çeker. Kumun üzerinde bir kenarı yaklaşık 30 metre olan kare şeklindeki platformun ortasında üzeri hayvan resimleriyle süslü kapaklı sandıklar vardır. İçlerinde su samuru dişleri bulunur. Kayınbabanın topladığı mallarla dolu kanolar platforma yanaştırılır. Kanolar birbirlerine bağlanır. Kano zincirlerine tahtadan yapılmış kap kacak, dağ keçisi boynuzundan yapılma değerli kaşıklar vb. bağlanır. Kayınbabanın tüm akrabaları kanoların içine girerler. Damadın akrabalarıyla birlikte şarkılar söylemeye başlarlar. O gün gelin-bedeli ödenen kadın, damadın karısı, değerli mallarla yüklü ana ve babasının kanosundadır. Daha sonra bu kano damada yollanır. Bu, onun en önemli dans günüdür. Kadın mücevherlerini sergiler, burnuna taktığı değerli deniz kabuğundan yapılma halka o kadar büyüktür ki destek olması için kulak<a id="page_227"></a>larına da bağlanır. Taktığı küpeler o kadar ağırdır ki, saçlarına tutturulur. Kadının dansından sonra, kayınbaba ayağa kalkar, kanosundaki tüm malların mülkiyetini damada verir. En önemli mal küçük bir kutu içindedir. Dinsel topluluk üyelerinin haklarını temsil eden armalar ve damattan çocuklarına geçecek adların işaretleri bu kutudadır.</p>

  <p class="indent">Bütün mallarla ilgili unvanlar ve işaretler damada verilir verilmez damadın akrabaları ellerindeki baltalarla kanolardan dışarı fırlarlar. Kanolardan birini parçalarken “İşte malla yüklü kano kırıldı,” diye bağırırlar. Damat buna “Memnun olalım” diye yanıt verir. Bu, kanonun batırılması için bir çağrıdır. Böylelikle damadın kanolardaki tüm malları kabilesine dağıtacağı anlaşılır. Bu olayla birlikte damat mallarını daha da artıracağı bir konuma gelmiş olur. Bu, bir erkeğin ulaşabileceği en yüksek konumdur. Törende damadın söylediği şarkı gücünün zirvesinde olduğunu ve zaferini dile getirir:</p>

  <div class="block">
    <p class="bl_nonindent">Gideceğim ve Stevens Dağı’nı ufalayacağım.</p>

    <p class="bl_nonindent">Taşlarını ateşim için kullanacağım.</p>

    <p class="bl_nonindent">Gideceğim ve Katstais Dağı’nı parçalayacağım.</p>

    <p class="bl_nonindent">Taşlarını ateşim için kullanacağım.</p>
  </div>

  <p class="indent">Tutkulu bir adam, dört evlilik aracılığıyla daha fazla mallar ve ayrıcalıklar biriktirmeye, gelin-bedeli karşılığı alarak bunları artırmaya çalışır. Bu türden bir evlilik bağı arzu ediliyor ama evlenilebilecek genç kız yoksa, aktarım yine de yapılır. Evli damada, kayınbabanın “sol ayağı”, “sağ kolu” ya da bedeninin bir başka parçasının adı verilir. Gerçek bir düğün varmış gibi aynı törenler yapılır, böylelikle bazı ayrıcalık ve unvanlar aktarılmış olur. Böylesi evliliklerin Kuzeybatı Sahili’nde ayrıcalıkların aktarımında kullanılmasının, kabileler arası evliliklerin birçok kıskançlık savaşına yol açtığı söyleniyor. Soylu bir kadının bir başka kabileden birisiy<a id="page_228"></a>le evlenmesi kendi kabilesinin bazı danslar ve ayrıcalıklarını yitirmesi anlamına gelir. Bu nedenle, söz konusu kabile bu evliliğe pek istekli olmaz. Bu tür olaylardan birinde, bir dansı haklarına sahip olan bir kayınbabadan alan bir kabile, evlilik yoluyla dansın rakip şeflerden birine geçmesini haklarına tecavüz sayar. Sonra düğün şöleni düzenler gibi yaparlar. Kayınbaba ve kabilesini davet ederler. Davetliler gelince saldırır, kayınbaba ve birçok akrabasını öldürürler. Böylece evlilik ilişkisiyle sahip oldukları dans hakkının bir başkasına geçmesini önlemiş olurlar. Ne var ki, kayınbabasının ölümüyle dansla ilgili hakkını kaybeden şef bu işten kolayca vazgeçmez. Kayınbabasını öldüren adamın kızıyla evlilik yaparak onun hak öne sürdüğü dansa talip olur ve böylece ilk evlilikte yitirdiği hakkı elde etmiş olur.</p>

  <p class="indent">Kuzeybatı sahilindeki tüm olanaklı evlilik biçimleri bir iş sözleşmesine benzer ve aynı özel kurallara bağlıdır. Bir kadın çocuk doğurduğunda yeterli miktar mal ona gelin-bedelinin karşılığı biçiminde geri ödenir. Buna onun akrabalık kan bağının bedelinin ödenmesi olarak bakılır. Böylece kadın “kocasının evinde bedavaya kalan” konumuna düşer. Bu durumda kadının kocası karşılıksız bir şey alıyor durumuna düşmemek için kayınbabaya yeni mallar verir.</p>

  <p class="indent">Evlilik ilişkisinde iki grup arasında bir doyumsuzluk vardır. Kayınbaba ile damat arasında açık bir mücadele sürer. Örneğin bir keresinde kayınbaba damadına en küçük çocuğun erginlenme töreninde battaniyeler ve bir ad verir. Damat bu battaniyeleri rakip yerel gruplara dağıtma yerine kendi akrabalarına dağıtır. Bu, son derece büyük bir hakaret sayılır; çünkü bu, hediyenin onun adının büyüklüğüne denk düşmeyecek kadar önemsiz olduğunu ortaya koyar. Kayınbaba misilleme olarak damadı utandırmak için kızını ve onun iki çocuğunu kendi köyüne götürür. Kayınbabanın niyeti ezici bir darbe indirmektir. Ancak damat karısının ve <a id="page_229"></a>iki çocuğunun ayrılmasına aldırmayarak kayınbabasını zor durumda bırakır. “O zaman kayınbaba utandı; çünkü damat kendi çocuklarını görmek için ödeme yapmadı.” Damat bir başka kadın alır ve yaşamına devam eder.</p>

  <p class="indent">Bir diğer olayda kayınbabası gerekenden fazla bir sürede karşı ödemeyi geciktiren bir şef sabırsızlanır. Karısını temsil eden bir figür oyar ve tüm kabileyi şölene çağırır. Herkes toplanınca figürün boynuna bir taş bağlar ve denize atar. Böylesi bir hakareti silmesi için kayınbabanın onun sahip olduğundan daha fazla malı dağıtıp yok etmesi gerekir. Aksi halde damat karısının ve kayınbabasının yüksek derecesini yok etmiş olur. Kuşkusuz bu da evliliği bozar.</p>

  <p class="indent">Kendisi herhangi bir soyluluk unvanına mirasla ulaşmamış birisi yüksek derecede bir kadınla evlenerek belli bir konuma gelmeyi umabilir. Bu kişi, genellikle en büyük kardeş hakkı durumundan yararlanan bir çocuk olur. Eğer iyi bir evlilik yapar ve borçlarını iyi idare ederek belli bir zenginliğe ulaşırsa, bazen kendisini kabilenin en büyük adamları içine bile sokabilir. Ancak bu yolla başarı şansı azdır. Böylesi bir erkeğe kız vermek kızın ailesi için küçültücü bir şeydir. Sıradan biriyle evlilik bağıyla mal değişimi pek olanaklı değildir; çünkü damat gerekli malları toplayamaz. Bir potlaç yapılarak onanmayan evliliğe “köpekler gibi birbirlerine yapışmışlar” denir. Böylesi bir evlilikten doğma çocuklara gayrı meşru gözle bakılır. Karısının ona soyluluk unvanı sağladığı adama “her şeyi bedava elde etti” denir. Bu durum onun ailesi için de bir utanç nedenidir. Bu ailenin adları değersiz ve kötüdür; çünkü adam sıradan biridir. Böylesi sözlerle suçlanan bir adam mal biriktirirse ve ailesinin adlarını onaylatsa da bu utanç kabilede hep anımsanır. Şefler o adama karşı birleşip onun hak iddiasını geçersiz kılabilirler. Bir olayda, soylu bir kadınla evlenen sıradan bir adam beyazlardan kazandığı paraları kullanarak yüksek bir mevki elde et<a id="page_230"></a>mişti. Şefler bir araya gelerek düzenlenen bir potlaçta bedelleriyle adamı yenip unvanlarını ondan aldılar. Adamın utancını artırmak için üç tane bedel kırdılar. İki, dokuz ve on sekiz bin battaniyelik bedelleri hak iddia eden adamın toplayıp tahrip etmesi olanaklı olmadı. Adam yenildi, çocukları başka ailelere verildi ve kendisi de yarı soylu duruma geldi. Çocuklar adamın uğradığı hakareti paylaşmadılar.</p>

  <p class="indent">Evlilik yalnızca olanaklı haklar elde etmenin bir yolu değildir. Bir hakkın sahibini öldürmek de en onurlu yollardan biridir. Bir adam başkasını öldürerek onun adını, danslarını ve unvanlarını alabilir. Mal sahipleri arasındaki çelişmeler nedeniyle unvanların açık törenlerle elde edilemediği kabilelerde, unvanları bilinen insanlar kanoyla seyahat ederken onlara pusu kurulur. Daha sonra katil, dansın hakkını elde eder. Şefi ya da yeğeni veya oğlunun ergenlik törenini yapan en yaşlı erkek kardeşi, ölen adamın adını ve dansını ona verir. Kuşkusuz bu biçimde bir hakkın ele geçirilmesi, yapılan törenlerden anlaşılır. Şarkıların sözleri, dansın biçimi, kullanılan kutsal nesneler vb. dansın sahibinin onun önceki sahibini öldürdüğünü ortaya koyar. Tören, katilin bu hakkı elde ettiğini ortaya koymaz. Tören yalnızca bir mülk olarak katilin unvanından söz eder. Çarpışarak birini öldürüp hak elde etme olayı, geçmiş tarihsel koşullarda Kuzeybatı Sahili’nde üstünlük mücadelesinin temelde savaşla sürdürüldüğünü ortaya koyar. Mallarla yarışma o dönem daha geri plandaydı.</p>

  <p class="indent">Kuzeybatı Sahili’nde bir mal sahibi öldürülerek yalnızca insanlardan belli haklar elde edilmiş olunmaz; bu yöntem aynı zamanda tanrılardan güç elde etmenin de en uygun aracıdır. Doğaüstü bir varlıkla karşılaşan ve onu öldüren birisi o doğaüstü varlığın tören ve maskesini ele geçirmiş olur. Belki de bütün halklar, insanlarla ilişkilerine göre doğaüstü varlıklarla olan ilişkilerine daha çok önem verirler. Ancak doğaüstü varlıkları utandırma ya da öldürmenin en değerli <a id="page_231"></a>bir davranış sayıldığı, onlardan hiç çekinmeyen ve onlara bu kadar az önem veren bir tavra pek rastlanmaz. Bu aykırı tutum, Kuzeybatı Sahili’nde benimsenmiştir.</p>

  <p class="indent">Bir insanın miras ya da satın alma olmaksızın bazı haklar elde edebileceği bir başka yol daha vardır. Bu, dinsel uygulamacı olma yöntemidir. Babadan ya da amcadan gelen ayrıcalıkları ve adları olmayan birisi şaman olduğunda doğaüstü varlıklarca kabul edilmiş ve doğaüstü ziyaretçilerden gelen ayrıcalıklar ve adları elde etmiş olur. Böylelikle şaman “ruhlar düzenine göre” haklar elde etmiş olur. Bu haklara miras yoluyla elde edilenler gibi bakılır ve tıpkı onlar gibi kullanılırlar.</p>

  <p class="indent">Şaman olmanın göreneksel yolu ağır bir hastalığı tedavi etmektir. Ağır bir hastalığı iyileştiren herkes sırf bu nedenle şaman olmaz. Bu kişiler ruhlarının iyileştirilmesi için ormanda bir evde yalnız yaşarlar. Eğer doğaüstü varlıklar orada da gelir, ona bir ad ve talimatlar verirlerse, o zaman o da bir mirasla hak elde etme töreni sürecinden geçer. Edindiği ruhsal güçle köye döner ve elde ettiği hakları ortaya koyar. Adını açıklar ve hasta birini tedavi ederek gücünü kanıtlar. Daha sonra yeni adını onaylatmak için mal dağıtır ve bir şaman olarak kariyerine başlar.</p>

  <p class="indent">Şamanlar ayrıcalıklarını tıpkı şefler ve soylu kişiler gibi yarışmalarda kullanırlar. Çeşitli gösterilerle rakiplerini gülünç bir biçimde betimlerler. Kendi üstün güçlerini kanıtlamak için birbirleriyle yarışırlar. Her şamanın, onu rakiplerinden farklı kılan bir hilesi vardır. Destekçileri onun yöntemlerini diğer şamanların aleyhine olarak göklere çıkarırlar. Bazı şamanlar hastalığı emerek, bazısı ovarak, bazısı ruhları kovarak iyileştirir. En beğenilen yöntem, hastanın vücudundan hastalığı küçük bir “kurt” biçiminde söküp almaktır. Bu gösteri için hazırlanmak amacıyla şaman dişlerinin arasındaki bir kuş tüyünü üst dudağına dayayarak yu<a id="page_232"></a>varlar. Tedaviye başladığında ağzını suyla çalkalar. Böylece ağzında bir şey olmadığını herkese gösterir. Dans etmeye başlar ve ağzını bir şeyi emer gibi yapar. Sonunda ağzının içi salyayla dolar, o kadar ki, salya kanlı bir durum almıştır. Daha sonra hastalığın yerleştiği yerden emdiği varsayılan kanla, kuş tüyünü bir tasa tükürür. Ağzındaki “kurdu” göstererek hastalık ve ağrının nedenini uzaklaştırdığını kanıtlamış olur. Bazı şamanlar güçlerini tek bir tedavide ortaya koyarlar. Gösterilerinde başarısız olurlarsa, bu, şeflerin bir bedel için girilen yarışmada kaybederek düştükleri duruma benzer. Bu şamanlar başarısız olurlarsa utançtan ölürler. Bazen de şamanlar birleşerek başarılı rakiplerini öldürürler. Şaman yarışlarında, rakiplerini yenen bir şamanın yenilenler tarafından öldürülmesi herkesçe normal karşılanır. Hiçbir şamanın ölümünün intikamı alınmaz; çünkü şamanın gücünün tedavi edici olduğu kadar zararlı olacağına da inanılır. Bir büyücü olarak, şamanın korunma talebi olamaz.</p>

  <p class="indent">Kwakiutllar’daki şamancılığın bir diğer yönü, unvan adlarını onaylatmak ve belli soyluluk armaları elde etmek için düzenlenen dünyevi yarışmalara oldukça benzerdir. Tıpkı Yamyam Topluluğu’na girme töreninde olduğu gibi dramatik bir gösteri yapılır. Başka yerlerde sağgörünün doğaüstü güçlerle girilen kişisel bir ilişkiyle ilgili bir deneyim olduğuna inanılır. Oysa Kwakiutllar’daki şamancılık ruhların kişisel olarak yatıştırılmasıyla ilgili değildir. Burada tıp adamının iddialarının onanması için suç ortaklığı ve hilecilik gerekir. Her şamanın bir yardımcısı, daha doğrusu casus denilen bir adamı vardır. Onun görevi halkın arasına karışmak ve insanların vücutlarının neresindeki ağrıdan şikâyet ettiklerini ustasına rapor etmektir. Şaman tedavi için çağrıldığında tüm dikkatini önceden bildirilen organa yöneltir. Casus, yorgunluktan şikayet eden herhangi biri gibi durumu rapor eder. Daha sonra bu rahatsız insanların ruhlarının iyileştiril<a id="page_233"></a>mesi gerektiğini söyleyen şaman kendi gücünü gösterme fırsatını elde eder. Casuslar kanolarıyla çok uzaklara giderek ruhlardan esinlenen iletiler getirirler.</p>

  <p class="indent">Şamanların ve casuslarının numaraları, şamanların kendilerinin ve halkın kayıtsız kaldığı bir olay değildir. Birçok halk, doğaüstü güçlere insanların gerçekleştirdiği hilelerle ifade edilen doğal bir şey olarak bakar. Kwakiutllar böyle değildir. Yeryüzünün En Başarılısı adlı bir şaman karamsarlığa düşerek bir numarayla elini çıngıraklı yılana ısırttırmayı kabul eder. Sonradan halk, yılanın normal yılan olduğunu, şamanlıkta da böyle davrandığını öğrenir. Bunun üzerine şaman utançla ortadan yok olur ve o yıl içinde çıldırır. Hilesi kontrol edilen bir şaman da benzer biçimde yenilmiş sayılır. Bir tıp adamı boyun bağından çıkardığı doldurulmuş bir sincap derisini koluna alır. Daha sonra bu sincapla dans edip onu canlandıracağını söyler. Gizli yardımcısı çatıya çıkmış, tahtalardan birisini oynatıp aşağı ince bir ip salmıştır. Şaman sincabı ipe tutturunca sincabı çatıya çekecektir. Daha sonra şaman sincabı aşağıya çağıracaktır. İzleyicilerden biri şamanın evin hep aynı yerinde durduğunu ve yukarıda birisinin olduğunu anlar. Birisi hemen çatıya çıkıp durumu kontrol eder. Şaman gösteriden vazgeçer ve çeker gider. Tıpkı Yeryüzünün En Başarılısı gibi o da utançtan ölür. Kwakiutl şamanları arasında gizli araçlarla ve numaralarla gösteri yapmak alışıldık bir şeydir. Böylesi bir numara keşfedildiğinde buna bir yarışta şefin yenilgisi kadar önem verilir.</p>

  <p class="indent">Herhangi bir dünyevi şef gibi şaman da haklarını ve ayrıcalıklarını mal dağıtarak onaylatmak zorundadır. Bir hastayı iyileştirdiğinde, hastanın ailesinin durumu ve zenginliğine göre şamana belli mallar ödül olarak verilir. “Şamanlık mal elde etmenin en kolay yoludur,” der Kwakiutllar. Bir insanın konumunu yükseltmek için değerli haklar satın alma ve miras olmaksızın başvuracağı bir yoldur şamanlık.</p>

  <p class="indent"><a id="page_234"></a>Miras ve satın alma bile, Kwakiutl uygulamasında, şamanlık ayrıcalıklarını elde etmenin aracı olabilir. Şamanlar bunları çıraklarına belli bir bedel karşılığı öğretirler. Doğaüstü güçlerin miras bırakılmasının ne derece yaygın olduğunu söylemek zor. Erkekler bazen erkek çocuklarını şaman olarak yetiştirebilir. Çocuklar Yamyam dansçıları olarak belli bir süre ormanda kaldıktan sonra bu olabilir. Büyük şaman Soytarı vücudundan kuvars kristali kusarak bunu oğlunun vücuduna geçirmişti. Böylece oğlu en yüksek düzeyde bir şaman olmuştu. Ama bu eylemle birlikte baba bütün şamanlık haklarından yoksun kalmıştı elbette.</p>

  <p class="indent">Kuzeybatı Sahili’ndeki her davranış, bireyin büyüklüğünü ve rakiplerinin küçüklüğünü ortaya koyma gereksinmesiyle belirlenir. Ölçüsüz bir kendini övme ne kadar fazlaysa, rakiplerle ilgili alaylar ve hakaretler de o ölçüde fazladır. Öte yandan resmin bir başka yüzü daha vardır. Kwakiutllar gülünç duruma düşmekten ve hakarete uğramaktan çok korkarlar. Yalnızca belli bir duygusal sıralama kabul ederler. Bu sırada her şey zaferden utanca doğru gidip gelir. Ekonomik alışverişler, evlilik, politik yaşam, din gibi tüm uygulamalar hakaretlerle yürütülür. Ne var ki, bu durum bile, onların davranışlarında başat yer alan utanç duygusuyla ilgili olarak bize fazla bir şey söylemez. Kuzeybatı Sahili’ndeki halklar bu davranış biçiminin aynısını dış dünya ve doğa güçlerine karşı da sürdürürler. Bütün kazalar insanların utandıkları olaylardır. Baltayı yanlışlıkla ayağına vurup kendini yaralayan adam hemen utanarak ayağını siler ve acıya tahammül eder. Kanosu alabora olan bir adam da benzer biçimde meydana gelen bu hakareti “vücudundan siler.” Bir kaza karşısında ne pahasına olursa olsun gülmemek gerekir. Kuşkusuz mal dağıtımı onların da başvurduğu evrensel bir araçtır. Mallar utançla götürülür. Bu, potlaçla birleşmiş kültürlerindeki üstünlük duygusunun yeniden ortaya çıkışıdır. Küçük kazalara yakla<a id="page_235"></a>şım da bu biçimdedir. Büyük kazalarda ise bir kış töreni vermek, kelle avcılığına çıkmak ya da intihar etmek gerekebilir. Eğer bir Yamyam Topluluğu maskesi kırılmışsa bu hakaretin karşılığı olarak o adam kış töreni düzenlemeli ve oğlunu Yamyam olarak törene hazırlamalıdır. Birisi bir oyunda kaybederse ya da malları çalınmışsa intihara başvurulmalıdır.</p>

  <p class="indent">Ölüm onlar için önemli bir olaydır. Kuzeybatı Sahili’ndeki yas tutma bu kültürdeki kurumlaşmış davranış tarzları bilinmeden anlaşılamaz. Ölüm, bildikleri en büyük hakarettir. Ölüm karşılaşılan en önemli kazadır; malların tahribi ve dağıtımıyla kelle avcılığıyla ya da intiharla karşılanmalıdır. Ölüm karşısında da bildik tavrı, yani utancı yok etme tavrını takınırlar. Eğer bir şefin yakın akrabası ölmüşse, şef evinden çıkarılır. Evin duvar tahtaları ve çatısı gücü olanlarca sökülüp alınır. Bu, bir tür potlaçtır ve alınan her tahta faiziyle geri ödenmek zorundadır. Buna “sevilen birinin ölümüyle gelen çılgınlık” denir. Böylece Kwakiutllar evlilikte uyguladıkları aynı işlemleri uygulayarak doğaüstü güçleri elde etmeye ya da çekişmeye başlarlar.</p>

  <p class="indent">Ölümle gelen hakareti karşılamanın aşırı bir yöntemi daha vardır. Bu, kelle avcılığıdır. Bu, ölen adamı öldürenin grubuna yönelik bir misilleme değildir. Ölüm, ister düşman eliyle, isterse hasta yatağında gelsin, kelle avcılığına “birinin gözyaşlarını silmek için öldürme” denir. Amaç bir başka evde yas tutulmasını sağlamaktır. Bir şefin oğlu öldüğü zaman şef kanosunu hazırlatır. Komşu bir şefin evine gider. Ev sahibinin alışıldık ikramları ve sözleri ardından şef şöyle der: “Veliahdım bugün öldü; sen de onunla gideceksin.” Daha sonra da onu öldürür. Kwakiutllar’ın yorumuna göre bu soylu bir davranıştır; çünkü o yenilmemiş ama karşılık vermiştir. Bütün bunlar, ölünün acısı ardından duyulan paranoyak algılama kavranmadıkça, bize anlamsız gelecektir. Ölüm, diğer tüm talihsiz olaylar gibi, bir adamın gururunun <a id="page_236"></a>kırılması anlamına gelir. Dolayısıyla yalnız aynı utanç silme yöntemiyle karşılanabilir.</p>

  <p class="indent">Ölüm karşısında alınan bu tavra ilişkin birçok öykü vardır. Bir şefin kız kardeşi ve kadının kızı Victoria’ya gitmişlerdi. Belki içtikleri kötü viskiden belki de kayıklarının alabora olması nedeniyle geri dönmediler. Şef savaşçılarını toplantıya çağırdı: “Şimdi size soruyorum, kim ağlayacak? Ben mi yoksa başkası mı?” Kabileden biri yanıt verdi: “Sen ağlamayacaksın şef. Başka kabilelerden birileri ağlayacak.” Hemen savaş direğinin çevresinde toplandılar ve başa gelen kazanın hakaretini silme niyetlerini ortaya koydular; bir savaş grubu oluşturdular. Köyden ayrıldılar. Yedi erkek ve iki çocuğa uyurken saldırıp hepsini öldürdüler. “Akşam Sebaa’ya geldiklerinde hepsi kendini çok iyi hissediyordu.”</p>

  <p class="indent">Yaşayan bir adam balık tutmaya gittiği bir dönemde başından geçenleri şöyle anlatıyor: Bulunduğu bölgedeki iki önemli kabileden biri olan Tlabidlerle birlikte kalıyordu. Bir gün sahilde uyurken iki adam onu uyandırıp şöyle derler: “Şefimiz Gagaheme’nin veliahdı öldüğü için Tlabidler’in şefini öldürmeye geldik. Üç büyük kanoyla geldik, 60 kişiyiz. Tlabidler’in şefini öldürmeden ülkemize dönemeyiz.” Kahvaltıda ziyaretçi bunları Tlabid’e anlatır. Tlabid şöyle der: “Sevgili dostum, Gagaheme benim dayımdır. Onun babasının annesi ve benim annemin annesi aynı kadındır. Bu nedenle o bana zarar vermez.” Kahvaltı yapılır. Daha sonra Tlabid hazırlanır. Köyün dışındaki küçük bir adada midye toplamaya gideceğini söyler. Tüm kabile onun midye toplamaya gitmesini engellemeye çalışır. Ancak Tlabid kabiledekilerin söylediklerine güler. Şapkasını ve kano küreklerini alır, evden çıkar. Aslında kızgındır. Bu nedenle kimse bir şey diyemez. Kanosunu denize indirir. Genç oğlu da yanında gider ve kanonun baş kısmına oturur. Tlabid kürek çekerek çok sayıda midye olan adaya doğru yol almaya başlar. Henüz yolun yarısındayken üç büyük kano ufukta gözükür. İçleri adamlarla doludur. Onları görür görmez Tlabid kanosunun dümenini onlara doğru çevirir. Artık kürek çekmemektedir. Kanolardan ikisi Tlabid’in kanosuna yanaşırken biri açıkta kalır. Kanoların başları bir hizadadır. Kanolar hiç durmaz. Daha sonra Tlabid’in başsız vücudu görülür. Savaşçılar kürek çekerek uzaklaşırlar. Onlar gözden kaybolunca Tlabid’in kabilesinden küçük bir kano yola çıkar. Tlabid’in cesedinin uzandığı kanoyu yedeğine alıp köye getirir. Tlabid’in oğlu hiç ağlamaz. “Babasının davranışından dolayı kalbi gururla doludur.” Sahile gelince büyük şefi gömerler.</p>

  <p class="indent">Ölen bir insanın hakaretini silmek için öldürülecek insanın belirlenmesinde şu göz önünde tutulur: Öldürülecek kişi, ölenin konumuna denk biri olmalıdır. Sıradan bir insan, sıradan bir insanın ölümünü temizlemek için öldürülür. Veliahdın ölümü içinse veliaht öldürülmelidir. Eğer ölenin yaslı yakını denk bir insan öldürürse, ölümle aldığı darbeye ve hakarete karşın kendi konumunu sürdürebilir.</p>

  <p class="indent">Bir işi bozulduğunda Kwakiutl bireyinin tipik tavrı küsme ya da gücenmedir. Bir çocuk babası tarafından dövülse ya da bir adamın çocuğu ölse, kişi hemen şiltesine çekilir, ne yer ne de konuşur. Bir şeyin kendi saygınlığına zarar verdiği kararına varırsa, mal dağıtır. Ya da kelle avcılığına veya intihar etmeye gider. Kwakiutllar’daki en yaygın mitlerden birisi, anne ve babası tarafından azarlanan genç bir adamla ilgilidir. Azarlanan bu genç dört gün yatağında kımıldamadan yattıktan sonra intihar etmek için ormana gider. Çağlayanlardan ve uçurumlardan atlar, göllerde boğulmaya çalışır ancak ona yaklaşan ve güç veren doğaüstü güçler nedeniyle ölümden kurtulur. Bunun üzerine anne ve babasını büyüklüğüyle utandırmak için köye geri döner.</p>

  <p class="indent">İntihar girişimleri oldukça yaygındır. Kocası tarafından eve gönderilen ya da sadakatsizlik nedeniyle onuru kırılan <a id="page_238"></a>kadın kendini asar. Ergenlik töreninde oğlu başarılı olamayan bir adam, ikinci bir kış töreni düzenleyemezse, onuru kırılmıştır ve kendini vurur.</p>

  <p class="indent">Ölüm, utanca düşen insanın gerçek intihar eyleminde kendi eliyle gerçekleşse bile, tüm ölümlere utancın neden olduğu düşünülür. Tedavi dansında başarısız olan şaman, bedel yarışmasında kaybeden şef ya da bir yarışta yenilen çocuk. Bu insanlar bir nedenle ölseler bile utançtan öldükleri söylenir. Bununla beraber en fazla intihar düzensiz evlilikler yüzünden olur. Bu olaylarda en çok zarar gören damadın babasıdır. Çünkü damadın saygınlığı esas olarak evlilik sırasındaki mal değiş tokuşu ve hakların aktarımıyla yükselir. Bunlarsa babanın yükümlülüğüdür, dolayısıyla düzensiz evliliklerde en çok zarar gören onlardır.</p>

  <p class="indent">Kwakiutllar, köylerden birindeki yaşlı bir şefin utançtan ölümünü anlatırlar. Yıllar önce bu şefin en küçük oğlu uzak bir körfezdeki saygın bir kölenin kızıyla gitmişti. Bu, pek önemli bir şey sayılmazdı; çünkü küçük oğlanlara pek aldırılmaz, onlar ailenin en alt üyesidirler. Genç adam ve karısının güzel bir kızları oldu. Bu kız evlenme çağına gelince, babasından olma bir büyük abisi kızı gördü ve kızın durumunu bilmeden onu kendine eş olarak aldı. Bir erkek çocukları oldu ve büyük kardeş bu çocuğa kendi soylu adını verdi. Daha sonra karısını, çocuğunu ve karısının anne babasını babasının yanına götürdü. Yaşlı şef, en küçük oğlunu tanıyınca utançtan öldü; çünkü soylu oğlu onun adını “en küçük oğlunun soylu olmayan kızından olma” çocuğuna vermişti. Bu durumda en küçük kardeş mutluydu; çünkü o, soylu kardeşini kızıyla evlendirerek aldatmış ve torununa saygın bir ad almıştı.</p>

  <p class="indent">Yaşlı şefin utancının nedeni yakın akrabalar arası evlenmeyle ilgili bir tepkiye dayanmıyordu. Küçük kardeşin durumunda, küçük kardeşin kızıyla evlilik soyluluktan çıkma anlamına gelmez. Bazı ailelerde yaygın olan göreneğin onayladığı bir durumdur bu. Kuzeybatı Sahili’ndeki aristokrasi tümüyle ekberiyete,<a class="noteref" href="#n-4" id="ref-4">*</a> en büyük oğula dayanır. Bu, bizdeki aristokraside olduğu gibi “soylu kan gururu”na dayanmaz.</p>

  <p class="indent">Küsme ve intihar Kuzeybatı Sahili’ndeki en önemli değerleri tamamlayan doğal bir olaydır. Duygular zafer ve utanç arasında sıralanan bir diziye göre ele alındığından bunlara en üst düzeyde önem verilir. Zafer, dizginsiz bir tutkuya, büyüklük sarhoşluğuna neden olurken, utanç, bir ölüm nedeni sayılır. Her duruma, en aykırı olaylara bile, bu duyguyla yaklaşırlar.</p>

  <p class="indent">Toplumdaki bütün ödüller bu koşullardaki durumlarına uygun olarak ilgili kişilere verilir. Her olay, ister kişinin çevresindekilerle ilişkileri isterse de maddi çevreden kaynaklanan kazalar olsun, öncelikle kişinin benliğini tehdit eder. Olaydan sonra durumun değerlendirilmesini yapan kişi gerekli eylemleri kendisi belirler. Eğer gereken eylemlere ve tekniklere ulaşamıyorsa, ölmekten başka yapacağı bir şey yoktur. Her şeyini ortaya koyar. Bakış açısına göre, kendisiyle ilgili muhteşem bir resim çizebilir. Ancak hiçbir güvencesi olmayan bu durum, kendine aşırı değer biçmesi, kolaylıkla delinebilir. Şişirilmiş egosu kendisini bitmiş bir duruma düşürebilir.</p>

  <p class="indent">Kişinin arkadaşlarıyla ilişkileri de aynı ruhsal durumla belirlenir. Kendi konumunu sürdürebilmek için komşularına hakaretlerle ve onları gülünç duruma düşürerek yaklaşır. Bu türden çabalarının amacı, kendi ağırlığıyla arkadaşlarının hak iddialarını gözden düşürmek ve onların adlarını “bozmak”tır. Kwakiutllar bu davranışı tanrılarıyla ilişkilerine de taşımışlardır. Bir insana yönelik hakaretlerinin son sınırı o kişiye “köle” demektir. İyi hava için dua ettiklerinde rüzgârda bir değişiklik olmazsa Kwakiutllar doğaüstü varlıklara da aynı hakaretleri gönderirler. Eski bir gez<a id="page_240"></a>gin Tsimshianlarla ilgili olarak şöyle yazıyor: “Doğa felaketlerinin süresi uzadığında ya da şiddeti arttığında tanrılara çok öfkelenirler. Tüm kızgınlıkları tanrılara yönelir. Öfkeyle gökyüzüne ellerini sallayarak ayaklarını şiddetle yere vurur ve sürekli olarak ‘Siz büyük kölelersiniz,’ diye seslenirler. Söyledikleri en büyük hakaret sözleri bunlardır.”</p>

  <p class="indent">Doğaüstü varlıkların iyi olduklarını düşünmezler. Tanrılarına doğal dünyanın niteliklerini yakıştırırlar. Bu tanrılardan birisi, Dünyanın Kuzey Ucundaki Yamyam’dır. Bu tanrının kendisine yiyecek sağlayan dişi bir kölesi vardır. Muhafızı Kuzgun, ona sunulan insanların gözlerini yer. Bir başka efsanevi kuşsa gagasıyla kurbanların kafatasını kırar ve beyinlerini yer. Doğaüstü varlıkların iyi niyetli oldukları düşünülmez. Kano yapan birisinin kanoyu oyduktan sonra yapacağı ilk iş kanonun iki tarafına korkunç bir insan resmini çizmektir. Aksi halde ölü kanocular kanonun parçalanmasına neden olabilirler. Bu resimler onları kaçıracaktır. Bu tutum, ayinlerini yapmadan önce Zuni rahiplerinin dostça ve yardımsever bir tarzda davranmalarından çok farklıdır. Kuzeybatı Sahili’nde yaşayanlar kendi hemşerilerine karşı sürekli bir şeyler yapma peşindedirler. Gördüğümüz gibi tanrıları öldürerek onlardan bazı haklar bile elde edilebilir. Bu kişi zafer kazanmış sayılır ve doğaüstü güçlerce ödüllendirilir.</p>

  <p class="indent">Kuzeybatı Sahili’ndeki bu davranış biçimi bizim uygarlığımızca olağan görülmeyen bir kültürel geleneğe işaret eder. Ne var ki, kültürümüzdeki tavırların bize akıllıca gelmesi bunları tartışmamızı engellemez. Toplumumuzda megalomanyak paranoid eğilim kesin bir tehlike işaretidir. Bunun karşısındaki olası tavırlar arasında seçim yapılabilir. Birincisi bu tutumu olağan olmayan bir şey kabul etmektir. Uygarlığımızın seçtiği yol budur. Diğer uçta ise bunun ideal insanın zorunlu bir davranışı olduğunu kabul etmek vardır. Bu da Kuzeybatı Sahili kültürünün çözüm yoludur.</p>

  <div class="footnotes">
    <p class="footnote" id="n-1"><a class="backref" href="#ref-1">*</a> Kalkana benzer bir balık - ç.n.</p>

    <p class="footnote" id="n1"><a class="backref" href="#ref1">1</a> Bu, dünyanın Kuzey Ucu'ndaki Yamyam'dır; dansçıya dans etme gücü veren onun koruyucusu olan doğaüstü güç budur.</p>

    <p class="footnote" id="n2"><a class="backref" href="#ref2">2</a> Yani insanlar korkuyla kaçışıyor.</p>

    <p class="footnote" id="n-2"><a class="backref" href="#ref-2">*</a> İlkçağ Yunanistanı’nda yaşayan Epiküros’un felsefesi genelde düşkün bir hazcılık ve sefahat eğilimi olarak sunulur. Aslında bu, Epiküros felsefesinin biraz öznel bir değerlendirmesidir. Bu yoruma karşı çıkan görüşler hiç de az değildir - ç.n.</p>

    <p class="footnote" id="n-3"><a class="backref" href="#ref-3">*</a> Bedelin değerli bir deniz kabuğu vb. olduğu ve para yerine geçtiği daha önce anlatılmıştı - ç.n.</p>

    <p class="footnote" id="n-4"><a class="backref" href="#ref-4">*</a> En büyük oğlun başa geçmesini öngören saltanat anlayışı - ç.n.</p>
  </div>
</body>
</html>
