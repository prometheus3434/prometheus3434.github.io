<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p24"><span class="t17">&nbsp;</span></p>

  <p class="p25"><span class="t18">&nbsp;</span></p>

  <p class="p25"><span class="t18">Giri</span><span class="t18">ş</span></p>

  <p class="p26"><span class="t7">&nbsp;</span></p>

  <p class="p26"><span class="t7">NANIGEN 9 EK</span><span class="t7">İ</span><span class="t7">M, 23.55</span></p>

  <p class="p27"><span class="t19">M</span></p>

  <p class="p28">arcos Rodriguez ay ışığı altında koyu yeşil bir renge bürünmüş şekerkamışı tarlaları boyunca direksiyon salladıktan sonra Farrington Karayolu’na çıktı. Sol yanında Kalikimaki Endüstriyel Bölgesi’nin gümüş gibi parlayan düz, çelik çatılarını görebiliyordu. Rodriguez aslında burasının pek de sanayi bölgesi olmadığını biliyordu; binaların çoğu düşük kiralı depolardı. Ayrıca deniz gereçleri satan bir dükkân, ısmarlama sörf tahtası yapan bir adam, birkaç tane makine atölyesi ve bir dökümcü vardı. Hepsi bundan ibaretti. Tabii bir de bu gece buraya geliş nedeni olan yer: Nanigen Mikro-Teknoloji. Anakaraya bağlı bu yeni şirket tesisin en ucundaki büyük bir binaya yerleşmişti.</p>

  <p class="p10">Rodriguez otoyoldan dönüp ıssız servis yoluna saptı. Neredeyse gece yarısı olmuştu ve etrafta hiç kimse yoktu. Arabasını Nanigen’in önüne park etti.</p>

  <p class="p10">Dışarıdan bakılınca Nanigen binası da diğerlerinden farksız görünüyordu: Ön cephesi çelik, çatısı oluklu sac, tek katlı bir yapıydı. Ucuza inşa edilmiş çok büyük bir barakayı andırsa da Rodriguez bu binanın aslında ne olduğunu biliyordu. Şirket burayı inşa etmeden önce zemindeki kayaçta derin bir çukur kazmış, içini elektronik donanımlarla doldurmuştu. Bu iş bittikten sonra her yanı etraftaki tarım alanlarından gelen ince, kırmızı tozlarla kaplı o gösterişsiz binayı yapmışlardı.</p>

  <p class="p10">Rodriguez lastik eldivenlerini eline geçirip kızılötesi filtresi olan kamerasını cebine attı ve arabadan indi. Üstünde güvenlik görevlisi üniforması vardı; sokağı gören bir güvenlik kamerası ihtimaline karşı kepini indirip yüzünü olabildiğince sakladı. Cebindeki anahtarı çıkardı. Bu anahtarı Nanigen resepsiyon görevlisi kadım adamakıllı sarhoş edip uyuttuktan sonra kopyasını çıkararak edinmişti. Sonra kadın uyanmadan tekrar çantasına koymuştu.</p>

  <p class="p10">O kadından edindiği bilgiye göre Nanigen’in on üç bin metrekarelik laboratuvar ve yüksek teknoloji tesisinde robotik bilim üzerine üst düzey çalışmalar yapılmaktaydı. Kadın ne tür çalışmalar olduğundan emin değildi, ama bildiği kadarıyla bu robotlar son derece küçüktü. “Kimyasallar ve bitkiler üstünde bir çeşit araştırma yapıyorlar,” demişti.</p>

  <p class="p12">“Bunun için robota gerek var mı?”</p>

  <p class="p10">“Onlar öyle düşünüyorlar,” demişti kadın omuz silkerek. Ama Rodriguez’in ondan öğrendiği başka bir şey, binada güvenlik önlemi olmayışıydı; alarm sistemi, hareket dedektörleri, bekçiler, kameralar ve lazer ışınları yoktu. “Peki, bunların yerine ne kullanıyorsunuz?” diye sormuştu Rodriguez. “Köpek mi?” Kadın başını iki yana sallayıp, “Hiçbir şey,” demişti. “Sadece ön kapıdaki kilit. Güvenlik önlemlerine ihtiyaçları olmadığını söylüyorlar.”</p>

  <p class="p29">O sırada Rodriguez, Nanigen’in ya dolandırıcı bir şirket ya da kara para aklama işinde olduğunu sanmıştı. Yüksek teknoloji işindeki hiçbir şirket bütün yüksek teknoloji şirketlerinin kümelendiği Honolulu ve üniversite civarından uzakta, tozlu bir depo binasına yerleşmezdi. Nanigen bu kadar ücra bir yere gelmişse, demek ki, saklayacak bir şeyleri vardı.</p>

  <p class="p29">Müşterisi de böyle düşünüyordu. Zaten Rodriguez’i tutmalarının nedeni de buydu. Aslında yüksek teknoloji şirketlerini soruşturmak onun yapageldiği işlerden sayılmazdı. Rodriguez’i çoğu zaman avukatlar arar, Waikiki’de karılarını aldatan çapkın kocaların fotoğraflarını çekmesini isterlerdi. Bu defa da bir avukat tarafından tutulmuştu. Willy Fong. Ama asıl müşteri Willy değildi ve kim olduğunu da söylemiyordu.</p>

  <p class="p29">Rodriguez’in kuşkuları vardı. Nanigen, Şanghay ve Osaka’dan milyonlarca dolarlık malzeme satın almıştı. Belki de bu tedarikçiler ürünleriyle ne yapıldığını öğrenmek istiyorlardı. “Müşteri bunlardan biri mi Willy? Çinliler veya Japonlar mı?” Willy Fong omuz silkmişti. “Bunu söyleyemeyeceğimi biliyorsun Marcos.”</p>

  <p class="p29">“Ama bana çok tuhaf geliyor,” demişti Rodriguez. “O tesiste hiçbir güvenlik önlemi yok, müşterilerin herhangi bir gece gidip kilidi kırar ve kendi gözleriyle ne olduğunu görebilirler. Bana ihtiyaçları yok ki.”</p>

  <p class="p30">“Bu işi geri çevirmeye mi çalışıyorsun?”</p>

  <p class="p30">“Sadece neler olduğunu anlamaya çalışıyorum.”</p>

  <p class="p29">“Senden o binanın içinde ne olduğunu öğrenmeni ve onlara birkaç fotoğraf getirmeni istiyorlar. Hepsi bu.” “Hoşlanmadım. Bence bu işte bir bit yeniği var.” “Mümkündür.”</p>

  <p class="p29">Willy ona, sana ne be adam der gibi bıkkın bir bakış atmıştı. “Hiç değilse kimse sofradan kalkıp ağzının ortasına bir yumruk indirmeyecek.”</p>

  <p class="p12">“Doğru.”</p>

  <p class="p31">Willy koltuğunu geri itip ellerini göbeğinde kavuşturduktan sonra sormuştu: “O halde, söyle bakalım Marcos. İşi alıyor musun?”</p>

  <p class="p10"><span class="t13">Ş</span>imdi, gece yarısı Marcos ön kapıya doğru yürürken birden gerildiğini hissetti. Adamların güvenliğe ihtiyacı yoktu. Bu ne anlama gelirdi? Bu devirde, bu zamanlarda herkesin güvenlik önlemi vardı -hem de fazlasıyla- özellikle de Honolulu civarında. Başka seçenekleri yoktu.</p>

  <p class="p10">Bina penceresizdi, sadece metal bir kapı vardı. Hemen yanında bir tabelada <span class="t8">NANIGEN M</span><span class="t8">İ</span><span class="t8">KRO-TEKNOLOJ</span><span class="t8">İ</span> yazılıydı. Ve bunun altında <span class="t8">RANDEVUSUZ G</span><span class="t8">İ</span><span class="t8">R</span><span class="t8">İ</span><span class="t8">LMEZ</span> yazısı okunuyordu.</p>

  <p class="p12">Rodriguez anahtarı deliğe sokup çevirdi. Kapı kilidi açıldı.</p>

  <p class="p31">Dönüp etrafına baktıktan sonra içeriye girerken, fazla kolay oldu, diye düşünüyordu.</p>

  <p class="p10">Cam duvarlı sahanlık ile resepsiyon masası, kanepeler, dergiler ve şirketle ilgili yayınların bulunduğu bekleme salonunda hiç aydınlatma yoktu. Rodriguez el fenerini yakıp az ilerideki koridora ilerledi. Koridorun sonunda iki kapı vardı; birinci kapıya yöneldi ve duvarları camdan başka bir koridora çıktı. Her iki yanda üstü yığınla malzeme dolu uzun siyah tezgâhlar, sıra sıra şişelerin dizildiği raflarla dolu laboratuvarlar ve her on metrede bir de vızıldayan paslanmaz çelik buzdolapları ve çamaşır makinesine benzeyen şeyler vardı.</p>

  <p class="p10">Karmakarışık duyuru panoları, buzdolaplarının üstünde hatırlatma notları, üstü formüllerle dolu beyaz yazı tahtaları... Ortalık çok dağınık görünse de Rodriguez artık bu şirketin gerçek olduğunu düşünmeye başlamıştı; Nanigen gerçekten de burada bilimsel çalışmalar yapıyordu. Ama robotlara neden gerek duyuyorlardı ki?</p>

  <p class="p10">Derken robotları fark etti. Çok tuhaf görünüyorlardı: Mekanik kolları, dişlileri ve eklentileri olan kutu gibi gümüşsü metal zımbırtılar... Mars’a gönderilen şeyleri andırıyorlardı. Çeşitli büyüklükte ve biçimdeydiler. Rodriguez her robotun yanında aynı tipte daha küçüğünün bulunduğunu fark etti. Bunun yanındaysa daha da küçük bir versiyonu vardı. Küçüle küçiile parmak ucu kadar ufalıyorlardı ve son derece de ayrıntılıydılar. Laboratuvar masalarının üstünde işçilerin robotları görebilmeleri için büyüteçler diziliydi. Rodriguez bu kadar küçük bir şeyi nasıl yapabildiklerini merak etti.</p>

  <p class="p10">Rodriguez koridorun sonuna gelince üstünde küçük bir tabela olan bir kapı gördü: TENSÖR ODASI. Kapıyı itip açınca yüzüne bir serinlik çarptı. Oda büyüktü ve karanlıktı. Sağ tarafında sanki bir kamp gezisine çıkılacakmış gibi, duvara dizili sırt çantaları vardı. Odada bundan başka bir şey görünmüyordu. Klimadan gelen uğultu dışında başka ses yoktu. Zeminin altıgen biçiminde oluklarla kaplı olduğunu fark etti. Belki de büyük altıgen yer karolarıydı, ama bu karanlıkta belli olmuyordu.</p>

  <p class="p10">Ama sonra... yerin altında bir şey olduğunu anladı. Zorbela görülebildiği kadarıyla altıgen biçimli tüpler ve bakır kablolardan oluşan muazzam büyüklükte karmaşık bir düzenek... Zemin plastik olduğu için yere gömülü elektronik donanımı görebiliyordu.</p>

  <p class="p10">Rodriguez daha yakından bakabilmek için yere eğildi; alttaki altıgenlere baktığı sırada yere bir damla kan damladığını gördü. Ardından bir damla daha. Elini alnına götürdü. Tam sağ kaşının üstü kanıyordu.</p>

  <p class="p10">“Bu da nesi?” Bir şekilde alnı kesilmişti. Hissettiği hiçbir şey yoktu, ama eldivenli eli kanlıydı. Ayağa kalktı. Kan yanağına, çenesine, oradan da üniformasına akıyordu. Bir kâğıt mendil veya bez parçası bulmak için en yakın laboratuvara koştu. Bir mendil kutusu buldu ve laboratuvarın lavabosundaki aynaya baktı. Mendili yüzüne bastırdı. Kanama durmuştu; kesik küçüktü fakat jilet gibi keskin bir şeyle kesilmişti. Nasıl olduğunu bilmiyordu, ama kâğıt kesikleri buna benzerdi.</p>

  <p class="p10">Saatine baktı. On ikiyi yirmi geçiyordu. Artık işe dönme zamanıydı. Bir saniye sonra elinin üstünde kırmızı bir yarık açıldığını fark etti; bileğinden parmak eklemlerine kadar uzanıyordu ve kanamaya başlamıştı. Rodriguez şok içinde bir çığlık attı. Birkaç mendil daha aldı, sonra lavabonun yanında asılı duran havluyu kaptı.</p>

  <p class="p10">Havluyu eline sardı. O anda bacağında bir acı duydu, eğilip bakınca pantolonunun neredeyse kalçasına kadar kısmının kesilmiş olduğunu gördü. Bacağı da kanıyordu.</p>

  <p class="p10">Rodriguez artık hiçbir şey düşünecek halde değildi. Dönüp koşmaya başladı.</p>

  <p class="p32">Yaralı bacağını sürükleyerek koridordan ön kapıya doğru koşarken daha sonra onu eleverecek yeterince delil bıraktığının farkındaydı, ama umurunda değildi. Bir an önce oradan kaçmak istiyordu.</p>

  <p class="p10">Arabasını Fong’un ofisinin önüne park ettiğinde saat bir olmuştu. İkinci kattaki ışık hâlâ açıktı; Rodriguez arka merdivenin basamaklarını sendeleyerek çıktı. Kan kaybı onu bitkin düşürmüştü, ama yine de iyi sayılırdı. Arka kapıyı tıklatmaya gerek görmeden açıp içeriye girdi.</p>

  <p class="p10">Fong’un yanında Rodriguez’in daha önce hiç görmediği bir adam vardı. Siyah takım elbise giymiş, sigara içen, yirmili yaşlarında bir Çinli. Fong ona döndü. “Sana ne oldu böyle? Korkunç görünüyorsun.” Kalkıp kapıyı kilitledikten sonra tekrar yerine döndü. “Kavga mı ettin?”</p>

  <p class="p10">Rodriguez masaya dayandı. Hâlâ üstünden kanlar damlıyordu. Çinli adam biraz geri çekildi, ama bir şey söylemedi. “Hayır, kavga etmedim.”</p>

  <p class="p12">“O halde, ne oldu böyle?”</p>

  <p class="p12">“Bilmiyorum. Oldu işte.”</p>

  <p class="p10">“Sen ne diyorsun?” dedi Fong kızarak. “Saçmalıyorsun be adam. Ne olduğunu söylesene.”</p>

  <p class="p10">Çinli genç birdenbire boğuk boğuk öksürmeye başladı. Rodriguez ona bakınca çenesinin altında yay biçiminde bir kesik oluştuğunu fark etti. Kan adamın beyaz gömleğine boşanıyordu. Elini boğazına götürünce kan parmaklarının arasından sızmaya başladı. Adam sırtüstü yere devrildi.</p>

  <p class="p10">“Bu da nesi!” dedi Willy Fong. Masasından eğilip yerdeki genç adama baktı. Çırpınan gencin topukları yeri dövüyordu. “Bunu sen mi yaptın?”</p>

  <p class="p10">“Hayır,” dedi Rodriguez. “Sana söylemek istediğim şey buydu.”</p>

  <p class="p10">“Bu ne boktan iş böyle,” dedi Fong. “Bunu ofisime getirmek zorunda mıydın? Hiç düşünmedin mi? Çünkü bu pisliği temizlemek...”</p>

  <p class="p10">Fong’un yüzünün sol tarafı birden kan içinde kaldı. Şahdamarından kan fışkırıyordu. Elini yaranın üstüne götürdü.</p>

  <p class="p10">“Tanrım,” dedi koltuğuna çökerek. Rodriguez’e baktı. “Nasıl?”</p>

  <p class="p32">“Hiçbir fikrim yok,” dedi Rodriguez. Artık ne olacağını biliyordu. Bekleyecekti. Ensesinde bir acı hissettiği anda başı döndü ve yere düştü. Kendi kanından oluşan yapışkan bir gölün içinde yanlamasına yatarken gördüğü son şey Fong’un üzerine şıpır şıpır kan damlayan ayakkabıları oldu. Alçak herif, bana ücretimi vermedi, diye geçirdi içinden. Sonra karanlık üstüne çöktü.</p>

  <p class="p10">Manşetlerde <span class="t12">Üç K</span><span class="t12">İ</span><span class="t12">Ş</span><span class="t12">İ</span><span class="t12">N</span><span class="t12">İ</span><span class="t12">N ESRARENG</span><span class="t12">İ</span><span class="t12">Z</span> <span class="t12">İ</span><span class="t12">NT</span><span class="t12">İ</span><span class="t12">HARI</span> yazıyordu. <span class="t21">Honolulu Star-Advertiser</span> gazetesinin neredeyse bütün ön sayfasını kaplamıştı. Masasında oturmakta olan komiser yardımcısı Dan Watanabe gazeteyi bir yana fırlattı. Amiri olan Marty Kalama’ya baktı. “Beni arayıp duruyorlar,” dedi Kalama. Kalama kalın çerçeveli gözlüklü, sık sık gözlerini kırpıştıran, polisten çok öğretmene benzeyen bir adamdı ama işini iyi bilirdi. “Duyduğuma göre sorun varmış Dan. İntiharla mı ilgili?”</p>

  <p class="p10">Watanabe başını salladı. “Hem de nasıl; büyük sorunlar var. Bana sorarsan, hiçbir anlam veremiyorum.”</p>

  <p class="p12">“Peki, gazeteler nereden öğrenmişler?”</p>

  <p class="p12">“Her zamanki gibi,” dedi Watanabe. “Uyduruyorlar.”</p>

  <p class="p12">“Bana her şeyi anlatsana.”</p>

  <p class="p10">Watanabe’in notlarına bakması gerekmiyordu. Günler geçtiği halde o sahne hâlâ gözlerinin önünde capcanlıydı. “Otoyolun kuzeyindeki Lillihi Caddesi’ne çıkan Pu’uhui Sokağı’ndaki o küçük binalardan birinin ikinci katında Willy Fong’un ofisi vardı, içinde dört ofis olan kümes gibi, ahşap bir bina. Willy altmış yaşındaydı; büyük ihtimalle onu tanırsın; küçük davalara bakar ve hiç yasadışı bir şeye bulaşmamıştır. Binadaki diğer kiracılar Willy’nin ofisinden kötü kokular geliyor diye şikâyet edince gidip baktık ve üç adamın cesedini bulduk. Adli tıp görevlisi iki üç gün önce ölmüş olabileceklerini söyledi, daha kesin bir tahmin yapamıyor. Klima kapalı olduğu için oda çok sıcaktı. Üçü de bıçak yaralarıyla ölmüş. Şahdamarı kesilen Willy koltuğunda kan kaybından gitmiş. Odanın öbür ucunda henüz kimliğini bilmediğimiz genç bir Çinli vardı; iki şahdamarı kesildiği için kan kaybından ölmesi uzun sürmemiştir. Üçüncü kurban, kamerası olan o Portekizli, Rodriguez.”</p>

  <p class="p12">“Karılarını sekreterleriyle aldatanların fotoğraflarını çeken adam mı?”</p>

  <p class="p12">“Evet, o. Devamlı dayak yiyip dururdu. Her neyse, o da oradaydı ve bütün vücudu kesiklerle doluydu. Yüzü, alnı, elleri, bacakları, ensesi. Hiç böyle bir şey görmedim.”</p>

  <p class="p12">“Kendi kendini mi kesmiş?”</p>

  <p class="p12">Watanabe başını iki yana salladı. “Hayır. Adli tıp uzmanı da aynı fikirde. O kesikler birisi tarafından ve belli bir süre içinde yapılmış, bir saat olabilir. Arka merdivende kanlı ayak izleri bulduk. Binanın yanma park ettiği arabasında da kan vardı. Kapıdan içeriye girdiği zaman zaten kan içindeymiş.”</p>

  <p class="p12">“O halde, sence ne olmuştur?”</p>

  <p class="p12">“Bilmiyorum,” dedi Watanabe. “Eğer bu bir intiharsa, üç adam not falan bırakmadan... hiç böyle bir şey duymadım. Üstelik ortada bıçak da yok; ofisin altını üstüne getirdik, ama bulamadık. Ayrıca, ofis içeriden kilitliydi, yani kimse dışarıya çıkmış olamaz. Belki birisi pencereden girmiş olabilir diye, pencerelerin etrafında parmak izi aradık. Sadece toz vardı, yeni bir iz yoktu.”</p>

  <p class="p12">“Ustura tuvalete atılıp sifon mu çekildi acaba?” diye sordu Kalama.</p>

  <p class="p12">“Hayır,” dedi Dan Watanabe. “Banyoda hiç kan yoktu. Sonuçta, kilitli bir odada doğranarak öldürülmüş üç adam var. Cinayet nedeni bilinmiyor ve silah yok.”</p>

  <p class="p12">“Şimdi ne yapacaksın?”</p>

  <p class="p12">“O Portekizli hafiye oraya bir yerden gelmiş. Onu daha önce başka bir yerde doğramışlar. Bunun nerede olduğunu bulmaya çalışacağım. Olayın nerede başladığını. Kalepa’daki Kelo’s Mobil benzin istasyonundan aldığı bir makbuz var. Deposunu akşam saat onda doldurmuş. Ne kadar benzin harcadığını biliyoruz, böylece gittiği yer ile Willy’nin ofisi arasında ortalama bir yarıçap çıkarabiliriz.”</p>

  <p class="p33">“Peki, bir tahminin var mı?”</p>

  <p class="p34">“Lastik tırtıllarında mucur var, ezilmiş kireçtaşı. Büyük ihtimalle yeni bir inşaat alanına falan gitmiş olmalı. Her neyse, hepsini arayacağız. Biraz uzun sürebilir, fakat o yeri bulacağız.” Watanabe gazeteyi eline alıp havaya kaldırdı, masanın karşısına uzattı. “Ve bu arada... bence gazeteler doğru söylüyorlar. Olay bir üçlü intihar vakasından ibaret. Hiç değilse şimdilik.”</p>

  <p class="p35"><span class="t18">&nbsp;</span></p>

  <p class="p35"><span class="t18">&nbsp;</span></p>

  <p class="p35"><span class="t18">1.BÖLÜM</span></p>

  <p class="p35">&nbsp;</p>

  <p class="p35"><span class="t18">DIVINITY CADDES</span><span class="t18">İ</span><span class="t18">, CAMBRIDGE</span></p>

  <p class="p35"><span class="t18">18 EK</span><span class="t18">İ</span><span class="t18">M, SAAT 01.00</span></p>

  <p class="p28"><span class="t8">&nbsp;</span></p>

  <p class="p36"><span class="t22">İ</span></p>

  <p class="p28">kinci kattaki biyoloji laboratuvarında yirmi üç yaşındaki Peter Jansen maşayı yavaşça cam kafesin içine soktu. Sonra çabuk bir hareketle kobrayı sorgucunun tam arkasından kıstırdı. Yılan öfkeyle tıslarken Jansen uzanıp onu başının arkasından sımsıkı tuttu ve sağım şişesinin üstüne yaklaştırdı. Şişenin cidarını alkolle sildikten sonra yılanın dişlerini bastırdı ve sarımsı zehir camın içine usul usul süzüldü.</p>

  <p class="p10">Birkaç miligramlık zehir miktarı hüsran vericiydi. Jansen’ın incelemesine yetecek kadar zehir toplaması için en az altı kobra gerekiyordu, ama laboratuvarda daha fazla hayvana yer yoktu. Allston’da sürüngenler için bir tesis vardı, ama oradaki hayvanlar devamlı hastalanıyorlardı. Peter sağlık durumlarını kontrol edebilmek için yılanlarının yakınında olmalarını istiyordu.</p>

  <p class="p10">Bakteriler kolayca zehirlere bulaşabiliyordu; bu nedenle deney şişesini alkolle siliyor, şişe buz üstünde bulunduruluyordu.</p>

  <p class="p37">Peter’ın araştırması kobra zehrindeki belli polipeptitlerin biyoaktiviteleriyle ilgiliydi. Bu çalışması sinir dokusunu uyarıcı toksinler yapan yılanlar, kurbağalar ve örümcekleri kapsayan büyük bir araştırmanın parçasıydı. Yılanlarla olan engin tecrübesi onun “zehirlenme uzmanı” olarak tanınmasını sağlamıştı ve arada bir yılan ısırığı vakalarında danışman olarak hastanelere çağrılırdı. Bu durum laboratuvardaki diğer doktora öğrencileri arasında biraz kıskançlık yaratmıyor değildi; aralarında sıkı bir rekabet vardı ve içlerinden biri dış dünyanın dikkatini çekince hemen fark edilirdi. Çözümü laboratuvarda bir kobra bulundurmanın çok tehlikeli olduğu şikâyetinde bulmuşlardı ve buna karşı çıkıyorlardı. Onların deyişiyle Peter “zararlı yaratıklarla” ortaklık yapmaktaydı.</p>

  <p class="p29">Peter’ın bu sızlanmalara aldırdığı yoktu; her zaman güler yüzlüydü ve adil davranırdı. Akademisyen bir aileden geldiği için bu kıskançlık gösterilerini ciddiye almıyordu. Annesiyle babası bir uçak kazasında ölmüşlerdi. Babası Kaliforniya Üniversitesi Davis’te jeoloji profesörü, annesiyse San Francisco’da tıp fakültesi öğretim üyesiydi; ağabeyi fizik uzmanıydı.</p>

  <p class="p29">Peter kobrayı tekrar kafesine yerleştirdiği sırada Rick Hutter içeriye girdi. Yirmi dört yaşındaki Hutter insan-bitki ilişkisini inceleyen bir etnobotanistti. Son zamanlarda yağmur ormanı ağaç kabuklarında bulunan analjezikler üzerine araştırma yapıyordu. Her zamanki gibi üstünde rengi solmuş kot pantolon, kot gömlek, ayaklarında postal vardı. Düzeltilmiş sakalı ve yüzüne yapışmış gibi duran çatık kaşlarıyla yaklaşıp, “Bakıyorum, eldivenlerini giymemişsin,” dedi.</p>

  <p class="p30">“Hayır,” diye karşılık verdi Peter. “Artık güvenli olduğunu...”</p>

  <p class="p29">“Ben saha çalışması yaparken eldiven giymek zorunluydu,” dedi Hutter. Laboratuvardaki diğer öğrencilere kendisinin saha çalışması yaptığını hatırlatmak için fırsat kaçırmazdı. Bunu belirtirken de sanki yıllarını Amazon’un en ücra köşelerinde geçirmiş gibi bir hava takınırdı. Oysa Kosta Rika’daki bir ulusal parkta sadece dört ay kalmıştı. “Hamallardan biri eldiven giymiyordu, bir kayayı yerinden almak için uzandığı sırada bam! İki metrelik bir <span class="t21">terciopelo</span> dişlerini koluna geçirdi. Kolunu kesmek sorunda kaldılar. Hayatta kaldığı için talihliydi.”</p>

  <p class="p10">“Anlıyorum,” dedi Peter, bir an önce Rick’in oradan gitmesini umarak. Aslında Rick’i severdi, ama adamın her an herkese ders verme hevesi çekilmiyordu.</p>

  <p class="p10">Laboratuvarda Rick’ten hiç hoşlanmayan biri varsa, o da Karen King’di. Uzun boylu, siyah saçlı ve geniş omuzlu bir genç kadın olan Karen örümcek zehri ve örümcek ağları üstünde araştırmalar yapıyordu. Rick’in ormandaki yılan ısırığı konusunda Peter’a nutuk atmasını işitince sabrı taşmıştı. Çalıştığı laboratuvar tezgâhından başını kaldırıp, “Rick, sen Kosta Rika’da turistik bir kır otelinde kalmıştın, unuttun mu?” diye araya girdi.</p>

  <p class="p12">“Hiç de değil. Yağmur ormanında kamp kurduk.”</p>

  <p class="p10">“Topu topu iki gece,” dedi Karen. “Sonra sivrisineklere dayanamayıp otele geri döndünüz.”</p>

  <p class="p10">Rick ona öfkeli gözlerle baktı; yüzü kızardı ve bir şey söylemek için ağzını açtı, ama sonra vazgeçti. Çünkü diyecek bir şeyi yoktu. Doğruydu; sivrisinekler dayanılır gibi değildi. Sıtma veya kanlı dang humması bulaştırırlar korkusuyla otele dönmüştü.</p>

  <p class="p10">Karen’la tartışmaktansa Peter’a döndü. “Sahi, duyduğum doğruysa bugün ağabeyin geliyormuş. O yeni kurulan şirketle servet yapan oydu, değil mi?”</p>

  <p class="p12">“Bana söylediği de buydu.”</p>

  <p class="p10">“Eh, para her şey demek değildir. Şahsen, asla özel sektörde çalışmayı düşünmem. Entelektüel anlamda çöl gibidir. En gelişmiş beyinler fahişelik yapmamak için üniversitelerde kalırlar.” Peter sabit fikirli olduğunu bildiği Rick’le tartışmaya girecek değildi. Ama kısa bir süre önce Münih’ten gelmiş olan entomolog Erika Moll karışmadan edemedi. “Bence çok dar bir görüş bu. Şahsen özel bir şirkette çalışmakta hiçbir sakınca görmem.”</p>

  <p class="p10">Hutter ellerini havaya kaldırdı. “Gördün mü? Fahişelik bu işte.”</p>

  <p class="p10">Erika biyoloji bölümünde birkaç kişiyle yatmıştı ve bunu kimlerin bildiği umurunda değildi. Hutter’a işaretparmağını havaya dikip, “Bunun üstüne otur Rick,” dedi.</p>

  <p class="p10">“Bakıyorum, Amerikan argosunu başka her şeyden çabuk öğrenmişsin,” diyerek gülümsedi Rick.</p>

  <p class="p10">“O başka şeyleri sen bilmezsin,” dedi Erika. “Bilmek de istemezsin.” Sonra Peter’a döndü. “Her neyse, ben özel bir şirkette çalışmanın kötü yanını göremiyorum.”</p>

  <p class="p10">“Ama bu şirket tam olarak nedir?” diyen bir ses duyuldu. Peter dönüp bakınca Amar Singh’i gördü. Singh laboratuvarın bitki hormonları uzmanıydı ve pratik zekâsıyla tanınırdı. “Yani, bu şirketi o kadar değerli kılan şey nedir? Ve bu bir biyoloji şirketi mi? Ağabeyin fizik uzmanıydı, değil mi? Ne alaka?”</p>

  <p class="p28">O anda Peter laboratuvarın karşı ucundaki Jenny Linn’in seslendiğini duydu. “Vay canına, şuna bakın!” Pencereden aşağıya, sokağa bakıyordu. Yüksek performanslı motorların homurtusunu işittiler. “Peter, bak... bu senin ağabeyin değil mi?” Laboratuvardaki herkes pencerelere gitmişti.</p>

  <p class="p10">Peter ağabeyinin çocuksu bir neşeyle onlara el salladığını gördü. Eric parlak sarı bir Ferrari’nin yanında duruyordu; kolunu güzel bir sarışın kadının omzuna atmıştı. Onların arkasında ışıl ışıl parlayan siyah bir Ferrari daha vardı. “İki Ferrari!” dedi pencere önündekilerden biri. “Aşağıda gördüğünüz şeyler yarım milyon dolar eder.” Motorların homurtusu Divinity Caddesi’ndeki bilim laboratuvarlarının duvarlarında yankılanıyordu.</p>

  <p class="p34">Siyah Ferrari’den bir adam çıktı. Sırım gibi bir vücudu ve pahalı bir kıyafeti vardı, ama kasıntı görünmüyordu.</p>

  <p class="p33">“Bu adam Vin Drake,” dedi Karen King.</p>

  <p class="p34">“Nereden tanıyorsun?” diye sordu yanında durmakta olan Rick Hutter.</p>

  <p class="p34">“Sen nasıl tanımazsın?” dedi Karen. “Vincent Drake, Boston’daki en başarılı risk sermayedarıdır.”</p>

  <p class="p34">“Bana sorarsan, yüz kızartıcı bir şey,” dedi Rick. “Bu arabalar yıllar önce yasaklanmalıydı.”</p>

  <p class="p34">Ama kimsenin onu dinlediği yoktu. Herkes sokağa inmek için merdivenlerin yolunu tutmuştu. Rick, “Ne var ki?” diye söylendi.</p>

  <p class="p34">“Sen duymadın mı?” dedi Amar hızla onun yanından geçerken. “Buraya eleman almaya gelmişler.”</p>

  <p class="p38">“Eleman almaya mı? Kimi?”</p>

  <p class="p34">Bizim ilgi duyduğumuz alanlarda başarılı olan kim varsa,” dedi Vin Drake etrafında toplanan öğrencilere. “Mikrobiyoloji, entomoloji, kimyasal ekoloji, etnobotanik, bitki patolojisi -başka bir deyişle, mikro ya da nano düzeyinde doğal dünyadaki bütün araştırmalar. Aradığımız şey bu işte ve bu elemanı hemen işe alacağız. Doktora unvanı gerekmez. Umurumuzda değil; eğer yeteneğiniz varsa, tezinizi bizim için yazarsınız. Ama Hawaii’ye taşınmanız gerekecek, çünkü laboratuvarlarımız orada.”</p>

  <p class="p39">Kenarda durmakta olan Peter ağabeyi Eric’e sarıldıktan sonra, “Doğru mu bu?” diye sordu. “Eleman almaya başladınız mı?” Cevabı sarışın bir kadın verdi. “Evet, doğru.” Elini uzatıp kendini şirketin mali işler müdürü Alyson Bender olarak tanıttı. Peter kadının el sıkışını soğuk ve mesafeli buldu. Açık kahverengi bir döpiyes giymişti ve boynunda gerçek bir inci kolye vardı. “Yılsonuna kadar birinci sınıf araştırmacı en az yüz kişiye ihtiyacımız var,” dedi Bender. “Her ne kadar bilim tarihinin en güzel ortamını sunuyorsak da, bu elemanları bulmak kolay değil.”</p>

  <p class="p39">“Öyle mi?” dedi Peter bu iddia karşısında. “En güzel ortam nasıl oluyor?”</p>

  <p class="p40">“Doğru,” dedi ağabeyi. “Vin şimdi açıklayacak.”</p>

  <p class="p39">Peter ağabeyinin Ferrari’sine doğru döndü. “Sakıncası var mı?..” Kendini tutamıyordu. “İçine binebilir miyim? Bir dakikalığına?”</p>

  <p class="p40">“Elbette,” dedi ağabeyi.</p>

  <p class="p39">Peter direksiyonun başına geçti ve kapıyı kapadı. Çanak biçimli koltuk insanı içine sarıyordu ve deri kokusu muhteşemdi; akşamlar büyük ve işlevsel, üstünde hiç alışılmadık kırmızı düğmeler olan direksiyon küçüktü. Kaportanın sarı cilası güneş ışığını yansıtıyordu. Her şey öyle bir lükse boğulmuştu ki, Peter biraz huzursuz oldu; bu aşırılıktan hoşlandığından emin değildi. Koltuğun üstünde kıpırdayınca bacağının altında bir şey hissetti. Patlamış mısır tanesine benzeyen nesneyi alıp baktı. Patlamış mısır kadar hafifti, ama bu bir taştı. Pürüzlü kenarları deri döşemeyi sıyırabilir diye düşünerek taşı cebine attı ve arabadan çıktı.</p>

  <p class="p39">Biraz ötede Rick siyah Ferrari’yi çatık kaşlarla süzerken, Jenny Linn’in ağzının suyu akıyordu. “Unutma ki Jenny bu araba dünya kadar kaynağı heba ediyor,” dedi Rick. “Tabiat Ana’ya karşı işlenmiş bir suç.”</p>

  <p class="p41">“Öyle mi?” dedi Jenny. “Sana bunu Tabiat Ana mı söyledi?” Elini tamponun üstünde gezdirdi. “Bence çok güzel.”</p>

  <p class="p10">Bir formika masa ve kahve makinesiyle döşenmiş bodrum katı odasında Vin Drake masaya oturmuş, iki Nanigen yöneticisi Eric Jansen ve Alyson Bender da yanına kurulmuşlardı. Doktora öğrencilerinin bir kısmı ayakta, duvara dayanmış dururken, bazıları da yere oturmuştu.</p>

  <p class="p10">“Sizler hayata atılmaya hazırlanan genç bilim insanlarısınız,” diyordu Vin Drake. “Bu nedenle çalıştığınız alanın ne getireceği gerçeğiyle yüzleşmek zorundasınız. Örneğin, bilimde neden ileri teknolojilere bu kadar önem veriliyor? Neden herkes en yeni şeyleri bulmaya çalışıyor? Çünkü bu çalışmaların bütün ödülleri ve itibarı yeni alanlara veriliyor. Otuz yıl önce moleküler biyoloji daha yeniyken bir dolu Nobel Ödülü ve önemli buluşlar vardı. Daha sonraları bu buluşlar daha az önemli ve daha az sarsıcı oldu. Artık moleküler biyoloji yeni sayılmıyordu. Sonra alanın en iyileri genetik bilimine, proteomik dalına veya uzmanlık gerektiren alanlara kaydılar. Hâlâ çözülmemiş yığınla problemi olan beyin fonksiyonları, bilinçlilik, hücresel farklılaşma gibi konular vardı. Bu iyi bir strateji miydi? Pek sayılmaz, çünkü o problemler hâlâ çözülmüş değil. Yani, alanın yeni olması yetmiyor. Bunun için yeni gereçler de lazım. Galileo’nun teleskopu... evrenin yeni bir görünüşü. Leeuwenhoek’in mikroskobu... hayata yeni bir bakış. Ve bugüne kadar böyle devam ediyor. Radyoteleskoplarla astronomi bilimi patlama yaptı. İnsansız uzay araçları güneş sistemi hakkında bildiklerimizi baştan aşağıya değiştirdi. Elektron mikroskobu hücre biyolojisini</p>

  <p class="p28">değiştirdi. Ve bunun gibi daha neler neler... Yeni gereçler büyük gelişmeler demektir. Demek ki, genç bilim insanları olarak kendinize şu soruyu sormalısınız: Yeni gereçler kimde var?” Kısa bir sessizlikten sonra birisi, “Pekâlâ, ben sorayım,” dedi. “Yeni gereçler kimde var?”</p>

  <p class="p10">“Bizde var,” dedi Vin. “Nanigen Mikro-Teknoloji. Şirketimiz yirmi birinci yüzyılın ilk yarısındaki buluşların tanımını yapacak gereçlere sahiptir. Ciddiyim, abartmıyorum. Size yalın gerçeği söylüyorum.”</p>

  <p class="p10">“Bu adamakıllı büyük bir iddia,” dedi Rick Hutter. Elinde kahvesi duvara dayanmıştı.</p>

  <p class="p10">Vin Drake sakin bir ifadeyle Rick’e baktı. “Bizler bir neden olmadan büyük iddialarda bulunmayız.”</p>

  <p class="p10">“O halde, yeni gereçleriniz tam olarak nelermiş?” diye sordu Rick.</p>

  <p class="p10">“Bu sahibine özel bilgidir,” dedi Vin. “Öğrenmek istiyorsan bir gizlilik anlaşması imzalarsın ve kendi gözlerinle görmek için Hawaii’ye gelirsin. Uçak biletin bizden.”</p>

  <p class="p12">“Ne zaman?”</p>

  <p class="p11">“Hazır olduğun zaman. İstersen hemen yarın.”</p>

  <p class="p10">Vin Drake’in acelesi vardı. Sunum bittikten sonra hepsi bodrum odasından çıkıp Ferrari’lerin park edildiği caddeye çıktılar. O ekim öğlen sonrasında hava serin, ağaçlar turuncu ve kırmızı renklerle alev alevdi. Hawaii, Massachusetts’ten milyonlarca kilometre uzaktaymış gibi geliyordu.</p>

  <p class="p10">Peter ağabeyinin dinlemiyor olduğunu fark etti. Kolu Alyson Bender’ın omzunda, gülümsüyordu, ama aklı başka yerlerdeydi.</p>

  <p class="p10">Peter, “Sakıncası yoksa bir aile görüşmesi yapabilir miyim?” dedi Alyson’a. Eric’in koluna girip onu diğerlerinden uzaklaştırdı.</p>

  <p class="p10">Peter ağabeyinden beş yaş küçüktü ve ona hayrandı. Eric’in spordan kızlarla olan ilişkisine ve akademik çalışmasına kadar, giriştiği her işte zorlanmadan başarılı olmasına gıpta ederdi. Eric hiç gerilmezdi, terlediği veya endişe ettiği görülmemişti. İster takımının final maçı olsun, ister doktora için sözlü sınava girsin... Her zaman ne yapacağını bilirdi. Her zaman özgüvenli ve rahattı.</p>

  <p class="p10">“Alyson hoş bir kadın,” dedi Peter. “Onunla ne zamandan beri berabersiniz?”</p>

  <p class="p10">“Birkaç ay oluyor,” dedi Eric. “Haklısın, hoş bir kadın.” Ne var ki, sözleri yeterince içten değil gibiydi.</p>

  <p class="p12">“Ardından bir ‘ama’ geliyor mu?”</p>

  <p class="p10">Eric omuz silkti. “Hayır, doğrusu bu. Alyson’ın işletme yüksek lisansı var. îşin gerçeği, gözlerini hep iş bürümüştür ve bir hayli katıdır. Bilirsin... babam hep erkek çocuk isterdi.”</p>

  <p class="p12">“Eric, bu kadın erkek olamayacak kadar güzel.”</p>

  <p class="p12">“Evet, güzeldir.” Yine aynı kof ifadeyle söylenmişti.</p>

  <p class="p10">Peter onu yoklamak için, “Vin’le işler nasıl gidiyor?” diye sordu. Vin’in pek iyi bir şöhreti yoktu; iki kere federal suçlarla mahkemeye çıkmış, ikisinde de savcıları mat etmişti, ama bunu nasıl yaptığını kimse bilmiyordu. Sert, zeki, ilkesiz, fakat hepsinden öte çok başarılı oluşuyla anılırdı. Eric onunla çalışmaya başladığı zaman Peter çok şaşırmıştı.</p>

  <p class="p10">“Vin gibi para toplayabilen kimse yoktur,” dedi Eric. “Harika sunumlar yapar ve istediğini alır.” Eric omuzlarını silkti. “Kabul ediyorum, karanlık bir tarafı da vardır; bir anlaşmayı</p>

  <p class="p28">yapabilmek için ne gerekiyorsa söyler. Ama son zamanlarda gayet iyi... daha dikkatli. Daha çok başkanlığa yakışır davranıyor.” “Demek ki, şirketin başkanı o. Alyson mali işlerden sorumlu müdür, ya sen?”</p>

  <p class="p42">“Teknolojiden sorumlu başkan yardımcısı,” dedi Eric.</p>

  <p class="p42">“Bu iyi bir şey mi?”</p>

  <p class="p10">“Harika. Ben teknolojinin başında olmak istiyorum.” Güldü. “Ve Ferrari kullanmak istiyorum.”</p>

  <p class="p10">“O Ferrari’ler ne öyle?” dedi Peter arabalara doğru yürürlerken. “Onları ne yapacaksınız?”</p>

  <p class="p10">“Doğu Sahili boyunca gideceğiz,” dedi Eric. “Yol üstündeki önemli üniversite biyoloji laboratuvarlarında durup, aday bulmak için bu gösteriyi yapacağız. Sonra da Baltimore’da araçları teslim edeceğiz.”</p>

  <p class="p12">“Teslim mi edeceksiniz?”</p>

  <p class="p12">“Bunlar kiralık,” dedi Eric. “Göz boyamak için.”</p>

  <p class="p43">Peter arabaların etrafındaki kalabalığa baktı. “İşe yarıyor.” “Biz de öyle düşünmüştük.”</p>

  <p class="p12">“Demek, gerçekten eleman alacaksınız?”</p>

  <p class="p10">“Evet, alacağız.” Peter bu defa da ağabeyinin sesinde bir iştahsızlık sezdi.</p>

  <p class="p12">“O halde, sorun nedir ağabey?”</p>

  <p class="p12">“Hiçbir şey.”</p>

  <p class="p12">“Yapma Eric.”</p>

  <p class="p28">“Gerçekten bir şey yok. Şirket büyüyor, büyük aşamalar içindeyiz, teknoloji dudak uçuklatıyor. Ters giden bir şey yok.” Peter bir şey söylemedi. Bir süre konuşmadan yürüdüler. Eric ellerini ceplerine soktu ve “Her şey yolunda,” dedi. “Gerçekten.”</p>

  <p class="p12">“Tamam.”</p>

  <p class="p12">“Öyle.”</p>

  <p class="p10">“Sana inanıyorum.” Caddenin sonuna gelince dönüp tekrar arabaları saran gruba doğru yürüdüler.</p>

  <p class="p10">“Söyle bakalım,” dedi Eric. “Laboratuvarındaki şu kızlardan hangisiyle çıkıyorsun?”</p>

  <p class="p12">“Ben mi? Hiçbiriyle.”</p>

  <p class="p12">“O halde kiminle?”</p>

  <p class="p10">“Şu anda kimse yok,” dedi Peter sesi kısılarak. Eric’in her zaman bir dolu sevgilisi olurdu, ama Peter’ın aşk hayatı düzensizdi ve tatmin edici olmaktan uzaktı. Antropoloji bölümünden bir kız vardı; caddenin başındaki Peabody Müzesi’nde çalışıyordu, ama kız Londra’dan gelen bir misafir profesörle çıkmaya başlayınca bu ilişki son bulmuştu.</p>

  <p class="p12">“O Asyalı kadın çok tatlı,” dedi Eric.</p>

  <p class="p10">“Jenny mi? Evet, çok şekerdir. Ama öbür takımın oyuncusu.”</p>

  <p class="p12">“Yazık,” dedi Eric. “Ya o sarışın?”</p>

  <p class="p10">“Erika Moll,” dedi Peter. “Münih’ten geldi. Ciddi ilişkilerle ilgilenmiyor.”</p>

  <p class="p12">“Yine de...”</p>

  <p class="p12">“Boş versene Eric.”</p>

  <p class="p12">“Ama sen bir kere...”</p>

  <p class="p12">“Denedim.”</p>

  <p class="p12">“Pekâlâ. O uzun boylu, siyah saçlı kadın kim?”</p>

  <p class="p10">“Karen King,” dedi Peter. “Araknolog. Örümcek ağı formasyonlarını inceliyor. Ama <span class="t21">Ya</span><span class="t21">ş</span><span class="t21">ayan Sistemler</span> ders kitabının yazılışında katkıda bulunmuş. Bunu kimsenin unutmasına fırsat vermez.”</p>

  <p class="p12">“Biraz kasıntı mıdır?”</p>

  <p class="p12">“Biraz.”</p>

  <p class="p29">“Sağlam bir vücudu var,” dedi Eric gözleri hâlâ Karen’ın üstündeyken.</p>

  <p class="p29">“Kondüsyon salonundan çıkmaz. Savaş sanatları uzmanı.” Tekrar grubun bulunduğu yere dönüyorlardı. Alyson, Eric’e el salladı. “Hazır mısın hayatım?”</p>

  <p class="p44">Eric hazır olduğunu söyledi. Peter’a sarılıp, elini sıktı. “Şimdi nereye ağabey?” diye sordu Peter.</p>

  <p class="p29">“Bu yoldan devam edeceğiz. MIT’de randevumuz var. Sonra da akşama doğru Boston Üniversitesi’ni aradan çıkardıktan sonra uzun bir yolculuğumuz olacak.” Peter’ın omzuna bir yumruk attı. “Yabancı gibi davranma. Beni ziyarete gel.”</p>

  <p class="p30">“Gelirim,” dedi Peter.</p>

  <p class="p29">“Yanında grubunu da getir. Söz veriyorum, hiçbiriniz hayal kırıklığına uğramayacaksınız.”</p>

  <p class="p45"><span class="t7">&nbsp;</span></p>

  <p class="p45"><span class="t7">2.BÖLÜM</span></p>

  <p class="p45"><span class="t7">B</span><span class="t7">İ</span><span class="t7">YOB</span><span class="t7">İ</span><span class="t7">L</span><span class="t7">İ</span><span class="t7">MLER B</span><span class="t7">İ</span><span class="t7">NASI 18 EK</span><span class="t7">İ</span><span class="t7">M, SAAT 15.00</span></p>

  <p class="p27"><span class="t23">L</span></p>

  <p class="p28">aboratuvara döndükleri zaman her zamanki ortamlarım birden çok yavan ve modası geçmiş buldular. Ayrıca fazla kalabalık gibi geliyordu. Laboratuvardaki gerginlik epey bir zamandır süregelmekteydi: Rick Hutter ve Karen King oraya geldikleri ilk günden beri birbirlerinden nefret ediyorlardı; Erika Moll yaptığı sevgili seçimleriyle grubun içine nifak sokmuştu ve başka her yerdeki doktora öğrencileri gibi birbirleriyle rakiptiler. Ve yaptıkları işten bıkmışlardı. Göründüğü kadarıyla hepsi de aynı şeyleri hissetmekteydi; her biri laboratuvar tezgâhına oturup gönülsüzce çalışmaya başlarken, uzun süren bir sessizlik oldu. Peter sağım sürahisini buzun üstünden alıp etiketledi ve buzdolabında kendisine ait olan rafa yerleştirdi. Cebindeki bozuk paranın yanında tıkırdayan bir şey hissederek bu nesneyi çıkardı. Ağabeyinin kiralık Ferrari’sinde bulduğu o küçük şeydi. Tezgâhın üstüne attı. Nesne dönmeye başladı.</p>

  <p class="p12">Bitki biyologu Amar Singh onu izliyordu. “O nedir?”</p>

  <p class="p10">“Bu mu? Ağabeyimin arabasının bir parçası herhalde. Deri döşemeyi çizebilir diye düşündüm.”</p>

  <p class="p12">“Bakabilir miyim?”</p>

  <p class="p10">“Tabii.” Nesne bir santimden biraz daha büyükçeydi. “Al,” diye uzattı Peter nesneye yakından bakmadan.</p>

  <p class="p10">Amar o şeyi avucunun ortasına koyup gözlerini kısarak baktı. “Bana araba parçasıymış gibi gelmedi.”</p>

  <p class="p12">“Öyle mi?”</p>

  <p class="p12">“Evet. Bence bu bir uçak.”</p>

  <p class="p10">Peter ağzı açık bakakaldı. Çok küçük olduğu için ayrıntıları seçememişti, ama şimdi yakından bakınca gerçekten de küçük bir uçağa benziyordu. Çocukken yaptığı uçak modellerinden bir parça gibiydi. Belki de bir savaş uçağı olabilirdi. Ama eğer öyleyse, o güne kadar gördüğü savaş uçaklarına hiç benzemiyordu. Bunun kütleşmiş bir burnu vardı, pilot koltuğunun üstü açık, kanopisi yoktu ve kutu gibi arka kısmında minik flanşlar vardı; kanat diye bir şey yoktu.</p>

  <p class="p12">“Sakıncası var mı?..”</p>

  <p class="p10">Amar kendi tezgâhının yanındaki büyüteci almaya gitti. Nesneyi büyüteç altında evirip çevirdi ve “Bu müthiş bir şey,” dedi.</p>

  <p class="p10">Peter da bakmak için başını uzattı. Büyütülmüş görünümüyle bu uçak -ya da, her neyse son derece ayrıntılı ve olağanüstü güzel görünüyordu. Kokpitteki panel öyle karmaşıktı ki, bunların nasıl oyulduğunu hayal etmek bile zordu. Amar da aynı fikirdeydi.</p>

  <p class="p10">“Lazerli litografi olabilir,” dedi Amar. “Tıpkı bilgisayar çiplerinde yaptıkları gibi.”</p>

  <p class="p12">“Ama bu bir uçak mı?”</p>

  <p class="p30">“Sanmıyorum. İtiş gücü için bir yöntem yok. Bilmiyorum. Belki bir çeşit model falandır.”</p>

  <p class="p30">“Model mi?” dedi Peter.</p>

  <p class="p46">“Belki de ağabeyine sormalısın,” dedi Amar tekrar kendi işine dönerek.</p>

  <p class="p30">Peter cep telefonuyla Eric’i aradı. Kulağına geri plandan yüksek sesli konuşmalar geliyordu. “Neredesin?” diye sordu ağabeyine.</p>

  <p class="p30">“Memorial Drive’da. MIT’de bize bayıldılar. Neden söz ettiğimizi anlıyorlar.”</p>

  <p class="p30">Peter bulmuş olduğu küçük nesneyi tarif etti.</p>

  <p class="p30">“Aslında onun sende olmaması gerekirdi,” dedi Eric. “Özel eşyadır.”</p>

  <p class="p30">“Ama nedir?”</p>

  <p class="p30">“Aslında bir test,” dedi ağabeyi. “Robotik teknolojimizin ilk testlerinden biri. Bir robot.”</p>

  <p class="p30">“Bir kokpiti, küçük bir koltuğu ve enstrümanlarıyla sanki içinde birisi oturacakmış gibi görünüyor...”</p>

  <p class="p30">“Hayır, senin gördüğün şey mikro-enerji ve kontrol paketinin bulunacağı oyuk. Onu uzaktan kumanda edebilmemiz için. Peter, bu bir robottur. Daha önce benzeri görülmemiş biçimde minyatürleştirme becerimizin ilk ürünlerinden biri. Zamanımız olsaydı sana gösterecektim, ama... dinle. O şeyi sakla ve kimseye söz etme, hiç değilse şimdilik.”</p>

  <p class="p30">“Tamam.” Nesneyi Amar’ın gördüğünü ağabeyine söylemenin gereği yoktu.</p>

  <p class="p46">“Hawaii’ye bizi ziyarete geldiğinde onu da getir,” dedi Eric.</p>

  <p class="p30">Laboratuvar şefi Ray Hough geldi ve günün geri kalanını ofisinde gazete okuyarak geçirdi. Profesör Hough’un yanında başka iş imkânlarından konuşmanın kabalık olacağında bütün öğrenciler hemfikirdiler. Saat dört olduğunda hepsi Mass Caddesi’ndeki Lucy’nin kafesinde buluşup birkaç masayı birleştirerek oturdular ve hararetli bir tartışma başladı. Rick Hutter etik araştırmalar yapabilmenin tek yeri üniversitelerdir savını sürdürüyordu. Ama kimsenin onu ciddiye aldığı yoktu; herkesin aklında Vin Drake ’in ortaya attığı iddialar vardı. “Adam çok iyiydi,” dedi Jenny. “Ama söyledikleri satış tezgâhından başka bir şey değildi.”</p>

  <p class="p10">“Evet,” dedi Amar. “Ama hiç değilse bir kısmı doğruydu. Buluşların yeni gereçlerden sonra yapıldığı konusunda haklıydı. Eğer o adamlar yeni bir tip mikroskop dengi bir şeye veya yeni bir polimeraz zincir tepkimesi tekniğine sahipseler, kısa zamanda birçok buluş yapabilirler.”</p>

  <p class="p10">“Ama gerçekten de dünyanın en iyi araştırma ortamı olabilir mi?” diye sordu Jenny.</p>

  <p class="p10">“Gidip kendi gözlerimizle görebiliriz,” dedi Erika Moll. “Uçak biletini karşılıyorlarmış.”</p>

  <p class="p47">“Yılın bu zamanında Hawaii nasıldır?” diye sordu Jenny. “Bu tezgâha geldiğinize inanamıyorum,” dedi Rick.</p>

  <p class="p10">“Her zaman iyidir,” dedi Karen, Hawaii’yi kastederek. “Ben tekvando eğitimimi Kona’da gördüm. Çok güzeldi.” Karen savaş sanatları düşkünüydü ve daha şimdiden akşam idmanı için eşofmanını giymişti.</p>

  <p class="p10">“Mali işler müdürünü bu yıl bitmeden yüz eleman alınacağını söylerken duydum,” dedi Erika Moll konuşmayı Rick ve Karen’dan koparmak için.</p>

  <p class="p10">“Bunu duyunca korkmamız mı, yoksa heveslenmemiz mi gerekiyor?”</p>

  <p class="p12">“Ya da ikisi de mi?”</p>

  <p class="p29">“Sahip olduklarını iddia ettikleri bu teknolojinin nasıl bir şey olduğu hakkında hiç fikrimiz var mı?” diye sordu Erika. “Sen biliyor musun Peter?”</p>

  <p class="p29">“Kariyeriniz açısından bakarsanız,” diye araya girdi Rick Hutter. “Doktoranızı tamamlamadan önce bir yere gitmeniz budalalık olur.”</p>

  <p class="p29">“Hiç fikrim yok,” dedi Peter. Amar’a baktı, ama o da hiçbir şey söylemeden başını sallamakla yetindi.</p>

  <p class="p29">“Doğrusunu isterseniz, tesislerini çok merak ediyorum,” dedi Jenny.</p>

  <p class="p30">“Ben de,” dedi Amar.</p>

  <p class="p29">“Web sitelerine baktım,” dedi Karen. “Nanigen Mikro-Teknik. Mikro ve nano ölçülerinde özel robotlar yapıyorlarmış. Birkaç milimetreden milimetrenin binde birine kadar küçük demek oluyor. Dört beş milimetre uzunluğunda görünen robotların çizimleri var. Bazıları da bunun yarısı kadar, iki milimetre civarında. Ve bu robotlar son derece ayrıntılı. Nasıl yapıldığı konusunda açıklama yoktu.”</p>

  <p class="p29">Amar gözlerini Peter’a dikmiş, bakıyordu. Peter bir şey söylemedi.</p>

  <p class="p29">“Ağabeyin sana bu konuda hiçbir şey söylemedi mi Peter?” diye sordu Jenny.</p>

  <p class="p30">“Hayır, benden gizlediği bir sırdı bu.”</p>

  <p class="p29">“Bakın,” dedi Karen. “Nano ölçülerde robotlarla ne demek istediklerini bilmiyorum. Bu, bir saç telinin yarısı kalınlığında olur. Kimse o boyutlarda bir şey yapamaz. Bir robotu atomlarıyla yapmak gerekir ki, şimdiye kadar kimse bunu başaramadı.” “Ama yapabildiklerini mi söylüyorlar?” dedi Rick. “Ticari palavradan başka bir şey değil.”</p>

  <p class="p30">“O arabalar palavra değildi.”</p>

  <p class="p30">“O arabalar kiralıktı.”</p>

  <p class="p10">“Benim derse gitmem gerekiyor,” dedi Karen masadan kalkarak. “Ama size bir şey söyleyeyim. Nanigen şu ana kadar ön plana pek çıkmamış, ama işletmelerle ilgili bazı sitelerde bir yıl öncesine kadar onlarla ilgili kısa haberler var. Davros Venture Capital adlı bir konsorsiyumdan yaklaşık bir milyar dolarlık fon almışlar ve...”</p>

  <p class="p12">“Bir milyar!”</p>

  <p class="p10">“Evet. Ve bu konsorsiyumun iskeleti uluslararası ilaç şirketlerinden oluşuyor.”</p>

  <p class="p10">“İlaç şirketleri mi?” dedi Jenny Linn alnını kırıştırarak. “Neden mikro-robotlarla ilgilensinler ki?”</p>

  <p class="p10">“Senaryoda gerilim artıyor,” dedi Rick. “Perdenin altında büyük ilaç firmaları varmış.”</p>

  <p class="p10">“Belki yeni salım sistemleri elde etmeyi umuyorlardır,” dedi Amar.</p>

  <p class="p10">“Sanmam, bunu zaten nano-küreciklerle yapıyorlar. Bunun için bir milyar dolar harcamalarına gerek yok. Yeni ilaçlar bulmayı umuyorlardır.”</p>

  <p class="p10">“Ama nasıl...” Erika aklı karışmış bir halde başını iki yana salladı.</p>

  <p class="p10">“İşletme sitelerinde dahası var,” dedi Karen. “Bu fonu elde ettikten sonra Nanigen’e Palo Alto’da başka bir mikro-robotik şirketi rakip çıkmış ve Nanigen’in kaynak yaratmak için aldatıcı sunumlar yaptığını, sözünü ettikleri teknolojiye sahip olmadıklarını iddia etmiş.”</p>

  <p class="p12">“Vay canına.”</p>

  <p class="p12">“Sonra ne olmuş?”</p>

  <p class="p10">“Açılan dava geri çekilmiş. Palo Alto şirketi iflasını ilan etmiş. Böylece olay kapanmış, ama bu şirket başkanının Nanigen’in gerçekten de bu teknolojiye sahip olduğunu söylediği kayıtlara geçmiş.”</p>

  <p class="p12">“Yani, sence bu doğru mu?” diye sordu Rick.</p>

  <p class="p12">“Bence derse geç kalıyorum,” dedi Karen.</p>

  <p class="p10">“Bence doğru,” dedi Jenny Linn. “Ve kendi gözlerimle görmek için Hawaii’ye gideceğim.”</p>

  <p class="p12">“Ben de,” dedi Amar.</p>

  <p class="p11">“İnanılır gibi değil,” diye söylendi Rick.</p>

  <p class="p10">Peter, Karen’la birlikte Mass Caddesi’nden Central Meydanı’na doğru yürüyordu. Akşamüzeriydi, ama güneş hâlâ ısıtıyordu. Karen’ın bir elinde spor çantası vardı, diğer eli boştu.</p>

  <p class="p10">“Rick beni hasta ediyor,” dedi. “Etik davranıyormuş rolü yapıyor, ama aslında sadece tembel.”</p>

  <p class="p12">“Neden?”</p>

  <p class="p10">“Üniversitede kalmak emniyetli,” dedi Karen. “Güzel, rahat ve emniyetli bir hayat. Ama bunu itiraf edemez. Bana bir iyilik yap, bu tarafımdan yürü, olmaz mı?”</p>

  <p class="p12">Peter onun sol tarafına geçti. “Neden?”</p>

  <p class="p12">“Elim serbest kalsın diye.”</p>

  <p class="p10">Peter onun sağ eline baktı. Yumruğunun içindeki araba anahtarının ucu parmaklarının arasından bir bıçak gibi çıkmıştı. Anahtar zincirine bağlı bir de biber gazı spreyi vardı.</p>

  <p class="p10">Peter gülmeden edemedi. “Burasını tehlikeli mi buluyorsun?”</p>

  <p class="p12">“Dünya tehlikeli bir yer.”</p>

  <p class="p10">“Mass Caddesi mi? Akşamın beşinde mi?” Cambridge’in tam ortasındaydılar.</p>

  <p class="p10">“Üniversiteler bu topluluklar içindeki tecavüz sayısını ilan etmiyorlar,” dedi Karen. “Kötü reklam olur diye. Yoksa zengin aileler kızlarını göndermezler.”</p>

  <p class="p10">Peter gözlerini Karen’ın sıkılı yumruğundan ve ucundan çıkan anahtardan ayıramıyordu. “Anahtarı o şekilde tutarak ne yapacaksın?”</p>

  <p class="p34">“Nefes borusuna vuracağım. Çok can yakacağı gibi belki nefes borusunu da delebilir. Eğer bu darbeyle yıkılmazsa, yakın mesafeden suratına sprey sıkacağım. Dizkapağına sert bir tekme; kırabilirsem daha iyi olur. Artık o kişi yere serilmiştir.” Karen ciddiydi. Peter kahkahayı basmamak için kendini zor tuttu. Yürüdükleri cadde bildik bir yerdi ve çok sakindi. İnsanlar işlerinden çıkmış, evlerine dönüyorlardı. Üstünde buruşuk bir kadife ceket, kolunda bir yığın mavi sınav kâğıdı taşıyan bir profesör yanlarından geçti; onun arkasında yürüteç yardımıyla yürüyen yaşlı bir kadın vardı. İleride bir grup koşu yapıyordu.</p>

  <p class="p34">Karen çantasından küçük bir İsviçre çakısı çıkarıp bıçak kısmını açtı. “İş o duruma varırsa, bununla saldırganın bağırsaklarını deşebilirim.” Başını kaldırınca Peter’ın yüzündeki ifadeyi gördü. “Saçmaladığımı düşünüyorsun, değil mi?”</p>

  <p class="p34">“Hayır,” dedi Peter. “Sadece... gerçekten de o çakıyla birinin bağırsaklarını deşer misin?”</p>

  <p class="p34">“Dinle,” dedi Karen. “Üvey kız kardeşim Baltimore’da avukattır. Bir öğlen saat iki sularında yeraltı otoparkındaki arabasına giderken bir adamın saldırısına uğruyor. Kafasına aldığı darbeyle yere düşüp bayılıyor; adam onu dövüp, tecavüz ediyor. Kız kardeşim ayıldığı zaman retrogad hafıza kaybı olduğu anlaşılıyor; saldırgan hakkında hatırlayabildiği tek bir şey yok. Ne zaman oldu, adam nasıl bir tipti... hiçbir şey. Hastanede bir gün tutup taburcu ediyorlar. Çalıştığı şirketin ortaklarından olan bir adam var, boğazında tırnak izleri görüyor; kız kardeşim belki odur diye düşünüyor. Ama hatırlayamadığı için emin olamıyor. O kadar huzursuz ki... Sonunda o şirketten ayrılıp, Washington’a gidiyor ve daha düşük maaşlı bir işe giriyor.” Karen yumruğunu kaldırdı. “Bütün bunlar anahtarını böyle taşımadığı için oldu. Kendini korumayı zarif bulmuyordu. Saçmalığa bak!”</p>

  <p class="p29">Peter onun gerçekten birinin boğazına anahtar saplayıp saplayamayacağını veya bağırsaklarını deşip deşemeyeceğini kestirmeye çalıştı. Sonunda Karen’ın bunu yapabileceğine karar verdi. İnsanların sadece konuşup durduğu üniversite ortamında, Karen her an eyleme hazırdı.</p>

  <p class="p48">Savaş sanatları salonunun önüne geldiler; pencereler açık, perdeler kapalıydı. İçeriden aynı anda bağıran insanların sesleri geliyordu. ‘İşte ders yerim burası,” dedi Karen. “Görüşmek üzere. Ama bak: Ağabeyinle konuşursan, ona ilaç şirketlerinin mikro-robotik işine neden o kadar çok para yatırdıklarını sorar mısın? Çok merak ediyorum.” Karen yaylı kapıdan geçip salona girdi.</p>

  <p class="p29">0 akşam Peter laboratuvara döndü. Kobra yılanını üç günde bir beslemesi gerekiyordu ve bu işi genellikle geceleri yapardı; kobralar doğaları gereği gece hayvanlarıydı. Saat sekizdi ve laboratuvar ışıkları kısılmıştı. Peter debelenen bir beyaz fareyi kafesin içine attı. Fare kafesin bir ucuna kaçıp orada donmuş gibi kaldı. Yılan yavaşça gerildi ve yüzünü fareye çevirdi.</p>

  <p class="p29">“Bunu görmek bana çok kötü geliyor,” dedi Rick. Peter’ın arkasından yaklaşmıştı.</p>

  <p class="p30">“Neden?”</p>

  <p class="p30">“Çok acımasızca geliyor.”</p>

  <p class="p30">“Herkesin bir şeyler yemesi lazımdır Rick.”</p>

  <p class="p29">Kobra bir hamlede dişlerini farenin gövdesine geçirdi. Fare birkaç kez çırpındıktan sonra yere yığıldı. “Ben bu yüzden vejetaryenim,” dedi Rick.</p>

  <p class="p30">“Sence bitkilerin duyguları yok mudur?” diye sordu Peter.</p>

  <p class="p29">“Başlama şimdi,” dedi Rick. “Sen ve Jenny.” Jenny’nin araştırması bitkiler ve böcekler arasındaki feromonlar aracılığıyla olagelen iletişim üzerineydi; bununla salıverilen kimyasallar karşılık vermeyi tetikliyordu. Son yirmi yıl içinde bu alanda muazzam gelişmeler kaydedilmişti. Jenny bitkilerin de etkin, zekâ sahibi yaratıklar olduğu konusunda ısrarlıydı; ona göre bitkiler hayvanlardan sadece biraz farklıydı. Ve Jenny, Rick’i kızdırmayı çok severdi. “Çok saçma,” dedi Rick, Peter’a. “Bezelyelerin ve fasulyelerin duyguları yoktur.”</p>

  <p class="p10">“Elbette yoktur,” dedi Peter gülümseyerek. “Çünkü yemeden önce zaten o bitkiyi öldürmüş oluyorsun yemek için kalpsizce onu yerinden sökmüşsün. Onu öldürürken o bitkinin acı içinde çığlık attığını duymazlıktan geliyorsun, çünkü soğukkanlılıkla işlediğin bitki cinayetinin sonuçlarıyla yüzleşmek istemezsin.”</p>

  <p class="p12">“Saçma.”</p>

  <p class="p32">“Tür ayrımcılığı,” dedi Peter. “Bunu sen de biliyorsun.” Gülüyordu, ama söyledikleri gerçekti. Peter, Erika ve Jenny’nin de laboratuvarda olduklarını görünce şaşırdı. Doktora öğrencileri genellikle geceleri çalışmazlardı. Ne oluyordu böyle?</p>

  <p class="p10">Erika Moll bir teşrih masasında siyah bir kınkanatlı böceği kesmekteydi. Erika başlıca ilgi alanı kınkanatlı böcekler olan bir entomologdu. Söylediğine göre kokteyl partilerinde bunu açıkladığı zaman sohbetin sonu oluyordu. (“Ne yapıyorsunuz?” “Kınkanatlı böcekleri inceliyorum.”) Aslında bu böcekler ekosistem için son derece önemliydi. Bütün tanınan türlerin dörtte biri kınkanatlılardı. Yıllar önce bir muhabir ünlü biyolog J. B. S. Haldane’e sormuştu: “Yaradan’ın yaratışı hakkında nasıl bir çıkarsama yapabilirsiniz?” Haldane şöyle cevap vermişti: “Kınkanatlı böceklere büyük bir düşkünlüğü varmış.”</p>

  <p class="p12">“Orada ne yapıyorsun?” diye sordu, Peter, Erika’ya.</p>

  <p class="p10">“Bu bir bombardımana kınkanatlı,” dedi Erika. “Çok etkili püskürtme yapabilen Avustralya Pheropsophus cinsinden.” Erika konuşurken tekrar kesme işine dönmüş, bu sırada dönen vücudu Peter’ınkine değmişti. Kazayla olan bir temas gibi görünüyordu; Erika bunu fark etmemiş gibi davrandı, ama baştan çıkarıcı olarak büyük bir şöhreti vardı. “Bu bombardımancının özelliği nedir?” diye sordu Peter.</p>

  <p class="p10">Bombardımancı kınkanatlılar bu adı karın kısımlarındaki her yana dönebilen bir taretten püskürttüğü zehirli sıvı nedeniyle almışlardı. Bu sıvı kurbağaları ve kuşları onları yemekten vazgeçirebildiği gibi, daha küçük böcekleri hemen öldürebilecek kadar zehirliydi. Bombardımancı kınkanatlıların bunu nasıl yapabildikleri 1900’lü yılların başından beri araştırma konusu olmuştu ve artık bu mekanizma iyice biliniyordu.</p>

  <p class="p10">“Kınkanatlılar ateş gibi sıcak benzokinin püskürtürler,” diye açıkladı Erika. “Bunu da vücutlarında depoladıkları prekürsörlerden yaparlar. Karınlarının arkasında iki tane kese vardır şimdi bunu kesip açıyorum, görüyor musun? Birinci kesede prekürsör hidrokininle birlikte oksidant ve hidrojen peroksit var. İkinci kese esnekliği olmayan bir odacıktır ve içinde enzimler, katalazlar ve peroksidazlar bulunur. Kınkanatlı bir saldırıya uğradığı zaman kendini kasarak birinci kesedekileri ikinci keseye aktarır, burada da bütün bileşenler karışarak bomba gibi püskürteceği benzokinin sıvısını üretir.”</p>

  <p class="p12">“Peki, bu elindeki kınkanatlı?”</p>

  <p class="p10">“Bunun cephanesinde bir ekleme var,” dedi Erika. “Keton da üretiyor. Ketonun def edici özellikleri vardır, ama aynı zamanda kayganlaştırıcı görevi de yapar ve benzokininin yayılmasını hızlandırır. Ben bu ketonun ne zaman yapıldığını öğrenmek istiyorum.” Elini bir anlığına Peter’ın koluna dayadı.</p>

  <p class="p34">“Bunu kınkanatlının yaptığını düşünmüyor musun?” diye sordu Peter.</p>

  <p class="p34">“Hayır, ille de onun yapması şart değil. Belki bakteri almıştır ve ketonu bakteriye yaptırır.” Bu işlem doğada çok yaygındı. Savunma için kimyasal üretmek enerji tüketirdi ve eğer bir hayvan bünyesinde bu işi onun yerine yapacak bakteri toplayabilirse, onun için çok daha iyi olurdu.</p>

  <p class="p33">“Bu keton başka yerlerde bulunur mu?” diye sordu Peter.</p>

  <p class="p33">“Bazı tırtıllarda vardır.”</p>

  <p class="p33">“Sahi,” dedi Peter. “Neden bu kadar geç saatte çalışıyorsun?”</p>

  <p class="p33">“Hepimiz çalışıyoruz.”</p>

  <p class="p33">“Çünkü?”</p>

  <p class="p49">“Geri kalmak istemiyorum,” dedi Erika. “Ve sanırım gelecek hafta Hawaii’de olacağım.”</p>

  <p class="p34">Jenny Linn elinde bir kronometreyle karmaşık bir aparatı izlemekteydi: Büyük bir cam kabın altında tırtıllar yapraklı bitkileri yerlerken, bir hava hortumu birinci kabı üç kaba daha bağlıyordu ama bunlarda daha çok bitki olduğu halde tırtıl yoktu. Kaplar arasındaki hava akışı küçük bir pompayla kontrol ediliyordu.</p>

  <p class="p34">“Temel durumu zaten biliyoruz,” dedi Jenny. “Dünyada bilinen 300.000 bitki türü ve çoğu bitki yiyen 900.000 böcek türü bulunuyor. Neden bütün bitkiler yenile yenile tükenmediler? Çünkü bütün bitkiler evrimle onlara saldıran böceklere karşı savunmalar geliştirdiler. Hayvanlar onları avlayan yırtıcılardan kaçabilirler, fakat bitkiler bunu yapamazlar. Bu nedenle evrimle kimyasal savaş yapar hale geldiler. Bitkiler kendi böcek ilaçlarını üretiyorlar, tadı çok kötü gelen toksinler yaratıyorlar ve o böceği yiyen avcıları çekecek, uçucu kimyasallar salıveriyorlar. Liazen diğer bitkilere yapraklarını daha zehirli, daha az yenebilir yapmaları için sinyal veren kimyasallar salıyorlar. Bitkiler arası iletişim... Bizim burada ölçmeye çalıştığımız şey bu.”</p>

  <p class="p10">Birinci kapta bitkileri yiyen tırtıllar, diğer kaplara taşınan bir kimyasalın, bir bitki hormonunun salıverilmesine neden oluyorlardı. Diğer bitkiler nikotin asidi üretimini artırıyorlardı. “Ne kadar hızla karşılık verdiklerini ölçmeye çalışıyorum,” dedi Jenny. “Bu nedenle üç cam kabım var. Çeşitli yerlerden yaprak keserek nikotin asidi düzeylerini ölçeceğim, ama bir sonraki bitkiden bir yaprak kestiğim anda...”</p>

  <p class="p10">“O bitki saldırıya uğramış gibi davranacak ve daha çok uçucu kimyasal salıverecek.”</p>

  <p class="p10">“Doğru. Bu nedenle kaplar ayrı yerlerde. Tepkinin çok çabuk verildiğini biliyoruz, birkaç dakika içinde oluyor.” Jenny kenarda duran bir kutuyu işaret etti. “Bu uçucu kimyasalları ultra yüksek hızlı gaz kromatografisiyle ölçüyorum.” Kronometresine baktı. “Şimdi, izninle...”</p>

  <p class="p32">Birinci kabı kaldırıp yaprakları alttan yukarıya doğru kesti ve her birini düzgün bir şekilde kenara koydu.</p>

  <p class="p10">“Hey, burada neler oluyor?” Danny Minot ellerini sallayarak laboratuvara girdi. Kırmızı suratlı, şişman, üstündeki dirsekleri yamalı tüvit ceketi, buruşuk kravatı ve çuval gibi pantolonuyla klasik İngiliz profesörlerini andırıyordu. Ki, bu benzetme çok yanlış sayılmazdı. Minot fen bilimleri üzerine doktora yapıyordu, araya biraz psikoloji ve sosyolojiyle Fransız postmodernizmi katmıştı. Biyokimya ve karşılaştırmalı edebiyat lisansları vardı, ama karşılaştırmalı edebiyat onun için daha önde geliyordu. Sık sık Bruno Latour, Jacques Derrida, Michel Foucault ve bunlar gibi nesnel bir gerçeğin olmadığı, sadece iktidarın dayattığı bir gerçeğin olduğuna inanan diğerlerinden alıntılar yapardı. Minot’un bu laboratuvara geliş nedeni “bilimsel lengüistik kodları ve paradigma dönüşümü” üzerinde çalıştığı tezi tamamlamaktı. Bunu yaparken de diğer öğrencilerin çalışırken aralarında geçen konuşmaları kaydederek herkesi sinirlendirirdi.</p>

  <p class="p10">Hepsi ondan nefret ediyordu. Aralarında Ray Hough’un onu neden laboratuvara kabul ettiğini tartışmışlardı. Neden sonra bu soruyu Ray’e sordular, o da, “O adam karımın kuzenidir,” dedi. “Başka hiçbir yere kabul etmediler.”</p>

  <p class="p10">“Hadi millet,” dedi Minot. “Kimse bu geç saatte laboratuvarda çalışmaz, ama hepiniz buradasınız.” Yine ellerini salladı. Jenny burnunu çekti. “El sallayıcısı.”</p>

  <p class="p12">“Bunu duydum,” dedi Minot. “Ne demek istedin?”</p>

  <p class="p12">Jenny ona sırtını döndü.</p>

  <p class="p12">“Ne demek istedin? Bana sırtını dönme.”</p>

  <p class="p10">Peter, Minot’un yanına gitti. “El sallayıcısı, aklından geçen fikirleri netleştiremediği için bunu savunamayan demektir. Yani salonda bir sunum yaparken iyi hazırlanmadığı kısımlara gelince ellerini sallamaya ve hızlı konuşmaya başlar. Tıpkı birinin ellerini sallayarak, vesaire, vesaire vesaire, demesi gibi. Bilim alanında el sallamak, malzemen olmadığı anlamına gelir.” “Ne işim var benim burada,” dedi Minot elini sallayarak. “Göstergebilim tamamen çarpıtılmış.”</p>

  <p class="p12">“Doğru.”</p>

  <p class="p10">“Ama Derrida’nın dediği gibi, tekno tercüme çok zordur. El hareketleriyle hepinize içlemcilik sinyalleri vermeye çalışıyorum. Neler oluyor?”</p>

  <p class="p10">“Sakın söyleme,” dedi Rick. “Yoksa o da gelmek ister.” “Tabii, gelmek isterim,” dedi Minot. “Ben bu laboratuvardaki hayatın tarihçisiyim. Gelmem gerekir. Nereye gidiyorsunuz?” Peter kısaca bütün olanları anlattı.</p>

  <p class="p48">“Ah, tabii, kesinlikle geliyorum. Bilimin ve ticaretin kesişme noktası mı? Altın gençliğin yozlaşması mı? Tabii... Orada olacağım.”</p>

  <p class="p29">Peter laboratuvarın köşesindeki makineden kahve alırken Erika yanma geldi. “Daha sonra ne yapacaksın?”</p>

  <p class="p30">“Bilmem, neden sordun?”</p>

  <p class="p30">“Bu gece belki sana uğrarım diyordum.”</p>

  <p class="p29">Erika gözlerini dikmiş ona bakıyordu. Davranışındaki bu denli dobralık Peter’a itici geldi. “Bilmiyorum Erika,” dedi. “Buradaki çalışmam uzun sürebilir.” İçinden de, son kez buluştuğumuzdan beri, üç haftadır seni görmedim, diyordu.</p>

  <p class="p30">“Benim işim bitmek üzere,” dedi Erika. “Saat daha dokuz.”</p>

  <p class="p30">“Bilmiyorum. Bakarız.”</p>

  <p class="p29">“Teklifim sana çekici gelmiyor mu?” Erika hâlâ gözlerini Peter’ın yüzüne dikmiş, ifadesini yakalamaya çalışıyordu.</p>

  <p class="p30">“Amar’la çıkıyorsun sanıyordum.”</p>

  <p class="p29">“Amar’ı çok severim. Çok zekidir. Seni de çok severim. Hep sevmişimdir.”</p>

  <p class="p29">“Belki daha sonra konuşuruz,” dedi Peter kahvesine süt katarken. Sonra oradan hızla ayrıldı.</p>

  <p class="p46">“Umarım,” dedi Erika arkasından.</p>

  <p class="p29">Rick başını kaldırıp Peter’ı gördüğünde halojen lamba altında bir fareyi baş aşağı tutmuş, küçük bir kumpasla hayvanın şişmiş arka ayağını ölçüyordu.</p>

  <p class="p29">“Yaptığın şey bir karajenan hazırlığı mı?” diye sordu Peter. Karajenan bir laboratuvar hayvanında ödem oluşturmak için kullanılan yaygın bir yöntemdi. Enflamasyonu incelemek için dünyanın her yanındaki laboratuvarlarda uygulanan standart uygulamaydı.</p>

  <p class="p10">“Doğru,” dedi Rick. “Karajenan enjekte ederek pençesinin şişmesini sağladım. Sonra ayağını orta boy bir yağmur ormanı ağacı olan Himatanthus sucuuba kabuğundan çıkardığım ekstreyle sardım. Şimdi de bunun antienflamatör, yani ödem çözücü özelliklerini göstermesini umuyorum. Himatanthus çok farklı yararları olan bir ağaçtır, yaraları iyileştirir, ülseri tedavi eder. Kosta Rika’daki Şamanlar bu ağacın antibiyotik, ateş düşürücü, kansere ve parazitlere karşı koruyucu özellikleri olduğunu söylüyorlar, ama henüz bu iddiaları deneyden geçirmiş değilim. Ama ağaç kabuğu ekstresinin farenin ödemini hızla azalttığı kesin.”</p>

  <p class="p10">“Antienflamatör tepki için hangi kimyasalların rol oynadığını belirleyebildin mi?”</p>

  <p class="p10">“Brezilya’daki araştırmacılar bunu alfa-amyrin sinnamatlarına ve diğer sinnamat bileşenlerine atfediyorlar, ama ben henüz bunu doğrulamış değilim.” Rick fareyi ölçtükten sonra onu kafesine koyup dizüstü bilgisayarına sonucu ve süresini girdi. “Ama sana bir şey söyleyeyim: Ağaçtan alınan ekstreler tamamen non-toksik, yani zehirsiz görünüyor. Belki bir gün bunu hamile kadınlara bile vermek mümkün olacak. Aa, şuna bak.” Kafeste dolaşan fareyi işaret etti. “Artık topallamıyor.”</p>

  <p class="p10">Peter onun sırtını sıvazlayıp, “Aman dikkat et,” dedi. “Yoksa bir ilaç şirketi senin sonuçlarına senden önce sahip çıkabilir.” “Dert etmiyorum,” dedi Rick. “Eğer o adamlar gerçekten de ilaç geliştirme işinde olsalardı, çoktan bu ağaç üstünde çalışırlardı. Ama neden riske girsinler ki? Amerikalı vergi mükellefleri araştırma fonlarını finanse etsinler, bir doktora öğrencisi bu buluşu yapmak için aylarca ter döksün, sonra onlar devreye girip bunu üniversiteden satın alsınlar. Sonra da kendi buluşumuzu bize pahalı fiyatla satsınlar. Ne tatlı iş, değil mi?” Rick yine nutuklarından birine başlamak üzereydi. “Bu lanet ilaç şirketleri var ya...”</p>

  <p class="p34">“Rick,” diye sözünü kesti Peter. “Benim gitmem gerekiyor.” “Aa, tabii. Biliyorum, kimse söyleyeceklerimi dinlemek istemiyor.”</p>

  <p class="p33">“Naja zehrimle ilgilenmem lazım.”</p>

  <p class="p34">“Sorun değil.” Rick bir an duraksadıktan sonra başını geri çevirip Erika’ya baktı. “Bak, dinle, beni ilgilendirmez, ama...” “Haklısın, ilgilendirmez...”</p>

  <p class="p34">“Ama senin gibi düzgün bir adamın o kadar... şey olmayan birinin ağına düşmesine üzülürüm. Her neyse, MIT’de bilgisayar mühendisliğindeki arkadaşım Jorge’yle tanışmıştın, değil mi? Erika’nın ne dolaplar çevirdiğini öğrenmek istiyorsan, bu numarayı ara...” Peter’a bir kartvizit uzattı. “Jorge onun sesli ve kısa mesajları dâhil bütün telefon kayıtlarına erişebilir, sen de onun hakkındaki gerçeği, önüne gelen herkesle yattığını öğrenirsin.”</p>

  <p class="p33">“Bu yasal mı?”</p>

  <p class="p33">“Hayır. Ama çok işe yarıyor.”</p>

  <p class="p33">“Sağ ol,” dedi Peter. “Ama...”</p>

  <p class="p33">“Hayır, sende kalsın,” diye ısrar etti Rick.</p>

  <p class="p33">“Kullanacak değilim.”</p>

  <p class="p34">“Belli olmaz,” dedi Rick. “Telefon kayıtları yalan söylemez.” “Pekâlâ,” dedi Peter. Tartışmaktansa kartviziti almak daha kolaydı. Cebine attı.</p>

  <p class="p33">“Aklıma gelmişken,” dedi Rick. “Ağabeyinle ilgili...”</p>

  <p class="p33">“Ne olmuş ona?”</p>

  <p class="p33">“Sence doğru mu söylüyor?”</p>

  <p class="p33">“Şirketi hakkında mı?”</p>

  <p class="p33">“Evet, Nanigen.”</p>

  <p class="p12">“Öyle sanıyorum,” dedi Peter. “Ama doğrusunu istersen o konuda fazla bir şey bilmiyorum.”</p>

  <p class="p12">“Sana anlatmadı mı?”</p>

  <p class="p12">“Bütün o iş hakkında çok ketumdu.”</p>

  <p class="p11">“Peki, sence o şirket yenilikçi midir?”</p>

  <p class="p12">Evet, bence yenilikçidir, diye geçirdi içinden Peter tarama mikroskobundan bakarken. O çakıl gibi şeyi, mikro-robotu veya her neyse, bir kez daha inceliyordu. Ağabeyinin o boşluğun kokpit değil, mikro-enerji paketi veya kontrol ünitesi için yuva olduğu açıklamasını değerlendirmeye çalışıyordu. Herhangi bir şeyin yuvası gibi görünmüyordu. Çok ayrıntılı, minik bir kontrol paneline bakan bir koltuk gibiydi.</p>

  <p class="p12">Hâlâ bu konuda kafa patlatırken laboratuvarın tamamen sessizliğe bürünmüş olduğunu fark etti. Başını kaldırıp bakınca mikroskobun o nesneyi duvara monte edilmiş büyük düz ekranda da gösterdiğini gördü. Laboratuvardaki herkes ona bakıyordu.</p>

  <p class="p12">“Bu da nesi?” dedi Rick.</p>

  <p class="p12">“Bilmiyorum,” dedi Peter ekranı kapatarak. “Korkarım, Hawaii’ye gidene kadar da ne olduğunu öğrenemeyeceğiz.”</p>

  <p class="p50"><span class="t7">&nbsp;</span></p>

  <p class="p50"><span class="t7">3. BÖLÜM</span></p>

  <p class="p50"><span class="t7">MAPLE CADDES</span><span class="t7">İ</span><span class="t7">, CAMBRIDGE 27 EK</span><span class="t7">İ</span><span class="t7">M, SAAT 06.00</span></p>

  <p class="p27"><span class="t19">Y</span></p>

  <p class="p51">edi doktora öğrencisinin her biri Vin Drake’in teklifini kabul etmeye karar verdi. Veri topladılar, araştırmaları hakkında tanıtıcı yazılar yazdılar ve Nanigen’deki Alyson Bender’a mektupları ve bilgileri gönderdiler. Her birine ayrı ayrı gelen cevapta Nanigen’in onları uçakla Hawaii’ye götüreceği, ama kolaylık olsun diye bu yolculuğu grup halinde yapacakları bildirildi. Ekim ayının son günlerine yaklaşırken öğrencilerin günleri artık hazırlık yapmakla geçiyordu. Yedisinin de yapacak çok işi vardı deneylerini bitirmek, bir süre ara verecekleri projelerini kıvama sokmak ve tabii, valizlerini hazırlamak. Plana göre bir pazar sabahı Boston’dan kalkacak uçak, Dallas’ta aktarma yaptıktan sonra aynı gün öğleden sonra Honolulu’ya varacaktı. Ortak kararlarına göre orada dört gün kalacaklar, hafta sonuna doğru döneceklerdi.</p>

  <p class="p51">Yolculuktan bir gün önce, soğuk ve bulutlu o cumartesi sabahı Peter Jansen dairesinde, bilgisayarı başında çalışırken,</p>

  <p class="p52">Erika Moll da mutfakta bir yandan salamlı yumurta yapıyor, bir yandan da “Take a Chance on Me” şarkısını söylüyordu. Peter birden o sabah telefonunu açmamış olduğunu fark etti bir gece önce Erika aniden gelince kapatmıştı. Şimdi cihazı açıp masanın üstüne koydu. Bir dakika sonra telefon vızıldayarak bir mesajı olduğunu duyurdu. Mesaj ağabeyi Eric’tendi.</p>

  <p class="p53">&nbsp;</p>

  <p class="p53">Peter mesaja baktı. Şaka mıydı? Bir şey mi olmuştu? Hemen cevap yazdı.</p>

  <p class="p10">&nbsp;</p>

  <p class="p10">Ekrana baktı, ama cevap yoktu. Birkaç dakika sonra Eric’in Hawaii’deki numarasını tuşladı, ama karşısına telesekreter çıktı. “Eric, benim, Peter. Ne oldu? Beni ara.”</p>

  <p class="p12">Mutfaktan Erika seslendi. “Kiminle konuşuyorsun?”</p>

  <p class="p12">“Kimseyle. Ağabeyime ulaşmaya çalışıyorum.”</p>

  <p class="p10">Ağabeyinden gelen mesajın bilgilerine baktı. Saat 21.45’te gelmişti. Demek ki, önceki gece yazılmıştı. Yani, Hawaii’de öğlen sonrasıydı.</p>

  <p class="p10">Peter bir kez daha ağabeyinin numarasını tuşladı, ama yine telesekreter çıktı.</p>

  <p class="p12">“Kahvaltı neredeyse hazır,” dedi Erika.</p>

  <p class="p10">Peter mutfağa gitti ve telefonunu tabağının yanma koydu. Erika yüzünü buruşturdu; sofrada telefon olmasını hiç sevmezdi. Peter’ın tabağına yumurta koyarken, “Anneannemin tarifini uygulayıp süt ve unu karıştır...” dedi.</p>

  <p class="p12">Telefon çaldı.</p>

  <p class="p12">Peter hemen açtı. “Alo?”</p>

  <p class="p12">“Peter?” Bir kadın sesi. “Peter Jansen mı?”</p>

  <p class="p12">“Evet, benim.”</p>

  <p class="p10">“Ben Alyson Bender,” dedi kadın. “Nanigen’den.” Peter’ın gözünün önüne Eric’in kolunu beline doladığı sarışın kadın geldi. “Bakın,” dedi kadın. “Hawaii’ye en çabuk ne zaman gelebilirsiniz?”</p>

  <p class="p12">“Yarın sabah kalkacak uçakta yerimiz var,” dedi Peter.</p>

  <p class="p12">“Bugün gelebilir misiniz?”</p>

  <p class="p12">“Bilmiyorum, ben...”</p>

  <p class="p12">“Çok önemli.”</p>

  <p class="p12">“Uçak tarifelerine bir bakarım...”</p>

  <p class="p10">“Aslında ben size sormadan iki saat sonra kalkacak bir uçakta yer ayırttım. Buna yetişebilir misiniz?”</p>

  <p class="p12">“Evet, sanırım... Ne oluyor?”</p>

  <p class="p10">“Korkarım size kötü bir haberim var Peter.” Alyson durdu. “Ağabeyiniz hakkında.”</p>

  <p class="p12">“Ne olmuş ağabeyime?”</p>

  <p class="p12">“Kayıp.”</p>

  <p class="p10">“Kayıp mı?” Peter afallamıştı; hiçbir şey anlamıyordu. “Ne demek kayıp?”</p>

  <p class="p10">“Dünden beri,” dedi Alyson. “Bir tekne kazası oldu. Bilmiyorum, size bir tekne aldığından söz etmiş miydi? Bir Boston Whaler teknesi. Her neyse, dün adanın kuzey tarafına açılmışken teknesinde mekanik sorunlar çıkmış... Çok büyük bir dalga kayalara vurup duruyormuş. Motor çalışmayınca tekne sürüklenerek...”</p>

  <p class="p10">Peter’ın başı dönmeye başladı. Önündeki yumurta tabağını öteye itti. Erika yüzü solmuş bir halde ona bakıyordu. “Bunları nereden öğrendiniz?” diye sordu Peter.</p>

  <p class="p12">“Uçurumun tepesinde insanlar varmış, her şeyi görmüşler.”</p>

  <p class="p12">“Peki, Eric’e ne olmuş?”</p>

  <p class="p54">“Motoru çalıştırmak için çabalamış. Başaramamış. Dalga çok yüksekmiş ve tekne kayalara çarpacakmış. Eric suya atlayıp sahile doğru yüzmeye başlamış. Fakat akıntı... sahile varamamış...” Alyson durup bir soluk aldı. “Çok üzgünüm Peter.”</p>

  <p class="p54">“Eric çok iyi bir yüzücüdür,” dedi Peter. “Çok tecrübeli bir yüzücüdür.”</p>

  <p class="p54">“Biliyorum. Biz de bu nedenle hâlâ döneceğini umuyoruz. Ama polisin bize söylediğine göre... Buraya gelir gelmez polisler sizinle konuşup her şeyi anlatmak istiyor.”</p>

  <p class="p54">“Hemen yola çıkıyorum,” dedi Peter ve telefonu kapadı. Erika yatak odasına gitmiş ve zaten ertesi gün için hazırlanmış olan valizini getirmişti.</p>

  <p class="p54">“Eğer o uçağa yetişeceksen, hemen çıkmalıyız,” dedi Erika. Kolunu Peter’ın omzuna sardı ve birlikte aşağıya inip arabaya doğru yürüdüler.</p>

  <p class="p55"><span class="t7">4. BÖLÜM</span></p>

  <p class="p55"><span class="t7">MAKAPU'U BURNU, OAHU 27 EK</span><span class="t7">İ</span><span class="t7">M, SAAT 16.00</span></p>

  <p class="p56">&nbsp;</p>

  <p class="p27"><span class="t24">O</span></p>

  <p class="p28">ahu’nun kuzeydoğu ucunda, yüksek bir uçurumun tepesinde olan Makapu’u Burnu dört bir yandaki muhteşem okyanus manzarasıyla turistlerin ilgi odağı olan bir yer olarak bilinirdi. Fakat oraya geldiği zaman karşılaştığı kasvetli ve çorak görünüm Peter’ı şaşırttı. Şiddetli bir rüzgâr ayaklarının altındaki kısa otları kamçılarken, üstündeki ceketi de çekiştiriyor, yürürken öne eğilmek zorunda bırakıyordu. Uğultudan yüksek sesle konuşmak zorunda kaldı. “Burası hep böyle midir?”</p>

  <p class="p10">Yanındaki polis görevlisi Dan Watanabe, “Hayır,” dedi. “Bazen çok sevimsiz olabiliyor. Bu rüzgâr dün gece çıktı.” Watanabe, Ray-Ban güneş gözlüğü takıyordu. Sağ taraftaki fener kulesini işaret etti. “Bu Makapu’u Deniz Feneri’dir. Yıllar önce otomatik hale getirildi. Artık orada kimse yaşamıyor.” Tam önlerinde, yetmiş metre aşağıda okyanus dalgalarının dövdüğü siyah lav kayaları görünüyordu. “Burada mı olmuş?” diye sordu Peter.</p>

  <p class="p34">“Evet,” dedi Watanabe. “Tekne şurada karaya oturmuş...” diyerek sol tarafı işaret etti. “Ama Sahil Güvenlik onu parçalanmadan önce kayalıklardan çıkarmış.”</p>

  <p class="p34">“Demek ki, arıza çıktığında teknesi açıkta bir yerdeydi,” dedi Peter okyanusa bakarak; deniz beyaz köpüklü dalgalarla çalkalanıyordu.</p>

  <p class="p34">“Evet. Tanıkların söylediğine göre bir süre denizde sürüklenmiş.”</p>

  <p class="p33">“Motoru çalıştırmak için çabalıyormuş.”</p>

  <p class="p33">“Evet. Ve sürükleniyormuş”</p>

  <p class="p34">“Mekanik arıza neymiş?” diye sordu Peter. “Anladığım kadarıyla tekne yeniymiş.”</p>

  <p class="p33">“Evet. Birkaç hafta önce almış.”</p>

  <p class="p34">“Ağabeyim tekneler konusunda çok tecrübeliydi,” dedi Peter. “Her yaz gittiğimiz Long Island Boğazı’nda babamın bir teknesi vardı.”</p>

  <p class="p34">“Sular çok farklı,” dedi Watanabe. “Burada okyanus çok derindir. Karşıdaki en yakın kara parçası beş bin mil uzaktadır. Ama konu o değil. Ağabeyine sorun çıkaran şeyin etil alkol olduğu kesin.”</p>

  <p class="p33">“Etil alkol mü?” dedi Peter.</p>

  <p class="p34">“Hawaii Eyaleti burada satılan bütün benzinlere yüzde on oranında etil alkol katar, ama etil alkol küçük motorları bozar. Bazı ucuz benzin istasyonları benzine çok fazla etil alkol katıyorlar yüzde otuz falan. Yakıt borularını tıkadığı gibi doğal veya yapay kauçuktan ne varsa hamur haline getiriyor. Birçok teknede sorun çıktı. Artık insanlar benzin depolarını ve boruları çelikten yaptırıyorlar. Bence ağabeyinize olan da budur. Karbüratörler tıkanmış, yakıt pompası çalışmamıştır. Sorun her ne idiyse, zamanında motoru tekrar çalıştıramamış.”</p>

  <p class="p10">Peter aşağıdaki denize bakıyordu. Kıyıya yakın yerde yeşilimsi, daha açıklardaysa rüzgârla savrulan beyaz köpüklü, koyu maviydi.</p>

  <p class="p12">“Buradaki akıntılar nasıldır?” diye sordu.</p>

  <p class="p10">“Belli olmaz,” dedi Watanabe. “Çoğu zaman kuvvetli bir yüzücü akıntıyla başa çıkabilir. Sorun, lav kayalarında parçalanmadan karaya çıkabilmektedir. Normal olarak batıya doğru yüzerek, şuradaki Makapu’u kumsalına ulaşmaya çalışmak gerekir.” Bir kilometre ötedeki kumsal şeridini işaret etti.</p>

  <p class="p12">“Ağabeyim iyi bir yüzücüydü,” dedi Peter.</p>

  <p class="p10">“Bunu ben de duydum, ama tanıklar suya atladıktan sonra onu göremediklerini söylediler. O gün çok yüksek dalgalar varmış, köpükler arasında kaybolmuş. Bir anda gözden kayboluvermiş.”</p>

  <p class="p12">“Onu gören kaç kişi var?”</p>

  <p class="p10">“iki. Tam uçurumun kenarında piknik yapan bir çift. Yürüyüş yapan birkaç kişiyle, başka insanlar da görmüşler, ama onlara ulaşamadık. Artık bu rüzgârdan kaçalım mı?” Tepeye doğru yürümeye başladı; Peter da onu izledi. “Sanırım, buradaki işimiz bitti,” dedi Watanabe. “Tabii, videoyu görmek istemiyorsan...”</p>

  <p class="p12">“Ne videosu?”</p>

  <p class="p10">“Teknenin sorun çıkardığını görünce piknik yapan o çift olayı videoya almışlar. Ağabeyinin suya atlama anı dahil, on beş dakikalık bir kayıt var. Bunu görmek isteyeceğine emin değildim.”</p>

  <p class="p11">“Görmek isterim,” dedi Peter.</p>

  <p class="p10">Polis karakolunun ikinci katında bir video kamerasının küçük ekranına bakıyorlardı. Karakol gürültülü ve kalabalıktı;</p>

  <p class="p28">Peter ekrana odaklanmakta zorlanıyordu. İlk görüntülerde yeşil çimlerin üstüne oturmuş otuz yaşlarında bir adam sandviç yiyor, sonra yaklaşık aynı yaşlarda Coca Cola içen bir kadın gülerek kameraya el sallıyordu.</p>

  <p class="p10">“O çift bunlar işte,” dedi Watanabe. “Grace ve Bobby Choy. İlk bölüm onların pozlarından ibaret. Altı dakika sürüyor.” Watanabe hızlı öne sarma düğmesine bastıktan sonra videoyu durdurdu ve “Zaman göstergeli,” dedi. Ekrandaki saat 15.50.12’yi gösteriyordu. “İşte burada Bobby denizde bir şeyi işaret ediyor sorunlu tekneyi fark etmiş.”</p>

  <p class="p10">Kamera okyanusu göstermek için gezindi. Mavi ufukta Boston Whaler teknesinin beyaz gövdesi yalpalamaktaydı. Karadan yüz metre açıkta olduğu için Peter içindeki kimsenin ağabeyi olduğuna karar veremedi. Kamera bu kez dürbünle bakmakta olan Bobby Choy’u gösterdi.</p>

  <p class="p10">Bir sonraki sahnede Peter teknenin kıyıya çok daha yaklaşmış olduğunu gördü. Artık ağabeyini seçebiliyordu; ağabeyi eğilip kalkıyor, bir an ortaya çıkıp, sonra gözden kayboluyordu. “Sanırım, tıkanmış boruları açmaya çalışıyor,” dedi Watanabe. “Görünüşe göre öyle olmalı.”</p>

  <p class="p12">“Evet,” dedi Peter.</p>

  <p class="p10">Kamera şimdi başım iki yana sallayarak cep telefonuyla bir yeri aramaya çalışan Grace Choy’u göstermekteydi.</p>

  <p class="p10">Sonra tekrar tekneye çevrildi; beyaz köpüklü dalgaların dövdüğü kayalıklara iyice yaklaşmıştı.</p>

  <p class="p10">Sonra tekrar Grace Choy’a çevrildi; telefonda bir şeyler söylerken başını iki yana sallıyordu. “Burada cep telefonları iyi çekmez,” dedi Watanabe. “Kadın devamlı 911’i aramış, ama uzun süre erişememiş. Hat sürekli kesiliyormuş. Eğer 911’e ulaşabilseymiş, onlar da hemen Sahil Güvenlik’e bildirirlerdi.”</p>

  <p class="p10">Kamera artık titriyordu, ama Peter bir şey görür gibi oldu. “Burada dursanıza!”</p>

  <p class="p12">“Ne var?”</p>

  <p class="p10">“Durdurun, durdurun,” dedi Peter telaşla. Görüntü dondurulduğunda ekranı işaret etti. “Geri plandaki kim?”</p>

  <p class="p10">Ekranda Choy çiftinin birkaç metre gerisinde duran beyaz elbiseli bir kadın göründü. Kadın dikkatle kıyıya bakarak tekneyi işaret ediyordu.</p>

  <p class="p10">“Bu kadın da diğer tanıklardan biri,” dedi Watanabe. “Ayrıca koşu yapan üç kişi daha vardı. Henüz hiçbirinin kimliğini tespit edemedik. Ama zaten bildiklerimizden başka bir şey söyleceklerini sanmıyorum.”</p>

  <p class="p12">“O kadının elinde bir şey mi var?”</p>

  <p class="p12">“Bence sadece tekneyi işaret ediyor.”</p>

  <p class="p12">“Bilmiyorum,” dedi Peter. “Bence elinde bir şey var.”</p>

  <p class="p10">“Delil inceleme elemanlarımıza baktırayım,” dedi Watanabe. “Haklı olabilirsin.”</p>

  <p class="p12">“O kadın daha sonra ne yapıyor?” diye sordu Peter.</p>

  <p class="p12">Bant bir kez daha başladı.</p>

  <p class="p32">“Hemen oradan ayrılıyor,” dedi Watanabe. “Tepeye çıkıp, gözden kayboluyor. Bak işte, orada, gidiyor. Acelesi var, sanki yardım istemeye gider gibi... Ama onu bir daha gören olmadı. 911’e gelen başka ihbar da kaydedilmedi.”</p>

  <p class="p10">Birkaç dakika sonra görüntüde Eric tekneden atlayıp dalgaların arasına karışıyordu. Belirlemek zordu, ama kıyıdan otuz metre kadar açıktaydı. Suya balıklama değil, çivileme atlamış ve hemen beyaz köpüklerin içinde kaybolmuştu.</p>

  <p class="p10">Belki su yüzüne çıkar diye Peter dikkatle baktı, ama öyle olmadı. Eric çok büyük, kahredici bir hata yapmış, denize atlamadan önce can yeleğini giymemişti. Oysa böyle durumlarda can yeleğinin ne kadar önemli olduğunu iyi bilirdi. “Ağabeyim can yeleği giymemiş,” dedi Peter.</p>

  <p class="p10">“Fark ettim,” dedi Watanabe. “Belki tekneye almayı unutmuştur. Olmayacak şey değil...”</p>

  <p class="p10">“Telsizle imdat çağrısı yapmış mı?” diye sordu Peter. Eric’in teknesinde mutlaka bir VHF denizci telsizi olmalıydı. Tecrübeli bir denizci olan Erie her zaman Sahil Güvenlik’in kontrol ettiği 16. kanaldan yardım çağrısı yapmış olmalıydı.</p>

  <p class="p12">“Sahil Güvenlik hiçbir çağrı duymamış.”</p>

  <p class="p10">Bu çok tuhaftı. Can yeleği yok, imdat çağrısı yapılmamıştı. Eric’in telsizi de mi bozulmuştu? Peter video filmindeki boş okyanusa bakmaya devam etti; ağabeyinden hiçbir iz görünmeyen okyanusa... Bir dakika sonra, “Kapatalım,” dedi.</p>

  <p class="p10">Watanabe kamerayı kapattı. “O kemik bahçesinde kaybolmuş.”</p>

  <p class="p12">“Ne bahçesi?”</p>

  <p class="p10">“Kemik bahçesi. Dalganın kırıldığı yerde fokur fokur çalkalanan süprüntüler vardır. Oradaki kayalara çarpmış olabilir. Yüzeyin bir iki metre altında kaya çıkıntıları bulunur. Kesin bir şey söyleyemeyiz. Filmi bir daha görmek ister misin?”</p>

  <p class="p12">“Hayır,” dedi Peter. “Yeterince gördüm.”</p>

  <p class="p10">Watanabe ekranı kapatıp katladı. “Tepede görünen kadım tanıyor musun?” diye sordu.</p>

  <p class="p12">“Ben mi? Hayır. Herhangi biri olabilir.”</p>

  <p class="p37">“Merak ettim... O kadar kuvvetli bir tepki gösterdin ki!” “Hayır, tanımıyorum. Sadece çok şaşırdım. Sanki bir anda ortaya çıkmış gibiydi. Kim olduğu hakkında hiçbir fikrim yok.” Watanabe gözlerini dikip ona bakıyordu. “Bilseydin söylerdin, değil mi?”</p>

  <p class="p12">“Elbette. Tabii söylerdim.”</p>

  <p class="p12">“Zaman ayırdığın için teşekkür ederim.” Watanabe ona kartını verdi. “Dedektiflerimden biri seni oteline götürür.”</p>

  <p class="p12">Peter dönüş yolunda pek konuşmadı. Ağabeyinin dalgalar arasında kayboluşunu seyretmek yeterince rahatsız ediciydi. Ama elinde bir nesne, tekneyi işaret eden tepedeki beyazlı kadın kadar rahatsız edici değildi. Çünkü o kadın Nanigen’in mali işler müdürü Alyson Bender’dı ve onun o sahnede bulunması her şeyi değiştiriyordu.</p>

  <p class="p55"><span class="t7">&nbsp;</span></p>

  <p class="p55"><span class="t7">5. BÖLÜM</span></p>

  <p class="p55"><span class="t7">WAIKIKI 27 EK</span><span class="t7">İ</span><span class="t7">M, SAAT 17.45</span></p>

  <p class="p56">&nbsp;</p>

  <p class="p27"><span class="t24">O</span></p>

  <p class="p28">tel odasında giyinik olarak yatağına uzanmış olan Peter Jansen, olayın şokunu hâlâ üzerinden atamamıştı. Ne yapacağını kestiremiyordu. Neden Alyson Bender’ın kim olduğunu Watanabe’e söylememişti sanki? Video filmi gözlerinin önünden gitmiyordu. Alyson elinde tuttuğu bir şeyle Eric’in ölümünü seyrederken sanki hiç etkilenmemiş gibiydi. Sonra da telaşla oradan uzaklaşıyordu. Neden?</p>

  <p class="p10">Aklına Rick Hutter’ın ona Erika Moll’la ilgili söyledikleri geldi. Birini nasıl araştırabilirdin? Cüzdanını çıkarıp içindeki paraları ve kartları boşalttı. Sonunda Rick’in ona bir hafta önce laboratuvarda vermiş olduğu kartı buldu. Üstünde Rick’in elyazısı vardı. Sadece Jorge adı ve bir telefon numarası yazılıydı.</p>

  <p class="p12">Telefon kayıtlarına erişebilen kişi. MIT’deki telefon korsanı.</p>

  <p class="p10">Alan kodu Massachusetts’ti. Peter numarayı tuşladı. Uzun bir süre çaldı. Telesekreter de çıkmayınca çaldırmaya devam etti. Nihayet homurtulu bir ses, “Ne?” diye karşılık verdi.</p>

  <p class="p10">Peter kendini tanıtıp ne istediğini söyledi. “Ben Rick Hutter’ın arkadaşıyım. Belli bir telefon numarasından arananların ve arayanların bir listesini çıkarabilir misin?”</p>

  <p class="p12">“Neden?”</p>

  <p class="p12">“Rick bunu yapabildiğini söyledi. Bedeli neyse öderim.”</p>

  <p class="p10">“Parayla değil. Sadece... ilginç bir şeyse yaparım.” Alçak sesle konuşan adamın belli belirsiz bir İspanyol aksam vardı.</p>

  <p class="p10">Peter durumu anlattı. “Ağabeyimin... ağabeyimin ölümünde bir kadının parmağı olabilir.” Ölümü. Bu sözcüğü ilk kez Eric’le ilgili olarak telaffuz etmişti.</p>

  <p class="p12">Karşı tarafta uzun süren bir sessizlik oldu.</p>

  <p class="p10">“Bak... o kadının beni aradığı telefonun numarası var. O telefonla başka kimlerle konuştuğunu öğrenebilir misin? Bu telefonun ona ait olduğunu varsayıyorum.” Alyson’ın numarasını yüksek sesle okudu.</p>

  <p class="p10">Karşıda yine bir hayli uzun süren bir sessizlik oldu. Peter nefesini tutmuştu. Neden sonra Jorge, “Bana birkaç saat süre ver,” dedi.</p>

  <p class="p32">Peter tekrar sırtüstü uzandı; kalbi deli gibi atıyordu. Odası kara tarafına baktığı için Kalakaua Caddesi’ndeki trafik gürültüsü duyuluyordu. Güneş batmaya, odası gölgelerle dolmaya başladı. Belki Eric kıyıya varabilmişti; belki hafıza kaybına uğramıştı ve bir hastaneye gidememişti; belki çok kötü bir yanlışlık olmuştu... Peter, Eric’in bir şekilde, bir yerde ortaya çıkacağını ümit etmek, buna inanmak zorundaydı... Az da olsa böyle bir ihtimal vardı. Ya da Eric... öldürülmüş müydü? Sonunda artık odasında kalamayacağını anlayıp, kendini dışarıya attı.</p>

  <p class="p10">Peter otelin önündeki kumsalda oturmuş güneşin batışını ve okyanusun giderek kararışını seyrediyordu. Neden sanki videodaki kadını tanıdığını polise söylememişti? Hiçbir şey söylememesi içgüdüsel bir tepki gibiydi. Ama neden? Neydi böyle davranmasına yol açan? Eric’le ikisi küçükken hep birbirlerini kollarlardı. Eric onu, o Eric’i korurdu.</p>

  <p class="p12">“İşte buradasın!”</p>

  <p class="p10">Dönüp bakınca ona doğru yürüyen Alyson Bender’ı gördü. Üstünde havai bir elbise, ayaklarında sandaletler vardı. Cambridge’teki döpiyesli ve inci kolyeli görünümünden çok farklıydı. Burada masum bir genç kız gibi görünüyordu.</p>

  <p class="p10">“Neden beni aramadın? Polisle işin biter bitmez beni ararsın sanıyordum. Nasıl geçti?”</p>

  <p class="p10">“İyiydi,” dedi Peter. “Beni o burna götürdüler -Makapu’u Burnu’na- ve olayın nerede cereyan ettiğini gösterdiler.” “Anlıyorum. Bir haber var mı? Yani, Eric’le ilgili?”</p>

  <p class="p12">“Hâlâ onu bulamamışlar. Ya da cesedini.”</p>

  <p class="p12">“Ya tekne?”</p>

  <p class="p12">“Ne olmuş tekneye?”</p>

  <p class="p12">“Polis tekneyi kontrol etmiş mi?”</p>

  <p class="p10">“Bilmiyorum,” dedi Peter omuz silkerek. “Bir şey söylemediler.”</p>

  <p class="p10">Alyson onun yanına, kumun üstüne oturup elini omzuna koydu. Eli sıcaktı. “Bu sıkıntıyı yaşadığın için çok üzgünüm Peter, senin için çok acı olmalı.”</p>

  <p class="p12">“Çok zordu. Polisin elinde bir video filmi vardı.”</p>

  <p class="p12">“Video filmi mi? Gerçekten mi? Sen gördün mü?”</p>

  <p class="p12">“Evet.”</p>

  <p class="p12">“Ve? İşe yaradı mı?”</p>

  <p class="p10">Acaba Alyson biraz aşağısında oturan çiftin ellerinde bir video kamera olduğunu gerçekten görmemiş olabilir miydi? Sadece tekneye bakıyor olması mümkün müydü? Şimdi alacakaranlıkta Peter’ın yüzünü inceliyordu. Peter, “Eric’in suya atladığım gördüm... ama su üstüne çıkmadı,” dedi.</p>

  <p class="p12">“Ne korkunç,” diye karşılık verdi Alyson.</p>

  <p class="p10">Alyson onun omzunu sıkmaya ve ovmaya başladı. Peter ona yapma demek istedi, ama konuşmaya cesaret edemedi. Bütün bu olanlar çok ürkütücü geliyordu.</p>

  <p class="p12">“Peki, ya polisler ne düşünüyorlar?” diye sordu Alyson.</p>

  <p class="p12">“Ne hakkında?”</p>

  <p class="p12">“Olanlar hakkında. Yani, teknede.”</p>

  <p class="p12">“Motorda bir tıkanıklık olduğunu sanıyorlar...”</p>

  <p class="p12">Peter’ın telefonu çaldı. Cebinden çıkarıp açtı. “Alo.”</p>

  <p class="p12">“Ben Jorge.”</p>

  <p class="p10">“Bir dakika.” Ayağa kalkıp, Alyson’a döndü. “Bana bir dakika izin ver, bu görüşmeyi yapmak zorundayım.” Kumsal boyunca bir süre yürüyüp oradan uzaklaştı. Gittikçe kararan gökyüzünde yıldızlar belirmeye başlamıştı. “Devam et Jorge.”</p>

  <p class="p10">“Bana verdiğin telefon numarasıyla ilgili istediğin bilgileri elde ettim. Numara Honolulu’daki Nanigen Mikro-Teknoloji adına kayıtlı. Numarayı kullanan isim Alyson F. Bender.”</p>

  <p class="p10">Peter dönüp, uzakta kumda oturan bir gölge halindeki Alyson’a bakarak, “Devam et,” dedi.</p>

  <p class="p10">“Dün öğleden sonra, yerel saatle 15.47’de üç kez art arda 646-673-2682’yi aramış.”</p>

  <p class="p12">“Bu numara kime ait?”</p>

  <p class="p10">“Bu kayıtsız bir numara, içindeki kontör bitince atılan cinsten bir telefon.”</p>

  <p class="p12">“Üç kere mi aramış?”</p>

  <p class="p43">“Evet, ama çok kısa üç saniye, sonra iki, sonra üç saniye.” “Tamam... yani hattı düşüremediğini sanmış.”</p>

  <p class="p10">“Hayır, hattı düşürmüş, ama karşılık yok, sadece bip sesi var. Kadın bağlantı olduğunu biliyormuş. İki ihtimal var: Ya karşıdaki kişinin açacağını umarak devamlı aradı, ya da bir çeşit düzeneği tetikliyordu.”</p>

  <p class="p57">“Düzeneği mi?”</p>

  <p class="p58">“Evet. Cep telefonuyla arayarak bir düzeneği çalıştırabilirsin.”</p>

  <p class="p58">“Tamam, demek ki, üç kez art arda arıyor. Sonra ne oluyor?” “Saat 15.55’te Nanigen'deki başka bir numarayı arıyor. Vincent Drake adında bir çalışan adına kayıtlı. Konuşmayı dinlemek ister misin?”</p>

  <p class="p59">“Tabii.”</p>

  <p class="p60">Telefon çalıyor, karşı tarafın açtığını belirten tık sesi.</p>

  <p class="p57">VIN: Evet?</p>

  <p class="p57">ALYSON: (soluk soluğa) Benim.</p>

  <p class="p57">VIN: Evet?</p>

  <p class="p58">ALYSON: Dinle, endişelerim var, işe yarayıp yaramadığını bilmiyorum. Duman veya onun gibi bir şey çıkması gerekirdi... VIN: Anlayamadım.</p>

  <p class="p57">ALYSON: Ama çok endişeliyim...</p>

  <p class="p57">VIN: Daha fazla konuşmanı istemiyorum.</p>

  <p class="p57">ALYSON: Anlamıyorsun...</p>

  <p class="p58">VIN: Evet, anlıyorum. Şimdi beni dinle. Telefondasın. Benimle daha... açık konuşmalısın.</p>

  <p class="p57">ALYSON: Aa.</p>

  <p class="p57">VIN: Ne demek istediğimi anlıyor musun?</p>

  <p class="p57">ALYSON: (susuyor) Evet.</p>

  <p class="p57">VIN: Pekâlâ. Şimdi. O nesne nerede?</p>

  <p class="p57">ALYSON: (susuyor) Elde değil. Kayıp.</p>

  <p class="p57">VIN: Tamam. O halde, sorun yok.</p>

  <p class="p57">ALYSON: Ben hâlâ endişeliyim.</p>

  <p class="p57">VIN: Ama nesne tekrar ortaya çıkmadı, değil mi?”</p>

  <p class="p30"><span class="t8">ALYSON: Ç</span><span class="t8">ı</span><span class="t8">kmad</span><span class="t8">ı</span><span class="t8">.</span></p>

  <p class="p29">VIN: O halde, bence bir sorun yok. Bu konuyu yüz yüze konuşabiliriz, ama şimdi olmaz. Şimdi dönüyor musun?</p>

  <p class="p30"><span class="t8">ALYSON: Evet.</span></p>

  <p class="p46">VIN: Tamam. Görüşmek üzere.</p>

  <p class="p61">Tık.</p>

  <p class="p30">Jorge, “İki konuşma daha var,” dedi. “Dinlemek ister misin?”</p>

  <p class="p30">“Belki daha sonra.”</p>

  <p class="p29">“Pekâlâ. Sana bunları ,wav dosyası olarak e-postayla gönderirim. İstediğin zaman bilgisayarında dinlersin.”</p>

  <p class="p29">“Sağ ol.” Peter dönüp Alyson’a baktı ve ürperdi. “Bunu polise götürebilir miyim?”</p>

  <p class="p29">“Sakın ha!” dedi Jorge. “Bu konuşmalara erişmek için mahkeme emri gerekir. Polise götürürsen mahkemede hiçbir şansın olmaz. Yasadışı arama ve el koymaya girer. Ayrıca... benim de başımı belaya sokarsın.”</p>

  <p class="p30">“Peki, o halde ne yapmam gerekiyor?”</p>

  <p class="p29">“Hımm,” diye homurdandı Jorge. “Bilmiyorum onları itiraf ettir.”</p>

  <p class="p30">“Nasıl?”</p>

  <p class="p48">“Kusura bakma, bu konuda sana yardımcı olamam, ama başka telefon kayıtları gerekirse beni ara,” dedi Jorge ve telefonu kapadı.</p>

  <p class="p29">Peter tekrar Alyson’ın olduğu yere yürürken sırtındaki soğuk teri hissediyordu. Hava iyice karardığı için kadının yüzündeki ifadeyi anlamak mümkün değildi. Onun, “Her şey yolunda mı?” diye sorduğunu duydu.</p>

  <p class="p30">“Evet,” dedi Peter.</p>

  <p class="p10">Aslında gelişen olaylar karşısında kendini boğulacakmış gibi hissediyordu. Ömrü boyunca öğrenci olmuştu ve o ana kadar hayat tecrübesi ona diğer insanların nasıl oldukları ve neler yapabilecekleri hakkında kuşkucu bir bakış açısı kazandırmıştı. Yıllar içinde kopya çeken öğrencilerle, yüksek not almak için cinsel kıyaklar önerenlerle, notlarım tahrif edenlerle ve öğrencilerinin çalışmalarını kendi eseriymiş gibi sunan profesörlerle karşılaşmıştı. Eroin bağımlısı bir tez danışmanı bile olmuştu. Daha yirmi üç yaşındayken Peter kendini hayatta her şeyi gölmüş geçirmiş bir insan gibi hissediyordu.</p>

  <p class="p10">Ama artık öyle değildi. Cinayet düşüncesi, birisinin planlı olarak ağabeyini öldürdüğü düşüncesi onu adamakıllı sarsmış, soğuk terler içinde bırakmıştı. Sözde ağabeyinin sevgilisi olan, ama ona karşı komplo kuran bu kadınla nasıl konuşacağım bilemiyordu. Bu sevgili hiç gözyaşı dökmüyordu hiç üzgün göründüğü de yoktu.</p>

  <p class="p12">“Çok suskunsun Peter,” dedi Alyson.</p>

  <p class="p12">“Çok yorucu bir gün oldu.”</p>

  <p class="p12">“Sana bir içki ısmarlayayım.”</p>

  <p class="p12">“Hayır, sağ ol.”</p>

  <p class="p12">“Buranın Mai-tai’leri ünlüdür.”</p>

  <p class="p12">“Galiba ben yatsam iyi olacak.”</p>

  <p class="p12">“Yemek yedin mi?”</p>

  <p class="p12">“Aç değilim.”</p>

  <p class="p10">Alyson ayağa kalkıp üstündeki kumları silkeledi. “Çok üzgün olduğunu biliyorum. Ben de üzgünüm.”</p>

  <p class="p12">“Evet.”</p>

  <p class="p10">“Neden bana karşı bu kadar soğuksun? Ben sadece...” “Kusura bakma,” dedi Peter hemen. Kadının bir şeyden kuşkulanmasını istemiyordu. Bu çok akılsızca ve tehlikeli olurdu. “Büyük bir şok içindeyim.”</p>

  <p class="p10">Alyson elini uzatıp onun yanağına dokundu. “Yapabileceğim bir şey olursa, beni ara.”</p>

  <p class="p12">“Tamam. Sağ ol.”</p>

  <p class="p10">Birlikte otelin içine yürüdüler. “Bütün arkadaşların yarın sabah burada olacaklar,” dedi Alyson. “Onlar da Eric’e olanlar için üzülüyorlar, ama tesislerin gezilmesi için her şey ayarlandı. Sen buna katılabilecek misin?”</p>

  <p class="p28">“Kesinlikle,” dedi Peter. “Bu şekilde oturup bekleyemem.” “Gezi Manoa Vadisindeki Waipaka Botanik Bahçesi’nde başlayacak,” dedi Alyson. “Burada araştırmalarımız için pek çok yağmur ormanı malzemesi vardır. Yarın saat dörtte. Gelip seni alayım mı?”</p>

  <p class="p10">“Gerek yok,” dedi Peter. “Taksiyle gelirim.” Kendini zorlayarak Alyson’ın yanağına bir öpücük kondurdu. “Buraya geldiğin için teşekkür ederim Alyson. Çok makbule geçti.”</p>

  <p class="p10">“Sadece yardım etmek istiyorum.” Kuşkulu gözlerle Peter’ın yüzüne baktı.</p>

  <p class="p32">“Çok yardımcı oluyorsun,” dedi Peter. “İnan bana. Çok yardımcı oluyorsun.”</p>

  <p class="p10">Jorge’den edindiği bilgiler uykusunu ve iştahını kaçırdığı için Peter yatmamış, odasının balkonunda oturmaktaydı. Manzara olarak şehrin karşısındaki, dorukları siluet halinde görülen ışıksız dağlara bakıyordu. Alyson Bender bir telefon numarasını üç kez kısa süreli aramıştı. Arama saati olan 15.47 Peter’ın aklına kazınmış gibiydi. Öğlen sonrası. Piknik yapan çiftin kamerasındaki zaman göstergesini hatırlamaya çalıştı. Aslında sayılarla arası iyiydi. Veri setlerinde hep sayı kullanırdı. Gösterge gözünün önüne 15.50 ya da ona benzer bir şekilde geldi. Alyson o numarayı aradıktan üç dakika sonra video filminde Eric’in teknesi stop ediyordu.</p>

  <p class="p30">Dur bakayım. Eric’ten gelen bir mesaj vardı. Geliş saati neydi? İçeriye girip telefonunu aldı ve gelen mesajlar kayıtlarına baktı. <span class="t25">Gelmeyin</span> mesajı saat 21.49’da kaydedilmişti. Doğu Sahili ile Hawaii arasında altı saatlik bir zaman farkı vardı. Yani... Eric bu mesajı saat 15.49’da çekmişti. Alyson Bender kullan-at telefonuna yaptığı üç aramadan sadece iki dakika sonra ağabeyi o mesajı göndermişti. Sadece tek kelimelik bir mesajdı: “Gelmeyin.” Bunun nedeni de Eric’in o anda bir ölüm kalım sorunuyla karşı karşıya olması ve daha uzun bir mesaj yazmamasıydı. Eric bunu motoru çalıştırmaya uğraşırken, suya atlamadan birkaç saniye önce yazmıştı. Peter’ın elleri ter içindeydi, az kalsın telefonunu düşürecekti. Uzun süre ekrandaki <span class="t25">gelmeyin</span> yazısına baktı. Ağabeyinin son sözleriydi.</p>

  <p class="p62"><span class="t7">&nbsp;</span></p>

  <p class="p62"><span class="t7">6. BÖLÜM</span></p>

  <p class="p62"><span class="t7">ALA WAI, HONOLULU 28 EK</span><span class="t7">İ</span><span class="t7">M, SAAT 08.00</span></p>

  <p class="p27"><span class="t23">A</span></p>

  <p class="p28">kamai Tekne Hizmetleri, Ala Moana Bulvarı üstünde, Waikiki Kumsalı’nın sonundaydı. Peter taksiden indiğinde saat sabahın sekiziydi, ama tekne çekek yerinde çoktan hummalı bir çalışma başlamıştı. Tersane olarak büyük sayılmazdı, suda sadece on, on iki kadar tekne vardı; ağabeyinin Boston Whaler’ini bulması çok sürmedi.</p>

  <p class="p10">Buraya geliş nedeni bir gece önce Alyson’ın sorduğu bir soruydu. Polis teknede arama yapmış mıydı?</p>

  <p class="p10">Alyson bunu neden sormuştu? Sözde sevgilisi için kaygılanıyordu, ama tekneye olan ilgisi daha fazlaydı. Eric tekneden suya atlamıştı.</p>

  <p class="p12">Peter tekneye binip dikkatle etrafa bakmaya başladı.</p>

  <p class="p10">Dalgalardan aldığı onca darbeye rağmen Boston Whaler şaşırtacak kadar sağlam görünüyordu. Tamam, beyaz fiberglas gövdesi dev bir pençe tarafından tırmalanmış gibi çizikler içindeydi, sancak tarafında tırtıklı bir yarık vardı ve pruvasından</p>

  <p class="p28">bir parça kopmuştu. Bu marka tekneler gövdesi parçalansa bile su üstünde kalabilmeleriyle tanınırdı. Ağabeyi yıllardan beri bu Whaler tipi teknelerle haşır neşir olmuştu. Erie teknenin batma tehlikesi içinde bulunmadığını biliyor olmalıydı. Gövdesindeki hasar suya atlamasını haklı göstermiyordu. Ağabeyi kesinlikle atlamamalıydı. Teknede kalması daha güvenli olurdu.</p>

  <p class="p10">O halde, neden suya atlamıştı? Panik miydi? Aklı mı karışmıştı? Başka bir neden mi vardı?</p>

  <p class="p10">Teknenin arka tarafında bir tahta merdiven vardı. Peter bu merdivenden teknenin kıç kısmına çıktı. Bütün ambar kapakları ve kamara kapısı sarı renkli SUÇ <span class="t8">MAHALL</span><span class="t8">İ</span> şeridiyle çevriliydi. Kıçtan takma motorlara da bakmak istedi, ama bunlar da şeritle kapatılmıştı.</p>

  <p class="p10">“Yardımcı olabilir miyim?” Seslenen, üstündeki tulumu yağ içinde, oldukça iri bir adamdı. Başındaki kirli beyzbol kepi gözlerini saklıyordu.</p>

  <p class="p10">“Selam,” dedi Peter. “Adım Peter Jansen. Bu ağabeyimin teknesi.”</p>

  <p class="p12">“Anlıyorum. Siz burada ne yapıyorsunuz?”</p>

  <p class="p12">“Hiç, sadece görmek...”</p>

  <p class="p12">“Okuryazar mısınız?” diye sordu adam.</p>

  <p class="p12">“Evet, ben...”</p>

  <p class="p10">“Göründüğü kadarıyla okuma bilmiyorsunuz, çünkü şuradaki yazıda ziyaretçilerin ana ofiste kayıt yapmaları gerektiği yazıyor. Siz ziyaretçi misiniz?”</p>

  <p class="p12">“Sanırım öyle denebilir.”</p>

  <p class="p12">“Neden kayıt yaptırmadınız?”</p>

  <p class="p12">“Sandım ki, ben...”</p>

  <p class="p10">“Yanlış. Kayıt olmadan buraya giremezsiniz. Şimdi söyleyin bakalım, burada ne işiniz var?”</p>

  <p class="p12">“Bu ağabeyimin...”</p>

  <p class="p10">“İlk söylediğinde de duydum. Ağabeyinin teknesi. Bütün o sarı şeritleri görüyor musun? Gördüğünü ve okuyabildiğini de biliyorum, çünkü bana okuryazar olduğunu söyledin. Doğru mu?”</p>

  <p class="p12">“Evet.”</p>

  <p class="p10">“Demek ki, burası bir suç mahalliymiş ve senin burada olmaman gerekiyor. Şimdi hemen aşağıya in ve ofise gidip kayıt yaptır, bize kimlik göster. Kimliğin var mı?”</p>

  <p class="p12">“Evet.”</p>

  <p class="p10">“Tamam. Şimdi hemen git ve benim zamanımı boşa harcama.” Adam dönüp gitti.</p>

  <p class="p10">Peter aynı merdivenden inerken bir adamın hırıltılı sesini duydu. “Size yardımcı olabilir miyim bayan?” Buna bir kadın karşılık verdi. “Evet. Sahil Güvenlik’in buraya getirdiği Boston Whaler teknesini arıyorum.”</p>

  <p class="p12">Bu, Alyson’ın sesiydi.</p>

  <p class="p12">Peter teknenin arkasındaydı ve görünmüyordu.</p>

  <p class="p10">“Hay lanet,” dedi adam. “Bu teknenin ne özelliği var yahu? Ölüm döşeğindeki zengin bir amcadan daha çok ziyaretçisi oluyor.”</p>

  <p class="p12">“Nasıl yani?”</p>

  <p class="p10">“Daha dün bu teknenin kendisine ait olduğunu söyleyen bir adam geldi, ama üstünde kimliği yoktu, ben de ona toz olmasını söyledim. İnsanlar neler yapmaya kalkışıyorlar! Derken az önce genç bir adam gelip bunun ağabeyinin teknesi olduğunu iddia etti. Onu tekneden dışarıya savdım. Şimdi bir de sen çıktın. Bu teknede ne var böyle?”</p>

  <p class="p10">“Bilemem,” dedi Alyson. “Bana sorarsanız, sadece teknede bir şey unutmuştum, onu almak istiyorum.”</p>

  <p class="p10">“Mümkün değil. Polis müdürlüğünden yazılı bir izin almadan olmaz. Öyle bir iznin yok, değil mi?”</p>

  <p class="p12">“Yok...”</p>

  <p class="p10">“Üzgünüm. O genç adama da söylediğim gibi, burası bir suç mahallidir.”</p>

  <p class="p12">“O adam nerede?” diye sordu Alyson.</p>

  <p class="p10">“Kıç taraftaki merdivenden iniyordu. Sanırım, hâlâ o taraftadır. Birazdan gelir. Ofise girmek ister misin?”</p>

  <p class="p12">“Neden gireyim?”</p>

  <p class="p10">“Oradan polisi arar, teknedeki eşyam almana izin verirler mi diye sorarız.”</p>

  <p class="p10">“Çok zahmetli olacak. Bu şey sadece... kol saatim. Bileğimden çıkarmıştım...”</p>

  <p class="p12">“Zahmet olmaz.”</p>

  <p class="p43">“Yeni bir saat alırım. Gerçi biraz pahalıcaydı, ama...” “Anlıyorum.”</p>

  <p class="p12">“Bu işin kolay olacağını sanıyordum.”</p>

  <p class="p12">“Nasıl istersen. Ama gidip, kayıt yaptırman lazım.”</p>

  <p class="p12">“Neden gerekli olduğunu anlamıyorum.”</p>

  <p class="p12">“Öyle gerekiyor.”</p>

  <p class="p10">“Bence değil,” dedi Alyson. “ Herhangi bir polis işine bulaşmak istemiyorum.”</p>

  <p class="p10">Peter bir süre daha bekledikten sonra adamın ona seslendiğini işitti. “Artık oradan çıkabilirsin evlat.”</p>

  <p class="p10">Peter teknenin arkasından çıktı. Alyson gitmişti. İri yapılı adam onu kuşkucu gözlerle süzdükten sonra başını yana eğdi. “Onunla karşılaşmak istemedin, değil mi?”</p>

  <p class="p12">“Pek geçinemeyiz,” dedi Peter.</p>

  <p class="p12">“Tahmin etmiştim.”</p>

  <p class="p12">“Kayıt olmamı istiyor musunuz?”</p>

  <p class="p12">Adam evet anlamında başını salladı. “Evet, lütfen.”</p>

  <p class="p10">Peter ofise girip bir belge imzaladı. Ne fark edecekti ki? Alyson artık onun tekneye geldiğini öğrenmişti, dolayısıyla bir</p>

  <p class="p10">şeylerden kuşkulandığını biliyordu. O andan itibaren çok hızlı davranmak zorundaydı.</p>

  <p class="p11">O günün sonuna kadar her şeyi bitirmesi gerekiyordu.</p>

  <p class="p32">Otel odasına döndüğü zaman Jorge den gelen e-postayı buldu; metin yoktu. Bunun yerine ek olarak üç tane .wav dosyası gönderilmişti. Biri Alyson’ın Vin Drake’le olan konuşmasıydı. Ayrıca iki yeni dosya daha vardı. Peter bunları dinledi. Bunlar Eric’in kaybolduğu saatlerden sonra Alyson’ın kendi cep telefonuyla yaptığı iki aramaydı. İki görüşmesi de sıradan görünüyordu. Birincisinde Alyson, Nanigen satın alma şubesinden birini aramış ve yeni bir bütçe dökümü istemişti. İkincisindeyse, başka biriyle, belki bir muhasebe elemanıyla giderler konusunda konuşmuştu.</p>

  <p class="p12">ALYSON: Omicron iki tane daha... prototip kaybetmiş.</p>

  <p class="p12">DİĞER KİŞİ: Ne olmuş?</p>

  <p class="p10">ALYSON: Bana söylemediler. Vin Drake bunu olağan bir araştırma masrafı olarak kayda geçirmeni istiyor, sermaye azalması olarak değil.</p>

  <p class="p10">DİĞER KİŞİ: İki Hellstorm kaybını mı? Ama bunların maliyeti çok yüksektir... Davros’takiler...”</p>

  <p class="p12">ALYSON: Sen bunu araştırma masrafına dahil et, tamam mı?”</p>

  <p class="p11">DİĞER KİŞİ: Tabii.</p>

  <p class="p10">Peter bu dosyaları dinledikten sonra kaydetti, ama pek bir anlam veremediği gibi, kullanabileceği bir bilgi ifşaatı da yoktu. Alyson ve Vin Drake arasındaki konuşmayı kaydetti; bu dosya çok işine yarayacaktı. Bunu hafıza çubuğuna yükledikten sonra cebine attı. Sonra bu konuşmayı bir CD’ye kaydedip otelin ofis bölümüne gitti ve burada üstünde “NANİGEN VERİSİ 5.0 10/28” yazan bir etiket bastırdı. Bu iş bittiğinde saatine baktı. Daha sabahın on biriydi.</p>

  <p class="p10">Terasa çıkıp güneşin altında gecikmiş bir sabah kahvaltısı sipariş etti. Yumurta ve kahvesinin tadını çıkarırken, çok fazla varsayım yapmakta olduğunu düşündü. En önemli varsayımı, Nanigen’in toplantı odasında her zamanki elektronik gereçlerin bulunacağıydı. Bu ihtimal sağlam görünüyordu. Bütün yüksek teknoloji şirketlerinin böyle odaları olurdu.</p>

  <p class="p10">İkinci varsayımı, düzenlenen turda bütün öğrencilerin küçük gruplara ayrılmayıp, bütün olarak gezdirileceğiydi. Acaba rehberliği Vin Drake mi yapardı? Adam dinleyici topluluğu olmasına bayılıyordu, sayı ne kadar çok olursa, onun için o kadar iyiydi. Üstelik, herkes bir arada olursa ne kadar bilgi verildiği de kontrol edilebilirdi.</p>

  <p class="p10">Öğrencilerin bir arada tutulması Peter için önemliydi, çünkü tasarladığı şey için mümkün olduğunca çok tanık olmasını istiyordu. Yoksa, olayı sadece bir veya iki tanığın önünde mi sahneleseydi? Hayır... kafası son hızla çalışıyordu... Hayır, en iyisi kalabalık bir grup önünde yapmalıydı. Drake’in maskesini düşürmek için en iyi yol buydu; belki Drake ve Alyson’ın ağabeyine yaptıklarını ifşa edebilirdi. Son varsayımıysa, Drake’in ya da hiç değilse Alyson’ın soğukkanlılığını kaybetmesiydi; özellikle de onları kışkırttıktan sonra... Peter bunu nasıl yapacağını bildiğini sanıyordu. Eğer başarabilirse, Drake ve Alyson öğrencilerin önünde çok kızacaklardı. Peter’ın da istediği buydu.</p>

  <p class="p10"><span class="t8">&nbsp;</span></p>

  <p class="p10"><span class="t7">&nbsp;</span></p>

  <p class="p10"><span class="t7">7. BÖLÜM</span></p>

  <p class="p10"><span class="t7">&nbsp;</span></p>

  <p class="p10"><span class="t7">WAIPAKA BOTAN</span><span class="t7">İ</span><span class="t7">K BAHÇES</span><span class="t7">İ</span></p>

  <p class="p63"><span class="t7">28 EK</span><span class="t7">İ</span><span class="t7">M, SAAT 15.00</span></p>

  <p class="p56">&nbsp;</p>

  <p class="p64"><span class="t26">T</span></p>

  <p class="p28">aksi okyanusun ters yönünde dik tepelere doğru yöneldi. Yol kocaman akasya ağaçlarının gölgesi altındaydı. “Her iki tarafta gördüğünüz binalar üniversitedir,” dedi taksi şoförü hiçbir özelliği olmayan gri binaları işaret ederek. Peter hiç de öğrenci gibi görünmüyordu.</p>

  <p class="p12">“Ortalıkta kimseler yok.”</p>

  <p class="p12">“Onlar yurt binaları. Öğrenciler şimdi derstedirler.”</p>

  <p class="p10">Bir beyzbol sahasının, bunun etrafındaki bungalov tipi evlerin önünden geçtiler. Yola devam ettikçe evler seyrekleşmeye, ağaçlar daha büyük görünmeye başladı. Artık yüksekliği yedi yüz metreyi bulan, ormanlık bir dağa doğru ilerliyorlardı.</p>

  <p class="p12">“Burası Ko’olau Pali,” dedi şoför.</p>

  <p class="p12">“Burada hiç ev yok mudur?”</p>

  <p class="p10">“Hayır, çok dik ve çabuk kırılan volkanik kayalardan oluştuğu için inşaat yapılamaz. Şehirden ayrılıp bizim geldiğimiz</p>

  <p class="p28">yoldan gelirsen, ıssız bölgeye girmiş olursun. Dağın yamaçları çok fazla yağmur alır. Burada kimse yaşamaz.”</p>

  <p class="p12">“Peki ya botanik bahçesi?”</p>

  <p class="p10">“Bu yoldan bir kilometre gidince,” dedi şoför. Ağaçların altında karanlıkta kalan yol artık daralmış, tek şeride düşmüştü. “Buraya pek gelen de olmaz. İnsanlar Foster’a veya daha güzel botanik bahçelerine giderler. Siz buraya gelmek istediğinize emin misiniz?”</p>

  <p class="p12">“Evet,” dedi Peter.</p>

  <p class="p10">İki yanı ağaçlarla kaplı yol iyice daralmış, dik bir dağ yamacında zikzaklarla yükseliyordu.</p>

  <p class="p10">Arkadan korna çalarak gelen bir araba hızla yanlarından geçti; içindekiler bağırarak el sallıyorlardı. Peter gözlerini kırpıştırdı: Laboratuvardaki öğrenciler üstü açılıp kapanan mavi bir Bentley’e doluşmuşlardı. Taksi şoförü “kaçık ıstakozlar” gibi bir şeyler mırıldandı.</p>

  <p class="p12">“Istakoz mu?” diye sordu Peter.</p>

  <p class="p12">“Turistler. Güneşte ıstakoz gibi yanarlar.”</p>

  <p class="p10">Az sonra büyük, yepyeni çelikten yapılmış bir güvenlik kapısına vardılar. Açıldığı yerde bir tünel vardı ve bir tabelada yetkisiz kişilerin girmesinin yasak olduğu yazılıydı.</p>

  <p class="p10">Şoför taksiyi kapının önünde durdurdu. “Burada bazı değişiklikler yapıldı. Neden buraya gelmek istediniz?”</p>

  <p class="p10">“İşim var,” dedi Peter. Ama tünele doğru bakınca içini bir tedirginlik kapladı. Önündeki çelik kapıyla bu tünel dönüşü olmayan bir yol gibi görünüyordu. Bu kapı insanlar içeriye girmesin diye mi, yoksa dışarı çıkamasınlar diye mi konmuştu?</p>

  <p class="p10">Şoför iç geçirdikten sonra güneş gözlüğünü çıkarıp taksiyi tünelin içine sürdü. Tek şeritli, dar bir geçitti. Yolun sonunda küçük bir vadi vardı. Ko’olau Pali’nin yamaçları arasında kalan vadi sık ağaçlı bir ormanla kaplıydı. Ağaçlarla örtülü dağlardan inen şelaleler görülüyordu. Yol aşağıya doğru indikten sonra ortasında cam çatılı büyük bir hangarın bulunduğu bir açıklığa geldiler. Hangarın önündeki çamurlu alanda birkaç park yeri vardı. Vin Drake ve Alyson Bender daha önce gelmişler ve kırmızı bir BMW spor otomobilin önünde durmaktaydılar. İkisi de yürüyüş kıyafetleri ve bot giymişlerdi. Öğrenciler birer birer Bentley’den çıkmaya başladılar. Taksiden inen Peter’ı görünce şamatayı kestiler.</p>

  <p class="p12">“Üzgünüm Peter...”</p>

  <p class="p12">“Ağabeyine çok üzüldüm...”</p>

  <p class="p12">“Çok üzgünüz...”</p>

  <p class="p10">“Bir haber var mı?” Erika, Peter’ın yanağına bir öpücük kondurup, koluna girdi. “Çok üzüldüm.”</p>

  <p class="p12">“Polis hâlâ soruşturuyor,” dedi Peter.</p>

  <p class="p10">Vin Drake sertçe elini sıktı. “Bunun ne büyük bir trajedi olduğunu söylememe gerek yok herhalde. Eğer doğruysa ki olmaması için dua ediyorum, hepimiz için büyük bir kayıp. Eric’in çok önemli bir yeri olduğu şirketimiz için de telafisi olmayan bir darbe. Çok üzgünüm Peter.”</p>

  <p class="p12">“Sağ ol,” dedi Peter.</p>

  <p class="p12">“Polisin hâlâ soruşturuyor olması iyi.”</p>

  <p class="p12">“Evet.”</p>

  <p class="p12">“Umarım, ümidi kesmemişlerdir...”</p>

  <p class="p10">“Tam tersine,” dedi Peter. “Göründüğü kadarıyla Eric’in teknesine yeni bir ilgi göstermeye başladılar. Kayıp bir cep telefonu mu, ne? Motor kısmında parçalanan bir telefon... Bana anlattıklarını tam anlamış değilim.”</p>

  <p class="p10">“Motor kısmında bir cep telefonu mu?” Vin alnını kırıştırdı. “Acaba bu ne olabilir...”</p>

  <p class="p10">“Dediğim gibi, ben de pek anlayamadım,” dedi Peter. “Orada bir telefon olacağını neden düşündüklerini de kestiremedim. Belki ağabeyim kendi telefonunu düşürmüş... Bilmiyorum. Ama telefon kayıtlarını da inceleyeceklermiş.”</p>

  <p class="p12">“Telefon kayıtlarını. Evet. Bu iyi olur. Her taşın altına bakmak lazım.”</p>

  <p class="p12">Vin’in yüzü sararmış mıydı? Peter karar veremedi.</p>

  <p class="p12">Alyson gergin bir ifadeyle dudaklarını yalıyordu. “Uyuyabildin mi Peter?”</p>

  <p class="p12">“Evet, sağ ol. Uyku hapı aldım.”</p>

  <p class="p12">“Ah, iyi.”</p>

  <p class="p11">“Pekâlâ,” dedi Drake; ellerini ovuşturarak diğerlerine döndü. “Her halükârda, Manoa Vadisi’ne hoş geldiniz. Ne dersiniz, hemen programa başlayalım mı? Hadi, toplanın millet, size Nanigen’in nasıl çalıştığı hakkındaki ilk bilgileri vereyim.”</p>

  <p class="p12">Drake onları otoparktan alıp ormana doğru götürdü. Hafriyat makinelerinin bulunduğu alçak bir hangarın önünden geçtiler. Drake, “Bunlar gibi makineleri daha önce görmüş olduğunuzu sanmıyorum,” dedi. “Ne kadar küçük olduklarını fark ettiniz mi?” Peter bu minyatür kepçeleri, tepesinden bir anten sarkan minik golf arabalarına benzetti. “Bu kazıcılar,” diye devam etti Drake. “Bir Alman şirketi olan Siemens Precision AG için özel olarak üretilmiştir. Milimetresine kadar hatasız, hassas kazı yapabilirler. Daha sonra hangarın arkasında gördüğünüz döşemelere yerleştirilirler. Bu döşemeler otuz santimetre kare büyüklüğünde, üç veya altı santimetre derinliğindedir.”</p>

  <p class="p12">“Peki ya o antenler?”</p>

  <p class="p12">“Gördüğünüz gibi, anten doğruca kepçenin üstünden sarkıyor. Anten bizim tam olarak nereyi kazacağımızı belirlememizi ve o toprak numunesinin tam olarak nereden çıkarıldığını veri dosyalarımıza kaydetmemizi sağlıyor, ilerledikçe, daha net anlayacaksınız. Şimdi, siteye bakalım.”</p>

  <p class="p10">Ormana girdikleri anda ayaklarının altındaki zemin eğimli olmaya, yol daralmaya ve tepedeki devasa ağaçların altında kıvrılmaya başladı. Kocaman ağaç gövdeleri geniş yapraklı sarmaşıklarla, zemin diz boyu bitkilerle ve çalılarla kaplıydı. Yeşilin binlerce tonu görülebiliyordu. Ağaçların oluşturduğu sayvandan sızan gün ışığı soluk bir sarı-yeşil karışımıydı.</p>

  <p class="p10">Drake, “Bu size doğal bir ormanmış gibi görünebilir...” dedi. “Hayır, öyle görünmüyor,” diye karşılık verdi Rick Hutter. “Ve doğal orman değil.”</p>

  <p class="p10">“Doğru. Doğal değildir. Bu alan 1920 yılından beri ekili bir alandır ve Oahu çiftçileri ile son zamanlarda üniversitenin ekolojik incelemeler için kullandığı bir deney istasyonudur. Ne ki, son yıllarda bu çalışmalar yürütülmediği için arazi eski doğal durumuna geri döndü. Biz bu alana Eğreltiotu Vadisi adını verdik.” Dönüp patikadan aşağıya doğru yürümeye başladı; öğrenciler de arada bir durup bir bitkiye veya çiçeğe bakarak onu takip ediyorlardı.</p>

  <p class="p10">“İlerledikçe eğreltiotlarının ne kadar bollaştığını göreceksiniz,” dedi Drake. “Şu anda etrafımızda büyük, ağaç eğreltiotları var, Cibotium ve Sadleria, toprağa daha yakın olan alt kısımlardaysa Blechnum, Lycopodium ve tabii...” Eliyle dağ yamacını gösterdi. “Yukarılarda Hawaii dağ yamaçlarının çoğunu örten uluhe eğreltiotları bulunur.”</p>

  <p class="p10">“Ayaklarınızın dibindeki uluhe eğreltiotunu fark etmediniz,” diye araya girdi Rick Hutter. “Botanikteki adı Dicranopteris’tir, ama daha çok geyik boynuzu adıyla bilinir.”</p>

  <p class="p10">“Sanırım öyledir,” dedi Drake sinirlendiğini belli etmemeye çalışarak. Durup bir dizi üstüne eğildi. “Bu patika pe’ahi eğreltiotlarıyla kaplıdır. Daha büyük olanları ve üstünde örümceklerin yaşadığı türün adı maku’e’dir. Burada çok sayıda örümcek olduğunu fark edeceksiniz. Sadece bu küçük alanda yirmi üç tür vardır.” Drake ağaçların seyrelip, vadiyi çeviren dağ yamaçlarının göründüğü bir açıklığa gelince durdu. Vadiye tepeden bakan bir doruğu işaret etti. “Sönmüş bir yanardağ krateri olan bu doruğun adı Tantalus’tur. Bu vadide olduğu gibi, Tantalus Krateri’nde de araştırmalar yapmaktayız.”</p>

  <p class="p10">Alyson Bender adımlarını Peter Jansen’ın hızına göre ayarladı. “Polis bugün seninle temasa geçti mi?”</p>

  <p class="p12"><span class="t8">“Hay</span><span class="t8">ı</span><span class="t8">r,” dedi Peter. “Neden sordun?”</span></p>

  <p class="p10">“Tekneyi aradıklarını nasıl bildiğini merak ettim... ve telefon kayıtlarını.”</p>

  <p class="p10"><span class="t8">“Aa,” dedi Peter. Asl</span><span class="t8">ı</span><span class="t8">nda bunu uydurmu</span><span class="t8">ş</span><span class="t8">tu. “Haberlerde söylediler.”</span></p>

  <p class="p65">“Öyle mi? Ben duymadım. Hangi kanaldaydı?” “Hatırlamıyorum, 5. Kanal olabilir.”</p>

  <p class="p10">Rick Hutter yanlarına geldi ve, “Çok üzüldüm Peter,” dedi. “Gerçekten çok üzüldüm.”</p>

  <p class="p10">Jenny Linn, Vin Drake’in hemen arkasından yürümekteydi. “Ama sizin araştırma programınızı anlayamıyorum,” dedi ona. “Yani, bu ormanda tam olarak ne işiniz var?”</p>

  <p class="p10">Drake ona bakıp gülümsedi. “Çünkü henüz bunu açıklamış değilim. Basit şekilde söyleyecek olursam, Tantalus Krateri’nden, şu anda bulunduğumuz Manoa Vadisi ne kadar olan bölgede Hawaii ekosisteminin numunelerini toplamayı hedefliyoruz.”</p>

  <p class="p10">“Ne çeşit numuneler topluyorsunuz?” diye sordu Rick Hutter elleri kalçalarında. Üstünde her zamanki Rick kıyafeti vardı: kot pantolon ve artık terden sırılsıklam olmuş, kolları sıvanmış bir gömlek. Çenesi kasılmış, gözleri kısılmış haliyle her zamanki savaşçı ifadesini takınmıştı.</p>

  <p class="p10">Drake gülümseyerek cevap verdi. “Aslında bu ekosistemde yaşayan her türün numunesini toplamaya çalışıyoruz.”</p>

  <p class="p10">“Ne amaçla?” diye üsteledi Rick. Doğrudan Drake’in gözlerine bakıyordu.</p>

  <p class="p10">Drake de bu bakışa aynı soğuklukla karşılık verdi. Sonra gülümsedi. “Bir yağmur ormanı doğadaki etken kimyasal bileşenlerin bulunduğu en büyük kaynaktır. Şu anda potansiyel yeni ilaçlarla dolu bir altın madeni üstünde durmaktayız. Sayısız insan hayatını kurtarabilecek olan ilaçlar. Sayısız milyar dolar değerindeki ilaçlar. Bu orman, Bay?...”</p>

  <p class="p12">“Hutter,” dedi Rick.</p>

  <p class="p10">“Bu bereketli orman Bay Hutter, bu gezegendeki her insanın sağlığı ve esenliği için anahtarlarla doludur. Ne ki, bu orman daha doğru dürüst keşfedilmedi. Buradaki bitkilerde, hayvanlarda, mikroskobik canlılarda ne gibi kimyasal bileşenlerin olduğunu bilmiyoruz. Bu orman keşfedilmemiş bir dünyadır. Çok büyük, zenginliklerle dolu ve tıpkı Yenidünya’nın Kristof Kolomb için olduğu gibi, keşfedilmemiş haldedir. Hedefimiz, Bay Hutter, çok basit. Hedefimiz ilaç keşfidir. Daha önce hayal bile edilmemiş çapta yeni ilaçlar araştırıyoruz. Biyoaktif bileşenler için Tantalus’tan bu vadinin tabanına kadar olan bölgenin tamamını taramaya başladık. Ödülü muazzam olacak.”</p>

  <p class="p10">“Ödülü,” diye tekrarladı Rick. “Altın madeni. Yani, asıl sözünü ettiğiniz şey bir ‘altına hücum’ olayı, değil mi Bay Drake? Hepsi parayla ilgili.”</p>

  <p class="p10">“Bu ifade çok kaba olur,” dedi Drake. “İlk ve en önemli konu tıbbın hayat kurtarmasıdır. Acılara son vermek ve erişilebilinen her insana yardım etmektir.” Drake dikkatini diğerlerine çevirdi ve onu belirgin bir şekilde sinirlendiren Rick Hutter’dan uzaklaşarak patikada yürümeye devam etti.</p>

  <p class="p10">Kollarını kavuşturmuş olarak olduğu yerde dikilen Rick yanındaki Karen King’e mırıldandı. “Bu adam modern bir İspanyol istilacısı. Ekosistemi altın olarak görüyor.”</p>

  <p class="p10">Karen ona azarlar gibi baktı. “Ya sen o doğal ekstrelerinle ne yapıyorsun Rick? Ağaç kabuklarını kaynatıp yeni ilaçlar arıyorsun. Aranızda ne fark var?”</p>

  <p class="p10">“Aradaki fark,” dedi Rick. “İşin içinde olan muazzam para miktarları. Bu işte paranın nerede olduğunu sen de bilirsin, değil mi? Patentlerdedir. Nanigen burada buldukları bileşenlerden binlerce patent alacaktır dev ilaç şirketleri de bu patentlerden milyarlar kazanacak...”</p>

  <p class="p10">“Senin patentin yok diye kıskanıyorsun,” dedi Karen ve dönüp yürüdü.</p>

  <p class="p10">Rick arkasından öfkeyle bakarak seslendi. “Ben zengin olmak için bilimle uğraşmıyorum. Belli ki, senden çok farklıyım...” Sonra Karen’ın onunla ilgilenmediğini fark edip sustu.</p>

  <p class="p10">Danny Minot grubun en sonunda zorlukla yürümekteydi. Her nedense Hawaii’ye tüvit ceketle gelmişti ve şimdi üstünde o vardı. Tepeden tırnağa ter içinde kalmıştı ve düz mokasen ayakkabılarıyla her adımında kayıyordu. Mendiliyle yüzünü silip, hiç sıkıntı çekmiyormuş rolü yaptı. “Bay Drake,” dedi. “Postyapısalcılık teorisi size tanıdık geliyor mu? Yani... ah... off... bu orman hakkında aslında neden hiçbir şey bilemeyeceğimiz... Yani, Bay Drake, aslında doğada hiçbir anlam olmadığı halde o anlamı biz yaratırız...”</p>

  <p class="p10">Drake bu konuşmadan pek etkilenmemiş gibiydi. “Benim doğaya bakışım şöyledir Bay Minot: Ondan faydalanmak için doğanın anlamını bilmemiz gerekmez.”</p>

  <p class="p12">“Evet, ama...” diye devam etti Danny.</p>

  <p class="p28">Bu arada Alyson Bender birkaç adım geride kalmış, Peter’ın yanına Rick gelmişti. Rick başıyla Vin Drake’i işaret ederek, “Bu adam inanılır gibi değil,” dedi. “Biyolojik korsanlık yapıyor.” “Söylediklerinizi işitiyorum Bay Hutter,” dedi Drake aniden başını o yöne çevirerek. “Bunun tamamen gerçekdışı olduğunu söylemek zorundayım. Biyolojik korsanlık, kaynak ülkeye hiçbir karşılık ödemeden o yöreye özgü bitkileri almaktır. Bu kavram yanlış bilgilendirilmiş iyi niyetli kişilere cazip gelebilir, ama uygulama zorluklarıyla doludur. Örneğin, modern tıbbın hâlâ kullanmakta olduğu değerli bir ilaç olan kürarı düşünün. Bunun için kesinlikle birilerine tazminat verilmesi gerekir. Oysa kürarın Orta ve Güney Amerika’ya yayılmış birçok kabile tarafından geliştirilmiş düzinelerce farklı formülü vardır çok büyük bir alan. Kürarlar neyin öldürüleceğine ve yerel tercihlere bağlı olarak içerik ve pişirme süresi bakımından farklılıklar gösterir. O halde, yerli şifacılara nasıl ödeme yapabilirsiniz? Brezilyalı Şamanlar Panama veya Kolombiya’dakilerden daha mı değerli bir çalışma yapmışlardır? Kolombiya’da kullanılan ağaçların Panama’dan getirilip getirilmediğinin önemi var mıdır? Ya formülün kendisi? Strychnos eklenmesi önemli midir, değil midir? Ya paslı çivinin eklenmesi? Bunun halka mal olmasını hiç göz önüne alır mısınız? Bir ilaç şirketinin bir ilacı yirmi yıl sömürmesine izin verdikten sonra halkın kullanımına bırakırız. Kimilerine göre kürarı 1596 yılında Avrupa’ya getiren Sir Walter Raleigh olmuştur; 1700’lü yıllarda epeyce tanınmıştı. Burroughs Wellcome 1880’li yıllarda tıbbi amaçlarla kürar tabletleri satıyordu. Yani, nereden bakarsanız bakın, kürar artık halka malolmuştur. Ve son olarak, zaten günümüz cerrahları doğal bitkilerden alınan kürarı kullanmıyorlar. Sentetik kürar kullanıyorlar. Bu işin ne kadar karmaşık olduğunu anlıyor musunuz?”</p>

  <p class="p12">“Bunlar hep ticari savunmalar,” dedi Rick.</p>

  <p class="p10">“Bay Hutter, gördüğüm kadarıyla öne sürdüğüm fikirler karşısında şeytanın avukatlığını üstlenmek hoşunuza gidiyor,” dedi Drake. “Bence sakıncası yok. Düşüncelerimi daha keskinleştirmeme yarıyor. İşin gerçeği, tıp için doğal bileşenleri kullanmak bir dünya hali. Her kültürün buluşu değerlidir ve bütün kültürler birbirlerinden ödünç alırlar. Bazı zamanlar bu buluşlar bir bedel karşılığında takas edilir, ama her zaman değil. Atların üzengisini icat ettikleri için Moğollara patent mi vermemiz gerekir? İpeği ilk defa ürettikleri için Çinlilere para mı ödememiz gerekir? Ya afyon? Toprakta ilk defa besin ürünleri eken on bin yıl öncesinin neolitik çiftçilerinin bugünkü torunlarını bulup onlara ödeme mi yapalım? Ortaçağda demiri dökmesini öğrenen Britanyalıları ne yapacağız?”</p>

  <p class="p10">“Yürümeye devam edelim,” dedi Erika Moll. “Rick anlamasa bile, bizler sizin ne dediğinizi anlıyoruz.”</p>

  <p class="p10">“Pekâlâ, asıl mesele şu: Bitkilerin biyolojik korsanlığı Hawaii için geçerli olamaz, çünkü burada sadece Hawaii’ye özgü bitkiler yoktur. Buraları okyanusun yüzeyinden yükselen çorak, sıcak lav yatakları olan Orta Pasifik volkanik adalarıdır; üstünde yetişen her şey başka yerlerden getirilmiştir kuşlar tarafından, rüzgârla, Polinezyalı savaşçı tekneleri tarafından... Her ne kadar bazı türler endemik de olsa, hiçbir şey buraya özgü değildir. Durumun gerektirdiği yasal uygunluk nedeniyle de şirketimizi Hawaii’de konuşlandırdık.”</p>

  <p class="p12">“Yasalardan kaçmak için,” dedi Rick.</p>

  <p class="p10">“Yasalara uymak için,” diye karşılık verdi Drake. “Amaç buydu.”</p>

  <p class="p10">Göğüs hizasına kadar yükselen yeşil yaprakların bulunduğu bir yere geliyorlardı. “Biz bu alana Zencefil Yolu deriz; beyaz, sarı ve kahili zencefiliyle doludur. Kahilinin otuz santimetre uzunluğunda sapları vardır. Tepemizde gördüğünüz ağaçlar, tipik koyu kırmızı çiçekleriyle tanıyacağınız sandal ağaçlarıdır, ama arada büyük, koyu yeşil yapraklı soapberry ve milo ağaçları da var.”</p>

  <p class="p12">Öğrenciler gösterilen her yere dönüp bakıyorlardı.</p>

  <p class="p40">“Sanırım, bunu hepiniz tanıyorsunuzdur, ama bilmiyorsanız söyleyeyim: Şu gördüğünüz dikenli, şeritli yaprak zakkumdur ve insanı öldürebilir. Bu yöreden bir adam bunun dalına et takıp ızgara yaptığı için öldü. Bazen çocuklar bunun meyvelerini yiyip ölürler. Ayrıca, sol tarafınızdaki şu çok büyük ağaç striknin ağacıdır ve Hindistan’dan getirilmiştir. Başta tohumları olmak üzere, her parçası öldürücüdür.</p>

  <p class="p40">Onun yanındaki şu uzun çalı keneotu bitkisidir ve o da öldürecek kadar zehirlidir. Ama küçük dozlarda verildiği zaman keneotu bileşenlerinin tedavi edici özellikleri vardır. Herhalde bunları biliyorsunuzdur Bay Hutter.”</p>

  <p class="p40">“Elbette,” dedi Rick. “Keneotu ekstreleri belleği kuvvetlendirdiği gibi, antibiyotik özelliklere de sahiptir.”</p>

  <p class="p40">Bir çatala geldiklerinde Drake sağ tarafa giden patikaya yöneldi. “Ve nihayet, karşınızda Bromeliad Alley’i görüyorsunuz. Bu bitki ailesinin yaklaşık seksen çeşidi vardır; bunların içinde bildiğiniz gibi, ananas da bulunur. Bromeliad çeşitli böceklerin de yaşam alanıdır. Etrafımızdaki ağaçların çoğu okaliptüs ve akasyadır, ama biraz ileride yağmur ormanlarının tipik ağaçları olan ohia ve koa vardır; patikayı örten kıvrımlı yapraklar onlara aittir.”</p>

  <p class="p40">“Neden bütün bunları bize gösteriyorsunuz?” diye sordu Jenny Linn.</p>

  <p class="p40">Amar Singh de ona katıldı. “Evet. Ben teknolojiyi merak ediyorum Bay Drake. Bunca farklı canlı türünden numuneleri nasıl alıyorsunuz? Özellikle de, hemen bütün bu canlı türlerinin çok küçük olduğu göz önüne alınırsa. Bakteriler, kurtçuklar, böcekler ve bu gibi canlı şeyler. Örneğin, bir saat içinde kaç tane biyolojik numune toplayıp bunu işlemden geçirebiliyorsunuz? Veya bir günde?”</p>

  <p class="p10">“Laboratuvarımız bu yağmur ormanına her gün bir kamyon gönderir,” dedi Drake. “Ya belli ölçülerde kesilmiş toprak parçaları, ya bitkilerden seçkiler, ya da araştırmacılarımız bizden ne istemişlerse onları toplar. Böylece her gün size yeni araştırma malzemesi ve her ne isterseniz sağlanmış olur.”</p>

  <p class="p12">“Buraya her gün geliyorlar mı?” diye sordu Rick.</p>

  <p class="p12">“Evet, saat 14.00 sularında; az önce buradaydılar.”</p>

  <p class="p10">Jenny Linn yere eğildi. “Bu nedir?” diye sordu yerdeki bir şeyi işaret ederek. Avucu büyüklüğünde, küçük bir beton kutuyu örten küçük bir çadıra benziyordu. “Biraz geride tıpkı buna benzer bir tane daha gördüm.”</p>

  <p class="p10">“Ya, evet,” dedi Drake. “Çok iyi gözlemcisiniz Bayan Linn. O çadırlar bu alandaki yağmur ormanının çeşitli yerlerine saçılmıştır. İkmal istasyonlarıdırlar. Daha sonra hepsini açıklayacağım. Aslında, hazırsanız sanırım, Nanigen’in ne iş yaptığını öğrenme zamanınız geldi.”</p>

  <p class="p10">Tekrar otoparka doğru yürümeye başladılar. Kenarları yaprakları sarkan palmiye ağaçlarıyla kaplı küçük, kahverengimsi bir göletin etrafından dolanırlarken, Drake, “Bu Pau Hana Göleti’dir,” dedi. <span class="t13">“</span><span class="t13">İ</span><span class="t13">ş</span> <span class="t13">bitmi</span><span class="t13">ş</span><span class="t13">tir</span> anlamına gelir.”</p>

  <p class="p10">“Bir ördek göleti için tuhaf bir isim,” dedi Danny. “Çünkü, aslında olduğu şey bu. Burada daha önce üç dört ördek ailesi gördüm.”</p>

  <p class="p10">“Peki ne olduğunu da gördünüz mü?” diye sordu Drake. Danny başını iki yana salladı. “Beni üzecek bir şey mi?” “Size bağlı. Suyun bir metre üstündeki yapraklara baksanıza.”</p>

  <p class="p10">Hepsi durup baktılar. İlk gören Karen oldu. “Gri balıkçıl kuşu,” diye fısıldadı başını sallayarak. Bir metre boyunda, cam gibi donuk gözlerle bakan gri renkli bir kuştu. Tuhaf bir görünümü vardı ve bitki örtüsünün arasında çok güzel kamufle olmuştu.</p>

  <p class="p12">“O şekilde saatlerce durabilir,” dedi Karen.</p>

  <p class="p10">Birkaç dakika seyrettikten sonra tam oradan ayrılacakken, ördek ailelerinden bir grup göletin kenarında gezinmeye başladı. Gövdeleri kenardan sarkan otların arasında kısmen gizlenmişti, ama bu işe yaramadı.</p>

  <p class="p10">Balıkçıl kuşu hızla tünediği yerden fırlayıp aralarına daldı, sonra hemen tekrar tünediği yere döndü. Bu kez ağzında minik bir ördek yavrusu vardı.</p>

  <p class="p12">“Ööö!” dedi Danny.</p>

  <p class="p12">“Ayyy!” dedi Jenny.</p>

  <p class="p10">Balıkçıl başını yukarı atıp tek bir silkme hareketiyle ördek yavrusunu yuttu. Sonra tekrar başını eğip, gölgelerin arasındaki hareketsiz tüneyişine devam etti. Her şey birkaç saniye içinde yaşanmıştı. Böyle bir hadisenin olduğuna inanmak bile güçtü.</p>

  <p class="p12">“Bu çok iğrenç,” dedi Danny.</p>

  <p class="p10">“Dünya hali,” dedi Drake. “Botanik bahçesinin ördeklerle dolup taşmadığım fark etmişsinizdir; işte bu sayede. Yanılmıyorsam, araçlarımız şurada, bizi tekrar medeniyete götürmek için bekliyorlar.”</p>

  <p class="p66"><span class="t7">8. BÖLÜM</span></p>

  <p class="p67"><span class="t7">KALIKIMAKI ENDÜSTR</span><span class="t7">İ</span><span class="t7">YEL BÖLGES</span><span class="t7">İ</span></p>

  <p class="p67"><span class="t7">28 EK</span><span class="t7">İ</span><span class="t7">M, SAAT 18.00</span></p>

  <p class="p56">&nbsp;</p>

  <p class="p28">Nanigen merkezine gidiş yolunda Bentley’i Karen kullandı; öğrencilerin hepsi içeride sıkış sıkış oturmaktaydılar; Alyson Bender ve Vin Drake spor arabadaydılar. Yola çıktıktan kısa bir süre sonra Danny Minot genzini temizleyip, “Bence,” diyerek söze başladı. Rüzgârın uğultusunu bastırmak isteyen bir sesle, “Drake’in zehirli bitkilerle ilgili söyledikleri tartışmaya açık şeyler,” dedi.</p>

  <p class="p12">“Tartışmaya açık” Minot’un en sevdiği ifadelerden biriydi.</p>

  <p class="p10">“Öyle mi? Nasıl?” diye sordu Amar. Amar, Minot’tan nefret ederdi.</p>

  <p class="p10">“Yani, bu zehir kavramı biraz değişkendir, değil mi?” dedi Minot. “Bize zarar verecek her bileşene zehir diyoruz. Ya da bize zarar verdiğini sandığımız şeylere. Ama aslında o kadar zararlı olmayabilir. Unutmayın ki, striknin 1800’lü yıllarda patentli bir ilaç olarak dağıtılıyordu. İyileştirici olduğu sanılmaktaydı. Sanırım, hâlâ da kronik alkol zehirlenmesi için kullanılıyor. Hem bu ağaç büyük ihtimalle savunma gibi bir amacı olmasa</p>

  <p class="p28">neden striknin yapsın ki? İtüzümü gibi başka bitkiler de striknin yapar. Mutlaka bir amaç olmalı.”</p>

  <p class="p43">“Evet,” dedi Jenny. “Kimsenin yemeği olmak istemiyorlar.” “Bu, o bitkinin bakış açısı.”</p>

  <p class="p10">“Bizim de bakış açımız, çünkü biz de onu yemiyoruz.” “Ama,” dedi Amar, Minot’a. “İnsanlar için strikninin zararlı olmadığını mı iddia ediyorsun? Gerçekten zehir olmadığını mı söylüyorsun?”</p>

  <p class="p10">“Evet. Kavram olarak bunu kaygan buluyorum Yani, belirsizlik var. ‘Zehir’ kelimesi belli ve kesin bir şeye bağlı değil.” Arabanın içindekilerden hoşnutsuz mırıltılar yükseldi. “Konuyu değiştirebilir miyiz?” dedi Erika.</p>

  <p class="p10">“Sadece zehrin ne olduğu tartışmaya açıktır diyorum.” “Danny, senin için her şey tartışma konusu olabilir.” “Özünde öyle, evet,” dedi Danny ciddi bir ifadeyle başını sallayarak. “Çünkü sabit doğrular ve tartışılmaz gerçekler olduğunu öne süren bilimsel bakış açısını kabullenmiş değilim.” “Biz de öyleyiz,” dedi Erika. “Ama bazı şeyler sürekli olarak doğrulandığı için biz de onlara olan inancımızı gerekçelendiriyoruz.”</p>

  <p class="p10">“Öyle düşünmek ne kadar hoş olurdu, değil mi? Ama bu çoğu bilim insanının kendilerini rahatlatmak için benimsediği bir fantezidir. Aslında her şey güç yapılarıyla ilgilidir,” dedi Minot. “Sizler de biliyorsunuz. Toplumda güç kimdeyse, neyin inceleneceğine, neyin gözlemleneceğine ve neyin düşünülebileceğine o karar verir. Bilim insanları egemen olan güç yapısının çizgisinden şaşmaz. Buna mecburdurlar, çünkü faturalarını güç yapıları öder. Eğer güç yapılarının suyuna gitmezsen, araştırma için para bulamazsın, randevu alamazsın, eserin yayımlanmaz, kısacası hiçbir etkin olmaz. Dışlanırsın. Ölmüş gibi olursun.” Arabanın içini bir sessizlik kapladı.</p>

  <p class="p10">“Haklı olduğumu biliyorsunuz,” dedi Minot. “Sadece hoşunuza gitmiyor.”</p>

  <p class="p32">“Güç yapısının suyuna gitmek dedin de,” dedi Rick Hutter. “Şuraya baksanıza. Sanırım, Kalikimaki Endüstriyel Bölgesi’ne ve Nanigen merkezine geliyoruz.”</p>

  <p class="p10">Jenny Linn eli büyüklüğünde bir sugeçirmez çanta çıkarıp bunu kemerine iliştirdi. Karen King, “O nedir, sunum yapmak için mi?” diye sordu.</p>

  <p class="p10">“Evet,” dedi Jenny. “Eğer bize gerçekten iş teklif edeceklerse, ben de...” Omuz silkti. ‘Bunlar benim bütün arıtılmış, buharlaşabilen ekstrelerim. Sen ne getirdin?”</p>

  <p class="p10">“Benzo,” dedi Karen. “Bir sprey kutusu içinde benzokinin. Deriyi kavurur, gözleri yakar belki kınkanatlı böceklerden çıkarılıyor, ama kişisel savunma için ideal bir kimyasaldır. Emniyetli, kısa ömürlü ve organik. Bundan harika bir ürün olur.” “Tabii, mutlaka ticari bir ürün getirirsin,” diye sataştı ona Rick Hutter.</p>

  <p class="p10">“Çünkü seninle aynı ilkelere sahip değilim Rick,” dedi Karen. “Ne o? Bize hiçbir şey getirmediğini mi söyleyeceksin?” “Evet.”</p>

  <p class="p12">“Yalancı.”</p>

  <p class="p10">“Pekâlâ,” dedi Rick gömlek cebine pıt pıt diye vurarak. “Ağacımdan aldığım bir lateks ekstresi var. Bunu sürdüğün zaman derinin altına gömülmüş olan parazitleri öldürüyor.”</p>

  <p class="p10">“Bana sıkı bir ürünmüş gibi geldi,” dedi Karen direksiyonu yol kıvrımına göre çevirerek. “Belki bundan bir milyar dolar kazanırsın Rick.” Bir an gözlerini yoldan ayırıp ona hınzır bir gülücük attı.</p>

  <p class="p10">“Hayır, hayır, ben sadece bunun altındaki biyokimyasal mekanizmayı inceliyorum...”</p>

  <p class="p10">“Git bunu risk sermayedarlarına anlat,” dedi Karen yanında oturan Peter’a bir göz atarak. “Peki, ya sen? Aklında bin türlü şey var. Sen bir şey getirdin mi?”</p>

  <p class="p11">“Getirdim,” dedi Peter.</p>

  <p class="p10">Ceket cebindeki CD’yi eliyle yoklarken Peter Jansen bütün vücudunun ürperdiğini hissetti. Tam Nanigen binasına girmek üzerelerken henüz planını tamamlamamış olduğunu fark etti. Bir şekilde Bender ve Drake’i öğrencilerin önünde itirafta bulunmaya zorlaması gerekiyordu ve bunu da Jorge’nin kaydetmiş olduğu Alyson’la Drake’in telefon konuşmasını CD’den çalarak yapmayı ummuştu. Bütün öğrenciler böyle bir itirafı duyduktan sonra Drake karşılık veremeyecekti. Onlar yedi kişiydiler; hepsine birden saldıramazdı.</p>

  <p class="p12">Hiç değilse, Peter böyle düşünmüştü.</p>

  <p class="p10">Aklı bu düşüncelerle dolu halde diğerleriyle birlikte binaya girdi. Alyson önden yürüyordu. “Buradan lütfen baylar ve bayanlar...” İlk olarak siyah deri döşemeyle kaplı resepsiyon kısmına geldiler. “Sizden cep telefonlarınızı, kameralarınızı ve yanınızda kayıt cihazı olan ne varsa, burada bırakmanızı rica ediyorum. Çıkarken alacaksınız. Ve lütfen, bu defa gizlilik sözleşmesini imzalayın.”</p>

  <p class="p10">Alyson belgeleri dağıttı; Peter okumaya bile gerek görmeden imzaladı. “İmzalamak istemeyen varsa, turumuz bitene kadar burada bekleyebilir. Herkes imzalayacak mı? Tamam. O halde, beni takip edin.”</p>

  <p class="p10">Alyson onları bir koridordan geçirip, Vin Drake’in beklemekte olduğu biyoloji laboratuvarlarına getirdi. Cam duvarlı laboratuvarlar orta koridorun iki yanı boyunca uzanıyordu ve çok moderndi. Peter bunların birkaç tanesinde şaşırtacak kadar çok elektronik donatı olduğunu fark etti; neredeyse bir mühendislik laboratuvarı gibiydi. Mesai günü sonu olduğu için Nanigen’de sessizlik hâkimdi; çoğu laboratuvar boşalmıştı, ama çalışmaları gece de sürecek olan birkaç araştırmacı hâlâ görev başındaydı.</p>

  <p class="p10">Vin Drake her bir laboratuvar için kısa bilgiler vermeye başladı. “Proteomiksler ve genomikler... kimyasal ekoloji, bitki virüslerinin de dahil olduğu fitopatoloji... stokastik biyoloji... bitkilerde elektrik sinyalleşme... böcek ultrason laboratuvarı... fitonöroloji, yani bitkinin nöro-vericileri... Peter, yılan zehirleri ve toksinler burada... araknid ve koleoptid buharlaşıcılar... davranış psikolojisi, yani özellikle karıncaların eksokrin salgılaması ve sosyal düzenleri...”</p>

  <p class="p10">“Bütün bu elektronik donatılar ne için?” diye sordu biri. “Robotlar için,” dedi Drake. “Sahadaki her çalışmadan sonra yeniden programlanmaları veya onarılmaları gerekiyor.” Durup, gruba döndü. “Şaşırmış görünüyorsunuz, içeriye gelin de yakından bakalım.”</p>

  <p class="p10">Hep birlikte sağ taraftaki laboratuvara girdiler. Toprak, çürümüş bitki ve kuru yaprak kokusu hâkimdi. Drake onları üstünde bir metrekarelik toprak tabakalarının bulunduğu bir masaya götürdü. Her bir tabakanın üstünde, eklemli bir koldan sarkıtılmış bir video kamera vardı. “Bunlar yağmur ormanından getirdiğimiz numune örnekleri,” diye açıkladı. “Her biri için farklı bir proje üstünde çalışıyoruz, ama hepsinde de robotlar iş görüyor.”</p>

  <p class="p12">“Nerede?” diye sordu Erika. “Ben görmüyorum...”</p>

  <p class="p10">Drake lambayı ve video kamerasını ayarladı. Yan ekranlarda toprak içinde defalarca büyütülmüş haliyle minik, beyaz bir nesne gördüler. “Görüldüğü gibi, bu mikroskobik ölçekte bir kazma ve çıkarma makinesidir,” dedi Drake. “Ve yapacak çok işi var, çünkü bunun gibi bir toprak tabakasında henüz insanoğlunun bilmediği engin ve iç içe geçmiş bir dünya var. Trilyonlarca mikroorganizma, on binlerce tür bakteri ve protozoa bulunuyor ve neredeyse hepsi sınıflandırılmamış halde. Bu büyüklükteki bir tabaka içinde binlerce kilometrelik mantar hifi ipliği bulunabilir. Çıplak gözle görülemeyen milyonlarca mikroskobik artropodlar ve diğer küçük böcekler vardır. Çeşitli boylarda düzinelerce solucan olur. Aslında şu bir mekrekarelik toprağın içindeki küçük canlıların sayısı gezegen üstündeki büyük canlıların sayısından daha fazladır. Biz insanlar yüzeyde yaşıyoruz. Hayatın burada olduğunu sanıyoruz. Dünyayı sadece insanlar, filler, köpekbalıkları ve ormanlardan ibaretmiş gibi düşünüyoruz. Ama bu algımız yanlış. Gezegenimizdeki hayat gerçeği çok farklı. Gerçek kökten hayat, fıkır fıkır hareketliliğiyle, orayı burayı kazarak, üreyerek, sürekli etkin haliyle işte buradadır. Ve keşifler de işte burada yapılacaktır.”</p>

  <p class="p12">Etkileyici bir konuşmaydı; Drake bu sunumu daha da önce yapmıştı ve her defasında dinleyicileri büyülenmiş gibi onu dinlemişlerdi. Ama bu grup farklıydı; Rick Hutter hemen söze girdi ve “Peki, şu robot neyi keşfediyor şu anda?” diye sordu.</p>

  <p class="p12">“Nematodları,” dedi Vin Drake. “Önemli biyolojik özellikleri olduğunu sandığımız mikroskobik yuvarlak solucanlar. Bunun gibi düz bir toprak plakasında yaklaşık dört milyar nematod vardır, ama biz sadece daha önce keşfedilmemiş olanları toplamak istiyoruz.”</p>

  <p class="p12">Drake birkaç araştırmacının makine tezgâhlarında çalışmakta olduğu laboratuvarlara bakan pencerelere doğru döndü. Göründüğü kadarıyla bir hayli karmaşık makinelerdi. “Burada yaptığımız iş, taramadır. Yüksek hızlı kesitleme ve kitle spektrometri kullanarak binlerce bileşeni tarıyoruz gördüğünüz makineler bunlar işte. Şu ana kadar düzinelerce yepyeni ilaç adayı bulduk. Ve hepsi de doğal. Tabiat Ana’nın seçkileri.”</p>

  <p class="p10">Amar Singh teknolojiye hayran kalmıştı, fakat hâlâ anlayamadığı şeyler vardı. Bunlardan biri de robotlardı. Robotlar gerçekten çok küçüktü. İçinde bilgisayar olamayacak kadar küçük... “Bu robotlar solucanları nasıl ayırt edip toplayabiliyor?” “Bunu kolayca yapabilirler,” dedi Drake.</p>

  <p class="p12">“Nasıl?”</p>

  <p class="p12">“Robotlarda bunu yapabilecek zekâ vardır.”</p>

  <p class="p10">“Ama nasıl?” diye sordu Amar minik bir robotun harıl harıl kazdığı bir toprak plakasını işaret ederek. “Bu makine sekiz dokuz milimetreden uzun olamaz. Küçük parmağımın tırnağı büyüklüğünde... Bu kadar küçük boyutlar içine bilgisayar yerleştiremezsiniz.”</p>

  <p class="p12">“Aslında yerleştirebiliriz.”</p>

  <p class="p12">“Nasıl?”</p>

  <p class="p11">“Toplantı odasına gidelim.”</p>

  <p class="p10">Vin Drake’in arkasında dört tane çok büyük düz ekran duruyordu. Ekranlarda uçaktan bakılınca okyanustaki dalgaları andıran koyu lacivert ve eflatun renkli görüntüler vardı. Drake ekranların önünde volta atarken ceket yakasındaki mikrofon sayesinde sesi gürlüyordu. Eflatuna bürünmüş ekranları işaret etti. “Şu anda baktığınız şey manyetik alanlarda gücü altmış Tesla’ya varan konveksiyon modelleridir. Bunlar insan tarafından yapılan en yüksek manyetik alanlardır. Size bir fikir versin diye söyleyeyim, altmış Tesla’lık bir manyetik alan dünyanın kendi manyetik alanından iki milyon kez daha büyüktür. Bu alanlar niyobyum bazlı kompozit maddeler kullanılan kriyojenik süperkondüksiyonla yaratıldı.”</p>

  <p class="p10">Yaptığı açıklamayı herkes sindirsin diye bir an sustu. “Manyetik alanların hayvan dokularını çeşitli biçimlerde etkilediği elli yıldan beri biliniyor. Hepiniz manyetik rezonans görüntülemeyi, ya da MR’ı bilirsiniz. Ayrıca manyetik rezonansın kemik iyileşmesini sağladığını, asalaklara engel olduğunu, trombosit davranışlarını değiştirdiğini ve bu gibi şeylere yaradığını da biliyorsunuz. Fakat sonuçta bunlar düşük yoğunluklu alanlara maruz kalmakla sağlanan etkiler. Bizim ancak son günlerde yaratabildiğimiz yüksek yoğunluklu alanlarda durum tamamen farklı oluyor ve yine son günlere kadar bu koşullarda neler olduğunu hiç kimse bilmiyordu. Diğer sıradan manyetik alanlardan ayırt etmek için biz bu manyetik alanlara tensör, yani geren alanlar diyoruz. Tensör alanların ultra-yüksek alan güçleri vardır. Bir tensör alanı içinde bulunan maddedeki boyut değişiklikleri kolayca görülebilir.</p>

  <p class="p58">Ama elimizde bir ipucu vardı. Bu bilgiyi 1960’lı yıllarda Nükleer Medikal Veriler adındaki bir şirketin yaptığı bir araştırmadan edindik. Şirket o sırada nükleer tesislerde çalışan işçilerin sağlık durumlarını incelemekteydi. Şirket işçilerin genel olarak sağlıklarını iyi bulmuştu, fakat buldukları başka bir şey de, on yıl boyunca yüksek manyetik alanlara maruz kalan işçilerin boylarında yarını santimetre kısalma olmasıydı. Bu sonuç istatiksel bir olgu kabul edilerek göz ardı edildi.”</p>

  <p class="p58">Drake öğrenciler bu açıklamanın nereye yöneldiğini kestirdiler mi diye durup onlara baktı. Henüz bir şeyden kuşkulanmamışlardı. “Oysa bunun istatiksel bir olgu olmadığı anlaşıldı. 1970’lerde Fransa’da yapılan bir araştırma yüksek manyetik alanlarda çalışan Fransız işçilerin boylarının sekiz milimetre kısaldığını ortaya çıkardı. Ne ki, Fransız araştırmacılar da bu buluşu ‘önemsiz’ bulup bir yana attılar.</p>

  <p class="p58">Ama artık bunun hiç de öyle olmadığını biliyoruz. ISAPT, yani İleri Savunma Araştırmaları Projesi Teşkilatı bu çalışmalara ilgi gösterip, küçük köpekleri yüksek manyetik alanlarda, Alabama, Huntsville’de o zamanın yaratılabilen en yüksek yoğunluklu alanında test etti. Rengi solmuş fotokopi veya faks sayfaları dışında bu testlerin resmi kayıtları yok, fakat bunlarda bir kurşunkalem silgisi büyüklüğündeki Pekin köpeğinden söz ediliyor.”</p>

  <p class="p10">Bu açıklama grupta bir kıpırdanmaya neden oldu. Kimi öğrenciler oturdukları yerde doğrulup birbirlerine baktılar.</p>

  <p class="p10">“Bilindiği kadarıyla,” diye devam etti Drake. “Köpek acı dolu bir ses çıkarıp minik bir damla kan akıttıktan birkaç saat sonra ölmüş. Genel olarak bu sonuçlar istikrarsız ve muğlak bulunduğu için Savunma Bakanı Melvin Laird’in talimatıyla projeye son verilmiş.”</p>

  <p class="p12">“Neden?” diye sordu öğrencilerden biri.</p>

  <p class="p12">“ABD-Sovyet ilişkilerini bozacağından çekinmiş.”</p>

  <p class="p12">“Neden bozsun ki?”</p>

  <p class="p10">“Bir dakika sonra bunu anlayacaksınız,” dedi Drake. “Önemli olan, artık son derece yüksek manyetik alanları, yani tensör alanlarını yaratabiliyor oluşumuz. Ve artık biliyoruz ki, bir tensör alanının etkisi altında hem organik hem inorganik madde bir faz değişikliğine benzer bir süreçten geçiyor. Sonuçta bu alanda bulunan madde on ila eksi birden, on ila eksi üçe kadar değişen faktördeki hızlı bir basınç görüyor. Büyük bir kısmında kuantum etkileşim simetrik ve sabit kaldığı için küçülen madde düzenli maddeyle normal bir etkileşim içinde kalıyor; hiç değilse zamanın büyük bir bölümünde. Bu dönüşüm ters alan koşullarında yarı kararlı ve tersine çevrilebilir haldedir. Buraya kadar her şey anlaşıldı mı?”</p>

  <p class="p10">Öğrenciler büyük bir dikkatle dinlemekteydiler, fakat yüzlerinde birbirinden farklı ifadeler vardı: Kuşku, kesinlikle inanmama, hayranlık ve biraz da şaşkınlık. Drake kuantum fiziğinden söz ediyordu, biyolojiden değil.</p>

  <p class="p30">Rick kollarını göğsünde kavuşturup, başını iki yana salladı. “Peki, nereye varmaya çalışıyorsunuz?” diye epeyce yüksek sesle sordu.</p>

  <p class="p30">Bu çıkıştan etkilenmeyen Drake, “Sorduğunuz iyi oldu Bay Hutter,” dedi. “Artık kendi gözlerinizle görmenizin zamanı geldi.” Drake’in arkasındaki dev ekranlar kararınca ortadaki panel aydınlandı. Hep birlikte bir HD video seyretmeye başladılar.</p>

  <p class="p30">Bir yumurta görünüyordu.</p>

  <p class="p30">Yumurta düz, siyah bir yüzeyin üstündeydi. Arkasında buruşuk bir perde gibi duran sarı renkli bir zemin vardı.</p>

  <p class="p30">Yumurta hareket etti. Çatlıyordu. Kabuğun arasından küçük bir gaga belirdi; çatlak uzadı; yumurtanın tepesi koptu. Minik bir civciv debelenerek dışarıya çıkıp cıvıldadı ve ayağa kalktı, minik kanatlarını çırptı.</p>

  <p class="p30">Kamera geri çekilmeye başladı.</p>

  <p class="p30">Sahne büyürken civcivin etrafındaki alan görüntüye geldi. Geri plandaki sarı zeminin büyük bir kuşun pençeli ayağı olduğu anlaşıldı. Bir tavuğun ayağı. Minik civciv devasa tavuk ayağının etrafında emekliyordu. Kamera biraz daha geri çekilince tavuğun bütün gövdesi ortaya çıktı dev gibi görünüyordu. Kamera tamamen geri çekildiğinde, civciv ve yumurta kabuğu parçaları yetişkin tavuğun altında küçük toz parçacıkları gibi kaldı.</p>

  <p class="p30">“Ama bu...” diye başladı Rick, fakat sonra sustu. Gözlerini ekrandan ayıramıyordu.</p>

  <p class="p30">“İşte,” dedi Drake. “Bu Nanigen’in teknolojisidir.”</p>

  <p class="p30">“Dönüşüm...” diye mırıldandı Amar.</p>

  <p class="p30">“Canlı organizmalara da yapılabiliyor. Evet, bu yumurtayı bir tensör alanında küçülttük. Yumurtanın içindeki tavuk cenini boyut değişikliğinden etkilenmedi. Gördüğünüz gibi, yumurta normal bir şekilde çatladı. Böylece, son derece karmaşık biyolojik sistemlere bile bir tensör alanı içinde basınç uygulandığı zaman normal yaşam işlevlerini sürdürebildiği kanıtlanmış oluyor.”</p>

  <p class="p10">“Görüntüdeki diğer küçük şeyler nedir?” diye sordu Karen. Video filminde dev tavuğun etrafı minik noktalarla doluydu. Bu noktaların bazıları hareket ediyor, bazılarıysa kımıldamıyordu.</p>

  <p class="p10">“Onlar diğer civcivler. Bütün yavruların boyutlarını değiştirdik,” diye açıkladı Drake. “Ne yazık ki, çok küçük oldukları için anneleri farkında olmadan bazılarını ezdi.”</p>

  <p class="p10">Kısa bir an kimseden ses çıkmadı. İlk konuşan Amar oldu. “Bunu başka organizmalara da uyguladınız mı?”</p>

  <p class="p12">“Elbette,” dedi Drake.</p>

  <p class="p12">“Yani... insanlara da mı?”</p>

  <p class="p12">“Evet.”</p>

  <p class="p10">“Botanik bahçesinde gördüğümüz o küçük robot kazıcılar,” diye devam etti Amar. “Onlara aslında zekâ programlamadığınızı mı söylüyorsunuz?”</p>

  <p class="p12">“Gerek yok ki.”</p>

  <p class="p12">“Çünkü onları insanlar sürüyor.”</p>

  <p class="p12">“Evet.”</p>

  <p class="p12">“Boyut değişikliği geçiren insanlar.”</p>

  <p class="p10">“Olur şey değil,” diye patladı Danny Minot. “Siz dalga mı geçiyorsunuz bizimle?”</p>

  <p class="p12">“Hayır,” dedi Drake.</p>

  <p class="p10">Birisi bir kahkaha patlattı. Bu Rick Hutter’dı. “Sahtekârlık bu,” diye mırıldandı. “Adam ahmaklara içi boş hisse satıyor.” Karen King de buna inanmamıştı. “Bu saçma sapan bir şey,” dedi. “Mümkün değil. Zaten videoda her şey yapılabilir.” “Mevcut teknoloji,” dedi Drake sakince.</p>

  <p class="p68">Amar Singh, “Yani, bir insanda on ila eksi üç arası büyüklüğünde bir boyut değişikliği yapabildiğinizi mi söylüyorsunuz?”</p>

  <p class="p12">“Evet.”</p>

  <p class="p68">“Yani, bir seksen beş boyundaki bir adamı bir milimetrenin onda ikisi kadar küçültebiliyorsunuz.”</p>

  <p class="p12">“Doğru,” dedi Drake.</p>

  <p class="p12">“Olacak şey değil,” dedi Rick Hutter.</p>

  <p class="p68">“Ve on ila eksi iki arasında bir kişi yaklaşık on iki milimetre boyunda olur,” dedi Drake.</p>

  <p class="p12">“Bunu gerçekten görmek isterim,” dedi Danny Minot.</p>

  <p class="p12">“Elbette,” dedi Drake. “Zaten göreceksiniz.”</p>

  <p class="p45"><span class="t7">&nbsp;</span></p>

  <p class="p45"><span class="t7">9. BÖLÜM</span></p>

  <p class="p69"><span class="t7">NAN</span><span class="t7">İ</span><span class="t7">GEN MERKEZ</span><span class="t7">İ</span></p>

  <p class="p69"><span class="t7">28 EK</span><span class="t7">İ</span><span class="t7">M, SAAT 19.30</span></p>

  <p class="p28">&nbsp;</p>

  <p class="p70">Drake öğrencilerle konuştuğu sırada Peter Jansen, Alyson Bender’ı bir kenara çekmişti. “Bazılarımız Bay Drake’e göstermek için numuneler ve bileşikler getirdi.”</p>

  <p class="p12">“Bu çok iyi,” dedi Alyson.</p>

  <p class="p10">“Benim de yanımda içinde araştırmam olan bir CD var,” dedi Peter. Alyson başını sallayarak karşılık verdi. “Bu bir kayıt. Ağabeyimle ilgili,” diye ekledi Peter. Bu şekilde kadını işkillendirip, germeyi umuyordu. Alyson bir kez daha başım salladıktan sonra toplantı odasından ayrıldı; Peter onun gözlerinde bir telaş belirtisi mi görmüştü, ne?</p>

  <p class="p10">Alyson gittikten sonra Drake hâlâ konuşuyorken Peter servis kapısından sessizce geçip ses kayıt paneline gitti. Bazı gereçler lazımdı. Sesini kuvvetlendirecek bir şey; Drake’in veya başka birinin onu susturmasını veya sesini bastırmasını istemiyordu. Servis kapısının arkasında çekmeceler vardı; bunları açmaya başladı ve istediği şeyi buldu. Bu bir kablosuz boyun</p>

  <p class="p28">mikrofonuydu. Sesini bir hoparlöre verecekti. Bunun aynısını Drake slayt gösterisini yaptığı sırada konuşurken kullanmıştı. Cihaz bir verici ünitesi ve ucunda vericiye bağlı bir kablosu olan boyun mikrofonundan oluşuyordu. Peter vericiyi, kablosunu ve mikrofonu pantolon cebine soktu.</p>

  <p class="p10">Drake ekranlardaki sunumunu bitirince toplantı odasının ışıkları yandı. “Bazılarınız bize göstermek için çeşitli şeyler getirmişsiniz, bunları görmek isteriz. Şimdi... evet, ne oldu?”</p>

  <p class="p10">Alyson Bender tekrar odaya dönmüştü. Eğilip Drake’in kulağına fısıldadı. Drake onu dinlerken gözleri Peter’a çevrildi. İki kere başını salladı, ama bir şey söylemedi. Sonra Peter’a bakarak, “Peter, sende bir kayıt varmış,” dedi.</p>

  <p class="p12">“Evet, bir CD var.”</p>

  <p class="p10">“O kayıtta ne var Peter?” Drake hiç de sarsılmış görünmüyordu.</p>

  <p class="p12">“İlgini çekecek bir şey.” Peter’ın kalbi hızla atıyordu.</p>

  <p class="p12">“Ağabeyinle mi ilgili?”</p>

  <p class="p12">“Evet.”</p>

  <p class="p10">Drake hâlâ sakindi. “Bunun senin için çok zor olduğunu biliyorum,” dedi elini Peter’ın omzuna koyarak. “Özel olarak konuşmamız daha uygun olmaz mı?”</p>

  <p class="p10">Drake söylenenleri kimsenin duymaması için onunla yalnız konuşmak istiyordu. Peter, “Burada konuşabiliriz,” dedi. Herkesin olduğu toplantı odasında.</p>

  <p class="p10">Drake’te endişe belirtileri gözükmeye başladı. “Lütfen, seninle özel olarak konuşalım Peter, Eric benim de arkadaşımdı. Ben de bu kaybın acısını yaşıyorum. Yandaki odaya geçelim.”</p>

  <p class="p10">Peter omuz silkip Vin Drake ve Alyson Bender’la birlikte bitişikteki odaya yürüdü burası toplantı salonunun hazırlık odasıydı. Drake arkalarından kapıyı kapatıp kilitledi. Sonra hız</p>

  <p class="p10">la döndü; o bir an içinde yüzü tamamen başka bir ifade almıştı. Öfke saçıyordu. Parmaklarını Peter’ın boğazına geçirip onu duvara mıhladı. Diğer eliyle Peter’ın kolunu büküp kilitledi. “Seni küçük puşt, ne oyun oynadığını bilmiyorum, ama...”</p>

  <p class="p12">“Oyun oynamıyorum...”</p>

  <p class="p12">“Polisin teknede telefon falan aradığı yok...”</p>

  <p class="p12">“Yok mu?”</p>

  <p class="p10">“Hayır, yok, puşt herif. Çünkü bütün gün boyu çekek yerine gitmediler.”</p>

  <p class="p10">Peter yıldırım hızıyla düşünüyordu. “Polisin çekek yerine gitmesine gerek yoktu,” dedi. “Çünkü GPS sinyallerini izleyerek telefonu bulabilirler...”</p>

  <p class="p10">“Bulamazlar!” Drake kolunu çekip onun karnına sert bir yumruk attı. Soluğu kesilen Peter iki büklüm oldu. Drake onun kolunu arkadan büküp boğazını sıktı. “Bana yalan söyleme. Bunu yapamazlar, çünkü o telefonu tekneye sokmadan önce GPS’i etkisiz hale getirmiştim.”</p>

  <p class="p12">Alyson gergin bir sesle, “Vin...” dedi.</p>

  <p class="p12">“Kes sesini.”</p>

  <p class="p10">“Demek ki, GPS’i etkisiz hale getirip telefonu ağabeyimin yakıt borusunu tıkamak için tetikledin, öyle mi?”</p>

  <p class="p10">“Hayır. Yakıt pompasını bozmak için, puşt herif... Telsizi de bozdum...”</p>

  <p class="p12">Alyson, “Vin, dinle bak...” dedi.</p>

  <p class="p12">“Alyson, sen bu işe karışma...”</p>

  <p class="p10">“Neden yaptın bunu?” Peter öksürüyor, Drake’in parmaklarını çözmeye çalışıyordu, ama Drake boğazına sımsıkı yapışmıştı. “Neden?”</p>

  <p class="p10">“Ağabeyin salağın tekiydi. Ne istiyordu, biliyor musun? Bu teknolojiyi satmak istiyordu. Mülkiyeti hakkında, gerçekten kime ait olduğu konusunda yasal bir sorun mu varmış, ne... Eric de satmamız gerektiğini düşünüyordu. Düşünebiliyor musun? Bu teknolojiyi satmak... Eric, Nanigen’e ihanet etti. Bana da şahsen ihanet etti.”</p>

  <p class="p12">“Vin, Tanrı aşkına...”</p>

  <p class="p12">“Kes sesini...”</p>

  <p class="p10">“Mikrofonun!” Alyson onun yakasındaki boyun mikrofonunu işaret etti. “Açık.”</p>

  <p class="p10">“Lanet olsun,” diye tısladı Drake. Peter’ın göğüs boşluğuna şiddetli bir yumruk indirdi ve onu soluğu kesilmiş bir halde yere devirdi. Sonra ceketini sıyırınca kemerine iliştirilmiş verici göründü. Bir düğmeye dokundu: Işık sönüktü. “Aptal değilim.” Peter dizleri üstünde inliyor, öğürerek nefes almaya çalışıyordu. Cebindeki mikrofonun dışarıya çıktığını ve kablosu ucunda sallanmakta olduğunu fark etti. Drake bunu görebilirdi. Biraz dönüp bunu tekrar cebine sokmaya çalıştı, ama o anda eli vericiye çarptı. Toplantı odasındaki hoparlörlerden yüksek sesli bir cızırtı duyuldu.</p>

  <p class="p10">Drake toplantı odasına doğru baktı. Sesi o da duymuştu. Gözleri Peter’ın eline çevrilince küçük mikrofonu gördü. Bir adım geri çekilip Peter’ın şakağına bir tekme attıktan sonra mikrofonun kordonunu onun elinden söküp aldı ve bağlantıyı kesti. Peter inleyerek yere yuvarlandı.</p>

  <p class="p10">“Şimdi ne yapacağız?” dedi Alyson. “Onlar da işittiler...” “Kes sesini!” Drake volta atmaya başladı. “Lanet olsun. Bunların hiçbirinde cep telefonu yok, değil mi?”</p>

  <p class="p12">“Evet, kapıdan girerken bırakmışlardı...”</p>

  <p class="p12">“Tamam, o zaman.”</p>

  <p class="p12">“Ne yapacaksın?” diye sordu Alyson titreyerek.</p>

  <p class="p12">“Önümden çekil, yeter.”</p>

  <p class="p32">Drake bir güvenlik panelini açıp kırmızı renkli bir GÜVENLİK düğmesine bastı. Alçalıp yükselen tonda yüksek sesli bir alarm ötmeye başladı. Peter’ı koltuk altlarından tutup ayağa kaldırdı. Peter aldığı darbelerden sersemlemiş bir halde sendeliyordu. “Hadi bakalım,” dedi. “Yaptığın pisliği temizleme zamanı geldi.”</p>

  <p class="p10">Drake bir eliyle Peter’a destek olurken kapı kilidini açıp toplantı odasına daldı. Alarm sesini bastırmak için bağırıyordu. “Bir güvenlik ihlali oldu,” dedi. “Peter yaralandı. Güvenlik robotları salıverildi. Bu robotlar son derece tehlikelidir. Hepiniz hemen bu tarafa gelin. Güvenlik odasına geçmemiz lazım.” Öğrencileri koridora çıkardı; Peter’ın öbür kolunu da Alyson tutuyordu.</p>

  <p class="p10">Koridorda birkaç araştırmacı giriş kapısına doğru koşuyordu. “Dışarı çıkın!” diye bağırdı binanın ana çıkışına koşanlardan biri. Mesai saati bittiği için zaten çoğu çalışan evine gitmişti.</p>

  <p class="p10">Ne ki, Drake öğrencileri tesisin iç kısımlarına yönlendiriyordu.</p>

  <p class="p12">“Bizi nereye götürüyorsun?” diye sordu Rick, Drake’e.</p>

  <p class="p10">“Dışarıya çıkmak için çok geç. Güvenlik odasına gitmemiz lazım.”</p>

  <p class="p10">Öğrencilerin aklı karışmıştı. Neydi bu güvenlik odası? Ne demek oluyordu bu?</p>

  <p class="p12">“Ne yapıyorsun?” diye sordu Alyson.</p>

  <p class="p12">Drake cevap vermedi.</p>

  <p class="p10">TENSÖR ODASI yazan ağır bir kapının önüne geldiler. Drake küçük bir klavyede bazı sayıları tuşlayınca kapı açıldı. “Bu taraftan, hadi, gelin...”</p>

  <p class="p10">Öğrenciler yerde altıgen karoların bulunduğu büyük bir boşluğa girdiler. Zemin neredeyse saydam gibiydi; aşağıdaki</p>

  <p class="p10">karmaşık makineleri görebiliyorlardı. “Herkes dinlesin,” dedi Drake. “Hepinizin bir altıgenin ortasında durmasını istiyorum. Her altıgen güvenlik noktasıdır. Robotlar buraya geçemez. Hadi, hemen yapın, çabuk, çabuk, fazla zamanımız yok. Drake bir güvenlik klavyesine dokununca sürgülerin kapandığını duydular. İçeride kilitlenmişlerdi.</p>

  <p class="p29">Erika Moll çok korkmuştu. Bir çığlık atarak çıkış kapısına doğru koştu.</p>

  <p class="p30">“Dur!” diye bağırdı Danny Minot onun arkasından.</p>

  <p class="p30">Çıkış kapısı kilitliydi, Erika dışarıya çıkamadı.</p>

  <p class="p29">Drake kontrol odasına girmiş, oradaki pencereden öğrencileri seyrediyordu. Bir an sonra gözden kayboldu. Kontrol odasının kapısı açıldı ve bir adam, bir yabancı, büyük odanın içine itildi; adam Nanigen çalışanıydı. “İçeriye girip onlara yardım et!” diye bağırdı Drake adamın arkasından.</p>

  <p class="p29">Adam emri uygulamak için şaşkın bir halde odaya girip öğrencilerin arasındaki bir altıgenin ortasında durdu.</p>

  <p class="p29">Öğrenciler pozisyon alıyorlardı. Erika da geri gelmişti. Peter Jansen tökezleyip dizleri üstüne düştü. Rick Hutter onu tutup ayağa kaldırmaya çalıştı, ama Peter dizleri üstünde kaldı. Karen King duvar boyunca asılı bir dizi sırt çantası olduğunu görünce koşup bir tanesini aldı ve omzuna astı. Bu arada Drake tekrar pencerede görünür olmuştu. Art arda bazı düğmelere basıyordu. Alyson da onun yanında duruyordu.</p>

  <p class="p30">“Vin, Tanrı aşkına,” dedi Alyson onu izlerken.</p>

  <p class="p71">“Başka seçeneğim yok,” dedi Drake ve sonuncu düğmeye bastı.</p>

  <p class="p29">Yediği darbelerden hâlâ sersemlemiş haldeki Peter Jansen için her şey çok çabuk oldu. Altındaki altıgen zemin birden battı ve üç metre aşağıdaki çok büyük bir elektronik aparatın çoklu çeneleri arasına indi; cihazın duvarları her tarafını sarıyordu ve neredeyse derisine dokunacak kadar yakınındaydı. Bu çeneler aslında aralıklı olarak kırmızı ve beyaz şeritler halinde boyanmış bobinlerdi. Havaya yoğun bir ozon kokusu hâkimdi ve yüksek sesli bir elektronik homurtu duyuluyordu. Sentetik bir ses, “Lütfen, kımıldamayın,” dedi. “Derin bir nefes alın... ve tutun!” Sinir bozucu, mekanik bir <span class="t13">k</span><span class="t13">ı</span><span class="t13">lank</span> sesi geldi, sonra elektronik homurtu devam etti. Kısa bir an mide bulantısı. Peter aparatın içinde bir şekilde yerinin değiştiğini hissetti.</p>

  <p class="p12">“Artık normal nefes alabilirsiniz. Hazır olun.”</p>

  <p class="p12">Peter derin bir nefes alıp, yavaş yavaş verdi.</p>

  <p class="p12">“Lütfen, hareket etmeyin. Derin bir nefes alıp, tutun.”</p>

  <p class="p10">Bir <span class="t13">k</span><span class="t13">ı</span><span class="t13">lank</span> sesi daha! Bir homurtu daha. Eskisinden daha güçlü bir mide bulantısı anı.</p>

  <p class="p12">Peter gözlerini kırpıştırdı.</p>

  <p class="p10">Artık bazı şeylerin değişmiş olduğuna emindi. Daha önce o şeritler çenelerin orta hizasındayken şimdi onlara çok daha aşağıdan bakıyordu. Peter küçülüyordu. Çeneler vızıldayarak ona biraz daha yaklaştı. Tabii, bunu yapacaklardı, diye geçirdi içinden; manyetik alan kısa mesafelerde en güçlü halini alırdı. Ne kadar küçülse o kadar iyiydi.</p>

  <p class="p12">Sentetik ses, “Derin bir nefes alıp, tutun,” dedi.</p>

  <p class="p10">Peter tekrar yukarıya doğru baktığında gerçekten de çok daha küçülmüş olduğunu gördü. Üç metre üstündeki çenelerin tepesi artık bir katedralin tavanı kadar yüksek görünüyordu. Boyu ne kadar kısalmıştı acaba?</p>

  <p class="p72">“Lütfen, hareket etmeyin. Derin bir nefes alıp...” “Biliyorum, biliyorum...” Peter’ın sesi titriyordu.</p>

  <p class="p29">“Konuşmayın. Ciddi bir yaralanma tehlikesi var. Şimdi: derin bir nefes alıp, tutun.”</p>

  <p class="p29">Son bir <span class="t13">k</span><span class="t13">ı</span><span class="t13">lank</span> sesi, ardından homurtu, son bir mide bulantısı atağı ama artık çeneler ondan uzaklaşıyordu; Peter ayakları altındaki zeminin titreştiğini ve yükseldiğini hissetti. Yukarıdan aşağıya bir ışık geldiğini gördü; serin bir rüzgâr.</p>

  <p class="p29">Derken zeminle aynı hizaya geldi ve titreşim durdu. Dört bir yana açılan, siyah cilalı geniş bir alanda duruyordu. Biraz uzağında Erika ve Jenny’yi gördü; ikisi de şaşkın bir halde etrafa bakınıyordu. Onların biraz ötesinde Amar, Rick ve Karen vardı. Ama aslında ondan ne kadar uzaktaydılar? Peter bunu kestiremedi, çünkü kendisi on iki milimetre boyundaydı. Toz parçacıkları ve ölü hücre döküntüleri yerde yuvarlanıyor, minik sarmaşıklar gibi bacaklarına dolanıyordu.</p>

  <p class="p29">Başını eğip, afallamış bir halde bu sarmaşıklara baktı. Aklı duracak gibiydi, kendini iyice ahmak gibi hissediyordu. Nihayet içinde bulunduğu durumun gerçekliğini anladı. Karşıda duran Erika ve Jenny’ye baktı. Onlar da kendisi gibi şok içindeydiler. Ve boyları on iki milimetreydi.</p>

  <p class="p29">Peter bir çatırtı duyup o yana döndü; karşısında devasa bir bot vardı. Başını kaldırıp bakınca bir dizi üstüne çökmüş, ona tepeden bakan kocaman yüzü ve her verdiği soluk pis kokulu bir rüzgâr olan Vin Drake’i gördü. Ardından odanın içinde gök gürültüsü gibi yankılanan kalın bir ses duydu.</p>

  <p class="p46">Bu Vin Drake’in kahkahasıydı.</p>

  <p class="p29">Bu iki dev boyutlardaki insanın çıkardığı seslerin yankısı bir şey anlamayı zorlaştırıyordu. Sesler Peter’ın kulaklarını sızlatıyordu. ikisi de sanki yavaş gösterim film gibi ağır ağır konuşuyorlar ve hareket ediyorlardı. Alyson Bender, Drake’in yanma diz çöktü ve birlikte Peter’a baktılar. “Ne... yapı... yorsun... Vin?” diye sordu Alyson. Kelimeler yuvarlanıyor ve bir ses yumağı haline gelerek anlamayı zorlaştırıyordu.</p>

  <p class="p10">Vin Drake buna bir kahkahayla karşılık verdi. Durumu çok eğlendirici bulduğu belliydi. Ne var ki, adamın her kahkahası Peter’a doğru bir rüzgâr gibi geliyor, sarmısak, kırmızı şarap ve puro kokusu midesini altüst ediyordu.</p>

  <p class="p10">Drake saatine baktı. “Mesai... saati... bitti,” dedi ve güldü. “Hawaii’dekilerin... deyişiyle, <span class="t13">pau bana...</span> İş... bitmiştir.”</p>

  <p class="p12">Alyson Bender ona bakıyordu.</p>

  <p class="p10">Drake sanki kulağına bir şey kaçmış gibi başını bir o yana bir bu yana eğdi; bu onun tiki gibiydi. Öğrenciler onun gürleyen sesini duydular: “İşten... sonra... eğlence... gelir.”</p>

  <p class="p67"><span class="t7">&nbsp;</span></p>

  <p class="p67"><span class="t7">&nbsp;</span></p>

  <p class="p67"><span class="t7">10.&nbsp; BÖLÜM</span></p>

  <p class="p67"><span class="t7">&nbsp;</span></p>

  <p class="p67"><span class="t7">NAN</span><span class="t7">İ</span><span class="t7">GEN HAYVAN TES</span><span class="t7">İ</span><span class="t7">S</span><span class="t7">İ</span></p>

  <p class="p67"><span class="t7">28 EK</span><span class="t7">İ</span><span class="t7">M, SAAT 21.00</span></p>

  <p class="p37"><span class="t8">&nbsp;</span></p>

  <p class="p73"><span class="t27">V</span></p>

  <p class="p37">in Drake saydam plastik bir torba çıkardı. Şaşırtan bir yumuşaklıkla Peter’ı yerden alıp torbanın içine koydu. Peter plastik yüzeyde kayarak dibine kadar indi. Ayağa kalktığında Vin’in oda içinde dolaşarak diğer öğrencileri de alıp torbaya koyduğunu gördü. Son olarak kontrol odasındaki Nanigen çalışanını aldı. Adam haykırıyordu. “Bay Drake! Ne yapıyorsunuz efendim?”</p>

  <p class="p30">Drake adamı işitmemiş gibiydi; umurunda da değildi zaten.</p>

  <p class="p29">Herkes bir bir torbanın içindekilerin üstüne indiği halde kimse yaralanmadı. Belli ki, artık kütleleri herhangi bir zarar veremeyecek kadar küçülmüştü. “Neredeyse hiç ağırlığımız yok,” dedi Amar. “Olsa olsa, bir gram falan geliriz. Küçük bir tüy parçası gibiyiz.” Amar’ın sesi sakindi. Ama Peter biraz korku belirtisi sezer gibi oldu.</p>

  <p class="p30">“Kim ne derse desin,” dedi Rick Hutter. “Ben korkuyorum.”</p>

  <p class="p30">“Hepimiz korkuyoruz,” diye itiraf etti Karen King.</p>

  <p class="p10">“Sanırım, şu an hepimiz şok içindeyiz,” dedi Jenny Linn. Yüzlerimize bakın. Sapsarı olduk.”</p>

  <p class="p10">Nanigen çalışanı durmadan, “Bir yanlışlık olmalı,” deyip duruyordu. Drake’in az önce yaptığı şeye inanamıyordu.</p>

  <p class="p12">“Sen kimsin?” diye sordu biri.</p>

  <p class="p10">“Adım Jarel Kinsky. Mühendisim. Tensör jeneratörünü işletirim. Bay Drake onunla bir dakika konuşmama izin verse...” “Çok fazla şey gördün,” diye kesti onun sözünü Rick Hutter. “Drake bize her ne yapacaksa sana da aynı şeyi yapacak.”</p>

  <p class="p10">“Elimizdekilerin bir dökümünü yapalım,” dedi Karen King. “Çabuk... Ne gibi silahlarımız var?”</p>

  <p class="p10">Ama pek bir şey yapamadılar; torba birden sallanmaya başladı ve herkes birbirinin üstüne yığıldı.</p>

  <p class="p10">“Bu da nesi?” dedi Amar doğrulmaya çalışarak. “Ne oldu şimdi?”</p>

  <p class="p10">Alyson Bender yüzünü plastik torbaya yaklaştırmış, dikkatle içindeki insanlara bakıyordu; onlar için endişelendiği belliydi. Burun derisinin üstündeki gözenekler ürkütecek kadar büyüktü; kocaman, pembe çopurlar...</p>

  <p class="p12">“Vin... onlara... bir... zarar... gelmesini... istemiyorum.”</p>

  <p class="p32">Vin Drake buna gülerek karşılık verdi. “Onlara... zarar... vermeyi... aklımın... ucundan... bile... geçirmem.”</p>

  <p class="p12">Farkında mısınız, bu adam psikopatın teki,” dedi Karen King.</p>

  <p class="p12">“Farkındayım,” dedi Peter Jansen.</p>

  <p class="p10">“Bay Drake söylediğiniz gibi biri değildir,” dedi Kinsky. “Bunu yapmak için bir nedeni var.”</p>

  <p class="p10">Karen ona aldırmadan Peter’a döndü. “Drake’in ne yapmak istediği konusunda hayal kurmayalım. Ağabeyini öldürdüğünü itiraf edişine tanık olduk. Şimdi hepimizi öldürecektir.”</p>

  <p class="p10">“Öyle mi dersin?” dedi Danny Minot. “Hemen sonuca varmayalım..”</p>

  <p class="p12">“Evet Danny, ben böyle diyorum. Belki önce seni öldürür.”</p>

  <p class="p12">“Bunu düşünmek bile o kadar zor ki...”</p>

  <p class="p12">“Peter’ın ağabeyine sor...”</p>

  <p class="p10">O anda Vin plastik torbayı alıp hızla koridora yürümeye başladı. Bir yandan da Alyson Bender’la tartışıyordu, fakat ne söylediklerini anlamak çok zordu. Gök gürültüsüne benziyordu.</p>

  <p class="p10">Birkaç laboratuvarın önünden geçtikten sonra Drake bunlardan birine girdi. Plastik torba içinde olmalarına rağmen öğrenciler bu laboratuvarın farklı bir yer olduğunu anlamışlardı.</p>

  <p class="p12">Keskin, ekşimik bir koku.</p>

  <p class="p12">Tahta yongaları ve dışkı.</p>

  <p class="p12">Hayvanlar.</p>

  <p class="p10">“Burası bir hayvan laboratuvarı,” dedi Amar. Plastik torbanın yamukluğuna rağmen sıçanları, hamsterleri, kertenkeleleri ve başka sürüngenleri görebiliyorlardı.</p>

  <p class="p10">Vin Drake torbayı cam bir kap üstüne koydu. Konuşmaya başladı; onlara bir şeyler söylediği belliydi, ama ne dediğini anlayamıyorlardı. Birbirlerine baktılar. “Ne diyor?” “Anlamıyorum.” “Adam kaçık.” “Ne dediği anlaşılmıyor.”</p>

  <p class="p10">Jenny Linn diğerlerine arkasını dönmüş, bütün dikkatini Drake’e yöneltmişti. Peter’a döndü ve, “Şensin,” dedi.</p>

  <p class="p12">“Ne demek istiyorsun?”</p>

  <p class="p12">“Önce seni öldürecek. Dur bir dakika.”</p>

  <p class="p12">“Ne...”</p>

  <p class="p10">Jenny kemerindeki çantanın fermuarını açtı; bir düzine kadar ağzı lastik tıpalı ince cam tüp vardı. “Benim buharlaşıcılarım.” Bunlar Jenny’nin yıllar boyu çalışmalarının ürünüydü. “Korkarım, elimden gelenin en iyisi bu.”</p>

  <p class="p10">Peter hiçbir şey anlamamış, başını iki yana sallıyordu. Jenny tüplerden birinin tıpasını açıp seri bir hareketle içindekini Peter’ın başından aşağıya boca etti. Bir an keskin bir koku duyuldu, sonra kayboldu. “Bu nedir?” diye sordu Peter.</p>

  <p class="p10">Jenny cevap veremeden Vin Drake elini torbaya sokup Peter’ı bacağından tuttu ve baş aşağıya onu kaldırdı. Peter deli gibi kollarını bacaklarını sallayarak haykırıyordu.</p>

  <p class="p10">“Heksenol,” diye seslendi Jenny. “Arılardan, iyi şanslar.” “Gel... bakalım... Peter...” dedi Drake gürleyen sesiyle. “Başıma... çok... iş... açtın.”</p>

  <p class="p10">Peter’ı yüzüne yaklaştırıp gözlerini kısarak baktı. “Korkuyor musun? Eminim... korkuyor...sundur.”</p>

  <p class="p10">Drake topukları üstünde döndü; onun bu çabuk hareketi Peter’ın başını döndürdü. Drake bir haznenin kapağını iki parmak kadar açıp Peter’ı bu aralıktan aşağıya attı. Sonra kapağı kapatıp, torbayı cam kabın üstüne bıraktı.</p>

  <p class="p11">Peter talaş kaplı bir zemine düştü.</p>

  <p class="p10">Vin, böyle bir şeye karar vermemiştik,” dedi Alyson Bender. “Bunu hiç konuşmamıştık...”</p>

  <p class="p12">“Durum çok değişti...”</p>

  <p class="p12">“Ama bu insafsızlık.”</p>

  <p class="p10">“Vicdanının sesini sonra anlatırsın,” dedi Drake kızarak. Alyson, Eric’in Nanigen’i yok etmekle tehdit edişinden sonra onu ortadan kaldırması için Drake’le işbirliğini kabul etmişti. O zaman Vin, Drake’e âşık olduğunu düşünmüştü; aslında hâlâ onu seviyordu. Vin ona karşı son derece iyi davranmış, kariyerinde ilerlemesini sağlamış, sınırsız miktarlarda para vermişti; oysa Eric, Vin’e karşı çok kötü davranmış, ona ihanet etmişti. Ama diğerleri sadece öğrenciydiler... Durum giderek kontrolden çıkıyordu. Alyson felç olmuş gibiydi. Her şey çok büyük bir hızla gelişmişti. Drake’i nasıl durduracağını bilemiyordu.</p>

  <p class="p10">“Avcının avını yemesinde insafsızlık yoktur,” dedi Drake yılan haznesinin önünde durarak. “Son derece insani bir şey. Camın karşı tarafındaki siyah beyaz şeritli yaratık krait adıyla bilinen çok zehirli bir Malezya yılanıdır. Peter büyüklüğündeki bir yaratığı ısırmasıyla öldürmesi bir olur. Peter hiçbir şey hissetmeyecek. Birkaç saniye içinde dili pelteleşecek, yutkunma zorluğu çekecek, gözleri donuklaşacak ve bütün vücudu felç olacak. Yılan onu midesine indirdiğine belki hâlâ hayatta olabilir, ama herhalde pek umurunda olmayacaktır...”</p>

  <p class="p10">Drake plastik torbayı ucundan tutup silkti. Torba içindeki mikro insanlar savrulup, birbirlerinin üstüne düşerken bağırıp, sövüyorlardı. Drake onlara baktı. “Hepsi de hayat dolu,” dedi Alyson’a. “Kraitin onları da kabul edeceğini sanıyorum. Eğer o istemezse, kobra ve mercan yılanı da var.”</p>

  <p class="p12">Alyson başını çevirdi.</p>

  <p class="p10">“Bu gerekliydi Alyson,” dedi Drake. “Cesetlerinin yok olması lazım. Ortada... kanıt bırakamayız.”</p>

  <p class="p10">“Ama bu kadarla bitmiyor,” dedi Alyson. “Ya arabaları, otel odaları, uçak biletleri...”</p>

  <p class="p12">“Hepsini düşündüm.”</p>

  <p class="p12">“Öyle mi?”</p>

  <p class="p10">“İnan bana, planımı yaptım.” Drake gözlerini dikip ona baktı. “Alyson,” dedi uzun bir aradan sonra. “Bana güvenmediğini mi söylüyorsun?”</p>

  <p class="p12">“Tabii ki hayır,” dedi Alyson hemen.</p>

  <p class="p10">“Umarım, öyledir. Çünkü güven olmazsa biz hiçiz. Bu işte beraberiz Alyson.”</p>

  <p class="p12">“Biliyorum.”</p>

  <p class="p10">“Evet, bildiğini biliyorum,” dedi Drake onun elini okşayarak. “Aa, bak, genç Peter üstündeki tozları silkeliyor; işte, krait de yemeğine doğru yaklaşıyor.” Kısmen talaşın altında gizlenmiş siyah beyaz şeritli bedeniyle yılan dilini ileri geri oynatarak yaklaşıyordu.</p>

  <p class="p12">“Şimdi iyi bak,” dedi Drake. “Çok çabuk oluyor.”</p>

  <p class="p11">Alyson başını çevirmişti. Bunu seyredecek gücü yoktu.</p>

  <p class="p10">Peter ayağa kalkıp üstünü silkeledi. Düşüş onu yaralamamıştı, ama Drake’in yumruklarının ve tekmelerinin etkisini hâlâ hissediyordu. Kurumuş kanla kaplı gömleği göğsüne yapışmıştı. Cam bir kafeste beline kadar talaş içindeydi. Kafes, üstünde birkaç yaprak olan küçük bir dal dışında boştu.</p>

  <p class="p12">Tabii, yılan dışında.</p>

  <p class="p10">Bulunduğu yerden sadece birkaç koyu gri ve beyaz şerit görüyordu. Herhalde şeritli bir krait olmalıydı, Bungarus candidus. Malezya veya Vietnam’dan. Genel olarak kraitler başka yılanları yerlerdi, ama bu yılanın yemek seçeceğine pek ihtimal vermiyordu. Siyah ve beyaz buklelerinin hareket ettiğini gördü. Yılan ona doğru geliyordu.</p>

  <p class="p10">Peter onun başını, hatta vücudunun büyük bir kısmını göremiyordu. Dalın üstüne çıkmadığı takdirde, boyu kafesin biçimini tayin edemeyecek kadar küçüktü, ama bunu yapmak akıllıca olmayacaktı. Yapabileceği tek şey yılanın ona gelmesini beklemekti. Çaresiz ve savunmasız bir halde... Ceplerini yokladı, hepsi boştu. Vücudu kontrolsüz bir şekilde titremeye başladı; şoktan mı yoksa yediği darbelerden miydi? Ya da korkudan mı? Herhalde iki neden de geçerliydi. İki yanı da cam olan köşeye geriledi. Belki yılanı rahatsız edecek bir yansıma yapabilirdi. Belki...</p>

  <p class="p29">Yılanın başını gördü. Talaşın içinden çıkmış, dili hızla oynuyordu. Peter’a o kadar yaklaştı ki, dili neredeyse vücuduna değecekti. Bakmaya cesaret edemeyerek gözlerini kapadı. O kadar şiddetli titriyordu ki, korkudan yere çökeceğini sandı.</p>

  <p class="p29">Titremeyi bastırmak için derin bir nefes aldı. Cesaretini toplayıp tek gözünü açtı.</p>

  <p class="p29">Yılan tam karşısında, bir karış ötesindeydi ve dilini ağzına sokup çıkarıyordu, ama bir tuhaflık vardı. Yılan şaşırmış gibiydi, ya da karar veremiyordu sonra Peter’ı şaşırtarak başını kaldırdı ve ondan uzaklaşmaya başladı.</p>

  <p class="p30">Talaşın içinde gözden kayboldu.</p>

  <p class="p48">İşte o anda Peter yere çöktü; korku ve bitkinlikten kontrolsüz bir şekilde titriyordu; aklında tek bir soru vardı ne olmuştu?</p>

  <p class="p29">“Lanet olsun,” dedi Drake cam kafesin içine bakarak. “Bu da nesi böyle? Ne oldu şimdi?”</p>

  <p class="p30">“Belki aç değildir.”</p>

  <p class="p29">“Aç olmasına aç. Hay lanet! Bu kadar terslik olamaz. Uymak zorunda olduğum bir zaman çizelgem var.”</p>

  <p class="p29">Dahili haberleşme çınladı. “Bay Drake, bir ziyaretçiniz var. Bay Drake, ön giriş kapısında bir ziyaretçiniz var.”</p>

  <p class="p29">“Olur şey değil,” dedi Drake ellerini havaya kaldırarak. “Bugün kimseyi beklemiyorum.” Resepsiyonu aradı. “Nedir bu Mirasol?”</p>

  <p class="p29">“Özür dilerim Bay Drake ama alarmdan sonra otoparka çıkmıştım, burada sizinle görüşmek için Honolulu polisinden gelen birisi vardı. Ben de onu içeriye aldım.”</p>

  <p class="p29">“Öyle mi, pekâlâ.” Drake telefonu kapadı. “Harika. Şimdi de polis.”</p>

  <p class="p30">Alyson, “Gidip bakayım, ne istiyorlarmış.”</p>

  <p class="p10">“Hayır, gitme,” dedi Drake. “Polisle ben konuşurum. Sen ofisine git ve onlar ayrılana kadar ortalığa çıkma.”</p>

  <p class="p12">“Peki, eğer istediğin buysa...”</p>

  <p class="p12">“Evet, istediğim bu.”</p>

  <p class="p11">“Peki Vin.”</p>

  <p class="p10">Vin Drake ve Alyson Bender hayvan odasından çıkarlarken Jenny Linn onları seyretti. Drake’in kapıyı dışarıdan kilitlediğini gördü. Plastik torba yılan haznesinin üstünde duruyordu. Torbanın üst kısmı hafifçe bükülmüştü, ama gevşekti. Jenny kıvrılarak torbanın ağız kısmına ulaştı ve dışarıya çıkmayı başardı. “Hadi,” dedi diğerlerine. “Hiç değilse torbadan dışarıya çıkalım.” Diğerleri de Jenny’nin ardından dışarıya çıktılar ve hazneyi örten saydam cam kapağın üstünde durdular.</p>

  <p class="p10">Jenny hazneden içeriye baktı. Peter adamakıllı sarsılmış bir halde, ayağa kalkıyordu. “Beni anlayabiliyor musun?” diye bağırdı ona Jenny.</p>

  <p class="p12">Peter ona bakıp başını iki yana salladı: Pek sayılmaz.</p>

  <p class="p10">Rick Hutter, “Yılan neden ona saldırmadı?” diye sordu. Jenny dizleri üstüne çöküp, ellerini ağzında boru şeklinde birleştirdi. “Peter, şimdi beni işitebiliyor musun?”</p>

  <p class="p12">Peter yine olumsuz anlamda başını iki yana salladı.</p>

  <p class="p12">“Kemik iletimini dene,” dedi Amar.</p>

  <p class="p10">Jenny cam yüzeye yatıp yanağını cama dayadı ve yüksek sesle, “Peter?” dedi. “Şimdi nasıl?”</p>

  <p class="p12">“Evet,” dedi Peter. “Ne oldu?”</p>

  <p class="p10">“Üstüne yabanarısından çıkardığım buharlaştırıcı püskürttüm,” dedi Jenny. “Özü heksenoldür. Zehirli bir yılanın iştahını kaçıracak çok az şey vardır, ama yabanarısı sokması bunlardan biri olabilir diye düşündüm.”</p>

  <p class="p29">“Çok zekice,” dedi Amar. “Zaten yılanlar görmekten çok kokuya güvenirler. Bu krait gece yaşayan bir...”</p>

  <p class="p30">“İşe yaradı. Kendimi yabanarısı sandım.”</p>

  <p class="p30">“Evet, ama o madde çok hızla uçar Peter.”</p>

  <p class="p30">“Yani, buharlaşacak mı?”</p>

  <p class="p30">“Evet, biz konuşurken uçuyor.”</p>

  <p class="p30">“Harika. Artık yabanarısı değilim.”</p>

  <p class="p30">“Fazla sürmeyecek.”</p>

  <p class="p30">“Sence ne kadar zamanım vardır?”</p>

  <p class="p30">“Bilmiyorum. Birkaç dakika.”</p>

  <p class="p30">“Ne yapabiliriz?”</p>

  <p class="p30">Karen King, “Reflekslerin nasıl?” diye sordu.</p>

  <p class="p30">“Pekiyi sayılmaz.” Peter elini uzatıp baktı; titriyordu.</p>

  <p class="p30">“Ne düşündün?” diye sordu Amar.</p>

  <p class="p29">“Yanında üstünde çalıştığımız örümcek ipliklerinden var mı?” Dört ay boyunca Amar ve Karen çeşitli özellikleri olan sentetik örümcek ipliği yapmaktaydılar bazıları yapışkan, bazıları dayanıklı, bazıları elastik kordon gibi esnekti. Bazılarının ucuna bir kimyasal eklendiğinde yapışkan olabiliyordu.</p>

  <p class="p30">“Birkaç tane var,” dedi Amar.</p>

  <p class="p29">“Pekâlâ, kafesin yanında bir ucu kapalı olan plastik tüpü görüyor musun?”</p>

  <p class="p30">“Küçük bir su dağıtıcısının parçasına benziyor.”</p>

  <p class="p29">“Tamam, o. Yapışkan iplikle o tüpü kavrayıp yukarıya kaldırabilir misin?”</p>

  <p class="p29">“Bilmem,” dedi Amar tereddüt içinde. “Ağırlığı otuz kırk gram olabilir. Herkes yardım ederse kaldırmamız mümkün olabilir.”</p>

  <p class="p29">“Güzel, çünkü zaten hepimiz yardım etmek zorundayız. Kafesi açmak için.”</p>

  <p class="p10">“Kafesi açmak.” Krait kafesinin tepesi çift camlıydı; üst üste iki kapak vardı. “Bilmiyorum, Karen, bunun için cam parçayı kımıldatmamız lazım.”</p>

  <p class="p12">“Birkaç parmak aralasak yeter.”</p>

  <p class="p12">“Tüpü aşağıya sarkıtmak için.”</p>

  <p class="p12">“Doğru.”</p>

  <p class="p12">“Peter, bunu dinliyor musun?” diye sordu Amar.</p>

  <p class="p12">“Dinliyorum, ama imkânsız galiba.”</p>

  <p class="p10">“Başka bir seçenek göremiyorum,” dedi Karen. “Bunun için tek bir fırsatımız olacak ve senin bundan yararlanman gerekiyor.”</p>

  <p class="p10">Amar cebindeki plastik çantayı açmış, yapışkan ipliği bobinden çözüyordu. İpliği kenardan sarkıtıp plastik tüpe iliştirdi. Şaşırtacak kadar hafifti. Amar ve Rick bunu kolayca kanırabiliyorlardı.</p>

  <p class="p10">Cam kapağı kaydırarak aralamaya çalıştılar, fakat bu iş çok daha fazla kuvvet gerektiriyordu. “Gücümüzü aynı anda kullanmamız gerek,” dedi Karen. “Üç dediğim zaman herkes itmeye başlasın; bir... iki... üç!” Cam kımıldadı; birkaç milimetre kadar, ama kımıldamıştı. “Pekâlâ, bir daha deniyoruz. Çabuk!”</p>

  <p class="p10">O sırada krait de hareketlenmişti. Belki tepesinde yürüyen minik insanları gördüğünden, belki de buharlaşıcının etkisi kaybolduğundan, yılan yine kıvrılıp dolanmaya başlıyor ve Peter’a doğru yaklaşıyordu.</p>

  <p class="p12">“O şeyi indirin buraya,” dedi Peter. Sesi titriyordu.</p>

  <p class="p12">İplik camın kenarında tuhaf bir sürtünme sesi çıkardı.</p>

  <p class="p12">“Bu iplik dayanacak mı?” diye sordu Karen.</p>

  <p class="p12">“Yeterince dayanıklıdır,” dedi Amar.</p>

  <p class="p10">“Biraz daha sarkıtın,” dedi Peter. “Tamam... Orada kalsın.” Tüp göğsü hizasındaydı. Peter arkasına geçip iki eliyle tutup yerini ayarladı. Ama ter içindeki elleri kayıyor, sağlam tutamıyordu.</p>

  <p class="p12">Yılan harekete geçmişti. Talaşların arasından tıslayarak geliyordu.</p>

  <p class="p12">“Ya yılan yandan saldırırsa?” diye sordu Peter.</p>

  <p class="p12">“Hizalamaya çalış,” dedi Karen. “Çünkü göründüğü kadarıyla...”</p>

  <p class="p12">“Evet, öyle...”</p>

  <p class="p12">“Lanet olsun, geldi işte...”</p>

  <p class="p12">“Lanet,” dedi Peter. Yılan hayal bile edilemeyecek bir süratle hamlesini yaptı. Peter hiç düşünmeden onun darbesini karşılamak için tüpü savurdu. Kraitin kafası bütün gücüyle göğsüne çarptı, iplik koptu ve Peter, üstünde yılanla sırtüstü yere düştü. Öfkeyle kıvrılan yılan Peter’ın vücudunu yere mıhlamıştı. Ne var ki, kraitin kafası da tüpün içine sıkışmıştı; oradan kurtulması kolay olmayacaktı.</p>

  <p class="p12">“Bunu nasıl becerdin?” diye sordu Karen hayranlıkla. “Yılan o kadar süratliydi ki...”</p>

  <p class="p12">“Bilmem,” dedi Peter. “Sadece... doğal bir tepkiydi.” Tahmin ettiğinden de hızlı olmuştu. Artık Peter yılanı üstünden itmeye çalışıyordu. Bu kadar yakınındayken hayvanın kokusu mide bulandırıcıydı. Nihayet ayaklarıyla onu itmeyi başardı ve ayağa kalkabildi.</p>

  <p class="p12">Yılan ona nefret dolu gözlerle bakıyordu. Tüpü şiddetle sarsarak tekrar tekrar cam duvara çarptı, ama başından çıkaramadı. Çıkardığı tıslama sesi tüpün içinde yankılanıyordu.</p>

  <p class="p11">“Buraya kadar çok iyiydi,” dedi Rick. “Ama seni oradan çıkarmamız lazım.”</p>

  <p class="p12">Vin Drake dişlerini gıcırdatıyordu. Resepsiyon görevlisi olan Mirasol güzel bir kadındı, ama ahmağın tekiydi. Mavi üniformalı, güçlü kasları olan adam polis değil, bir Sahil Güvenlik teğmeniydi ve Eric’in Boston Whaler teknesinin mülkiyeti hakkında bilgi istiyordu. Çekek yerindekilerin tekneyi başka yere taşıyabilmeleri için sahibinin izni gerekliydi.</p>

  <p class="p10">“Ben polisin hâlâ tekneyi incelediğini sanıyordum,” dedi Drake sinirlenerek. Belki, bu geri zekâlı heriften biraz bilgi koparabilirdi.</p>

  <p class="p10">“Onu bilemem,” dedi teğmen. Polisler onunla görüşmemişler, sadece çekek yeri sahibi onu aramıştı.</p>

  <p class="p12">“Duyduğuma göre bir telefon arıyorlarmış.”</p>

  <p class="p10">“Benim haberim yok. Bildiğim kadarıyla polisler soruşturmayı bitirdiler.”</p>

  <p class="p12">Drake gözlerini kapatıp derin bir iç geçirdi. “Şükür.”</p>

  <p class="p10">“Hiç değilse,” dedi teğmen. “Ofisindeki incelemeyi bitirir bitirmez.”</p>

  <p class="p10">Drake’in gözleri bir anda açılıverdi. “Kimin ofisi?” “Jansen’ın ofisi. Onun bu binadaki ofisi. Adam bu şirketin başkan yardımcısıydı, değil mi? Bugün Jansen’ın evine gittiklerini biliyorum, sonra da buradaki ofisine bakmaya gelecekler.” Teğmen saatine baktı. “Her an burada olurlar. Aslında hâlâ gelmemiş olmalarına şaşırdım.”</p>

  <p class="p10">Drake, Mirasol’a dönüp, “Birazdan polisler gelecekler,” dedi. “Birisinin onlara eşlik etmesi gerekecek.”</p>

  <p class="p12">“Bayan Bender’ı anons edeyim mi?”</p>

  <p class="p10">“Hayır,” dedi Drake. “Bayan Bender... çok meşgul, benimle çalışıyor. Laboratuvarda bitirmem gereken bir iş var. Bekleyemez.”</p>

  <p class="p12">“Kimi aramamı istersiniz?”</p>

  <p class="p10">“Güvenlik amiri Don Makele’yi çağır,” dedi Drake. “Memurlara o eşlik eder. Bay Jansen’ın ofisini görmek isteyeceklerdir.”</p>

  <p class="p29">“Ye başka nerede çalıştıysa,” diye ekledi teğmen. Gözlerini resepsiyonist kadından ayıramıyordu.</p>

  <p class="p29">“Ve başka nerede çalıştıysa,” diye tekrarladı Drake. Dışarıda tesise gelen araçların sesi duyuluyordu. Drake içindeki kaçma dürtüsünü bastırıp sakin bir şekilde teğmenin elini sıktı. “Siz de polislerle birlikte etrafı dolaşabilirsiniz,” dedi. “Mirasol, polis memurlarını karşılayıp, onlara kahve ikram etsene.”</p>

  <p class="p30">“Peki Bay Drake.”</p>

  <p class="p30">“Ben burada kalayım,” dedi teğmen.</p>

  <p class="p48">“O halde, ben izninizi alayım,” dedi Drake ve koridora doğru yürüdü. Görüş alanından çıkar çıkmaz koşmaya başladı.</p>

  <p class="p29">Alyson Bender ofisinde oturmuş, dudaklarını kemiriyordu. Masasındaki monitörden resepsiyon alanını ve Drake’in üniformalı gençle konuştuğunu görebiliyordu; seyretti; eli ikide bir saçındaki çiçeğe giden Mirasol cilve yapmaktaydı.</p>

  <p class="p29">Drake her zamanki gibi sabırsız, hareketleri telaşlı ve saldırgandı. Aslında düşmanca bile denebilirdi. Tabii, büyük bir baskı altındaydı, ama sırf vücut diline bakarak bile ne kadar öfkeli olduğu anlaşılabiliyordu. Çok, çok öfkeliydi.</p>

  <p class="p30">Ve o çocukların hepsini öldürecekti.</p>

  <p class="p29">Ne yapmak istediği apaçık ortadaydı. Peter Jansen onu tuzağa düşürmüştü ve Vin de mümkün olan tek yolla, geride tanık bırakmayarak kaçmaya çalışacaktı. Yedi genç insan, önlerinde güzel bir gelecek olan parlak öğrenciler... Vin için bunun önemi yoktu.</p>

  <p class="p30">Onları sadece önündeki engeller olarak görüyordu.</p>

  <p class="p29">Bu Alyson’ı korkuttu. Ellerini masaya dayadığı halde titremesini bastıramadı. Vin’den korkuyordu ve içine düştüğü durum ona dehşet vermekteydi. Vin’e karşı çıkmaya cesaret edemezdi. Bunu yaparsa Vin onu öldürürdü.</p>

  <p class="p39">Ama o çocukları öldürmesine engel olmalıydı. Bir yolunu bulup, bunu yapmak zorundaydı. Alyson işlediği suçu biliyordu. Eric Jansen’ın ölümünde oynadığı rolün farkındaydı. Tetik görevi yapan telefonu birkaç kez çaldırmıştı. Ne var ki, yedi kişinin daha -hayır, talihsiz bir şekilde Drake geldiği zaman kontrol odasında olan Nanigen çalışanı dahil sekiz kişinin- öldürülmesinde işbirliği yapabileceğini sanmıyordu. Büyük bir cinayet olacaktı. Ama kendi hayatını kurtarmak için buna mecbur kalabilirdi.</p>

  <p class="p39">Ekranda Drake resepsiyoniste ne yapacağım söylüyordu. Teğmenin ağzı kulaklarındaydı. Drake birazdan oradan ayrılacaktı.</p>

  <p class="p74">Alyson kalkıp, hızla ofisinden çıktı. Fazla zamanı yoktu. Drake öğrencileri aramak için her an laboratuvara dönebilirdi.</p>

  <p class="p39">Laboratuvarda öğrenciler torbadan çıkmışlar, krait kafesinin saydam kapağı üstünde durmuş, aşağıdaki Peter Jansen’a bakıyorlardı. Alyson Bender yıldırım hızıyla odaya girdi. Eğilip onlara baktı, yüzü öğrencilere kocaman görünüyordu. “Size... zarar... vermeyeceğim,” dedi. Gözleri korkuyla büyümüştü. Elini açtı ve Jenny’yi yavaşça alıp avucuna yerleştirdi. Diğerlerine dönüp, “Çabuk olun,” dedi. “Onun... nerede... olduğunu... bilmiyorum.”</p>

  <p class="p39">“Bayan Bender! Bırakın Bay Drake’le konuşayım!” diye haykırdı Jarel Kinsky ellerini sallayarak.</p>

  <p class="p40">Alyson ya onu duymadı ya da ne dediğini anlamadı.</p>

  <p class="p39">Başka bir seçenek göremeyen diğerleri Alyson’ın avucuna çıktılar. Alyson onları havaya kaldırınca oda birden dönmeye, şiddetli bir rüzgâr esmeye başladı ve hepsinin ayakları yerden kesildi. Alyson onları hızla bir masaya götürüp oraya bıraktı. Yılan kafesine gidip Peter’ı çıkardı ve diğerlerinin yanma koydu.</p>

  <p class="p28">Onlara bakarken, ne yapacağını bilemez bir haldeydi. Soluğu hırıltılı ve yüksek sesliydi.</p>

  <p class="p12">“Onunla konuşmaya çalışmalıyız,” dedi Karen King.</p>

  <p class="p12">“Bir işe yarar mı, bilmiyorum,” dedi Peter.</p>

  <p class="p10">Alyson oradan uzaklaştı ve odanın karşı ucuna gitti. Oradaki bir dolabı açıp içinden küçük bir kahverengi kâğıt torba çıkarıp tekrar masaya döndü. “Bunun... içine... saklanın,” dedi. “Nefes... alabilirsiniz.” Torbayı açıp ağzı öğrencilere dönük şekilde masaya bıraktı ve içine girmelerini işaret etti. Öğrenciler torbanın içine girdiler. Son giren, durumu hâlâ kabullenememiş haldeki Nanigen çalışanıydı. Devamlı bağırıyordu. “Bayan Bender! Bayan Bender, lütfen!”</p>

  <p class="p10">Alyson torbanın ağzını sıkıca katlayıp hızla odadan çıktı. Ofisine gidip torbayı masasının yanında, yerde duran çantasına yerleştirdi. Çantanın ağzını kapatıp ayağıyla masasının altına itti. Koşarak tekrar hayvan laboratuvarına döndüğü anda Vin Drake içeriye girdi.</p>

  <p class="p12">“Sen burada ne halt ediyorsun?” diye çıkıştı Drake.</p>

  <p class="p12">“Seni arıyordum.”</p>

  <p class="p10">“Sana ofisinde kalmanı söylemiştim.” Drake yılan kafesine gidince boş plastik torbayı gördü. “Kaçmışlar,” dedi. Hızla dönüp küfretmeye başladı, sonra tekrar dönüp kimyasallarla dolu bir rafa saldırdı. Elinin tersiyle rafta bulunan ne varsa, yere devirdi; kırık cam parçaları ve sıvılar yere saçıldı.</p>

  <p class="p12">“Vin, lütfen, bilmiyorum...”</p>

  <p class="p10">“Bilmiyormuş,” diye hırladı Drake; yılan kafesine bakınca başı tüpün içine sıkışmış olan yılanı gördü; Peter görünürde yoktu. “Bu da ne? Neyse, Jansen ölmüş. Yılan onu yemiş.” Alyson’a öldürecekmiş gibi bir bakış attı. “Diğerlerini bulacağız. Ve yemin ederim, Alyson, bana bir numara yapmışsan bu senin hayatta duyduğun son pişmanlık olacak.”</p>

  <p class="p12">Alyson büzüldü. “Anlıyorum.”</p>

  <p class="p10">“iyi edersin.” O anda koridorda Don Makele’nin eşlik ettiği iki polis görevlisi laboratuvar penceresinden göründü. Adamların ikisi de gençti ve üniforma giymiyorlardı; dedektif olmalıydılar. <span class="t13">Lanet olsun.</span></p>

  <p class="p32">Drake toparlandı ve bir anda sakinleşti. Bu değişikliği insanı ürpertecek kadar hızlı yapabiliyordu. “Merhaba Don,” dedi yüzünde sıcak bir gülümsemeyle koridora çıkarak. “Beni konuklarınla tanıştırsana. Nanigen’de pek ziyaretçimiz olmaz. Memur beyler? Adım Vin Drake. Bu şirketin başkanıyım. Size nasıl yardımcı olabilirim?”</p>

  <p class="p10">Alyson’ın çantasının içindeki kâğıt torba buruşmuştu ve içi zifiri karanlıktı. Öğrenciler ve Nanigen çalışanı kucak kucağa oturuyorlardı.</p>

  <p class="p10">“Bu kadının bize yardım etmek isteyip istemediğini kestiremedim,” dedi Karen King.</p>

  <p class="p12">“Drake’ten çok korktuğu belli,” dedi Peter.</p>

  <p class="p12">“Kim korkmaz ki?” dedi Amar.</p>

  <p class="p10">Rick Hutter iç geçirdi. “Size Drake’in nasıl bir çakal olduğunu söylemiştim. Kimse beni dinlemedi.”</p>

  <p class="p12">“Kes sesini, salak!” diye haşladı onu Karen.</p>

  <p class="p10">“Lütfen arkadaşlar,” dedi Amar sakin bir sesle. “Şimdi sırası değil.”</p>

  <p class="p10">“Özür dilerim,” dedi Karen. Sonra devam etti. “Karşımızda sıradan bir çakal yok. Karşımızda son derece hasta bir adam var.” Bıçağını çıkardı. Yararsız bir savunma aracıydı; Drake’in derisini bile kesemeyebilirdi.</p>

  <p class="p32">O anda gök gürültüsü gibi bir ses çıktı ve torba sarsılırken içine ışık sızdı. Torbanın ağzı açılmıştı. Ardından bir çarpma sesiyle birlikte yine karanlık oldu. Öğrenciler ne olacağını merak ederek beklediler.</p>

  <p class="p10">Alyson Bender bir an önce öğrencilerin tekrar jeneratöre sokulup normal boyutlarına döndürülmesi gerektiğini biliyordu. Ama jeneratörü nasıl işleteceğini bilmiyordu. Mesai günü bitmiş, çalışanların hemen hepsi evlerine gitmişti.</p>

  <p class="p10">Hayvan laboratuvarına döndüğünde Drake oradaydı. Dedektiflerle görüşmesi bitmiş, şimdi her bir dolabın, her bir kafesin içine bakarak laboratuvarı didik didik aramaktaydı.</p>

  <p class="p10">Öfke dolu gözlerle Alyson’a baktı. “Onları sen mi serbest bıraktın?”</p>

  <p class="p12">“Hayır. Yemin ederim Vin.”</p>

  <p class="p10">“Yarın bu laboratuvarı temizleteceğim. Hayvanları öldürüp, odayı gazla sterilize ettikten sonra çamaşır suyuyla yıkatacağım.”</p>

  <p class="p12">“Bu... bu çok iyi, Vin.”</p>

  <p class="p10">“Başka seçeneğimiz yok.” Alyson’ın kolunu tuttu. “Git, biraz dinlen. Ben bir süre daha burada kalacağım.”</p>

  <p class="p32">Alyson ona minnetle baktı. Sonra ofisine gidip, çantasını aldı ve çıkış kapısına yürüdü. Mirasol evine gitmiş, resepsiyon alanı boştu. Göğü kaplayan yıldızlar arasında toparlak bir ay parlıyordu; bu kadar güzel bir gecede keşke içinde bu kadar endişe olmasaydı. Onun kullanımına tahsis edilmiş şirket BMW’sine bindi, çantasını yan koltuğa koyup hareket etti.</p>

  <p class="p10">Vin Drake gölgelerin arasında kalmaya özen göstererek boşalmış lobiye gitti. Alyson’ın arabası caddeye doğru ilerlerken o da dışarıya koşup kendi Bentley’ine bindi ve hareket etti. Alyson’ın stop lambaları neredeydi? Farrington Otoyolu’na çıktı. Sağa mı, sola mı? Sola saptı; Honolulu yoluna; oraya gitme ihtimali yüksekti. Trafiğin içine karışıp gaza bastı.</p>

  <p class="p10">işte oradaydı, kırmızı BMW hızla ilerliyordu. Stop lambalarını izleyerek yavaşladı. Alyson’ın arabası giriş rampasına sapıp H-l Otoyolu’na çıktı. Lacivert Bentley gece karanlığına uyum sağlamıştı; Artık trafiğin içinde sadece farları yanan onlarca araçtan biriydi.</p>

  <p class="p10">Drake öğrencileri bulamamıştı. Sadece bir ihtimal vardı: Alyson onları arabasına koymuştu. Böyle olduğuna emin değildi, ama içinden bir ses öyle diyordu.</p>

  <p class="p10">Alyson’ı ortadan kaldırması gerekebilirdi. Artık kesinlikle ona güvenemezdi. Bu belliydi. Kadın soğukkanlılığını kaybetmişti. Ama onca insanın ortadan kaybolması işleri çok karıştıracaktı. Alyson Bender, Nanigen’in mali işler müdürüydü; şimdi kaybolacak olursa çok kapsamlı bir soruşturma başlatılırdı.</p>

  <p class="p10">Drake bunu istemiyordu. Nanigen’de yapılacak bir soruşturma er geç yapmış olduğu bir şeyi ortaya çıkarırdı. Bu kaçınılmazdı. Yeterince zaman ve yeterince aranırsa... her şeyi öğrenirlerdi.</p>

  <p class="p12">Hayır, hayır, soruşturma başlatılmasını istemezdi.</p>

  <p class="p10">Çok büyük bir hata yapmış olduğunu anlamaya başlıyordu. Alyson’ı öldüremezdi. Onu öldürme lüksü yoktu hiç değilse şimdilik. Bir süre daha onun desteğine ihtiyacı vardı.</p>

  <p class="p11">Onu nasıl kendi safına çekebilirdi?</p>

  <p class="p10">Alyson, Pearl Harbor etrafından dolanıp otoyol boyunca ilerlemeye devam etti; yan koltuktaki çantasına bakmamaya çalışıyordu. Galiba Vin haklıydı. Galiba başka seçenek yoktu. Nereye gideceğini tam bilemeden Honolulu şehir merkezine yöneldi. Sonra Kalakaua Caddesi’ne girip, yoğun trafiğe yakalandı. Etraf akşam eğlencesine çıkmış turistlerle doluydu. Sonra</p>

  <p class="p28">Diamond Head Yoluna saptı, deniz fenerinin etrafından dolaştı. Oahu’nun rüzgâr alan bir kısmında torbayı kumsala götürüp oradan dalgaların içine atabilirdi... geride tanıklık edecek kimse kalmazdı.</p>

  <p class="p10">Drake onun arabasını gözden kaybetmeden arkadan takip ediyordu. Alyson’ın bir hayli dolandıktan sonra tekrar Honolulu yoluna girdiğini görünce, bu kadın nereye gidiyor diye geçirdi içinden.</p>

  <p class="p10">Oahu’nun doğu kenarından dolanıp tekrar Honolulu yoluna giren Alyson kendini Manoa Vadisi yolunda, dağlar arasındaki yağmur ormanlarıyla örtülü vadiye giderken buldu.</p>

  <p class="p10">Çelik kapılara ve tünele geldi. Kapılar kilitliydi. Güvenlik şifresini tuşlayıp içeriye girdi. Tünel kadife gibi, karanlık bir vadiye açılıyordu.</p>

  <p class="p10">Ortalıkta kimse yoktu, ay ışığı seraları hafifçe aydınlatmıştı. Alyson çantasını açıp torbayı aldı ve arabadan indi. Çantayı açmaya cesaret edemiyordu. Büyük ihtimalle hepsi ya ezilerek ya da havasızlıktan ölmüş olmalıydı. Ama ya ölmemişlerse ve ona yalvarmaya başlarlarsa? Bu ölmelerinden daha kötü olurdu. Kararsızlık içinde otoparkta kaldı.</p>

  <p class="p12">Araba farları. Tünelden ona doğru yaklaşıyordu.</p>

  <p class="p12">Birisi onu takip etmişti.</p>

  <p class="p10">Elinde torba, korkudan donmuş bir halde kalakaldı. Bentley’in farları üstüne çevriliydi.</p>

  <p class="p75"><span class="t7">&nbsp;</span></p>

  <p class="p75"><span class="t7">11. BÖLÜM</span></p>

  <p class="p75"><span class="t7">&nbsp;</span></p>

  <p class="p75"><span class="t7">WAIPAKA BOTAN</span><span class="t7">İ</span><span class="t7">K BAHÇES</span><span class="t7">İ</span></p>

  <p class="p75"><span class="t7">28 EK</span><span class="t7">İ</span><span class="t7">M, SAAT 22.45</span></p>

  <p class="p76">&nbsp;</p>

  <p class="p76">&nbsp;</p>

  <p class="p76">Burada ne işin var Alyson?” diye sordu Drake, Bentley’den inince. Farlarını hâlâ Alyson’ın üstüne gelecek biçimde açık tutuyordu.</p>

  <p class="p77">Alyson kamaşan gözlerini kırpıştırdı. “Neden beni takip ettin?”</p>

  <p class="p77">“Senin için endişeleniyorum Alyson. Çok endişeleniyorum.”</p>

  <p class="p78">“Ben iyiyim.”</p>

  <p class="p78">“Yapacak çok işimiz var,” dedi Drake ona yaklaşarak.</p>

  <p class="p78">“Ne?” Alyson ürkerek geri çekildi.</p>

  <p class="p78">“Kendimizi korumamız lazım.”</p>

  <p class="p78">Alyson kesik bir soluk aldı. “Ne düşünüyorsun?”</p>

  <p class="p77">Drake suçun kendi üstünde kalmasına izin veremezdi. Alyson’a yüklemesi gerekiyordu. Yavaş yavaş bir fikir oluşmaya başlamıştı. Bu işi yapmanın bir yolu vardı. “Onların kaybolmalarını açıklamak için inandırıcı bir neden var, biliyor musun?”</p>

  <p class="p30">“Neden bahsediyorsun Vin?”</p>

  <p class="p29">“Neden ortadan kaybolduklarıyla ilgili inandırıcı bir neden. Sen ve benden başka bir neden.”</p>

  <p class="p30">“Neymiş o?”</p>

  <p class="p30">“Alkol.”</p>

  <p class="p30">“Ne?”</p>

  <p class="p29">Drake onu elinden tutup seraya doğru sürükledi. “Bunlar züğürt öğrenciler. Paraları yok. Her kuruşun hesabını yapıyorlar. Eğlenmek, içip sarhoş olmak istiyorlar, ama paraları yok. O halde, züğürt fen öğrencileri bedava kafa bulmak istedikleri zaman nereye giderler?”</p>

  <p class="p30">“Nereye?”</p>

  <p class="p29">“Tabii ki, laboratuvara.” Drake kilidi açıp lambayı yaktı. Uzun ve geniş seranın tepesindeki ampuller birer birer yanıp etrafı aydınlatınca banklar üstünde tepeden sarkan buğulaştırıcılar altındaki egzotik bitkiler, saksı içinde orkideler ortaya çıktı; bir köşedeki rafın üstü şişelerle ve ayıraç sürahileriyle doluydu. Drake %98 ETHANOL etiketi olan plastik bir galonluk sürahi aldı.</p>

  <p class="p30">“Bu nedir?” dedi Alyson.</p>

  <p class="p30">“Laboratuvar alkolü.”</p>

  <p class="p30">“Fikrin bu muydu?”</p>

  <p class="p29">“Evet,” dedi Drake. “Herhangi bir dükkândan votka veya tekila aldığın zaman bunun alkol derecesi yetmiş seksen derece civarındadır. Bu gördüğün şey onun iki katı; alkol derecesi yüz doksan sekiz. Neredeyse saf alkol.”</p>

  <p class="p30">“Ee?”</p>

  <p class="p29">Vin plastik bardaklar alıp Alyson’a verdi. “Alkol trafik kazalarına yol açar. Özellikle gençler arasında.”</p>

  <p class="p30">Alyson inler gibi bir ses çıkardı. “Ooo, Vin...”</p>

  <p class="p29">Drake gözlerini ona dikmiş bakıyordu. “Pekâlâ, gerçeği kabullenelim,” dedi. “Senin miden bu işi kaldırmayacak.”</p>

  <p class="p12">“Yani...”</p>

  <p class="p12">“Doğrusu, benimki de kaldırmıyor.”</p>

  <p class="p10">Alyson aklı karışmış bir halde gözlerini kırpıştırdı. “Kaldırmıyor mu?”</p>

  <p class="p10">“Evet, kaldırmıyor. Buna dayanamayacağım Alyson. Bunu yapmak istemiyorum. Vicdanımda bunu taşımak istemiyorum.”</p>

  <p class="p12">“O halde... Ne yapacağız?” diye sordu Alyson.</p>

  <p class="p10">Drake yüzüne kararsızlık içindeymiş gibi bir ifade oturttu. “Bilmiyorum,” dedi üzgün bir şekilde başını iki yana sallayarak. “Galiba bu işe hiç kalkışmamalıydık; şimdi de... bilemiyorum.” Yüzündeki pişmanlık ifadesinin inandırıcı olduğunu umuyordu. Aslında inandırıcı olduğundan kuşkusu yoktu. Bir an sustuktan sonra uzanıp Alyson’ın elini aldı ve ışığa doğru kaldırdı; Alyson’ın elinde kâğıt torba vardı. “Bunun içindeler, değil mi?”</p>

  <p class="p12">“Ne yapmamı istiyorsun?” Alyson’ın eli titriyordu.</p>

  <p class="p10">“Dışarıya çık ve beni bekle,” dedi Drake. “Düşünebilmek için birkaç dakikaya ihtiyacım var. Bir çözüm bulmak zorundayız Alyson. Artık öldürmek yok.”</p>

  <p class="p10">Öldürme işini Alyson’a bırakacaktı. Onları öldürdüğünün farkında olmasa da...</p>

  <p class="p12">Alyson sessizce başını salladı.</p>

  <p class="p12">“Yardımına ihtiyacım var Alyson.”</p>

  <p class="p12">“Sana yardım edeceğim.”</p>

  <p class="p12">Drake, “Teşekkür ederim,” dedi içtenlikle.</p>

  <p class="p11">Alyson dışarıya çıktı.</p>

  <p class="p10">Drake seradaki bir gereç dolabına gidip içinde nitril güvenlik eldivenleri olan bir kutu çıkardı. Nitril lastikten daha sert ve dayanıklı bir kauçuktu. Drake iki eldiven alıp cebine attı. Sonra yandaki ofise girip otoparka bakan güvenlik kamerasını açtı. Yeşil ve siyah ışıklı bu kamera gece görüşlüydü. Tabii, her şey kayda geçiyordu. Alyson’ın dışarıya çıktığını ve arabaların arasında kararsızca durakladığını gördü.</p>

  <p class="p30">Gözleri torbada, volta atıyordu.</p>

  <p class="p30">Drake onun aklından geçenleri neredeyse görecek gibiydi.</p>

  <p class="p30">“Hadi, yap şu işi,” diye fısıldadı.</p>

  <p class="p29">Saha ekipleri çok büyük sorunlarla karşılaşmışlardı. Sadece Fern Gully’de dört çalışan ölmüştü. Üstelik hepsi tepeden tırnağa silahlıydı. Ayrıca vurgun yeme sorunu da vardı. Bu çocuklar bu biyolojik cehennemde bir saat bile dayanamazlardı. Daha sonra iş Alyson’ı kendi safına çekmeye kalıyordu geçici olarak.</p>

  <p class="p30">Alyson arabalardan uzaklaşıyordu.</p>

  <p class="p30">Güzel.</p>

  <p class="p30">Ormana doğru yürüyordu.</p>

  <p class="p30">Fern Gully’ye giden patikadan aşağıya inmeye başladı.</p>

  <p class="p30">Güzel. Devam et.</p>

  <p class="p29">Ekranda Alyson’ın silueti karanlığın içinde kayboldu. Yamaçtan aşağıya inerek ormanın derinliklerine gidiyordu. Drake’in görüş alanından çıkmıştı.</p>

  <p class="p30">Derken nokta halinde bir ışık parladı.</p>

  <p class="p29">Alyson’ın el feneri vardı; bunu yakmıştı. Artık Drake giderek daha cılız görünen ışığı takip ediyordu. Alyson patika boyunca zikzaklar yapmaktaydı.</p>

  <p class="p29">Biyolojik cehennemin ne kadar derinlerine girse, o kadar daha iyiydi.</p>

  <p class="p29">Birden bir çığlık duyuldu. Ormanın içinden panik dolu çığlıklar geliyordu.</p>

  <p class="p30">“Lanet olsun.”</p>

  <p class="p46">Drake ayağa fırlayıp dışarıya koştu.</p>

  <p class="p29">Tepede kocaman bir ay olmasına rağmen yağmur ormanının iç kısımları karanlıktı ve Drake onu görmekte zorlanıyordu.</p>

  <p class="p28">Fener ışığını takip ederek düşe kalka patikadan aşağıya koşarken kulağına Alyson’ın sesi geldi. “Bilmiyorum, bilmiyorum,” diye sızlanarak feneriyle çevreyi tarıyordu.</p>

  <p class="p10">“Alyson.” Drake gözlerini karanlığa alıştırmaya çalıştı. “Neyi bilmiyorsun?”</p>

  <p class="p12">“Ne olduğunu bilmiyorum.”</p>

  <p class="p10">Habis bir tanrıya kurban sunar gibi torbayı öne uzatmış, duruyordu. “Nasıl kaçtıklarını bilmiyorum. Şuraya bak.”</p>

  <p class="p10">Feneri torbaya doğru tuttu. Kâğıt torbanın altı boydan boya kesilmişti. Düzgün bir kesikti.</p>

  <p class="p12">“Birinde bıçak varmış,” dedi Drake.</p>

  <p class="p12">“Sanırım.”</p>

  <p class="p12">“Ve atlamışlar. Ya da düşmüşler.”</p>

  <p class="p12">“Sanırım, öyle olmuştur.”</p>

  <p class="p12">“Nerede?”</p>

  <p class="p10">“Buralarda bir yerde. Buradayken fark ettim. O andan beri de bir yere kımıldamadım. Üstlerine basmak istemedim.”</p>

  <p class="p28">“Bunu dert edecek değilsin. Zaten büyük ihtimalle çoktan ölmüşlerdir.” Drake onun elinden feneri aldı, eğilip eğreltiotlarının üstünde gezdirdi. Otların üstündeki çiy tabakasında bozulma var mı diye bakındı. Hiçbir şey göremedi. Alyson ağlamaya başladı.</p>

  <p class="p12">“Senin suçun değil Alyson.”</p>

  <p class="p10">“Biliyorum,” dedi Alyson iç çekerek. “Onları serbest bırakacaktım.”</p>

  <p class="p12">“Tahmin etmiştim.”</p>

  <p class="p12">“Üzgünüm, ama bunu yapacaktım.”</p>

  <p class="p10">Vin kolunu onun omzuna doladı. “Senin suçun değil Alyson. Önemli olan da bu.”</p>

  <p class="p10">&nbsp;“Fenerle baktığın zaman onlardan bir iz görebildin mi?” “Hayır,” dedi Drake. “Yüksekten düşmüşler ve kütleleri fazla değil. Çok uzak mesafeye savrulmuş olabilirler.</p>

  <p class="p12">“O halde, hâlâ belki...”</p>

  <p class="p12">“Mümkün. Ama çok şüpheli.”</p>

  <p class="p12">“Onları aramalıyız.”</p>

  <p class="p12">“Ama gece vakti kazayla üstlerine basabiliriz...”</p>

  <p class="p12">“Onları burada bırakamayız.”</p>

  <p class="p10">“O düşüş onları öldürmüştür. Şimdi, Alyson, bana onları dışarıya atmak için torbayı kesmediğini söylediğin zaman sana inanıyorum...”</p>

  <p class="p12">“Ne diyorsun sen?”</p>

  <p class="p10">“Ama polisler anlattığın şeye inanmayabilirler. Zaten Eric’in ölümüyle ilgin olduğunu düşünürlerken, şimdi de bu... çocukları kasten en tehlikeli yerde dışarıya atışın... Bunun adı cinayettir Alyson.”</p>

  <p class="p12">“Sen polislere gerçeği anlatırsın.”</p>

  <p class="p10">“Elbette,” dedi Drake. “Ama bana inanmaları için bir neden yok ki. İşin gerçeği, Alyson, bu işten sıyrılmanın tek bir yolu var, o da başladığımız planı uygulamaya devam etmek. Çocukların kayboluşunu kaza olarak açıklamalıyız. Sonra mucizevi bir şekilde tekrar ortaya çıkarlarsa ne yapalım, burası Hawaii, büyülü bir yer, harikalarla dolu bir yer. Burada mucizeler olur.” Alyson hiç kıpırdamadan duruyordu. “Onları öylece bırakalım mı?”</p>

  <p class="p10">“Yarın gündüz gözüyle bir daha ararız.” Drake onu omzundan tutup kendine çekti. Feneri yere tuttu. “Patikayı takip edip, önümüzü görerek yürürsek emniyette oluruz. Sonra yarın tekrar geliriz. Ama şimdi onların arabalarıyla ilgilenmemiz lazım. Tamam mı? İşleri sırasıyla yapmalıyız Alyson.”</p>

  <p class="p10">Alyson hâlâ ağlarken, yürüyüp otoparka döndüler. Drake saatine baktı: 23.45. Planının ikinci aşamasını uygulamak için hâlâ zamanı vardı.</p>

  <p class="p79"><span class="t7">12. BÖLÜM</span></p>

  <p class="p79"><span class="t7">&nbsp;</span></p>

  <p class="p79"><span class="t7">WAIPAKA BOTAN</span><span class="t7">İ</span><span class="t7">K BAHÇES</span><span class="t7">İ</span></p>

  <p class="p79"><span class="t7">28 EK</span><span class="t7">İ</span><span class="t7">M, SAAT 23.00</span></p>

  <p class="p79"><span class="t7">&nbsp;</span></p>

  <p class="p80">&nbsp;</p>

  <p class="p81"><span class="t27">K</span></p>

  <p class="p80">esekâğıdı içindeki öğrenciler düğüm olmuşlardı; Alyson’ın her hareketi onları şiddetle savuruyor, kâğıdın üstünde kaydıkları sırada hışırtılar çıkıyordu. Peter sıradan bir kesekağıdının bu kadar sert ve pürüzlü olduğunu hiç düşünmemişti; derisini zımpara kâğıdı gibi kazıyordu. Diğerleri de yüzleri sürtünmeyle tahriş olmasın diye başlarını iç tarafa doğru çevirmişlerdi. Arabayla bir yere gidilmiş ve bu yolculuk adamakıllı uzun sürmüştü, ama neredeydiler? Ve onlara ne yapılacaktı? Devamlı düşüp kalkarken ve herkes aynı anda bir şeyler söylerken bir plan yapmak çok zordu. Nanigen çalışanı Jarel Kinsky devamlı olarak bir yanlışlık yapıldığını söyleyip duruyordu. “Bay Drake’le konuşmanın bir yolunu bulabilsem,” dedi.</p>

  <p class="p40">“Artık bunu unutsana,” diye azarladı onu Karen.</p>

  <p class="p39">“Ama Bay Drake’in bizi... öldüreceğine bir türlü inanamıyorum,” dedi Kinsky.</p>

  <p class="p12">“Yok canım?” dedi Karen.</p>

  <p class="p12">Kinsky karşılık vermedi.</p>

  <p class="p10">Asıl büyük sorun Vin veya Alyson’ın niyetlerini bilmemeleriydi. Arabayla bir yere götürülmüşlerdi, ama durdukları yer neresiydi? Mantıksızdı. Sonra Vin ve Alyson bir uzlaşmaya varır gibi olmuşlar (konuştuklarını tam olarak anlamak imkânsızdı) ve Alyson torbayı dışarıya çıkarmıştı. Karanlığa.</p>

  <p class="p10">Dışarıya taşındıklarını anlayınca, “Bu nedir?” diye sordu Karen King telaşla. “Ne yapıyorlar?”</p>

  <p class="p10">Bomba patlaması gibi bir ses duydular. Alyson gürültülü bir şekilde burnunu çekmişti.</p>

  <p class="p10">“içimden bir ses bizi kurtarmak istediğini söylüyor,” dedi Peter.</p>

  <p class="p12">“Vin buna izin vermez,” dedi Karen.</p>

  <p class="p12">“Biliyorum.”</p>

  <p class="p10">“Bence kaderimizi kendi ellerimize alsak iyi olur,” dedi Karen. Cebinden çakısını çıkarıp açtı.</p>

  <p class="p10">“Dur bakalım,” dedi Danny Minot. “Bu, hep birlikte vermemiz gereken bir karar.”</p>

  <p class="p12">“Onu bilemem,” dedi Karen. “Çünkü bıçak bende.”</p>

  <p class="p12">“Çocuk olma,” dedi Minot.</p>

  <p class="p10">“Sen de korkak olma. Harekete geçelim, yoksa onlar harekete geçip bizi öldürecekler. Hangisini seçersin?” Danny’nin cevap vermesini beklemeden Peter’a döndü. “Sence yerden ne kadar yüksekteyizdir?”</p>

  <p class="p12">“Bilmem, bir buçuk metre falan...”</p>

  <p class="p10">“Yani, yüz elli santimetre falan,” dedi Erika Moll. “Kütlemiz nedir?”</p>

  <p class="p12">Peter güldü. “Çok sayılmaz.”</p>

  <p class="p10">“Gülüyorsun,” dedi Danny Minot hayretler içinde. “Sizler kaçıksınız. Normal boyutlarımızla karşılaştırıldığında bir buçuk metreden düşmek neye eşittir...”</p>

  <p class="p10">“Yüz elli metreye,” dedi Erika. “Yaklaşık kırk beş katlı bir binanın yüksekliği. Ama hayır, bu kırk beş katlı bir binadan düşmekle aynı şey değil.”</p>

  <p class="p12">“Tabii ki, aynı şey,” dedi Danny.</p>

  <p class="p10">“Fen bilimleri öğrencilerinin hiç fen bilmemeleri ne ilginç, değil mi?”</p>

  <p class="p12">Peter açıklama gereği duydu. “Biraz hava direnciyle ilgili.”</p>

  <p class="p10">“Hayır, onun önemi yok,” diye üsteledi Danny Minot kenetlediği dişlerinin arasından; yapılan iğnelemeye bozulmuştu. “Çünkü nesneler yerçekim alanına kütlelerine bakılmaksızın aynı hızla düşerler. Bir peni ile bir piyano aynı hızla düşüp, aynı anda yere varırlar.”</p>

  <p class="p10">“Bu adam için yapabileceğimiz hiçbir şey yok,” dedi Karen diğerlerine. “Şimdi bir karar vermemiz lazım.”</p>

  <p class="p10">Torbanın içindeki sallantı yavaşladı; Alyson ne yapacağına karar vermek istiyordu.</p>

  <p class="p10">“Düşeceğimiz mesafenin çok önemli olduğunu sanmıyorum,” dedi Peter. Çok küçük olmanın fizik kurallarım hesap etmeye çalışıyordu.</p>

  <p class="p12">Her şey yerçekimiyle ilgiliydi. Ve ataletle.</p>

  <p class="p10">Peter, “Önemli olan Newton’ın yerçekimi denklemi...” diye başladı.</p>

  <p class="p10">“Yeter!” diye kesti onun sözünü Karen. “Atlayalım diyorum.”</p>

  <p class="p12">“Atlayalım,” dedi Jenny.</p>

  <p class="p12">“Atlayalım,” dedi Amar.</p>

  <p class="p10">“Of, Tanrım,” diye inledi Danny. “Ama nerede olduğumuzu bilmiyoruz.”</p>

  <p class="p12">“Atlayalım,” dedi Erika.</p>

  <p class="p12">“Bu bizim tek fırsatımız,” dedi Rick Hutter. “Atlayalım.”</p>

  <p class="p12">“Atlayalım,” dedi Peter.</p>

  <p class="p10">“Pekâlâ,” dedi Karen. “Altımızdaki ek yeri boyunca koşup, keserek açacağım. Birbirinize yakın durmaya çalışın. Paraşütçü olduğunuzu farz edin. Kollar ve bacaklar iyice açılsın; insan uçurtma gibi olun. Hadi, başlıyooo...”</p>

  <p class="p12">“Durun bir dakika...” diye bağırdı Danny</p>

  <p class="p12">“Çok geç!” diye bağırdı Karen. “İyi şanslar!”</p>

  <p class="p32">Karen elinde çakısı, Peter’ın yanından hızla geçtikten sonra Peter’ın ayaklarının altındaki torba açıldı ve karanlığın içine düştü.</p>

  <p class="p10">Hava şaşırtacak kadar serin ve nemliydi. Artık torbanın karanlığından çıktığı için gece ona daha aydınlık geldi; yere düşerken etrafındaki ağaçları ve aşağıdaki zemini görebiliyordu. Çok hızlı düştüğünü fark edince telaşlandı bir an acaba, sırf Danny’den hoşlanmadıkları için hepsi hesap hatası mı yapmıştı diye düşündü.</p>

  <p class="p10">Tabii, düşen nesnelerde hava direncinin her zaman önemli bir faktör olduğunu hepsi biliyordu. Günlük hayatta insan bunu düşünmezdi, çünkü hayattaki çoğu şey benzer direnç gösterirdi. İki kiloluk el halteriyle beş kiloluk halter aynı hızla düşerlerdi. Aynı şey bir insanla fil için de geçerliydi. Aşağı yukarı aynı hızla düşerlerdi.</p>

  <p class="p10">Ne var ki, öğrenciler şimdi o kadar küçüktüler ki, hepsi hava direncinin kütle etkisine üstün geleceğini hesaplamıştı. Yani, normal boyutlarındaki hızla düşmeyeceklerdi.</p>

  <p class="p12">Öyle olacağını ummuşlardı.</p>

  <p class="p10">Rüzgâr kulaklarında uğuldar, gözleri yaşarırken Peter dişlerini sıktı ve nereye doğru düştüğünü görmeye çalıştı. Başını çevirip havada diğerlerini görebilmek için bakındı; kimseyi göremedi, ama hafif bir inilti duydu. Tekrar gözlerini yere çevirdiğinde geniş yapraklı bir bitkiye doğru yaklaşmakta olduğunu gördü. Dev bir fil kulağına benziyordu. Yaprağın tam ortasını hizalamak için kollarını ve bacaklarını iyice açtı ve pozisyonunu değiştirmeye çalıştı.</p>

  <p class="p10">Tam istediği gibi oldu. Fil kulağının üstüne düştü -soğuk, ıslak ve kaygandı- yaprak önce eğildi, sonra hızla onu tekrar havaya fırlattı. Peter şaşkınlık içinde bir çığlık atarak yaprağın kenarının yakınına düştü ve ıslak yüzeyi üstünde en ucuna kadar kaydı.</p>

  <p class="p12">Ve düştü.</p>

  <p class="p32">Karanlıkta altındaki başka bir yaprağa çarptı, ama burada bir şey görmesi daha zordu; yine yaprağın ucuna kadar yuvarlandı. Buradan yere düşmemek için tırnaklarını yüzeyine geçirip tutunmaya çalıştı işe yaramadı ve bir yaprağın daha üstüne, sonra da sırtüstü ıslak otların arasına düştü. Soluğu kesilmiş, korku içinde tepesini örten yaprakların oluşturduğu sayvana baktı.</p>

  <p class="p12">“Orada yatıp duracak mısın?”</p>

  <p class="p12">Peter başını kaldırıp baktı. Karen King tepesinde dikilmişti.</p>

  <p class="p12">“Yaralandın mı?” diye sordu Karen.</p>

  <p class="p12">“Hayır.”</p>

  <p class="p12">“O halde, kalk ayağa.”</p>

  <p class="p10">Peter güçlükle ayağa kalktı. Karen’ın ona yardım etmeyişi dikkatini çekti. Ayakkabılarının içine sızan ıslak otların arasında dengesiz bir şekilde duruyordu. Ayakları ıslanmıştı ve üşüyordu.</p>

  <p class="p10">“Gel, burada dur,” dedi Karen sanki bir çocuğa talimat veriyormuş gibi.</p>

  <p class="p10">Peter onun yanına, küçük bir kuru zeminin olduğu yere gitti. “Diğerleri nerede?”</p>

  <p class="p12">“Buralarda bir yerdedirler. Bulmamız uzun sürebilir.”</p>

  <p class="p10">Peter orman zeminine baktı. Yerden on iki milimetre yüksekte olmanın bakış açısıyla orman zemini inanılmaz şekilde pürüzlü görünüyordu. Üstü yosun tutmuş çürük dallar gökdelen gibi yükseliyor, bazıları yerden on metre yukarıda yay gibi uzanıyordu. Zemindeki ölü yapraklar bile ondan daha büyüktü ve her adım atışında yerden kalkıp etrafında dolanıyordu. Devasa bir çürümüş organik hurdalıkta yürümek gibiydi. Ve tabii, her şey ıslak, kaygan ve çamurluydu. Düştükleri yer tam olarak neresiydi? Arabayla uzun bir yolculuk yapmışlardı ve Oahu üstünde herhangi bir yerde olabilirlerdi en azından orman olan herhangi bir yer...</p>

  <p class="p10">Karen büyükçe bir dalın üstüne sıçradı, neredeyse düşecekken dengesini sağladı ve bacaklarını sarkıtarak oturdu. Sonra parmaklarını ağzına sokup kuvvetli bir ıslık çaldı. “Bunu hepsi duyar.” Bir kez daha ıslık çaldı.</p>

  <p class="p10">Tam o anda otların arasından iri gövdeli ve koyu renkli bir şey çıktı. Önce ne olduğunu göremediler, fakat sonra yanlarından geçerken bunun simsiyah, dev bir kınkanatlı böcek olduğunu anladılar. Bileşik gözleri parlıyordu; eklemli siyah zırhı, bacaklarında diken gibi kılları vardı.</p>

  <p class="p10">Böcek oturduğu dalın altından geçerken Karen saygıyla bacaklarını geri çekti.</p>

  <p class="p10">O anda sırılsıklam bir halde Erika Moll otların arasından çıktı. “Bu böcek büyük ihtimalle bir Metromenus olmalı. Yerde sürünür, uçamaz. Sakın sinirlendirmeyin etoburdur, çeneleri çok kuvvetlidir ve eminim, püskürteceği kötü bir kimyasalı da vardır.”</p>

  <p class="p10">Hiçbiri böceğin kimyasallarıyla ıslanmak veya onun bir sonraki yemeği olmak istemiyordu. Böcek av aranarak etraflarında dolanırken hiç ses çıkarmadılar ve oldukları yerde kıpırdamadan durdular. Böcek aniden öne fırlayıp, büyük bir hızla koştu ve küçük bir şeyi çeneleri arasına aldı. Karanlıkta ne olduğunu anlayamadıkları bu şey debelendi, çırpındı, fakat avını çiğnerken çıkardığı çıtırtıyı hepsi duydu. Bu sırada keskin bir koku yayıldı.</p>

  <p class="p10">“Burnumuza gelen bu koku böceğin savunma kimyasallarıdır,” diye açıkladı Erika Moll. “Asetik asit -yani, sirke- ve belki biraz da deşil asetat. Bu keskin kokunun benzokinin olduğunu sanıyorum. Bu kimyasallar böceğin karnındaki torbalarda depolanır, belki kanında dolaşım yapıyor da olabilir.”</p>

  <p class="p10">Böcek avını sürükleyerek oradan uzaklaştı. “Çok üstün bir evrim tasarımı,” diye ekledi Erika. “Bizimkinden çok daha iyi... Hiç değilse bu yer için.”</p>

  <p class="p12">“Zırh, çeneler, kimyasal silahlar,” dedi Peter.</p>

  <p class="p12">“Evet. Ve daha fazla bacak.”</p>

  <p class="p10">“Yeryüzünde yürüyen çoğu hayvanın en az altı bacağı vardır,” dedi Erika. Bu ikincil organlar onların bozuk zeminlerde manevra yapmalarını kolaylaştırırdı. Bütün böceklerin altı bacağı olurdu ve adı bilinen bir milyona yakın böcek türü vardı. Çoğu bilim insanına göre daha keşfedilip adı konulmamış otuz milyon tür daha vardı; böylece virüsler ve bakteriler hariç, dünyadaki en çok farklılığı olan yaşam biçimi böceklerinki oluyordu. “Böcekler gezegenin kara parçalarını kolonileştirmekte büyük bir başarı göstermişlerdir,” diye açıkladı Erika.</p>

  <p class="p10">“Biz de onların ilkel olduğunu düşünürüz,” dedi Peter. “Daha az bacak sayısının zekâ belirtisi olduğunu sanırız. İki bacak üstünde yürüdüğümüz için bunun bizi dört veya altı ayaklı bir hayvandan daha akıllı yaptığına inanırız.”</p>

  <p class="p10">Karen çalılıkları işaret etti. “Bununla karşılaştığımız ana kadar. Ondan sonra da keşke daha çok bacağımız olsaydı deriz.”</p>

  <p class="p10">Bir sürtünme sesini yaprakların arasından çıkan tombul bir yaratık izledi. Bir köstebeğe benziyordu; iki eliyle burnunu ovuyor ve sanki, “Bu iğrenç bir şey,” der gibi toprak tükürüyordu. “Danny?”</p>

  <p class="p10">“On iki milimetre olmayı hiç istememiştim. Tamam, hacmin önemi vardır. Bunu zaten biliyordum. Şimdi ne yapacağız?” “ilk iş olarak, sızlanmayı bırak,” dedi Karen ona. “Bir plan yapmamız lazım. Bir döküm yapmalıyız.”</p>

  <p class="p12">“Neyin dökümü?”</p>

  <p class="p12">“Silahlarımızın.”</p>

  <p class="p10">“Silah mı? Siz ikinizin neyi var yahu? Silahımız falan yok ki!” diye bağırmaya başladı Danny. “Hiçbir şeyimiz yok.”</p>
</body>
</html>
