<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p51">an Watanabe cep telefonunun vızıltısıyla uyandı. Uzanıp almak istedi, ama elini çarparak telefonu komodinin üstünden yere düşürdü. El yordamıyla lambanın düğmesini ararken ailesiyle ilgili kötü bir haber almaktan korkuyordu: Eski karısıyla yaşayan yedi yaşındaki kızı; annesi... Neyse ki, arayan Nanigen’in güvenlik amiriydi. “Bir dakikanız var mı komiserim?”</p>

  <p class="p12">Watanabe kurumuş ağzında dilini gezdirdi. “Evet.”</p>

  <p class="p12">“Bu gece Tantalus’ta bir yangın oldu.”</p>

  <p class="p12">Watanabe homurdandı. “Ne?”</p>

  <p class="p12">“Küçük bir yangın olduğu için herhalde ihbar edilmedi. Bu yangında ölen insanlar var.”</p>

  <p class="p12">“Anlayamadım.”</p>

  <p class="p12">“O öğrenciler... öldürüldüler.”</p>

  <p class="p12">Watanabe hemen doğruldu, artık tamamen uyanmıştı. Adamı hemen gözaltına alıp ifadesini almalıydı. “Neredesiniz? Size bir araç göndere...”</p>

  <p class="p30">“Hayır. Sadece sizinle konuşmak istiyorum.”</p>

  <p class="p48">“Delux Plate’i biliyor musunuz?” O yer bütün gece açık olurdu.</p>

  <p class="p29">Don Makele içeriye girdiği zaman salonun en arka kısmındaki bir bölmede kahvesini yudumlamakta olan Watanabe oradaki tek müşteriydi. Güvenlik amirinin yüzünde bezgin bir ifade vardı. Watanabe’in karşısındaki koltuğa oturdu.</p>

  <p class="p29">Watanabe hoşbeşle vakit harcamadı. “O öğrencilerden bahsedin.”</p>

  <p class="p29">“Öldüler. Vin Drake en az sekiz kişiyi öldürdü. Hepsi küçük insanlardı.”</p>

  <p class="p30">“Ne kadar küçük?”</p>

  <p class="p29">Makele iki parmağını arada on iki milimetre boşluk kalacak şekilde birbirine yaklaştırdı. “Gerçekten çok küçüktüler.”</p>

  <p class="p29">“Bak, ne diyeceğim,” dedi Watanabe. “Sana inanıyormuşum gibi davranalım.”</p>

  <p class="p29">“Nanigen’de her şeyi küçültebilen bir makine var. İnsanları bile.”</p>

  <p class="p29">O sırada bir garson kadın gelip Makele’ye kahvaltı ister mi diye sordu. Makele başını iki yana sallayarak karşılık verdikten sonra garson kadının uzaklaşmasını bekledi.</p>

  <p class="p29">“Bu makine başka bir makineyi de küçültebiliyor mu?” diye sordu Watanabe.</p>

  <p class="p30">“Tabii,” dedi Makele.</p>

  <p class="p30">“Bir makası da küçültebilir mi?”</p>

  <p class="p30">Makele gözlerini kıstı. “Neden bahsediyordunuz?”</p>

  <p class="p30">“Willy Fong. Marcos Rodriguez.”</p>

  <p class="p30">Makele karşılık vermedi.</p>

  <p class="p34">Watanabe devam etti. “Anladığım kadarıyla bana kayıp öğrencilere ne olduğunu anlatmak istiyorsun. Ben bundan başka Fong ve Rodriguez’in gırtlaklarını boydan boya kesen mikrorobotlar hakkında da bir şeyler duymak istiyorum.”</p>

  <p class="p34">“O minik robotları nereden biliyorsunuz?” diye sordu Makele.</p>

  <p class="p34">“Honolulu Polis Müdürlüğü’nde mikroskop bulunmaz mı sanıyordun?”</p>

  <p class="p34">Makele dudaklarını kemirdi. “O robotların kimseyi öldürmemeleri gerekiyordu.”</p>

  <p class="p33">“O halde, ters giden ne oldu?”</p>

  <p class="p43">“Robotlar tekrar programlanarak öldürücü hale getirildi.” “Bunu kim yaptı?”</p>

  <p class="p33">“Vin Drake olduğunu sanıyorum.”</p>

  <p class="p33">“Peki, öğrencilere ne oldu?”</p>

  <p class="p34">Makele ona Manoa Vadisi ve Tantalus Üssü’ndeki ikmal istasyonlarını anlattı. “O çocuklar Drake hakkında kötü bir şey öğrenmiş olmalılardı, çünkü beni devamlı onları... onlardan kurtulmam için zorluyordu.”</p>

  <p class="p33">“Öldürmek için mi?”</p>

  <p class="p34">“Evet. Çocuklar Manoa Vadisi’ndeydiler. Drake onların vadiden sağ çıkmamalarını istiyordu. Kaçmaya çalıştılar. Birkaçı Tantalus’a kadar ulaşmayı başardı.” Makele ona Ben Rourke’tan da bahsetti. “Drake orasını ateşe verdi. Ayrıca, mali işler müdürümüzü ve başkan yardımcımızı da onun öldürdüğüne eminim.”</p>

  <p class="p34">Watanabe’in başı dönüyordu. Anlaşıldığı kadarıyla Vin Drake on üç kişiyi öldürmüştü. Eğer bu doğruysa, Vin Drake son derece tehlikeli bir adamdı. “Senin neden kaçığın teki olmadığını düşünmem için bana bir neden söyle.”</p>

  <p class="p10">Makele masaya uzandı. “Ne istiyorsan düşün. Ben sana gerçeği söylemek zorundayım.”</p>

  <p class="p12">“Bu ölümlerde senin de rolün var mı?”</p>

  <p class="p12">“Yedi milyon dolar karşılığında.”</p>

  <p class="p10">Onca yıllık dedektifliği boyunca Watanabe nice itirafla karşılaşmıştı. Buna rağmen herhangi bir itiraf hâlâ onu şaşırtabiliyordu. İnsanlar neden gerçeği söylerlerdi ki? Hiç de kendi yararlarına olmazdı. Gerçeği söylemek insanı özgür kılmaz, hapse gönderirdi.</p>

  <p class="p10">“Son konuşmamızda,” diye devam etti Makele. “Moloka’i’den söz etmiştin.”</p>

  <p class="p10">Watanabe’in aim kırıştı. Hatırlamıyordu... Ha, tamam Makele geleneksel Hawaii aksamyla söylediği için anlamamıştı.</p>

  <p class="p10">“Moloka’i’nin adalar içinde en güzeli olduğunu söylemiştin,” diye devam etti güvenlik amiri. “Bence o zaman adayı değil, adada yaşayan insanları kastetmiştin.”</p>

  <p class="p10">“Ne kastettiğimi bilmiyorum,” dedi Watanabe kahvesinden bir yudum alarak. Sırtını dayayıp, gözlerini Makele’ye dikti.</p>

  <p class="p10">“Ben Puko’o’da doğdum,” diye devam etti Makele. “Doğu Moloka’i’de küçük bir yerdir. Birkaç evden sonra hemen deniz başlar. Beni büyükannem büyüttü. Bana Hawaii dilini öğretmeye çalıştı. Öğrettiği başka bir şey de doğru olanı yapmaktı. Deniz Piyade Komutanlığı’na katıldım, vatanıma hizmet ettim, ama sonra... bana ne oldu, bilmiyorum. Para için iş yapmaya başladım. O öğrenciler onlara yaptıklarımızı hak etmediler. Onları ölüme terk ettik. Ölmeyince, Drake işlerini bitirmesi için oraya adam gönderdi. Yedi milyon dolar için pek çok şey yaparım, ama yapmayacağım şeyler de vardır. Artık Vin Drake’ten emir almayacağım. Onunla işim bitti.”</p>

  <p class="p34">“Bay Drake şu anda nerededir?” diye sordu Watanabe. Adam tehlikeli olmanın da ötesindeydi.</p>

  <p class="p33">“Sanırım, Nanigen’dedir.”</p>

  <p class="p33">Watanabe cep telefonunu çıkardı. “Onu alalım.”</p>

  <p class="p33">“Oraya öylece girmek pek akıllıca olmaz komiserim.”</p>

  <p class="p34">“Öyle mi?” dedi Watanabe pek etkilenmeden. “Bildiğim kadarıyla taktik konuşlanma son derece etkilidir.”</p>

  <p class="p34">“Bu mikro-robotlara karşı işe yaramaz. Kokunu alırlar ve uçabilirler. Orası bir arı kovanından farksızdır.”</p>

  <p class="p33">“Pekâlâ. İçeriye nasıl gireceğimizi sen söyle.”</p>

  <p class="p34">“Vin Drake izin vermedikçe, içeriye girmenin yolu yok. Robotları o kontrol eder. El cihazıyla. Tıpkı televizyonun uzaktan kumandası gibi.”</p>

  <p class="p49">O sırada Watanabe’in aradığı numara cevap verdi. “Marty?” dedi Watanabe telefonu kulağına dayayarak. “Nanigen’de bir sorunumuz var.”</p>

  <p class="p34">Eric Jansen kamyoneti Kalikimaki’nin içine sürüp Nanigen binasının girişi önünden geçti. Giriş kapısını aydınlığa boğan sodyumlu lambalar dışında her yer karanlıktı ve kimse yoktu. Bir pazar sabahının erken saatleriydi. Karen King ve Rick Hutter kamyonetin kontrol paneli üstünde, uçaklarının yanında oturuyorlardı. Panele yapıştırılmış olan plastik bir Hawaii bebeği, kamyonetin her hareketinde dans ediyordu. Boyu Karen ve Rick’ten daha yüksekti.</p>

  <p class="p34">Eric kamyoneti inşaatı tamamlanmamış bir binanın içine sürdü. Bir deponun karkas inşaatı olan bu yapı Nanigen’in yanı başındaydı. Görülmeyeceğini umarak bir duvarın arkasına park etti; bir süre etrafa bakınıp, kulak kabarttı. Nanigen’e baskın yapmanın zamanı gelmişti.</p>

  <p class="p10">Telsizi başına takıp konuştu. “Uçaklarınıza binip beni takip edin.”</p>

  <p class="p10">Karen ve Rick uçaklarına binip havalandılar. Nanigen’e giderken Eric bunların motor seslerini duyabiliyordu. Rüzgârdan etkilenmemek için başının tam arkasında uçtuklarını anladı.</p>

  <p class="p12">“İyi misiniz?” diye sordu telsizle.</p>

  <p class="p10">“İyiyim,” dedi Karen aslında hiç de öyle hissetmediği halde. Şiddetli bir grip eşiğinde gibiydi. Vücudundaki her eklem sızlıyordu. Damarlarına onca toksin alan Rick’in durumu daha da kötü olmalıydı. Bu toksinler büyük ihtimalle onun vurgununu hızlandıracaktı.</p>

  <p class="p10">Ön kapı kilitliydi. Eric anahtarıyla bunu açtı. Karen ve Rick’in içeriye uçmaları için bir süre açık tuttuktan sonra kapıyı kapadı.</p>

  <p class="p10">Kulağının dibinde sivrisinek vızıltısı sesini duyarak koridorda ağır adımlarla yürüdü. Dönüp baktığında iki mikro-uçağın tavan karoları altında, havalandırma sisteminin etkisiyle sarsılarak uçtuklarını gördü. Baş hareketlerinin yarattığı hava çalkantısıyla da sarsılıyorlardı. “Aman hava deliklerinin çekimine kapılmayın,” diye uyardı onları.</p>

  <p class="p12">“Omzuna konamaz mıyız? Bizi taşırsan...” dedi Karen, Eric’e.</p>

  <p class="p10">“Havada olmanız daha iyi. Ben... bir sorunla karşılaşırsam hemen kaçmanız gerekebilir.” Eric bir köşede durup etrafına bakındı. Önünde siyah perdelerle örtülü pencereler olan uzun bir koridor vardı. Görünürde hiç kimse yoktu. Bu koridoru geçip bir yan koridora geçti ve oradaki bir kapıyı açarak içeriye girdi. İki mikro-uçak da onu takip ediyordu. “Burası benim ofisim,” dedi.</p>

  <p class="p10">Eric’in ofisi yağmalanmıştı. Kâğıtlar her bir yana saçılmış, bilgisayarı götürülmüştü. Eric bir çekmeceyi açıp içini karıştırdıktan sonra, “Of, neyse, hâlâ buradaymış,” dedi. Oyun kumandalarına benzer bir cihaz çıkardı. “Bu benim robot kumandam. Robotları etkisiz hale getirebilmesi gerek,” diye açıkladı.</p>

  <p class="p10">Birlikte ana koridora gidip, karartılmış pencerelerin önünden geçtiler. Eric üstünde TENSÖR ODASI yazan bir kapının önünde durdu ve kapıyı itti.</p>

  <p class="p10">Kapı açılmadı. “Lanet olsun! Kapı içeriden kilitlenmiş. Bunun anlamı da...”</p>

  <p class="p12">“içeride birinin olduğu mu?” diye sordu Rick.</p>

  <p class="p10">“Mümkün. Ama jeneratör odasına girmek için başka bir yol daha var. Omicron bölgesinden girebiliriz.”</p>

  <p class="p10">Omicron bölgesindeki robotlar içeriye giren bir yabancıyı öldürmeye programlanmıştı. Ne yapabildiklerini anlamak için o bölgeye girmekten başka çare yoktu. Eric elindeki kumandanın işe yarayacağını umuyordu. Arkasında mikro-uçaklarla birlikte bir köşeden dönüp sağa saptı ve hiçbir özelliği bulunmayan bir kapının önünde durdu. Kapının üstünde daha önce hiç görülmemiş bir simge ve MiKRO-TEHLİKE yazısı vardı.</p>

  <p class="p10">Rick simgenin yanından uçtuktan sonra, “Bunun anlamı nedir?” diye sordu.</p>

  <p class="p10">“Kapının öbür tarafında ölüme veya ciddi yaralanmaya neden olacak robotlar var demek, içerisi çok tehlikeli olabilir.” Eric elindeki kumandayı onların görebileceği kadar kaldırdı. “Dua edelim de bununla onları kontrol altına alabilelim.” Eric kapı kolunu yokladı; kilitli değildi. Ama kapıyı açmadı. Bunun yerine kumandanın üstündeki klavyede bir dizi sayı tuşladı. “Drake benim öldüğümü sanıyor. Nasıl olsa bir daha kullanmayacağım için robot kumandamdaki PIN numaramı silmemiş olduğunu tahmin ediyorum. Şimdi göreceğiz.” Bir an durup, öbür taraftaki tehlikeyi düşündükten sonra kapıyı itip içeriye daldı. Peşinden mikro-uçakların geçebilmesi için kapıyı açık tuttu.</p>

  <p class="p10">Omicron Projesi’nin ana laboratuvarına girmişlerdi. Işıkları kısılmış olduğu için odanın büyük bir kısmı karanlıktı. Çok büyük değildi; sıradan bir mühendislik laboratuvarı kadardı. Çalışma masaları, iş istasyonları, üstünde büyüteçler olan laboratuvar tezgâhları vardı. Çelik raflar minik parçalarla doluydu. Kalın camlı bir pencere tensör odasına bakıyordu. Pencerenin hemen yanındaki bir kapıdan tensör odasına geçiliyordu.</p>

  <p class="p10">Eric elinde kumandasıyla Omicron laboratuvarının tam ortasında durdu, etrafa bakınıp kulak kabarttı. O ana kadar her şey yolundaydı. Robotları göremiyordu, ama orada olduklarını, tavana asılı durduklarını biliyordu. Hafif bir mırıltı var mı diye kulak kesildi. Eğer onu algılamışlar ve saldırmak için tavandan aşağıya inecek olurlarsa türbinlerinden çıkan sesi duyabilirdi. Eğer robotlar etkisiz hale gelmemişlerse bunu ancak kanamaya başladığı zaman anlardı. Ama hiçbir şey işitmedi, görmedi ve hissetmedi. Kumandası hâlâ işe yarıyordu; robotları etkisiz hale getirmişti. Derin bir nefes aldı.</p>

  <p class="p12">“Emniyetteyiz,” dedi diğerlerine.</p>

  <p class="p10">Laboratuvar tezgâhlarında üstleri siyah örtüyle kaplı nesneler vardı. Loş ışıkta ne olduklarını anlamak zordu.</p>

  <p class="p10">“Size göstereceğim,” dedi Eric telsizle. “Vin Drake’in beni neden öldürmek istediğini. Ve arkadaşlarınızı neden öldürdüğünü.” Eric odanın ortasına gidip, dirseğini eğerek kolunu yana açtı. “Koluma konun. Böylece daha yakından bakabilirsiniz.”</p>

  <p class="p10">Rick ve Karen uçaklarını Eric’in önkolu üstüne kondurdular. Eric onların bir hava akımıyla savrulmamaları için elini siper ederek ağır adımlarla en yakındaki tezgâha gitti. Nesnelerden birinin üstündeki örtüyü kaldırdı. Küçük, parlak ve habis görünümlü bir uçaktı. Kokpiti yoktu.</p>

  <p class="p34">“Bu bir Hellstorm UAV,” diye açıkladı Eric. “İnsansız hava aracı.”</p>

  <p class="p33">“Bir dron, yani pilotsuz uçak mı?” diye sordu Rick.</p>

  <p class="p33">“Evet. Bir dron.”</p>

  <p class="p34">Eric onların daha yakından görebilmeleri için kolunu uçağa yaklaştırdı.</p>

  <p class="p34">“Bu Hellstorm’un dev prototipi,” diye açıkladı. “Uçuş testleri bittikten sonra on iki milimetreye kadar küçültülecek.”</p>

  <p class="p34">Hellstrom’un iniş takımı yerine tıpkı Hexapod’larınkine benzeyen eklemli bacakları vardı. Kanatlarının altında füzelerini taşımaktaydı; burunlarında ve kanatlarında uzun, çelik iğneler olan iki cam tüp görünüyordu. Kuyruğunda roket motoruna benzer bir şey takılıydı.</p>

  <p class="p33">“Ne yapar bunlar?” diye sordu Rick.</p>

  <p class="p34">“Evet... ne yaparlar? Bu bir güve büyüklüğünde askeri bir drondur. Gözlem için kullanılabilirler. Ayrıca insan öldürmede de kullanılabilir. Bilinen bütün güvenlik sistemlerini atlatabilir. Bir kapının altından veya penceredeki bir çatlaktan içeriye girebilir. Gördüğünüz bacaklarını kullanarak yerde sürünebilir. Bir duvarın içindeki elektrik donanımı boyunca uçup dışarı çıkar ve odanın içinde uçabilir. Bir insanı herhangi bir yerde veya zamanda öldürebilir. Kanatlarının altındaki o roketleri görüyor musunuz? Bunlar toksinli mikro-füzelerdir. Füzeler Nanigen’in mikro-dünyada keşfedip çıkardığı süper zehirlerle yüklüdür örümceklerden, solucanlardan, mantarlardan ve bakterilerden çıkarılan zehirler... Füzelerin uçuş menzili on metredir. Yani, dronun uzaktan saldırı yapma kapasitesi vardır; bu mesafeden toksin fırlatabilir. Bu süper-toksinlerden biri insanın derisine</p>

  <p class="p34">girerse hemen öldürür. Bir mikro-dron iki füze taşıdığı için, iki insan öldürebilir.”</p>

  <p class="p10">“O gövde boyunca uzanan kepçe gibi şeyler nedir?” diye sordu Rick.</p>

  <p class="p10">“Onlar hava numune tarayıcılarıdır. Hedef bulmada kullanılır.”</p>

  <p class="p12">“Nasıl oluyor?” diye sordu Karen.</p>

  <p class="p10">“Hellstorm insanın kokusunu alabilir. Her insan eşsiz bir koku salar. Her birimiz, bir başkasından farklı bir koku salarız. DNA’mız eşsizdir, dolayısıyla doğal olarak vücudumuzun saldığı feromon bileşenleri de eşsizdir. Bir mikro-dron belli bir insanın kokusunu arayacak şekilde programlanmıştır. Bir rock konserinde bile olsanız, o kalabalık içinde dron sizi bulabilir ve öldürebilir.”</p>

  <p class="p12">“Kâbus gibi,” dedi Karen.</p>

  <p class="p10">“Bu kâbusun sonu yok,” dedi Eric. “Başkanlık devir teslim törenini düşünün. Her biri Amerikan başkanını bulmaya programlanıp havaya salınmış bin tane Hellstorm’u düşünün. Tek bir tane Hellstorm bile aradan sızsa, başkan ölmüş demektir. Mikro-dronlar herhangi bir ülkenin hükümetini yıkabilir... Japonya, Çin, Britanya, Almanya... Bir mikro-dron ordusu herhangi bir milleti yok edebilir.” Rick ve Karen etrafı görebilsinler diye yavaşça döndü. “Bu oda Pandora’nın kutusudur.”</p>

  <p class="p12">“Demek ki, Nanigen tıpla uğraşmıyor,” dedi Karen.</p>

  <p class="p10">“Tıpla uğraşıyor. Nanigen sadece çift taraflı çalışıyor. Hem hayat kurtarmak hem de hayatlara son vermek için. Bu Hellstorm bir ilaç dağıtım sistemidir.”</p>

  <p class="p10">“Siz bunu öğrenince Drake sizi öldürmek zorunda kaldı.” “Pek öyle sayılmaz. Ben Omicron programını başından beri biliyordum. Mikro-dronları geliştirmek için Nanigen’in</p>

  <p class="p28">Savunma Bakanlığı’yla bir sözleşmesi var. Araştırmalar bakanlık görevlilerinin bildiğinden çok daha iyi sonuçlar verdi. Vin devlete yalan söylemeye başladı. Onlara mikro-dron projesinin başarısız olduğunu bildirdi.”</p>

  <p class="p33">“Neden?” diye sordu Rick.</p>

  <p class="p34">“Çünkü Drake’in mikro-dronlar için kendi planları vardı. Mikro-dron sistemi patentleriyle ilgili sorunlarımız vardı. Silikon Vadisi’nde Rexatack adında bir şirket vardır; bu teknolojinin bir kısmını onlar bulmuş ve patentini almıştır. Vin Drake de bu şirketin yatırımcılarından biridir. Patentleri çaldı ve bunları Hellstorm dronlarını yapmak için kullandı. Derken bu teknolojiyi hemen satmak zorunda olduğunu anladı, çünkü Rexatack patentlerini mahkeme kanalıyla geri almak için Nanigen’e dava açımaya hazırlanıyordu. Vin’le çatışmamın nedeni onun mikro-dron teknolojisini en yüksek para teklif edene satmak isteyişiydi.”</p>

  <p class="p33">“Yani, Amerikan devletine değil mi?” diye sordu Karen.</p>

  <p class="p34">“Hayır. Vin büyük paralar peşindeydi; bu miktarlar da denizaşırı ülkelerdeydi. Oralarda su gibi para harcamaya hazır devletler var hem de dolar olarak. Ekonomileri bizimkinden hızlı büyüyen ülkeler. Mikro-dron teknolojisi için her miktarı ödemeye hazırlar. Bedeli ne olursa olsun. Amerika’nın da mikro-dronlarla güzel şeyler yapacağını söylemiyorum. Sadece bu teknolojiyle dünyayı dehşete düşürecek devletlerin olduğunu söylüyorum. Bu ülkelerden bazıları Amerika’dan ve Avrupa’dan nefret ederler; en yakın komşularından korkarlar, hatta kendi halklarından bile nefret eder ve korkarlar. Bu devletler mikrodronları kendi çıkarları için kullanmakta bir an bile tereddüt etmezler. Tabii, bir de uluslararası terör örgütleri var bunlar da mikro-dronları ellerine geçirmek için can atarlar. Drake’in Dubai’ye gidip, Nanigen’in Hellstorm teknolojisini satmak için yedi farklı ülke temsilcisiyle görüştüğünü öğrendim. Drake’e karşı çıktım ve bunun Amerikan yasalarını ihlal etmek olduğunu söyledim. Bütün dünya için tehlikeli olacağını anlattım. Ama tereddüt içindeydim.”</p>

  <p class="p12">“Neden?” diye sordu Rick.</p>

  <p class="p10">Eric iç geçirdi. “Drake bana değeri milyonları bulan Nanigen hisseleri vermişti. Yetkililere ihbar edersem Nanigen’in çökeceğini biliyordum. Benim hisselerimin değeri de sıfırlanacaktı. Bu yüzden tereddüt ettim. Açgözlülükten. Fizik bilimleri okurken bu alanı sırf sevdiğim için seçmiştim, bir gün beni milyoner yapacağı aklımın ucundan bile geçmemişti. Şimdi, eğer Drake’i ihbar edersem milyonlarca dolar parmaklarımın arasından uçup gidecekti. Bu benim ölümcül zaafım oldu. O sırada Drake beni öldürmeye karar verdi. Yeni teknemi denizde deniyordum; Alyson’a da onunla öğle yemeği için Kaneohe’de buluşacağımızı söylemiştim. Alyson ya da Drake teknemin içine Hellstorm’lar yerleştirmiş. Bunlar prototiplerdi, ama hepsi de beni öldürecek biçimde donatılmıştı. Motorum tekleyince o lanet şeylerden birinin ön kamaradan dışarıya uçtuğunu gördüm. Önce bunu bir böcek sandım. Sonra pervanelerini ve iğneli füzelerini görünce Hellstorm olduğunu anladım. Derken kamaradan çıkan başka bir Hellstorm’u gördüm. Hemen kardeşime mesaj atıp denize atladım. Dalgalar beni kurtardı. Dalgaların altında yüzdüğüm için mikro-dronlar kokumu alamadılar, füzelerini atamadılar. Honolulu’ya gidip saklandım. Ortaya çıkıp polise gitseydim, Drake mikro-dronlarla beni avlardı. Vin Drake robotlarının gücüyle sarhoş oldu.” Eric iç geçirdi, bir süre sustuktan sonra başka bir ses konuşmaya başladı:</p>

  <p class="p10">“Beni çok güzel tanımladın Eric. Çok hoşuma gitti.” Küçük, parlak bir ışık yandı ve Vin Drake bilgisayarların arkasından ayağa kalktı.</p>

  <p class="p146"><span class="t9">&nbsp;</span></p>

  <p class="p146"><span class="t7">49. BÖLÜM</span></p>

  <p class="p147"><span class="t7">KALIKIMAKI ENDÜSTR</span><span class="t7">İ</span><span class="t7">YEL BÖLGES</span><span class="t7">İ</span></p>

  <p class="p147"><span class="t7">1 KASIM, SAAT 03.40</span></p>

  <p class="p56"><span class="t9">&nbsp;</span></p>

  <p class="p64"><span class="t26">V</span></p>

  <p class="p28">in Drake karanlık bir köşedeki bilgisayarların arkasında dikiliyordu. Başında kulaklık, sağ elinde bir tabanca vardı. Belçika yapımı FN yarı otomatik tabancanın tetik mahfazasına taktik ışık iliştirilmişti. Işık havada dolandı. Robot kumandası sol elindeydi. Drake siyah bir gömlek, siyah kot giymişti; postalları çamurluydu. Odanın ortasına yürüyüp tabancayı önce Eric’in gözlerine, sonra önkoluna doğrulttu; silahın ışığı iki küçük uçağı buldu.</p>

  <p class="p10">“Sizleri görüyorum,” diye şakıdı Drake. iki mikro-insan kulaklıklarında onun sesini net olarak duyabiliyorlardı. Drake de dönüşümlü telsiz kullanıyordu. “Havalan,” dedi Rick, Karen’a.</p>

  <p class="p12">ikisi birden Eric’in kolundan havalandılar.</p>

  <p class="p10">Ne yaptıkları Drake’in pek umurunda değildi. Tabancanın ışığını Eric’in gözlerine nişanladı; yan dönüp, kolunu gererek atış pozisyonu aldı. Diğer eliyle tuttuğu robot kumandasını havaya kaldırdı. Ekrandaki ışık elini aydınlatıyordu. Başparmağıyla bir düğmeye bastı ve, “Aslında senin robot kumandan çalışmıyor Eric,” dedi. “Sadece benimki çalışıyor.”</p>

  <p class="p10">Rick uçağını yana yatırıp Eric’in başının üstünde daire çizdi. Karen’ı göremiyordu. Telsizle ona seslendi. “Bana yakın uç.”</p>

  <p class="p12">“Rick, Drake bizi işitebiliyor mu?”</p>

  <p class="p10">“Elbette sizi işitebiliyorum,” diyen Drake’in sesi telsizlerine geldi. Drake tabancasını aniden çevirince lazer ışığı uçaklarının etrafında dolandı; onun sırıtan yüzünü görebiliyorlardı. Bir an Rick, Drake’in onlara ateş edeceğini sandı, ama sonra kurşunun onlara isabet etmeyeceğini fark etti. Çok küçüktüler ve çok hızlı hareket ediyorlardı.</p>

  <p class="p10">Drake tabancayı tekrar Eric’in başına doğrulttu. Robot kumandasını havada tutup bir düğmeye bastı. “Hadi bakalım.”</p>

  <p class="p12">“Ne yaptın?” dedi Eric başını kaldırarak.</p>

  <p class="p10">Drake etrafına bakınıp sırıttı. “Robotları aktive ettim.” Bir adım geri çekilip bekledi.</p>

  <p class="p12">“Sana da saldıracaklar,” dedi Eric.</p>

  <p class="p10">“Sanmam.” Drake yaklaşıp tabancanın kabzasıyla Eric’in yüzüne vurdu. Eric inleyerek dizleri üstüne çöktü.</p>

  <p class="p10">“Siz Jansen kardeşlerin nesi var yahu? Düzenli olarak sopa yemek istiyorsunuz.” Eric’in kaburgalarına bir tekme attı. Eric yere devrilip sürünmeye başladı.</p>

  <p class="p12">“Nereye gidiyorsun Eric? Bir şey mi arıyorsun?”</p>

  <p class="p12">“Cehenneme git.”</p>

  <p class="p10">Drake onun şakağına şiddetli bir tekme attı. Eric yere yapıştı; bayılmak üzereydi. Drake’in tabancasının ışığı gövdesinin üstünde geziniyordu.</p>

  <p class="p12">Eric kendini toplayıp ayağa kalkmak istedi, ama başaramadı.</p>

  <p class="p10">“Bak Eric, anlamadığın bir şey var. Robotlar benim kokuma ilgi duymuyorlar. Benden başka herkesin peşine düşerler.” Drake bir kahkaha attı. “Bana saygıları var.”</p>

  <p class="p10">Eric elini yüzüne götürdü, sonra çekti. Elinde kan vardı. Alnında küçük bir jilet kesiği açılmıştı.</p>

  <p class="p12">“Çok yazık Eric. Galiba robotlardan biri seni buldu.”</p>

  <p class="p10">Eric, Drake’e doğru sürünüyordu; Drake ise adım adım geri çekilip sırıtmaktaydı. Eric saçlarını karıştırdı, kulaklarını silkeledi; vücudunu sallamaya başladı.</p>

  <p class="p32">“Robotları üstünden silkelemeye mi çalışıyorsun Eric? Yüzüne doğru süründüklerini hissedebiliyor musun? Birazdan kan dolaşım sistemine girerler. Korkma, canın yanmaz. Sadece kan kaybından ölürken kendini seyredersin.”</p>

  <p class="p10">Drake, Eric’le meşgulken, Rick uçağını jeneratör odasına doğru sürdü. Karen’la birlikte oraya gitmeleri lazımdı. Kapıya yakın bir yerde dolanırken üst kısmında bir havalandırma deliği gördü. Belki mikro-uçağın geçebileceği kadar yer vardı, ama emin değildi. Geri çekilip Karen’ın yanına geldi; kanatları neredeyse birbirine değecek kadar yaklaşmıştı. Telsizi kapatıp bağırdı. “Bağırdığımız zaman bizi işitemez. Jeneratör odasının kapısına doğru uç. Galiba içeriye girebileceğimiz bir yol var.” Kapıdaki havalandırma deliğinin üstünde yükseldikten sonra tam hızla deliğe doğru dalış yaptı. Aradan geçerken kanatları deliğin kenarına sürtündü; jeneratör odasına girdiği zaman uçağı kontrolsüz bir şekilde dönmekteydi. Az sonra Karen da onun peşinden odaya girdi. Çok geçmeden Rick uçağı tekrar kontrolüne aldı ve doğruca odanın tam ortasına uçtu; heksagon şekiller altında kalmıştı. Merkez heksagonu seçip biraz alçaldı. Çok altta küçük, beyaz bir daire gördü. Bu daire kontrol panelini gösteriyordu. Sağ tarafında uçmakta olan Karen’a baktı. “Dairenin yanma konacağım,” diye bağırdı, sesini duyurduğunu umarak.</p>

  <p class="p10">Tam o anda kulaklıklarında Drake’in sesini işittiler. “Ne yapmaya çalıştığınızı biliyorum,” dedi Drake. “Jeneratör odasına girdiğinizi gördüm. Ama bilesiniz ki, oradaki robotlar sizi görebiliyorlar; kokunuzu da alıyorlar.”</p>

  <p class="p10">Pencereden bakan Drake’in yüzünü ve onların hareketlerini takip eden gözlerini gördüler. Drake robot kumandasını onların görebileceği şekilde kaldırdıktan sonra bir dizi düğmeye bastı. “Hassaslık düzeyini değiştirdim,” dedi. “Artık sizi bulabilirler.” Jeneratör odasının tavanına baktı.</p>

  <p class="p10">Karen da onun bakışlarını takip etti ve onları gördü: Tavanı boydan boya kaplayan minik, parlak noktalar. Bu noktalar kımıldıyordu. Küçük yağmur damlaları gibi düşmeye başladılar. Düşerken kendi itme güçleriyle yayıldılar. Karen bunlardan birinin Rick’e doğru uçtuğunu ve peşine takıldığını gördü. Rick yere doğru bir dalış yapınca robot da daldı. Robotun türbo pervaneleri ve yılan gibi bir boynu vardı. Rick’in peşinden uçarken Karen robotun böceklerinkini andıran bileşik gözleri olduğunu gördü; ama bu bir makine görüş sistemiydi. Bir çift göz, iki gözle görme ve derinlik algılama anlamına gelirdi.</p>

  <p class="p12">“Rick!” diye bağırdı Karen. “Tam arkanda!”</p>

  <p class="p10">Rick onu duymadı. Zemindeki beyaz daireye yönelmişti. Robot ona yaklaşıyordu; Karen o robotu Rick’ten uzaklaştırmak zorundaydı. Ne yapacağını tam bilemeden dalışa geçip robotun ve Rick’in peşine düştü. O sırada gözünün ucuyla uçmakta olan başka nesneler fark etti. Dönüp bakınca düzinelerce robotun arkasında uçtuklarını gördü. Onu ve Rick’i kuşatmaya çalışıyorlardı. “Rick, arkanda!” diye bağırdı.</p>

  <p class="p10">Rick başını çevirip bakınca peşindeki robotu gördü. Hemen yan yatıp tırmanarak robotu atlatmaya çalıştı. Robot da en az onun kadar iyi uçuyordu. Aradaki mesafeyi kapamaktaydı.</p>

  <p class="p10">Karen hızını artırıp Rick’in peşindeki robotun arkasına dalış yaptı. Belki uçağının burnuyla ona toslayarak yere düşürebilirdi. Uçağının pervanesi kuyrukta olduğu için burun kısmını bir silah olarak kullanabilirdi. Karen robotu nişanlayıp gaz kolunu sonuna kadar çekti. Tam çarpmadan önce kokpitte büzülüp, kendini çarpışma sarsıntısına karşı hazırladı. Uçağı son hızla robota bindirdi.</p>

  <p class="p10">Bir çınlama duyuldu ve uçağı sekerek bir yana savrulurken, robot da başka bir yöne savruldu; her ikisi de havada burgular yapmaya başladı. Çarpışma uçağa da robota da hasar vermemiş, sadece birbirlerinden sekmişlerdi. Robot bir süre kendi etrafında döndükten sonra havada asılı kaldı, tekrar kendini güdümleyerek Karen’ın uçağını takip etmeye başladı. Karen da tekrar uçağın kontrolünü ele almıştı, gözleri robotta uzaklaşmaya çalıştı. Robot hızlanarak ona yaklaştı; kenarlarından iki tane eklemli kol çıkınca Karen şaşkınlık içinde bakakaldı.</p>

  <p class="p10">Kolların ucundaki yapışkan yastıklarla Karen’ın uçağının kanadını kavradı. Karen uçarken robot da ona asılı kalmıştı. Karen sağa sola yatarak onu silkelemeye çalıştı, ama robot kanada sımsıkı tutunmuştu. Derken, bıçaklarıyla kanadı kesmeye başladı.</p>

  <p class="p11">Robot Karen’ın kanadını parçalıyordu.</p>

  <p class="p10">Robotun Karen’ın uçağına takıldığını gören Rick geri döndü. Karen zor durumdaydı. Ona doğru uçarken robotu o uçaktan uzaklaştırmak için ne yapabileceğini düşündü. Uçakta top tüfek yoktu ama Rourke uçaklara silah olarak pala yerleştirmişti. Bunda da bir tane olmalıydı. Rick el yordamıyla arayınca avucuna palanın kabzası geldi. Palayı bir süvari askeri gibi sallayarak Karen’ın uçağına doğru saldırdı ve tek hamlede robotun kafasını uçurdu. Kafasız kalan robot Karen’ın uçağını bırakıp, zikzaklar çizerek uzaklaştı; aklı karışmış gibi görünüyordu. Karen uçağının kontrolünü tekrar ele geçirdi.</p>

  <p class="p12">Robotlar havada dolanıyorlardı düzinelerce robot...</p>

  <p class="p10">Rick aralarından geçti. O sırada bir robot hamle yapıp kollarıyla Rick’in uçağını tutup onu savurmaya başladı. Makas kılıçlarıyla kanadı doğrarken Rick de palasıyla ona vurmaya çalıştı, fakat robota yetişemiyordu. Rick’in uçağı dönerek düşmeye başladı. Başka bir robot uçağını tutunca düşmesi durdu. İki robot Rick’in uçağını havada tutmuşlar, bir yandan doğrarlarken sanki ganimeti kim alacak diye kavga eder gibiydiler.</p>

  <p class="p10">Rick palası elinde, kendini aşağıya attı. Düşerken üstünde Karen’ın uçağını gördü. Robotlar onun uçağını da yakalamışlardı ve kontrolsüz bir şekilde havada dönüyordu. Robotlardan biri Karen’ın pervanesini doğrarken diğeri de uçağın yanını deliyordu. O anda Rick sırtüstü yere düştü; yaralanmamıştı ve palası hâlâ elindeydi.</p>

  <p class="p10">Ayağa kalktı. Jeneratör odası çok büyük görünüyordu. Mikro-kontrol panelinin nerede olduğu hakkında hiçbir fikri yoktu; beyaz daireyi göremiyordu. Alttan gelen ışıkla parlayan zemin golf topu büyüklüğünde kir topaklarıyla doluydu. Rick yukarıya bakıp Karen’ın uçağını görmeye çalıştı. Onu göremiyordu.</p>

  <p class="p10">O anda “Off!” diye bir ses duyup bakınca yüz metre ötesinde Karen’ın kedi gibi ayakları üstüne yere düştüğünü gördü. O da uçaktan atlamış, elinde palasıyla robotlara bakıyordu. Bir düzine kadar robot havada uçakları ve uçak parçalarını doğramaktaydılar. Yukarıdan aşağıya uçak parçaları yağıyordu. O an için robotların bütün dikkati uçaklarda gibiydi.</p>

  <p class="p29">“Bu taraftan,” dedi Karen palasıyla bir noktayı işaret ederek.</p>

  <p class="p29">Şimdi Rick de beyaz daireyi görebiliyordu. Ne kadar uzakta olduğunu fark edince şaşırdı. İkisi birlikte molozların üstünden atlayarak o yöne doğru koşmaya başladı. Rick bir insan saçının üstünden atlarken ayağı takılıp düştü.</p>

  <p class="p29">Yerden kalkarken Karen’ı gözden kaybetmişti. “Karen?” diye seslendi.</p>

  <p class="p29">Tepelerinde robotlar uçak parçalamayı bitirmişler, şimdi onların bulunduğu tarafa doğru uçarak, koku arıyorlardı. Onlar koşarken robotlar acaba onları görebiliyorlar mı diye düşündü Rick. Duvarlardan ve tavandan düzinelerce robot daha saldırıya katıldı; artık en az yüz tane robot odanın içinde dolanıyor, hedeflerini arıyordu. Birbirleriyle haberleşiyorlar mıydı? Robotların onları bulması artık an meselesiydi.</p>

  <p class="p148"><span class="t9">&nbsp;</span></p>

  <p class="p148"><span class="t7">50. BÖLÜM</span></p>

  <p class="p94"><span class="t7">TENSÖR ODASI</span></p>

  <p class="p94"><span class="t7">1 KASIM, SAAT 05.10</span></p>

  <p class="p56"><span class="t9">&nbsp;</span></p>

  <p class="p36"><span class="t45">Ç</span></p>

  <p class="p28">ok kötü bir ölüm şekli değil,” diyordu Drake. “Neredeyse hiçbir şey hissetmeyeceksin.” Robot kumandasını çalıştırıyordu.</p>

  <p class="p58">Eric sırtını laboratuvar duvarına dayamıştı; Drake’in darbeleriyle başı dönüyordu. Drake tabancayı yüzüne doğrultmuş, lazer ışığını gözlerine tutuyordu. Eric bir robotun alnını kestiğini hissetti. Yüzüne akan kan gözlerini örtmeye başlamıştı. Gözlerinin önünde uçuşan noktaları görüyor, sivrisinek sesini andıran pervane gürültüsünü duyuyordu. Drake’in onları yönelttiği belliydi, çünkü hepsi birden yüzüne doğru uçmaya başlamışlardı. Yanaklarına konuyor, gözkapaklarını arıyorlardı. Bir robot gömleğinden içeriye sızınca Eric onun motor vızıltısını duydu.</p>

  <p class="p58">“Gördün mü bak beni yok sayıyorlar,” dedi Drake. “Çünkü kumanda bende.” Drake bir kumanda çubuğunu oynatınca bir</p>

  <p class="p51">robot Eric’in yanağına tırmanıp gözünün kenarına geldi. “Vücudunun herhangi bir yerine onları sokabilirim.”</p>

  <p class="p12">“Neden bana bunu yapıyorsun?</p>

  <p class="p12">“Araştırma, Eric.”</p>

  <p class="p11">Eric gözünün kenarında hafif bir batma duydu. Robot makasını derisine geçirmiş, bir delik açıyordu. Başını bu delikten içeriye soktu ve kıvrılarak, etrafını keserek ilerlemeye başladı. Eric’in yanağında bir kan damlası belirdi.</p>

  <p class="p12">Polis araçları endüstriyel bölgeye gelen yolu kapatıp Nanigen binası etrafında bir güvenlik alanı oluşturdu. Araçlar pozisyon alırken rehine kurtarma ekibi işe koyuldu. Polis araçlarının üstündeki flaşörlerin ışıkları metal binanın cephesinde geziniyordu.</p>

  <p class="p12">Dan Watanabe arabalardan birinin içinde oturmuş, binanın kapısını gözlemekteydi. Operasyonu SWAT ekibine devrettiği için artık herhangi bir hareket yetkisi yoktu, ama operasyon komutanı Yarbay Kevin Hope’un onu devre dışı bırakmasını istemiyordu. “Dorothy nerede?” diye sordu.</p>

  <p class="p12">“Yolda,” dedi Hope.</p>

  <p class="p12">“itfaiyenin arındırma ekibi?” diye sordu Watanabe.</p>

  <p class="p12">Sorusuna cevap olarak sarı bir minibüs hızla gelip orada durdu. İçinden çıkan itfaiye görevlileri üstlerine Tyvek koruyucu giysileri giydiler. Bu iş bittikten sonra hemen bir arındırma merkezi oluşturmak için işe koyuldular. Bir çadır kuruldu; kurbanlar için yıkanma tesisi hazırlandı.</p>

  <p class="p12">“Binanın içinde ne var?” diye sordu Hope. “Virüs mü?” Görevi alalı yirmi dakika olmuştu, ama hâlâ bu operasyonun ne amaçlı olduğunu bilmiyordu.</p>

  <p class="p12">“Virüs değil. Robotlar,” dedi Watanabe.</p>

  <p class="p30">“Ne dedin?”</p>

  <p class="p30">“Minik robotlar. Isırıyorlar.”</p>

  <p class="p30">Yarbay Hope ona tuhaf bir bakış attı. “Dan, ne olur robotlarla silahlı çatışmaya gireceğimizi söyleme.”</p>

  <p class="p30">“Bu mümkün değil. Onları vuramazsın.”</p>

  <p class="p30">“içeride rehine var mı?”</p>

  <p class="p30">“Bildiğimiz kadarıyla, yok. Ama işi şansa bırakamayız.” Watanabe birisinin verdiği koruyucu yeleği giydi. Başka biri ona çok kanallı bir haberleşme cihazı getirdi. Watanabe cihazı alıp düğmesini açtı ve Yarbay Hope’a döndü. “Benim aramamı mı istiyorsun?”</p>

  <p class="p30">Hope ona neşesiz bir gülümsemeyle baktı. “Bizi sen arayıp bu işe soktun. Şimdi yine sen ara ve bizi bu dertten kurtar.”</p>

  <p class="p46">Watanabe omuz silkti; sonra üstünde bir telefon numarası olan bir kâğıdı cebinden çıkardı. Numarayı aradı.</p>

  <p class="p30">Omicron laboratuvarında Eric sırtını jeneratör odasının kapısına dayamış halde otururken en az altı tane robotun derisinden içeriye girdiğini hissediyordu. Drake’in tabancası ve bunun lazerli ışığı gözlerine doğrultulmuştu. Eric, ne yapsa daha iyi olur diye düşündü: Kafasına ateş etmesi için Drake’i zorlaşa mıydı, yoksa robotların atardamarlarını açması için birkaç dakika daha beklese miydi?</p>

  <p class="p30">Tam o anda Drake’in ceketinden bir vızıltı duyuldu. Drake telefonunu çıkarıp ekrana baktı. Arayanın kimliği görünmüyordu. Telefonu açmaya karar verdi. Nabzını düşürmek için derin bir nefes alıp, “Evet?” dedi.</p>

  <p class="p30">“Vincent Drake?”</p>

  <p class="p30">“Kim arıyor?”</p>

  <p class="p10">“Honolulu polisinden Dan Watanabe efendim. Binada sizinle birlikte kimse var mı?”</p>

  <p class="p10">“Of, Dan. Yalnızım. Hâlâ çalışıyorum. Ne var, ne oldu?” “Efendim, binayı kuşattık. Lütfen, elleriniz başınızın üstünde yavaşça dışarıya çıkar mısınız? Güvenliğiniz için size söz veriyorum.”</p>

  <p class="p10">“Dan! Bir yanlışlık olmalı. Söylediklerini seve seve yaparım... Bana bir dakika izin ver.”</p>

  <p class="p12">“Efendim, derhal dışarıya çıkmanızı istiyoruz...”</p>

  <p class="p10">“Tamam. Elbette.” Drake telefonu kapatıp Eric’e yaklaştı. Yüzü öfkeyle buruşmuştu. “Polise gitmişsin.”</p>

  <p class="p10">Eric hayır anlamında başım iki yana salladı. Çok fazla kan kaybediyordu. Gömleği kana bulanmıştı ve boynundan aşağıya ılık kanın aktığını hissediyordu.</p>

  <p class="p10">Drake uzanıp onu ayağa kaldırdı. “Tıpkı o sıpa kardeşin gibisin her işe burnunu sokuyorsun.” Göz göze gelmişlerdi. “Vah vah,” dedi Drake, Eric’in yanağına dokunarak. “Galiba bir tanesi gözüne girmiş.”</p>

  <p class="p51"><span class="t14">Kumanday</span><span class="t14">ı</span> <span class="t14">almal</span><span class="t14">ı</span><span class="t14">y</span><span class="t14">ı</span><span class="t14">m.</span></p>

  <p class="p10">Eric sol elini arkasındaki kapının koluna dayamıştı; bunu çevirince kapı açıldı ve Drake’in altında jeneratör odasına sırtüstü düştü. Düşerken sağ elini uzatarak parmaklarını kumandaya geçirdi ve Drake’in elinden kaptı.</p>

  <p class="p10">Drake düşerken ateş etti. Eric kurşunun budunu delip geçtiğini hissetti, ama hiç acı duymadı. Şok içindeydi. Ama artık kumanda ondaydı ve önemli olan buydu. Bununla ne yapacağını biliyordu. Kumandayı defalarca yere vurarak paramparça etti.</p>

  <p class="p12">Artık robotları kimse kontrol edemeyecekti.</p>

  <p class="p32">Drake yerden kalkmaya çalışırken Eric tam önünde tabancayı görünce şaşırdı. Drake elinden düşürmüştü. Drake ve Eric aynı anda tabancayı kapmak için balıklama atladılar.</p>

  <p class="p10">Yerde olan Karen ve Rick kapının açıldığını ve iki devasa adamın içeriye yuvarlandığını gördüler. Silah patlayınca şok dalgası mikro-insanları fena halde sarstı. Bir an sonra iki adam yere düşünce, sarsıntıdan Karen ve Rick havaya savruldular. Bir kan damlası yere düşüp dağıldı ve küçük damlacıklar halinde saçıldı. Karen ve Rick ayağa kalkıp beyaz daireye doğru koşmaya devam ettiler.</p>

  <p class="p10">Adamlardan biri sırtüstü yuvarlandı. Elindeki robot kumandasını defalarca yere vurarak parçaladı. Etrafa saçılan elektronik parçalardan biri Karen’a isabet edip onu yere devirdi. Düşen tabanca ona doğru kayarak gelirken Karen kendisine çarpacağından korktu. İki adam tabancanın üstüne atılırken hemen yana kaçtı. Bir an sonra Eric tabancayı kapmış, sırtüstü yatmakta olan Drake’e çevirmişti.</p>

  <p class="p10">Eric de yerdeydi, Drake’in yanında yatıyordu. Toparlanıp, doğruldu; bacağından kan akıyordu. Tabancayı Drake’in yüzüne dayadı. “Kımıldarsan seni kafandan vururum.”</p>

  <p class="p10">“Dur Eric,” dedi Drake. “Bu işten sıyrılabiliriz. Canlı olarak. Birlikte.”</p>

  <p class="p10">“Öyle bir şey olmayacak. Kardeşimi öldürdün.” Eric’in parmağı tetikteydi.</p>

  <p class="p10">“Ama, Eric... Çok yanılıyorsun... Kardeşini kurtarmak için her şeyi yaptım.”</p>

  <p class="p12">“Sen kaçıksın.”</p>

  <p class="p12"><span class="t9">&nbsp;</span></p>

  <p class="p2"><span class="t12">* * *</span></p>

  <p class="p10">Rick ve Karen beyaz daireye ulaştılar. Tepelerinde dolanan robotların pervane seslerini duyabiliyorlardı. İki dev insanın ne yaptıklarına bakacak halleri yoktu. Dairenin ortasında kulpu içine gömülü, rögar kapağına benzeyen bir ambar kapağı vardı.</p>

  <p class="p12">Rick dizleri üstüne çöküp kulpu çekmeye çalıştı.</p>

  <p class="p12">Hiçbir şey olmadı.</p>

  <p class="p10">Kapak sıkışmış gibiydi. O sırada birkaç robot hemen başlarının üstünde uçmaktaydı. Bir tanesi dalış yapıp bıçaklarıyla Karen’a saldırdı. Karen palasını savurarak robotu püskürttü.</p>

  <p class="p12">Karen palasını kaldırıp, “Sırt sırta verelim,” dedi.</p>

  <p class="p10">Rick de ayağa kalktı ve palasını kaldırıp sırtını Karen’a dayadı. Robotlar onları kuşatmışlar, çelik bıçakları önde hamleler yapıyorlardı. Rick palasını savurup bunlardan birinin gözlerini yerinden çıkardı. Robot önce yere düştü; sonra körü körüne uçmaya devam etti.</p>

  <p class="p10">İkisi birlikte robotları doğramaya devam ettiler, ama robotların korkuları veya kendilerini koruma kavramları yoktu. Karen bir yandan palasını savururken, “Sen kapağı aç, ben seni korurum,” dedi.</p>

  <p class="p10">Rick bir kez daha eğilip kapağı açmaya uğraşırken Karen onun sırtına oturup saldıran robotları savuşturmaya devam etti. Kapak bir türlü yerinden oynamıyordu. Rick palasının ucuyla kanırtmaya çalıştı, sonra üstüne vurmaya başladı. Açamıyorsa, belki kesebilirdi. Ama palası plastikten sekti. “Açamıyorum!” diye bağırdı.</p>

  <p class="p10">“Dinle Rick, oof!” Robotlardan biri yüzünü kesince Karen acıyla bağırdı. Palasını bir kez daha savurdu. “Bir daha dene! Acele et!”</p>

  <p class="p10">Rick nihayet kapağı açabildi. İçinde tek bir kırmızı düğme vardı. İki ayağıyla bu düğmenin üstüne atladı.</p>

  <p class="p10">Zemin sallandı. Heksagon yerin altına doğru inmeye başladı ve altıgen bir oda içine gömüldüler.</p>

  <p class="p10">Onlarla birlikte bir robot da heksagonun içinde kalmıştı. Robotun aklı karışmış gibiydi. Rick palasıyla ona vurdukça duvarlara çarpıyordu.</p>

  <p class="p32">Işıklar renk değiştirirken bir mırıltı duyuldu, ardından Rick’i boşlukta yüzüyormuş gibi bir his kapladı. Boşlukta Karen ve robotla birlikte döne döne, çılgın bir vals tutturmuşlardı.</p>

  <p class="p10">Tensör jeneratörü çalışmaya başlayınca alanlar defalarca kat edildi ve heksagonlar yükselip yer seviyesine çıktı. Rick Hutter, Karen King ve büyümüş, devasa bir robot yerde yatmaktaydılar. Normal boyutlarına gelmişlerdi. Robot bir buzdolabı büyüklüğündeydi.</p>

  <p class="p10">Eric yerde yatıyordu; bacağındaki yaradan ve robotların kestiği yerlerinden kan kaybetmekteydi, ama bilinci yerindeydi ve tabancayı hâlâ Drake’e doğrultuyordu. Drake yüzünde büyük bir dehşet ifadesiyle Eric’e doğru süründü.</p>

  <p class="p10">“Eric’i alalım,” dedi Rick. Birlikte Eric’i ayağa kaldırıp odadan dışarıya sürüklediler. Tabanca Eric’in elinden düştü. Drake de ayağa kalktı ve büyük bir hata yaptı. Kapıya yöneleceği yerde, tabancayı almaya çalıştı.</p>

  <p class="p10">O anda Rick ve Karen, Eric’i jeneratör odasından çıkarmış, kapıyı kapatmışlardı. Karen kilit olarak basit bir sürgü olduğunu gördü. Sürgüyü çekip kapıyı kilitledi.</p>

  <p class="p10">Böylece Drake jeneratör odası içinde yüz tane mikro-robot ve bir dev robotla kilitli kalmıştı. Büyük robot yerde oturuyor, çift gözü sağa sola dönüyor, pervanelerinden çığlık gibi sesler çıkıyor, fakat havalanamıyordu. Uçabilmek için çok ağırlaşmıştı.</p>

  <p class="p10">Drake ona bir göz attıktan sonra tabancası elinde ayağa kalktı. Rick ve Karen kurşun geçirmez pencereden onun yerdeki robot kumandasını alıp inceleyişini izlediler. Eric kumandayı parçalayarak kullanılamaz hale getirmişti. Drake bunu görünce cihazı fırlatıp attı.</p>

  <p class="p10">Drake’in dudaklarının kıpırdadığını gördüler ve camdan güçlükle duyulan sesini işittiler. “Beni çıkarın.”</p>

  <p class="p12">Rick başını iki yana salladı.</p>

  <p class="p10">Drake pencereye ateş etti. Kurşun camda iz bıraktı, ama kırmadı.</p>

  <p class="p10">Drake yüzünü pencereye yaklaştırdı. “Lütfen, bana yardım edin. Çok pişmanım.” Burnunda bir damla kan belirdi. Birkaç adım geri çekilip deli gibi etrafına bakındı; başını sallayarak bir robotu savuşturdu. Küfrederek tabancayı sallarken lazer ışığı odanın içinde dolaştı. Bu ışığın içinde bir robot görüp ateş etti. Daha sonra bir tanesine daha atış yaptı. Drake robotlara defalarca ateş etti. Jeneratör odası barut kokusuyla dolmuştu.</p>

  <p class="p10">Sonra cebinden cep telefonunu çıkardı; telefon yine çalıyordu. “Alo, komiserim. Lütfen, gelip beni alır mısınız? Tabii, size her şeyi anlatacağım. Jeneratör odasında biraz sorun yaşıyorum. Robot mu? Burada robot falan yok, Dan, tamamen emniyetli...” Telefon kanlı parmakları arasından kayıp yere düştü. Burnundan kan fışkırarak gömleğini kızıla boyadı.</p>

  <p class="p10">Drake öksürerek kan tükürdü. Yüzünü cama dayayıp Rick ve Karen’a baktı, “ikinizi de öldüreceğim! Yemin ediyorum!” Birden gözleri büyüdü ve sağ gözünün kenarında kan belirdi. Gözünün akından bir robot dışarıya süzülüp, göz içinde sürünmeye başladı. Robot korneasında gezinirken Drake bu sahneyi seyreder gibiydi. “Defol git!” diye bağırıp parmağını gözüne soktu; sonra kanlı parmağına bakıp çığlık attı.</p>

  <p class="p10">Tabancayı başına dayayıp tetiği çekti.</p>

  <p class="p10">Hiçbir şey olmadı. Robotlara ateş ederek şarjörü boşaltmıştı.</p>

  <p class="p10">Drake’in arkasındaki dev robot gözlerini ona çevirdi. Kolları üstünde ilerleyerek ona yaklaştı. Kaz boynu birden ileri fırladı ve bıçakları Drake’in karın boşluğundan girip göğsünden çıktı. Robot onu havaya kaldırıp silkeledikten sonra odanın karşısına fırlattı.</p>

  <p class="p30">Rick ve Karen dikkatlerini Eric’e yönelttiler. Rick gömleğini yırtarak Eric’in bacağına kompres yaptı. Sonra onu omuzlarının altından tutup Omicron laboratuvarından dışarıya sürükledi. Çok kan kaybetmiş olan Eric yarı baygın haldeydi.</p>

  <p class="p30">O sırada robotların vızıltılarını duydular. Karen ensesinde bir acı duyup eliyle bir tokat attı. Eline baktığında kanlıydı.</p>

  <p class="p30">“Oda robotlarla dolu! Çabuk ol Rick!” Karen hiç düşünmeden tek eliyle Eric’i tuttu ve omzuna atmak istedi, ama bunu yapamadı. Ne olmuştu öyle? Artık süper güçleri yoktu.</p>

  <p class="p30">Eric’i koridora kadar sürüklemeyi başardılar; burada karşılarına koruyucu yelekli, ellerinde tabancalarıyla bir polis ekibi çıktı. Tam arkalarında göbekli bir sivil polis vardı; o da koruyucu yelek giyiyordu, ama SWAT ekibinden olmadığı belliydi.</p>

  <p class="p30">“Geri çekilin!” diye bağırdı Rick onlara. “Robotlar var!”</p>

  <p class="p30">“Biliyorum,” dedi dedektif sakin bir sesle. Adamlara döndü. “Hemen onları çıkarın.” Karen ve Rick’e, “Binada başka kimse var mı?” diye sordu.</p>

  <p class="p30">“Drake. Öldü.”</p>

  <p class="p30">“Herkes dışarı!” diye seslendi dedektif.</p>

  <p class="p30">Polisler Rick ve Karen’ı aralarına aldılar; artık kendinden geçmiş olan Eric’i de kucakta taşıdılar.</p>

  <p class="p149">Binadan en son çıkan dedektif oldu. Kapıdan çıktığında alnında ince bir kan lekesi vardı. Robotlar Dan Watanabe’i bulmuşlardı.</p>

  <p class="p149">“Dorothy nerede?” diye seslendi.</p>

  <p class="p149">Dorothy Girt kendi Toyota’sıyla oraya gelmişti. Hemen yanlarına koştu.</p>

  <p class="p149">“Mıknatısını getirdin mi?” diye sordu Watanabe.</p>

  <p class="p149">“Elbette.” Dorothy laboratuvarından getirmiş olduğu at nalı biçimindeki sanayi tipi mıknatısı çıkardı.</p>

  <p class="p149">“Rehineler, görevliler, herkes hemen arındırma merkezine,” dedi Watanabe yeleğini çıkarırken. “Dorothy sizi temizleyecek.” Acil servis ekibi elemanları arındırma çadırına önce Eric’i soktular, sonra da onu bir helikopterle götürdüler. Herkes arındırma işleminden geçtikten sonra, Dorothy’nin üstündeki robotları çıkarması için çadıra en son Watanabe girdi.</p>

  <p class="p93"><span class="t7">&nbsp;</span></p>

  <p class="p93"><span class="t7">51. BÖLÜM</span></p>

  <p class="p94"><span class="t7">ÇUKUR</span></p>

  <p class="p94"><span class="t7">1 KASIM, SAAT 05.55</span></p>

  <p class="p150"><span class="t9">&nbsp;</span></p>

  <p class="p116"><span class="t39">J</span></p>

  <p class="p37">eneratör odasında kıpırdayan tek şey dev robottu. Drake’in cesedini bir yana itmiş, odayı keşfediyor, oradan çıkmanın bir yolunu arıyordu. Bulamayınca, programındaki delme aşaması devreye girdi. Boynunu yere eğip bıçaklarıyla plastik zemini kesmeye başladı. Deliği açınca içi elektronik donanımlarla dolu çukura düştü. Robot burada da en iyi bildiği şeyi yaparak, kesip doğramaya devam etti.</p>

  <p class="p29">Jeneratör odasının zemininin altından inilti ve çatırtılar gelirken bu sesler mavili sarılı elektrik kıvılcımlarıyla karıştı. Birden bir tıslama duyuldu ve delikten yukarıya bir buhar bulutu püskürdü. Süper iletken mıknatısların çökerken çıkardığı sesler her yanı kapladı. Jeneratördeki manyetik alanlar sarsılırken jeneratör karıştı. Hızla ısınan mıknatısların çıkardığı yüksek ısı mıknatısları saran süper soğutulmuş sıvı helyumu kaynattı. Çukurdan helyum buharı yükselmeye başladı. Aniden binadaki</p>

  <p class="p151">bütün ışıklar söndü otomatik sigortalar iflas etmişti. Bu sırada dev robot hâlâ Drake’in makinesini parçalamaya devam ediyordu.</p>

  <p class="p10">Nanigen binasında hâlâ hayatta olan biri vardı. Büyük robot çukurda makineyi doğrarken zayıf bir adam onu seyrediyordu. Robotun dikkatini çekmemek için çok yavaş hareket etmekteydi. Rafın birinden sabit bir disk sürücüsü alıp cebine soktuktan sonra bir merdivenden tırmanıp yangın çıkış tüneline girdi. Yürürken arkasından bir gümbürtü duydu: Robot yangın çıkarmıştı.</p>

  <p class="p10">Duvarları oluklu metalle kaplı tünel yatay olarak uzanıyor ve bir merdivende son buluyordu. Davros Konsorsiyumunun irtibat görevlisi olan Dr. Edward Catel bu merdivenden tırmandı. Cebindeki sabit disk sürücüsünde beş terabaytlık veri vardı Dr. Ben Rourke’un tensör jeneratörüyle ilgili tasarımlarının yanı sıra jeneratörün test uygulamalarını kapsayan paha biçilmez mühendislik bilgileri. Dr. Catel olup bitenleri anlayıp, Vin Drake’in kendi çalışanlarını bile öldürmüş olabileceğine ve onun artık şirket başkanı olarak etkili bir iş çıkaramayacağına karar vermişti. Drake artık dengesiz bir insandı. Epey bir zamandan beri Nanigen’in ne yaptığını anlamaya çalışan bir grup insanla temas kurmuş, onlara bir bedel karşılığında jeneratör tasarımlarını sağlayabileceğini söylemişti. O gece binaya girmişti, fakat Drake’in de orada olduğundan habersizdi.</p>

  <p class="p10">Şimdi merdivenin tepesinde, bir ambar kapağının altında durup kulak kabarttı. Siren ve helikopter rotorlarının gürültüsünü duyuyordu. Galiba orada birkaç saat beklemesi iyi olacaktı. Ortalık durulana kadar.</p>

  <p class="p28">Yanağında ıslak bir şeyin akıp yakasına damladığını hissetti. Elini yüzüne götürdü. Evet, bir robot yanağına girmişti.</p>

  <p class="p37">Kaçış tüneli de robotlarla doluydu. Robotun yanak dokusuna gömülmekte olduğunu hissetti. Robot bir ana damara girerse, hiç iyi olmazdı; beynine kadar yüzüp orada kazmaya başlar ve beyin kanamasıyla felce neden olabilirdi. Riskleri göze alıp dışarı çıkmak zorundaydı.</p>

  <p class="p29">Kapağı itip açtı. Buradan otoparkın yanındaki ağaçlarla çevrili alana çıkılıyordu. Köşede bir itfaiye aracı park etmişti, ama görevlilerin tüm dikkatleri binadan çıkan dumanlara çevriliydi.</p>

  <p class="p29">Bir yandan parmaklarıyla yanağını kaşıyarak hızla yürüdü. O robotu yanağından çıkarmalıydı. İki parmağını ağzına sokup, robotu yanak dokusundan söküp çıkardı ve çatırdayana kadar parmaklarıyla ezdi. Yürümeye devam etti; çalılardaki dikenler elbisesine takılıyordu. Boş bir otoparkı geçip bir deponun arkasından dolaştı. Kaldırıma çıktıktan sonra Farrington Otoyolu üstündeki bir otobüs durağına kadar yürüdü. Duraktaki bir banka oturdu. Sabah güneşi altın renkli bir ışınla bütün çevreyi boyamıştı. Pazar sabahıydı ve otobüs daha birkaç saat gelmeyebilirdi. Bekleyecekti. Üstü kan lekeli yırtık bir ceket giyiyor olması ona kendini emniyette hissettirdi. Gülümsedi. Çok hasta, evsiz barksız, kimsenin dönüp bakmak istemeyeceği biri gibi görünüyordu. Ve Ben Rourke’un tensör jeneratörü planlarının tamamını kapsayan sabit disk sürücüsü cebindeydi. Bu planların başka kopyası yoktu.</p>

  <p class="p29">Pantolonunda kara bir leke yayılmaya başladı. Kandı. Pantolonunu sıyırıp, elini bacağında gezdirince robotu buldu. Parmak uçlarında tutup incelemeye başladı. Işıkta parlayan küçük bıçaklarını görebiliyordu. “Senin ne işin var burada?” diye mırıldandı robota. Bu iyi olmuştu işte. Şimdi parmaklarıyla konuşan bir kaçık gibi görünüyordu. O anda sadece kendini temsil eden serbest bir ajandı.</p>

  <p class="p32">Dr. Catel robotu ezip kanlı ellerini pantolonuna sildi. Bir keneyi ezmek gibiydi. Önünden sirenleri çığlıklar atan bir itfaiye aracı geçti.</p>

  <p class="p10">Bir hafta sonra Komiser Dan Watanabe hastanede yatan Eric Jansen’a dizüstü bilgisayarından bir şeyler gösteriyordu. Ekrandaki görüntüde düzgün bir şekilde ikiye kesilmiş olan bir robotun bütün iç akşamı görülüyordu. “Sana bahsettiğim kimliği belirsiz Asyalı kurbanın kim olduğunu tespit ettik. Adı Jason Chu’ymuş.”</p>

  <p class="p10">Eric yavaşça başını salladı. Bacağı sargı içinde, yüzüyse sapsarıydı; aşırı kan kaybı sonucu anemi. “Jason Chu, Rexatack şirketinde çalışıyordu,” dedi Eric. “Hellstorm dron teknolojisinin patentine sahip olan şirket.”</p>

  <p class="p10">“Demek ki, Bay Chu şirketinin patentiyle Nanigen’in ne yaptığını öğrenmek için içeriye gizlice adam soktu, öyle mi?” “Doğru,” dedi Eric.</p>

  <p class="p12">“O güvenlik robotlarını da sen mi programlamıştın?”</p>

  <p class="p10">“Evet, ama kimseyi öldürmek için değil. Drake öldürmeleri için onları yeniden programladı.” Eric bir süre gözlerini kapadıktan sonra tekrar açtı. “Beni suçlayabilirsiniz. Kardeşim öldü ve bu benim suçumdu. Bana ne olacağı umurumda değil.”</p>

  <p class="p12">“Şu anda seni kimse suçlamıyor,” dedi Watanabe.</p>

  <p class="p10">Odaya bir hemşire girdi. “Ziyaret saati bitti.” Eric’in monitörlerine bir göz attıktan sonra Watanabe’e döndü. “Baylar, siz laftan anlamıyor musunuz? ille de doktoru mu çağırayım?” “Ben bay değilim,” dedi Dorothy Grit ayağa kalkarak. Watanabe de ayağa kalktı ve Eric’e, “Dorothy hâlâ çalışan bir robotu tahlil etmek istiyor,” dedi.</p>

  <p class="p12">“Nanigen içinde çok vardır,” dedi Eric.</p>

  <p class="p10">“Artık yok. Bina tamamen yanıp kül oldu. Onca plastik. Yangını söndürmek iki gün sürdü. Geriye bir şey kalmadı. Robot yok. Drake olduğunu sandığımız bir ceset bulduk. Diş kayıtlarına bakıp kesin öğreneceğiz. Ve küçültme makinesi... kömür olmuş.”</p>

  <p class="p10">“Herhangi bir kimseyi suçlayacak mısınız?” diye sordu Eric tam Watanabe ve Dorothy çıkmak üzereyken.</p>

  <p class="p10">Watanabe kapı eşiğinde durdu. “Suçluların hepsi öldü. Suçlama yapmaması için başsavcılığa baskı yapılıyor. Baskı da bazı devlet kuruluşlarından geliyor diyelim. Bu robotlar hakkında konuşulmasını istemeyen kuruluşlar. Tahminime göre bu olay bir sanayi kazası olarak işlem görecek.” Komiserin sesinde bir hayal kırıklığı seziliyordu. “Ama kim bilir?” dedi adli tıp uzmanına bakarak. “Dorothy’yle benim burnumuzu sokmaktan çok hoşlandığımız bir bulmaca bu.”</p>

  <p class="p10">“Bulmacalara bayılırım,” dedi Dorothy Girt. “Hadi, çıkalım Dan. Bu bayın dinlenmeye ihtiyacı var.”</p>

  <p class="p152"><span class="t9">&nbsp;</span></p>

  <p class="p152"><span class="t7">52. BÖLÜM</span></p>

  <p class="p153"><span class="t7">MOLOKAI</span></p>

  <p class="p153"><span class="t7">18 KASIM, SAAT 09.00</span></p>

  <p class="p56"><span class="t9">&nbsp;</span></p>

  <p class="p64"><span class="t37">B</span></p>

  <p class="p28">atı Molokai üzerindeki yağmur bulutları dağılmış, alize rüzgârları şiddetini artırarak kumsal boyunca uzanan palmiye ağaçlarını sallıyor, dalgaların köpüğünü sahile püskürtüyordu. Su kenarından uzakta, kanvas ve bambudan yapılmış çadırlar rüzgârın etkisiyle sarsılıyordu. Dixie Maru marka tatil çadırı epey hırpalanmış durumdaydı.</p>

  <p class="p12">Öğrenci bursuyla ancak böyle bir şey alınabilirdi.</p>

  <p class="p10">Karen King portatif yatağında doğrulup gerindi. Rüzgârın araladığı çadır kapısından kumsal ve palmiye ağaçları göründü. Denizden köpüklü dalgalar yükseliyordu.</p>

  <p class="p10">Karen uzanıp Rick Hutter’ı omuzlarından sarstı. “Balina geçiyor Rick!”</p>

  <p class="p10">Rick yatağında dönüp gözlerini açtı. “Nerede?” dedi uyku mahmurluğuyla.</p>

  <p class="p12">“İlgi duymuyorsun.”</p>

  <p class="p10">“Duyuyorum. Sadece uyku sersemiyim.” Rick doğrulup pencereden baktı.</p>

  <p class="p84">Karen onun sırt ve omuz kaslarını beğeniyle süzdü. Cambridge’teki laboratuvarda onu hep bol gömleklerle gördüğü için böyle kaslı bir vücudu olacağı hiç aklına gelmezdi.</p>

  <p class="p12">“Ben bir şey görmüyorum,” dedi Rick.</p>

  <p class="p12">“Gözünü ayırma, belki bir daha görünür.”</p>

  <p class="p84">Konuşmadan denizi seyrettiler. Uzakta, Molokai Kanalı’nın karşısında Ko’olau Pali Dağı’nın pamuk topaklarıyla örtülü dorukları görünüyordu. Pali’de yağmur vardı. Rick elini Karen’ın beline doladı. Karen da elini onunkinin üstüne koyup sıktı.</p>

  <p class="p84">Hiçbir ön belirtisi olmadan olay bir kez daha yaşandı. Bir kambur balinanın önce başı, sonra vücudunun büyük bir kısmı sudan çıkıp havada döndü ve muazzam miktarda su şaplatarak tekrar denize daldı.</p>

  <p class="p84">Bir süre daha denizi seyretmeye devam ettiler, ama sahne bir daha yaşanmadı; balina uzaklaşmış olmalıydı.</p>

  <p class="p84">Sessizliği Rick bozdu. “O polis beni aradı. Komiser Watanabe.”</p>

  <p class="p12">“Ne? Bana söylemedin.”</p>

  <p class="p12">“Hawaii’den gitmekte serbestmişiz.”</p>

  <p class="p84">Karen burnundan sert bir soluk verdi. “Örtbas ediyorlar.” “Evet. Biz de can sıkıcı Cambridge’e dönmek zorundayız...” “Kendi adına konuş,” dedi Karen ona dönerek. “Ben Cambridge’e dönmüyorum. Hiç değilse, şimdilik.”</p>

  <p class="p12">“Neden?”</p>

  <p class="p154">“Çünkü bir yolunu bulup... oraya döneceğim.” “Mikro-dünyaya mı demek istiyorsun?”</p>

  <p class="p12">Karen cevap olarak sadece gülümsedi.</p>

  <p class="p84">“Ama, Karen, bu imkânsız. Bunun bir yolu yok... Olsaydı bile denemen çılgınlık olurdu.” Rick kollarına baktı. Çürükler</p>

  <p class="p84">hâlâ tamamen geçmemişti. “Mikro-dünya insanları sinek gibi öldürüyor.”</p>

  <p class="p10">“Tabii her yeni dünya tehlikelidir. Ama keşfedilecek onca şeyi düşünsene...” Karen iç geçirdi. “Rick, ben bir bilim insanıyım. Oraya gitmem gerekiyor. Dahası, oraya tekrar gitmemeyi düşünemiyorum bile. Teknoloji hâlâ mevcut sen de benim kadar biliyorsun ki, teknoloji söz konusu olduğunda icat edilen bir şey hiçbir zaman yok olmaz.”</p>

  <p class="p12">“Kötü şeyler de öyledir,” dedi Rick.</p>

  <p class="p10">“Aynen öyle. Katil robotlar ve mikro-dronlar hep var olacak. insanlar korkunç biçimde ölecekler. Bu teknolojiyle şimdiye dek görülmemiş savaşlar yaşanacak. Dünya bir daha hiç eskisi gibi olmayacak.”</p>

  <p class="p12">Aniden şiddetini artıran rüzgâr çadırı sarstı.</p>

  <p class="p12">“Ya biz?” diye sordu Rick rüzgâr hızını kesince.</p>

  <p class="p12">“Biz mi?”</p>

  <p class="p10">“Evet. Sen ve ben. Yani...” Rick onu tekrar yatağa çekmek istedi.</p>

  <p class="p10">Fakat Karen in aklı başka bir yerdeydi. Gözlerinin önüne Tantalus Dağından puslu vadinin, yeşillikler arasından şarıl şarıl akan şelalelerin manzarası geliyordu. Hâlâ insan gözüyle doğru dürüst görülmemiş, çoğu kısmı hâlâ keşfedilmemiş kayıp bir vadi. “Mutlaka...” diye tam söze başlamışken bir şey dikkatini çekmişti. Çadır kapısından içeriye uçan pırıltılı bir metal. Havada böcekler gibi vızıldayan robotlar aklına gelince sırtı ürperdi.</p>

  <p class="p10">O şey her ne ise, pencereden dışarıya çıktı; sinekliğin deliklerinden geçebilecek kadar küçüktü.</p>

  <p class="p130">Karen, Rick’e döndü. “Mutlaka bir yolu vardır.”</p>

  <p class="p155"><span class="t46">&nbsp;</span></p>

  <p class="p156"><span class="t47">SON</span></p>

  <p class="p157"><span class="t9">&nbsp;</span></p>

  <p class="p158"><span class="t9">Yazarlar Hakk</span><span class="t9">ı</span><span class="t9">nda</span></p>

  <p class="p159">Michael Crichton</p>

  <p class="p31"><span class="t48">S</span><span class="t48">ı</span><span class="t48">radaki, Sessiz Tehlike</span><span class="t36">,</span> <span class="t48">Av, Zaman Tüneli, Jurassic Park, Uzay Mikrobu</span> <span class="t36">ve</span> <span class="t48">Korsan Günlükleri</span> gibi unutulmaz romanların yazarı olan Michael Crichton, ayrıca film yapımcısı ve <span class="t48">ER</span> dizisinin yaratıcısıdır. Dünyanın en popüler yazarlarından biri olan Crichton’ın kitapları 200 milyonun üzerinde satış yapmış, otuz altı farklı dile çevrilmiş ve on üç tanesi de sinemaya uyarlanmıştır. Bir filmi, bir romanı ve bir televizyon dizisi eşzamanlı olarak bir numaraya yerleşmiş olan tek yazardır.</p>

  <p class="p160">Richard Preston</p>

  <p class="p10">Richard Preston, <span class="t48">New York Times</span> çok satan kitaplar listesine 1 numaradan girmiş olan <span class="t48">The Hot Zone</span>, bir biyoterör öyküsü olan <span class="t48">The Cobra Event ve Buzluktaki</span> <span class="t48">Ş</span><span class="t48">eytan</span> adlı yapıtların yazarıdır. 1985 yılından bu yana <span class="t48">The New Yorker</span> dergisine yazmaktadır ve Amerika Fizik Enstitüsü Ödülü sahibidir. Hastalık Kontrol ve Önleme Merkezi Koruma Şampiyonu Ödülü’nü alan, doktor olmayan tek kişidir. Ayrıca Preston’ın adı küçük bir gezegene verilmiştir.</p>

  <p class="p161"><span class="t12">&nbsp;</span></p>

  <p class="p162"><span class="t9">&nbsp;</span></p>

  <p class="p163"><span class="t49">&nbsp;</span></p>
</body>
</html>
