<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p93"><span class="t7">27. BÖLÜM</span></p>

  <p class="p94"><span class="t7">FERN GULLY</span></p>

  <p class="p94"><span class="t7">30 EK</span><span class="t7">İ</span><span class="t7">M, SAAT 12.15</span></p>

  <p class="p28">&nbsp;</p>

  <p class="p28">&nbsp;</p>

  <p class="p27"><span class="t32">R</span></p>

  <p class="p28">ick Hutter, Karen’ın onu gömleğinden çekerek güvenli sandığı yerden sürüklediğini hissetti. “Kalk... kaç!” diye bağırdı Karen. Rick yerdeki üfleme borusunu ve ok takımını alıp saklanabileceği bir yere doğru koştu. Karen’ı gözden kaybetmişti, nerede olduğunu bilmiyordu. Bir dalın altından koşarak geçti ve yüksek eğreltiotları saplarının arasına daldı. Ve o anda böcek benzeri taşıtı gördü. Altı bacaklı kamyonet gibi bir şey eğreltiotu üstüne çıkmış, zırhlı bir adam tarafından sürülüyordu. Adam Rick’in boyutlarındaydı. Bir mikro-insan. Adam deneyimli ve özgüvenli görünüyordu.</p>

  <p class="p10">Adam aracı durdurup, büyük kalibreli namlusu olan tuhaf görünümlü bir tüfek çıkardı. Yuvasına metal bir iğne yerleştirdikten sonra dürbünüyle nişan alıp ateş etti. Tüfek geri teperek tıs diye bir ses çıkardı.</p>

  <p class="p10">Rick hemen kendini bir kayanın arkasına attı; soluk soluğa sırtüstü uzandı. Adam son derece rahat görünüyordu. Cinayet işlemek onun için oyun gibiydi. Bunu anlayan Rick’in içini büyük bir öfke kapladı. Bu adam Amar ve Peter’ı soğukkanlılıkla doğramıştı. Üfleme borusu hâlâ Rick’in elindeydi. Bu alçağa bir ok atmalıyım, dedi içinden. Galiba Karen az önce hayatımı kurtardı. O şekilde büzülüp oturmam budalacaydı. <span class="t36">Karen o kötü durumdan kurtard</span><span class="t36">ı</span> <span class="t36">beni.</span></p>

  <p class="p10">Ok çantasını açıp bir ok çıkardı. Bundan ne fayda görebilirdi ki? Bir kıymık parçasına takılmış çataldan metal uç. O al çağın zırhına işlemezdi. Kürar kavanozunu açıp okun ucunu buna daldırdı ve içinde döndürdü. Kavanozdan çıkan koku Rick’i öksürtecek gibi olduysa da, bunu bastırdı. Her halükârda oku biraz daha etkili hale getirmişti.</p>

  <p class="p10">Oku boruya yerleştirdikten sonra başını kayadan çıkarıp baktı.</p>

  <p class="p12">Araç orada değildi. Görüş alanından çıkmıştı.</p>

  <p class="p12">Neredeydi?</p>

  <p class="p10">Rick sürünerek kayanın arkasından çıktı; etrafa bakınıp kulak verdi. Sol tarafında aracın motor hırıltısını duydu. Böcek kamyonet. Kalkıp sese doğru koştu; ses yükselince bir yosun kümesine dalıp bekledi. Ses yaklaşıyordu. Yavaşça başını çıkarıp baktı.</p>

  <p class="p10">Böcek kamyonet yosunun üstüne tırmanmış, neredeyse Rick’in tam üstünde durmuştu. Bulunduğu yerden aracın altına bakıyordu, ama oradan adamı görmesi mümkün değildi.</p>

  <p class="p12">Bir tıslama daha duyuldu. Adam yine ateş etmişti.</p>

  <p class="p10">Rick kendisinden başka sağ kalan olup olmadığını bilmiyordu. Karen da ölmüş olabilirdi, Erika da. Birer birer onları öldürüyorlardı.</p>

  <p class="p12">Bu onu çok öfkelendirdi.</p>

  <p class="p10">İçinde öldürme arzusu yanıp tutuşuyordu. Bu hayatına mal olsa bile...</p>

  <p class="p10">Adam ateş etmeyi kesmiş, kamyonet tekrar ilerlemeye başlamıştı. Rick’e yakın bir yerde durdu ve adam telsizle konuşmaya başladı. “Saat üç yönünde bir dişi var. Kaltağın elinde bıçak görüyorum.”</p>

  <p class="p12">Kaltak.</p>

  <p class="p12">Karen.</p>

  <p class="p10">Olamaz onu vuracaklardı. Rick telaşla yosunun içinde sürünmeye başladı; sonra yerdeki bir yaprağın arkasına gizlendi. Adamın tam karşısındaydı. Adamın başında miğfer, göğsünü ve kollarını örten zırh plakaları vardı. Çenesi ve boynu açıktaydı.</p>

  <p class="p10">Rick adamın boynuna nişan aldı. Atardamarına isabet ettirmek istiyordu. Yavaşça nefes aldı; ses çıkarmamaya çalışarak bütün gücüyle oku üfledi.</p>

  <p class="p10">Ok adamın boynunu ıskaladı, ama çenesinin altındaki yumuşak ete saplanıp, sonuna kadar girdi. Çenesinin altından girip, gırtlak çıkıntısının hemen üstünden yukarıya doğru çıkmıştı. Rick boğuk bir çığlık duydu; adam aracın içine yuvarlanarak görüş alanından çıktı. Bu defa ıslak bir öksürük duydu; bunu debelenme sesleri izledi; adam aracın içinde sudan çıkmış balık gibi çırpınıyordu. Derken sesler kesildi.</p>

  <p class="p10">Rick borusuna bir ok daha yerleştirip kamyonete atladı. Yeni bir atışa hazır, içine baktı. Adam sereserpe yatmış, yüzü kıpkırmızı, gözleri yerinden fırlamış, ağzının kenarından köpükler sızıyordu siyanür zehirlenmesiydi. Adamın çenesinin altında okun sadece tüylü kuyruğu görünüyordu. Ok diklemesine girip adamın dilini ve damağını geçtikten sonra beynine saplanmıştı.</p>

  <p class="p10">“Bu Peter için,” dedi Rick. Önce elleri, sonra bütün vücudu titremeye başladı. Daha önce hiç insan öldürmemişti; bunu yapabileceği hiç aklına gelmezdi.</p>

  <p class="p10">Sağ tarafında başka bir tıslama duydu.</p>

  <p class="p10">Lanet olsun, biri daha var, dedi içinden. Bir keskin nişancı daha... Arkadaşlarıma ateş ediyor. O alçağı da haklamalıyım. Rick araçtan inip, elinde ok yüklü borusuyla sesin geldiği yere doğru koştu. Koşarken ortalığın daha karanlık olduğunu fark etti; sonra da eğreltiotlarının arasında kımıldayan bir gölge gördü. Olduğu yerde kaldı. Birden kendini son derece küçük ve güçsüz hissetti. Bu lanet şeyin bu kadar büyük olabileceğine inanamıyordu.</p>

  <p class="p10">Karen adamın iki eğreltiotu sapı arasından ayağa kalktığını gördü. Ufak tefekti, fakat kedi gibi çevikti. Üstünde zırh, sağ elinde eldiven vardı. Çıplak olan sol eli tetiğin üstündeyken tüfeği Karen’a doğrultulmuştu. Bir metre ötesindeydi. Yeterince yakındı.</p>

  <p class="p10">Karen bıçağını çekmişti, ama bu, tüfekle baş edebilecek bir silah sayılmazdı. Etrafına bakındı. Saklanacağı bir yer yoktu.</p>

  <p class="p10">Adam ot saplarının arasından açığa çıktı, tüfek hâlâ Karen’a doğrultulmuştu. Adam onunla oynar gibiydi, çünkü istese kolayca atış yapabilecek konumdaydı. Boğazındaki mikrofona seslendi. “Onu buldum.” Bir saniye sonra, “Anlaşıldı mı?” diye ekledi. Bir karşılık almadığı belliydi. “Anlaşıldı mı?”</p>

  <p class="p12">Hâlâ cevap alamamıştı. Bir adım ilerledi.</p>

  <p class="p10">Karen adamın arkasındaki gölgeyi o an gördü. Önce ne olduğunu anlayamadı. Üstü kıllarla kaplı kahverengi bir şey eğreltiotları kümesinin içine gömülmüştü. Hafifçe hareket ettikten sonra durdu. Karen bunun bir memeli, hatta kahverengi kılları ve çok büyük oluşu nedeniyle bir fare olabileceğini düşündü. Ama sonra bir bacak ortaya çıktı; uzun, giderek incelen ve eklemli bir bacak. Kahverengi kıllarla kaplı bir dış iskelet. Derken bir yaprak kenara itildi ve Karen onun gözlerini gördü. Sekizini birden.</p>

  <p class="p30">Bir ev büyüklüğünde muazzam bir örümcekti. O kadar büyüktü ki, onun örümcek olduğunu anlamak neredeyse imkânsızdı. Karen bu türü tanırdı. Tropik bölgelerde sık rastlanan kahverengi bir avcıydı ve etoburdu. Avcı örümcekler ağ yapmazlardı. Kurbanlarına yerde pusu kurup orada avlarlardı. Karşısındaki örümcek gövdesini yere yakın tutuyordu avda olduğunun belirtisiydi. Kıllarla korunan yassı bir vücudu, orak gibi dişleri vardı. Bu avcı dişiydi. Yumurtladığı için protein alması gerekiyordu.</p>

  <p class="p30">Örümceğin hareketsizliği Karen’ı endişelendiriyordu. Bu bir pusu kuran avcı olduğuna göre hiç kımıldamaması onun avına saldırmak üzere olduğunun belirtisiydi.</p>

  <p class="p30">Adam arkasındaki örümceğin farkında değildi. Avcının siyah damlalar gibi görünen gözleri adamı inceliyordu. Karen onun inler gibi nefes alışını ve karnındaki ciğerinden nefes verişini işitti.</p>

  <p class="p30">“Johnstone. Beni duyuyor musun?” dedi adam.</p>

  <p class="p30">Durup partnerinden bir karşılık bekledi.</p>

  <p class="p30">“Arkadaşına ne oldu?” diye fısıltıyla sordu Karen. Onu konuşturmak istiyordu.</p>

  <p class="p30">Adam ona sadece bakmakla yetindi. Konuşkan değildi.</p>

  <p class="p30">Karen hiç hareket etmiyordu. Ani hareketler yapmamalıydı. Örümceklerin sekiz göze rağmen iyi göremediklerini bilirdi, fakat çok hassas işitme duyuları vardı. Her bir bacağında bulunan on tane kulak bütün sesleri algılardı. Tamamı seksen kulak ediyordu. Bu da yetmezmiş gibi, bacaklarındaki kıllar da işitme cihazı ve titreşim sensörü gibi kullanılırdı. Bacaklarındaki işitme organları örümceklere dünyanın üç boyutlu bir ses görüntüsünü sağlardı.</p>

  <p class="p10">Karen bir ses veya titreşim çıkaracak olsa, örümcek onun hemen bir ses görüntüsünü oluştururdu ve avı olarak belirlerdi. Saldırının göz açıp kapayana kadar hızlı olacağını biliyordu.</p>

  <p class="p10">Karen yavaşça eğilip yerden bir taş aldı. Ağır ağır kolunu kaldırdı.</p>

  <p class="p12">Adam güldü. “Seni rahatlatacaksa, at o taşı bari.”</p>

  <p class="p10">Karen taşı ona fırlattı. Taş adamın göğsündeki zırhtan sekip yere düştü.</p>

  <p class="p10">Adam tüfeğini kaldırıp dürbünden nişan aldı; gülerek tetiğe basmak üzereyken örümceğin dişleri onu kavradı ve havaya kaldırdı. Adam bir çığlık attı.</p>

  <p class="p10">Örümcek birkaç adım öne çıktı ve kendini sırtüstü yere bıraktı; Karen hızla güvenli bir yere kaçtı. Örümcek yattığı yerde adamı havaya kaldırıp dişlerini daha derine geçirdi. Ustura keskinliğindeki uçları zırhı kolayca delip adamın vücuduna zehir pompalamaya başladı.</p>

  <p class="p10">Zehir dolan vücudu basınç artınca şişmeye başladı ve zırhta yarıklar açtı. Bu yarıklardan kanla karışık zehir fışkırıyordu. Zehir etkisini göstermeye başladı; adamın beli geriye büküldü, başı ileriye geriye sarsıldı. Zehirde bulunan nörotoksinler adamın merkezi sinir sisteminde yangın çıkarmıştı. Adam kıvranıyor, bütün vücudu kasılıyordu. Gözleri başının içine girer gibi oldu ve sadece akı ortaya çıktı. Sonra birden gözlerinin akı kıpkırmızı oldu. Bütün vücudunda olduğu gibi gözlerindeki kan damarları da patlamıştı; zehrin içinde eti sıvılaştıran sindirici enzimler bulunuyordu. Adamın vücudu iç kanamayla dolup taşmıştı. Çok geçmeden kalbi durdu.</p>

  <p class="p12">Zehir otuz saniyede adamı öldürmüştü.</p>

  <p class="p10">Adamın zırhı çatlayıp açılana kadar örümcek zehir pompalamaya devam etti. Göğüs plakası patlayarak açılınca adamın iç organları zehir damlatarak dışarıya fırladı.</p>

  <p class="p10">Karen bir eğreltiotunun arkasına saklanmıştı; elinde üfleme borusuyla Rick de oradaydı.</p>

  <p class="p10">Örümceğin yemeğini hazırlayışını büyülenmiş gibi seyrettiler.</p>

  <p class="p10">Kurbanını sırtüstü yatarken öldüren örümcek, sonra sekiz bacağı üstünde ayağa kalktı ve yemeğini doğramaya başladı. Ağzının iki yanındaki dokunaçlarıyla adamı tuttu. Dişleri katlanan bıçaklar gibi açıldı ve içinden tırtıllı bıçaklar çıktı. Bu bıçaklar cesedi et, kemik kırıkları, bağırsaklar ve zırh parçalarının birbirine karıştığı bir yiyecek topu haline getirdi. Örümcek bu arada bu kütleye dişlerinin ucundan sindirici sıvı püskürtüyordu. Birkaç dakika sonra insandan geriye kalanlar, içinde nokta halinde kemik ve zırh parçalarının göründüğü sıvılaşmış, küremsi bir lapaya dönüşmüştü.</p>

  <p class="p10">“İlginç,” diye fısıldadı Karen, Rick’e dönerek. “Örümcekler yiyeceklerini vücutlarının dışında sindiriyorlar.”</p>

  <p class="p12">“Bilmiyordum.”</p>

  <p class="p10">Örümcek kurbanını sindirdikten sonra ağzını bu yiyecek topunun üstüne getirip içindeki sıvıyı emmeye başladı; midesinden pompalama sesleri geliyordu. Gözlerinde uzaklara bakar gibi hülyalı bir ifade vardı. Karen bunun doyum ifadesi olduğunu düşündü.</p>

  <p class="p12">“Endişe etmemiz gerekir mi?” diye sordu Rick.</p>

  <p class="p10">“Hayır, şimdi çok meşgul. Ama yeniden ava çıkmadan önce buradan gitsek iyi olur.”</p>

  <p class="p32">Erika ve Danny’ye seslendiler. Erika bir amberçiçeğinin, Danny ise bir ağaç kökünün altına gizlenmişti.</p>

  <p class="p10">Sadece dört kişi hayatta kalabilmişti. Rick, Karen, Danny ve Erika. Sırt çantalarını alıp hızla eğreltiotlarının arasına daldılar. Peter ve Amar’ın cesetlerini orada bıraktıkları için büyük bir eziklik duyuyorlardı. Bütün bitkileri seven, iyi kalpli Amar Singh artık yoktu. Peter Jansen ölmüştü. Peter’ın öldüğüne inanamıyorlardı.</p>

  <p class="p10">Peter’ın ölümü onları kahretmişti. “O kadar mantıklıydı ki,” dedi Rick. “Bizi buradan çıkarabileceğine inanmıştım.”</p>

  <p class="p10">“Peter bizim tek ümidimizdi,” dedi Erika ve ağlamaya başladı. “Bir şekilde bizi kurtaracağına emindim.”</p>

  <p class="p10">“Her şey benim tahmin ettiğim gibi oluyor,” dedi Danny. Oturup kol askısını düzeltti, sonra da otlardan oluşan ayakkabısından sıyrılan bir koli bandını tekrar yapıştırdı. Başını dizleri arasına eğip sızlandı. “Kaçınılmaz olan gerçekleşti... Felaket... Artık hepimiz kesinlikle öldük.”</p>

  <p class="p12">“Aslına bakarsan hâlâ hayattayız,” dedi Rick.</p>

  <p class="p12">“Çok sürmez,” dedi Danny ağlamaklı bir sesle.</p>

  <p class="p10">“Hepimiz Peter’a inanıyorduk,” dedi Karen. “O kadar... sakindi ki. Cesaretini hiç kaybetmedi.” Yüzündeki teri silip sırt çantasını yüklendikten sonra yürümeye başladı. Karen kendine bile itiraf etmekte zorlanıyordu, ama ilk defa korkmaya başlamıştı. Dehşet içindeydi. Nanigen’e nasıl döneceklerini bilemiyordu. “Peter bize liderlik edebilecek tek kişiydi. Artık liderimiz yok.”</p>

  <p class="p10">“Evet,” dedi Rick. “Ye Drake’in sağ olduğumuzu bildiği ve bizi öldürmeye çalıştığı belli oldu bizi haklaması için kiralık katillerini gönderdi. O iki hayduttan kurtulduk, ama bizi öldürme emri alan başka kimler var, bilmiyoruz.”</p>

  <p class="p12">“İki kişi miydiler?” diye sordu Karen.</p>

  <p class="p10">Rick buruk bir gülümsemeyle ona baktı. “Tam karşına bak.” Hexapod çarpık bir açıyla yosun kümesi üstünde duruyordu. Rick aracın içine atladı. Bir dakika sonra bir ceset dışarıya fırlatıldı ve Karen’ın ayaklarının dibine düştü. Karen adamın zırhını, çenesinin altına gömülü oku, yerinden fırlamış gözlerini, köpükler içinde sarkan dilini gördü.</p>

  <p class="p10">Demek ki, iki keskin nişancı vardı, diye düşündü. Rick o ana kadar bundan söz etmemişti. “Bu adamı sen mi öldürdün?” diye sordu.</p>

  <p class="p10">“Hadi, binin,” dedi Rick kontrolleri incelerken. “Bu araçla Tantalus’a gideceğiz. Ve artık bir tüfeğimiz var.”</p>

  <p class="p45"><span class="t9">&nbsp;</span></p>

  <p class="p45"><span class="t7">28. BÖLÜM</span></p>

  <p class="p69"><span class="t7">MANOA VAD</span><span class="t7">İ</span><span class="t7">S</span><span class="t7">İ</span></p>

  <p class="p69"><span class="t7">30 EK</span><span class="t7">İ</span><span class="t7">M, SAAT 13.45</span></p>

  <p class="p56"><span class="t9">&nbsp;</span></p>

  <p class="p36"><span class="t37">K</span></p>

  <p class="p28">amyonet Manoa Vadisine giden tek şeritli kıvrımlı yolda ilerliyordu. Eski bir Toyota’ydı; püskürtme boyalarla farklı renklere boyanmış, tepesinde sörf tahtası için bir yuvası vardı. Tünelin önündeki kapıya gelip durdu ve bir adam dışarıya çıktı. Kapıdaki tabelayı okudu: ÖZEL MÜLK. GİRİŞ YASAKTIR.</p>

  <p class="p10">“Lanet olsun.” Eric Jansen kapıyı zorladı. Kilidi yokladı. Klavyeliydi. Birkaç şirket şifresi denedi, ama işe yaramadı. Tabii, lanet olası Vin kilit şifrelerini değiştirmiş, diye düşündü Eric.</p>

  <p class="p10">Kamyoneti geri vitese alıp kısa bir mesafe gittikten sonra aracı çalılıklara doğru sürüp, orada bıraktı. Eğer Nanigen’den birisi onu görmüşse, dağdaki tarlasına giden bir haşhaş ekicisi sanacaktı. Kardeşini arayan şirket başkan yardımcısı değil.</p>

  <p class="p10">Sırt çantasını omuzladıktan sonra tekrar kapıya gitti, altından sürünerek geçti ve tünele koştu. Tünelden çıktıktan sonra yoldan ayrılıp, ormanın içine koştu. Kimsenin göremeyeceği</p>

  <p class="p37">bir yere varınca bir dizüstü bilgisayar ve elektronik devreleri olan karmaşık görünümlü bir kutu çıkardı. Başına kulaklıkları geçirdi ve yetmiş giga-hertzlik bir yayın yakalamak için çevreyi taradı. Hiçbir şey duymuyordu. Frekans değiştirip Nanigen’in özel telsiz haberleşme şebekesini taradı. Duyduğu tek şey parazitli bir tıslamaydı. Bunu hep duyardı. Şirket içi gevezelikler. Mesele bunları deşifre etmekti.</p>

  <p class="p29">Pilleri iyice zayıflayana kadar üç saat boyunca kulak verdi. Sonra malzemelerini toplayıp tünele, oradan da kamyonetine binip gitti. Kimse onu fark etmemişti; zaten etrafta kimseler yoktu. Ertesi gün tekrar gelip dinlemeyi sürdürecekti. Belki Peter ve diğerleri vadideydiler. Nerede olduklarını bilmiyordu; bildiği tek şey onların kaybolduklarıydı.</p>

  <p class="p45"><span class="t7">&nbsp;</span></p>

  <p class="p45"><span class="t7">29. BÖLÜM</span></p>

  <p class="p69"><span class="t7">HONOLULU</span></p>

  <p class="p69"><span class="t7">30 EK</span><span class="t7">İ</span><span class="t7">M, SAAT 13.00</span></p>

  <p class="p56"><span class="t9">&nbsp;</span></p>

  <p class="p56"><span class="t9">&nbsp;</span></p>

  <p class="p27"><span class="t32">P</span></p>

  <p class="p28">enceresiz ofisinde oturmakta olan Dan Watanabe, Kayıp Şahıslar Bürosu’ndan bir memuru çağırdı. “O öğrenciler hakkında yeni bir bilgi gelirse, bana haber verin.”</p>

  <p class="p10">“Bunu istemeniz ne tesadüf. Nancy Harfield’ı arayın. Şu anda 8. Bölge de.”</p>

  <p class="p10">Komiser yardımcısı Nancy Harfield Trafik Şubesi’ndeydi; 8. Bölge Oahu’nun güneybatı tarafından sorumluydu.</p>

  <p class="p10">“Şu anda Kaena’dayım,” dedi Nancy ona. “1929Köprüsü’nün altındaki koyda ters dönmüş lüks bir otomobil var. Araç Nanigen Mikro-Teknoloji şirketinden Alyson F. Bender diye birinin adına kayıtlı. Otomobilin altında kalmış bir ceset var. Göründü ğü kadarıyla bir kadın. Görünürde başka ceset yok.”</p>

  <p class="p12">“Ben de bakmak isterim,” dedi Watanabe.</p>

  <p class="p10">Ford Crown Victoria marka aracına binip Pearl Harbor’ın etrafını saran otoyola çıktı. Buradan Oahu’nun güneybatı kıyısındaki Waianae’ye doğru devam etti. Burası adanın rüzgâr altı kısmıydı; her zaman kuru ve güneşli, dalgalarsa bir çocuğun kanosuyla gezebileceği kadar yumuşaktı. Ne ki, bu bölge adanın polis kuvvetleri için o kadar sakin sayılmazdı. Küçük hırsızlıkların ardı arkası kesilmiyordu, ama şiddet suçları yok denecek kadar azdı. 1800’lü yıllarda, Hawaii Krallığı zamanında Oahu’nun rüzgâr altı tarafı buraya gelmeye cesaret edenleri soyup öldüren haydutların cenneti gibiydi. Artık sadece mülk suçları işleniyordu.</p>

  <p class="p10">Kaena Point’te sığ suyun içinde ters dönmüş bir araba vardı. Polisin vinçli kamyonu yolda park etmişti. Kamyondan aşağıya sarkıtılan bir kablo arabaya takılıydı; vinç çalışınca kablo gerildi ve araba sağ tarafı üstüne yattı. Lacivert, üstü açılan bir Bentley’di. Yumuşak üst kısmı yırtılıp ezilmişti. Arabanın içinden kum ve deniz suyu boşalıyor, sürücü koltuğunda bir kadın tuhaf bir şekilde dimdik oturuyordu.</p>

  <p class="p10">Watanabe yamaçtan aşağıya indi. Bu arada pantolonu yırtıldı, ayakları kayarak düşecek gibi oldu. Keşke sokak ayakkabılarıyla gelmeseydim, diye geçirdi içinden.</p>

  <p class="p10">Arabanın yanına vardığında kayaların üstüne çekilmişti. Kadının üstünde koyu renk bir döpiyes vardı. Saçları yüzünü sarmış, ağzına tıkılmıştı. Gözleri yoktu; mercanbalıkları yemişlerdi.</p>

  <p class="p10">Watanabe arabanın içine uzandı, cesedin üzerinden içeriye baktı. Kimi döşemenin üstüne yapışmış, kimi koltukların arasına sıkışmış çeşitli giyecekler görülüyordu: Şortlar, yarısı balıklar tarafından çiğnenmiş yılan derisinden bir kemer, üstünde hâlâ etiketi bulunan bir erkek şortu. Bir havai gömlek. Bir sürü yırtık kot pantolon.</p>

  <p class="p10">“Bu hanım çamaşırhaneye mi gidiyormuş?” diye sordu yanındaki polis memuruna. Kıyafetler daha çok gençlere özgü şeylerdi. Torpido gözünün altında bir plastik sürahi Watanabe’in gözüne çarptı. Bunu çıkarıp üstündeki etiketi okudu. “Etanol. Hımm.” Arka koltukta bir cüzdan buldu. İçinde Jenny H. Linn adında birine ait bir Massachusetts sürücü ehliyeti vardı. Kayıp öğrencilerden biriydi. Ama arabada kadınınkinden başka ceset yoktu ki bu kadın belki Alyson Bender’dı, belki de değildi. Bunu adli tıp belirleyecekti.</p>

  <p class="p10">Watanabe yamacı tırmanıp tekrar yola çıktı. Nancy Harfield ve bir memur aracın yuvarlanmadan önce çakıllar üstünde bıraktığı lastik izlerini ölçüp, fotoğrafını çekmişlerdi.</p>

  <p class="p12">Watanabe, Harfield’a baktı. “Ne düşünüyorsun?”</p>

  <p class="p10">“Göründüğü kadarıyla otomobil aşağıya uçmadan önce burada durmuş. Sonra da doğruca uçuruma yuvarlanmış.” Harfield lastik izlerinin yanında ayak izleri var mı diye dikkatle aramıştı. “Anlaşılan, sürücü tam burada durmuş. Sonra da otomobil hiç fren kullanılmadan, kenardan aşağıya gitmiş. Frene bassaydı toprağın üstünde patinaj izi kalırdı. Bunun olmayışı, durmak için hiçbir çaba gösterilmediğini belli eder. Belki kadın burada bir süre oturup karara varmış, sonra da gaza basıp aşağıya uçmuş olabilir.”</p>

  <p class="p12">“İntihar mı?” diye sordu Watanabe.</p>

  <p class="p12">“Mümkün. Bu izler öyle gösteriyor.”</p>

  <p class="p32">Delil toplama ekibi fotoğraflar çekip olay yerini videoya kaydetti. Cesedi torbaya koydular; bir ambulans bunu alıp yola çıktı. Bunu, içinden hâlâ sular dökülen Bentley’in yerleştirildiği polis kamyonu takip etti.</p>

  <p class="p10">Watanabe tekrar merkezdeki ofisine döndü ve bazen düşüncelerini netleştirmek için gözlerini diktiği metal duvara baktı. İçinden bir ses o giyecekleri otomobilin içine birisinin yerleştirdiğini söylüyordu. Özellikle de o cüzdan. Ortadan kaybolmayı düşünen insanlar cüzdanlarını geride bırakmazlardı. Jenny Linn kendi isteğiyle ortadan kaybolsaydı, cüzdanını da yanına alırdı. Ya kendi isteğiyle kaybolmadıysa? Kaçırılmış olabilir miydi? Bu bir tekne kazası mıydı? Kayıp bir tekne aynı anda birçok insanın kayboluşunu açıklayabilirdi.</p>

  <p class="p39">Mülk Suçları Birimi ni arayıp, kayıp tekne ihbarı var mı diye sordu. Son günlerde böyle bir ihbar olmamıştı. Watanabe bir süre daha duvara bakmaya devam etti. Galiba domuz etli suşi yeme zamanı gelmişti.</p>

  <p class="p39">O anda telefonu çaldı. Kayıp Şahıslar Şubesi’nden bir memurdu. “Size bir ihbar daha var.”</p>

  <p class="p40">“Öyle mi? Kim?”</p>

  <p class="p39">“Joanna Kinsky adında bir kadın kocasının dün gece eve dönmediğini bildirdi. Adam Nanigen’de mühendismiş.”</p>

  <p class="p39">“Nanigen’den bir kayıp şahıs daha mı? Ciddi olamazsın...” “Bayan Kinsky şirketi aradığını söyledi. Dün öğlen sonrasından beri kocasını gören olmamış.”</p>

  <p class="p39">Nanigen güvenlik amiri bunu ihbar etmemişti. Bu sessiz Honolulu şehrinde Nanigen’de kaybolanların sayısı çok fazla artmıştı artık.</p>

  <p class="p39">Telefon bir daha çaldı. Fenni Soruşturma Şubesi’nden adli tıp uzmanı Dorothy Girt’ti. “Dan, buraya gelip bir şeye bakar mısın? Fong vakası. Bir şey buldum.”</p>

  <p class="p115">Lanet olsun. Willy Fong Balçığı. Hiç sırası değildi.</p>

  <p class="p39">Don Makele, Vin Drake’in ofisine girdi. Yüzünde huzursuz bir ifade vardı. “Telius ve Johnstone ölmüşler.”</p>

  <p class="p40">Drake dişlerini sıktı. “Ne olmuş?”</p>

  <p class="p39">“Onlarla telsiz irtibatını kaybettim. Hayatta kalan öğrencilerin yerini bulmuşlar ve... kurtarma operasyonuna başlamışlardı.” Makele yine terlemeye başlıyordu. “Tam bu işe başlamışken bir şeyin saldırısına uğradılar. Bir çığlık duydum ve o şey Telius’u... yedi.”</p>

  <p class="p12">“Yedi mi?”</p>

  <p class="p10">“Duydum. Yırtıcı bir hayvan. Telius’un telsizi kapandı. Uzun süre aradım. Başka hiç yayın olmadı.”</p>

  <p class="p12">“Sence ne olmuştur?”</p>

  <p class="p12">“Bence herkes ölmüştür.”</p>

  <p class="p12">“Neden?”</p>

  <p class="p10">“O adamlardan daha iyisi yoktu. Bir şey onların silahlarını ve zırhlarını etkisiz hale getirdi.”</p>

  <p class="p12">“O halde öğrenciler...”</p>

  <p class="p12">Makele başını iki yana salladı. “En küçük bir ihtimal bile</p>

  <p class="p51">yok.”</p>

  <p class="p10">Drake arkasına yaslandı. “O halde bir yırtıcı hayvan kazasına uğradılar.”</p>

  <p class="p10">Makele dudaklarını ısırdı. “Afganistan’dayken kazalarla ilgili bir şey fark etmiştim.”</p>

  <p class="p12">“Neymiş o?” diye sordu Drake.</p>

  <p class="p12">“Kazalar daha çok salakların başına geliyor.”</p>

  <p class="p12">Drake güldü. “Bak, bu doğru işte.”</p>

  <p class="p12">“Kurtarma işi... maalesef başarısız oldu efendim.”</p>

  <p class="p10">Drake onun kurtarma ifadesiyle neyin kastedildiğini anladığını fark etti. Her şeye rağmen Drake’in içinde hâlâ bir kuşku vardı. “Kurtarma işinin başarısızlıkla sonuçlandığına nasıl emin olabiliyorsun Don?”</p>

  <p class="p12">“Hayatta kalan yok. Buna eminim.”</p>

  <p class="p12">“Bana ceset göster.”</p>

  <p class="p12">“Ama yok ki...”</p>

  <p class="p10">“Öldüklerine dair bir delil görmeden öğrencilerin öldüğüne inanmıyorum.” Drake yine arkasına yaslandı. “Bir ümit olduğu sürece onları kurtarmak için hiçbir çaba esirgenmeyecek. Hiçbir çaba. Anlatabildim mi?”</p>

  <p class="p10">Makele başka bir şey söylemeden Drake’in ofisinden çıktı. Zaten söylenecek bir şey yoktu.</p>

  <p class="p10">Drake ise Telius ve Johnstone’un ölmelerinden memnundu. Böylece çok değerli hisselerinden onlara vermek zorunda kalmayacaktı. Fakat bütün öğrencilerin öldüğünü varsayamazdı. O ana kadar inanılmaz bir azim ve hayatta kalma becerisi göstermişlerdi. Hâlâ birkaçı sağ olabilir diye onları arayıp işlerini bitirmesi gerekiyordu.</p>

  <p class="p10">&nbsp;</p>

  <p class="p10"><span class="t7">30. BÖLÜM</span></p>

  <p class="p94"><span class="t7">&nbsp;</span></p>

  <p class="p94"><span class="t7">PALI</span></p>

  <p class="p94"><span class="t7">30 EK</span><span class="t7">İ</span><span class="t7">M, SAAT 16.00</span></p>

  <p class="p37"><span class="t34">&nbsp;</span></p>

  <p class="p116"><span class="t26">B</span></p>

  <p class="p37">oston trafiğinde böyle bir şey çok işe yarardı,” dedi Karen King, Hexapod’u kaya parçaları ve kurumuş otlarla örtülü dik bir yamaçtan yukarıya doğru sürerken. Araç şiddetle sarsılıyordu.</p>

  <p class="p29">“Lütfen! Koluma dikkat!” Danny yolcu koltuğunda oturmuş, askısı içinde sosis gibi asılı duran sol kolunu tutuyordu. Kolu fena halde, neredeyse gömlek kolunu parçalayacak kadar şişmişti. Hexapod bacaklarından motor mırıltıları çıkararak yeşilin bin bir tonuyla süslü yamacı tırmanıyordu. Yük kısmındaysa iki büklüm oturmuş durumda Erika vardı. Rick, elinde gaz tüfeğiyle aracın yanı sıra yürüyor, yırtıcı avcılara karşı etrafı kolluyordu. Omzunda iğne-mermilerle dolu bir fişeklik asılıydı.</p>

  <p class="p29">Arazi çok dikleşmişti. Toprak yerini arada bir lav kayalarının çıkıntı yaptığı lav çakıllarıyla kaplı bir zemine bırakmıştı. Bu zemin otlar ve küçük eğreltiotlarıyla kaplıydı. Ağaçların çoğunun üstü sarmaşıklarla örtülüydü. Kuvvetli rüzgâr dalları savurduğu gibi Hexapod’un üstündeki insanları da hırpalıyordu. Sisten oluşan bir duvar bitki örtüsü arasından geçip yerini pırıl pırıl güneş ışığına bıraktı.</p>

  <p class="p10">Öğrenciler hâlâ Peter Jansen ve Amar Singh’in ölümlerini yüreklerinde hissediyorlardı. Mikro-dünyada mahsur kalan sekiz kişilik grupları dört kişiye düşmüştü. Sayıları sadece iki gün içinde yarıya inmişti. Zayiat yüzde elliydi. Rick Hutter bunun çok korkunç bir istatistik olduğunu düşündü. Normandiya Çıkarması sırasında kumsaldaki askerlerin yaşama beklentisinden bile kötüydü. Bir mucize eseri kurtaramazlarsa zayiatın artacağı belliydi. Ama artık Nanigen’de hiç kimseye yerlerini belli edemezlerdi. Vin Drake onları bulup yok etmek için bütün kaynaklarını işe koşmuştu. “Drake hâlâ peşimizde,” dedi diğerlerine. “Buna eminim.”</p>

  <p class="p10">“Yeter artık,” dedi Karen ona. Artık Vin Drake hakkında konuşmanın bir yararı yoktu; sadece kendilerini daha çaresiz</p>

  <p class="p51">hissetmelerine yol açıyordu. Aracı dikkatle sürerken bu defa</p>

  <p class="p117"><span class="t12">/</span></p>

  <p class="p28">daha sakin bir sesle, “Peter olsaydı, pes etmezdi,” dedi. Dik bir kayaya tırmanırken Rick de araca bindi.</p>

  <p class="p10">Dağın bitki örtüsüyle kaplı kısmına gelmişlerdi. Tepelerindeki sayvanda arada bir beliren boşluklardan inanılmaz güzellikte bir manzara görülüyordu. Pali’nin uçurumları her yanı kaplamış, yakındaki bir şelalenin gümbürtüsü duyuluyordu. Daha yukarılarda bir yerdeki kıvrımlı bir kayalık Tantalus Krateri’nin ağzını oluşturmaktaydı. Yürüteç ilerledikçe yerdeki canlıları harekete geçiriyordu. Ürken yay kuyruk böcekleri havaya zıplıyor, solucanlar ve uyuzböcekleri kaçışıyordu. Uyuzböceklerinin araca çıkmasını engellemek için çaba göstermeleri gerekti; yoksa bu küçük yaratıklar Hexapod’un her bir köşesine doluşur,</p>

  <p class="p10">aracın her yanını dışkılarıyla kirletirlerdi. Etraflarındaki hava vızıldayarak uçuşan binlerce böcekle doluydu.</p>

  <p class="p10">“Bu kadar fazla <span class="t14">hayata</span> dayanamıyorum,” diye yakındı Danny cansız kolu üstüne eğilerek; son derece mutsuz görünüyordu.</p>

  <p class="p10">“Bataryalar dayanırsa gece olurken Tantalus’a varabiliriz,” dedi Rick.</p>

  <p class="p12">“Sonra ne olacak?” diye sordu aracı yöneten Karen.</p>

  <p class="p10">“Keşif yaparız. Üssü iyice inceledikten sonra ne yapacağımıza karar veririz.”</p>

  <p class="p10">“Ya orada üs yoksa? Diğer istasyonlar gibi, onu da söküp çıkarmışlarsa?”</p>

  <p class="p12">“Bu kadar kötümser olmak zorunda mısın?”</p>

  <p class="p12">“Sadece gerçekçi olmaya çalışıyorum Rick.”</p>

  <p class="p12">“Tamam Karen. Senin planın ne peki?”</p>

  <p class="p10">Karen’ın planı olmadığı için Rick’e cevap vermedi. Sadece Tantalus’a ulaşıp, bir çözüm çıkacağını ümit et. Bu plan falan değildi; olsa olsa dua etmek sayılırdı. Yolda ilerledikleri sırada Karen içinde bulundukları durumu gözden geçirdi. İtiraf etmesi gerekirse, fena halde korkuyor, ama bu korku sayesinde de kendini çok diri hissediyordu. Acaba ne kadar ömrü kaldı diye merak ediyordu. Belki bir gün, belki birkaç saat. En doğrusu, bu zamanı olabildiğince iyi geçirmekti; hayat belki bir böceğinki kadar kısa olabilirdi.</p>

  <p class="p10">Dönüp Rick Hutter’a baktı. Bu adam bunu nasıl başarıyordu? Tüfek omzunda, hayatta hiçbir derdi yokmuş gibi yürüyordu. Karen bir an için ona gıpta etti. Her ne kadar ondan hiç hoşlanmasa da...</p>

  <p class="p10">Karen bir inilti duydu. Bu ses kollarını dizleri üstünde kavuşturmuş, aracın arkasında oturan Erika’dan gelmişti.</p>

  <p class="p12">“İyi misin Erika?” diye sordu Karen.</p>

  <p class="p12">“İyiyim.”</p>

  <p class="p12">“Korkuyor musun?”</p>

  <p class="p12">“Elbette korkuyorum.”</p>

  <p class="p12">“Korkmamaya çalış. Her şey düzelecek.”</p>

  <p class="p32">Erika karşılık vermedi. Bu yolculuğun baskısını kaldıramadığı belliydi. Karen onun için üzülüyor, endişe ediyordu.</p>

  <p class="p10">Don Makele, Nanigen’in haberleşme merkezine uğradı. Burası şirketin telsiz iletişim sistemlerinin bulunduğu küçük bir ofisti. Şirket kanallarını kontrol eden genç bir kadının yanma gitti. “Manoa Vadisinde kaybettiğimiz bir donatıdan ping almayı denemek istiyorum,” dedi kadına. Donatının seri numarasını verdi.</p>

  <p class="p12">“Ne çeşit bir donatı?” diye sordu kadın.</p>

  <p class="p10">“Deneysel.” Bunun Omicron Projesi’nin gelişmiş bir Hexapod’u olduğunu ifşa edecek değildi.</p>

  <p class="p10">Kadın klavyeye komutlar tuşladıktan sonra Waipaka Botanik Bahçesi’ndeki seranın çatısında bulunan yetmiş iki gigahertzlik vericiyi aktive etti. Görüş-hatlı bir vericiydi. “Nereye yönlendireyim? ”</p>

  <p class="p12">“Kuzeybatı. Echo İkmal İstasyonu’na doğru.”</p>

  <p class="p12">“Tamam.” Kadın birkaç tuşa basıp vericiyi yönlendirdi.</p>

  <p class="p12">“Şimdi ping’le.”</p>

  <p class="p10">Genç kadın bir komut girdikten sonra ekrana baktı. “Hiçbir şey yok.”</p>

  <p class="p12">“O bölgedeki bir arama modeli içinde pinglemeye devam et.”</p>

  <p class="p12">Kadın birkaç tuşa daha bastı. Yine bir şey çıkmadı.</p>

  <p class="p12">“Şimdi vericiyi dağ tarafına çevir ve art arda ping’le.”</p>

  <p class="p12">Kadın biraz uğraştıktan sonra yüzü aydınlandı. “Buldum. Bana geri ping geldi.”</p>

  <p class="p12">“Donatı neredeymiş?”</p>

  <p class="p12">“Olur şey değil. Uçurumun tepesinde. Tantalus’a giden yolun yarısında.” Ekrana arazinin görüntüsünü getirdi ve Manoa Vadisi tabanından bir hayli yüksekteki dağ yamacında bulunan bir noktayı gösterdi. “Donatı oraya nasıl gitmiş?”</p>

  <p class="p12">“Bilmiyorum,” dedi Makele.</p>

  <p class="p12">Demek ki, birileri hâlâ hayattaydı. Şimdi de Hexapod’u dağın tepesine çıkarıyorlardı. İlginçti.</p>

  <p class="p12">Makele, Drake’in ofisine döndü. “Laf olsun diye Hexapod’u pingledim. Geri ping aldım. Bilin bakalım, ne olmuş? Hexapod Tantalus Yolu’nun yarısına varmış.”</p>

  <p class="p12">Drake gözlerini kıstı. Demek ki, Telius ve Johnstone’u yiyen yırtıcıdan kurtulmuş birileri vardı. “Hexapod’u bulup geri getirebilir miyiz?”</p>

  <p class="p12">“O kayalıklar çok diktir. Şu anda Hexapod’a ulaşabileceğimizi sanmıyorum. Üstelik yerini tam belirleyebilmiş değiliz. Kayalıklardayken yerini sadece yaklaşık olarak saptayabiliyoruz. Yüz metre fark edebilir.”</p>

  <p class="p12">Drake’in dudakları önce hafifçe kıvrıldı, sonra geniş bir gülümsemeye döndü. “Acaba... yoksa bunlar Tantalus Üssü’ne mi gidiyorlar?”</p>

  <p class="p12">“Mümkün.”</p>

  <p class="p12">Drake bir kahkaha patlattı. “Tantalus Üssü! Hah! Tantalus’u gördükleri zaman yüzlerini görmek isterdim. Onları çok kötü bir sürpriz bekliyor tabii, oraya varabilirlerse...” Birden ciddileşti. “Sen kratere gidip onlara bir sürpriz hazırla. Ben de buradan takip edeyim.”</p>

  <p class="p10"><span class="t38">&nbsp;</span></p>

  <p class="p10">Bir bip sesi duyulup Hexapod’un haberleşme paneli aydınlandığında aracı Rick sürüyordu. Ekranda CEVAP VER 23094-451 yazısı belirdi.</p>

  <p class="p12">“Bu da neydi böyle?” dedi Rick.</p>

  <p class="p10">Yolcu koltuğunda oturmakta olan Danny eğilip baktı. “O şeyi kapat hemen.”</p>

  <p class="p10">“Kapatamam. Bu işi kendiliğinden yapıyor.” Birisi acaba onlarla konuşmaya mı çalışıyor diye düşündü Rick. Belki Drake’ti. Ama sonra panel tekrar sessizleşti. Rick nerede olduklarını Drake’in bildiğini düşünüyordu. Eğer öyleyse, Drake onları bulduğunda ne yapacaktı? Bu gaz tüfeği normal boyutlardaki bir insanda etkili olmazdı. Karen aracın yanında yürüyordu.</p>

  <p class="p12">Rick, “Telsizde tuhaf şeyler oluyor,” dedi Karen’a.</p>

  <p class="p12">Karen omuz silkti.</p>

  <p class="p10">Arazi dik bir açıyla yukarıya doğru yükseliyordu. Nispeten alçak bir kayaya geldikleri zaman yürüteç bunun üstüne tırmandı. Kayanın tepesindeki zemin hasırotlarıyla kaplıydı; bir başka kayaya geldiler. “Durun!” dedi Rick. Kayaya yaklaştı; altında bir şey görmüştü. Siyah ve parlak bir şey. “Kayanın altına gizlenmiş bir kınkanatlı böcek var,” dedi. “Erika, bu hangi cins?”</p>

  <p class="p10">Erika böceğe dikkatle baktı. Bu bir Metromenus’tu. Mikrodünyaya ilk vardıklarında gördükleri cinsti.</p>

  <p class="p12">“Dikkatli ol,” dedi Erika. “Püskürttüğü şey çok kötüdür.”</p>

  <p class="p12">“Aynen öyle,” dedi Rick.</p>

  <p class="p12">“Ne oluyor?” diye sordu Karen.</p>

  <p class="p10">“Ortada kimyasal bir savaş var. Bize de kimyasal silahlar lazım.”</p>

  <p class="p10">“İhtiyacımız yok,” dedi Karen. “Elimizde zaten benzo spreyi var.” Vin Drake’e göstermek ümidiyle laboratuvarda hazırlamış olduğu savunma bileşiğiyle dolu sprey şişesini çıkardı. Ama pompasına basınca bir şey püskürmedi. Hepsini çıyana karşı kullanmıştı.</p>

  <p class="p10">Rick o şişeyi tekrar doldurmaya kararlıydı. Gaz tüfeğiyle yaklaşıp kınkanatlı böceğe nişan aldı. İğne böceğin kabuğunu delip saplandı ve boğuk sesli bir patlama duyuldu. Böcek çırpınırken etrafa kimyasallar saçıldı ve hava asit kokusuyla doldu.</p>

  <p class="p10">Erika onlara böceğin içinde yeterince kimyasal kalmış olduğunu söyledi. Rick yine çılgın bilim insanı kıyafetine bürünüp işe koyuldu.</p>

  <p class="p10">Önce ölü böceği sırtüstü yatırdı. Sonra palasıyla karnındaki eklemli kısımlara hafifçe vurarak bir açık aradı.</p>

  <p class="p10">Erika öğüt veriyordu. “Altıncı ve yedinci boğumlar arasını kes. Sklerite plakalarını yavaşça kaldır.”</p>

  <p class="p10">Rick böceğin içini keserek bıçağı boğumlar arasındaki eklem boyunca soktu ve palasıyla zırhlı plakaları kaldırdı. İçinden yağ çıktı. Rick bu yağı özenle kesmeye başladı.</p>

  <p class="p10">“Karnının altında bir çift kimyasal kese olacak,” dedi Erika. “Sakın keseyi patlatma, çok pişman olursun.”</p>

  <p class="p10">Rick futbol topu biçiminde bir organ çıkardı, ardından bir tane daha... Bunlar kimyasal keselerdi. Kaslarla sımsıkı kapatılmıştı. Erika’nın talimatlarına uyarak kası kesti ve keseden sıvı sızmaya başladı. Çok kötü bir kokusu vardı.</p>

  <p class="p10">“Bu benzodur,” dedi Erika. “Bir deterjan olan kaprilik asitle karışıktır. Bu sayede kimyasal yüzeylere yapışır ve silah olarak gücü artar. Sakın cildine değmesin.”</p>

  <p class="p10">Erika’nm bir şeyle ilgileniyor olması Karen’ı memnun etti. Öyle sessizleşmiş, öyle içine kapanmıştı ki... Hiç değilse bu olay korkusunu dağıtırdı.</p>

  <p class="p10">Rick bu sıvıyı bir şişeye doldurup tıpasını kapadı ve Karen’a verdi. “Al işte. Korunman için.”</p>

  <p class="p10">Karen ona şaşırıyordu. Müthiş bir enerjisi vardı. Daha çok kimyasal toplamayı asıl kendisinin akıl etmesi gerekirdi. Rick mikro-dünyada varlığını sürdürme konusunda çok becerikliydi. Dahası, neredeyse bundan hoşlanır gibi bir hali vardı. Bu özelliği Rick’ten daha çok hoşlanmasına yetmiyordu, ama onu şaşırtsa da, bu yolculukta Rick’le birlikte olduğuna memnundu. “Sağ ol,” diyerek şişeyi cebine soktu.</p>

  <p class="p32">“Bir şey değil.” Rick üstündekileri çıkarıp çantasına soktu ve hep birlikte tırmanmaya devam ettiler.</p>

  <p class="p10">Arazi iyice sarplaşmış, neredeyse dikey hale gelmişti. Tepesi görünmeyen bir kayalığın tabanına vardılar. Üstü çeşitli bitkiler ve yosunlarla kaplı, uçsuz bucaksız bir volkanik kayaydı. Bunun etrafından dolanan bir yol görünmüyordu.</p>

  <p class="p10">“Bu kayalığı dert etmeyin, tam hızla devam ediyoruz,” dedi Rick.</p>

  <p class="p10">Gereçlerinin araca bağlı olup olmadığını kontrol ettikten sonra Rick de arkaya, Erika’nın yanına oturdu ve kendini bağladı. Aracı Karen sürüyordu. Yürütecin ayakları yere sağlam yapışıyor, hızla yukarıya doğru ilerliyorlardı.</p>

  <p class="p12">Ne var ki, bu kayalık bitecek gibi değildi.</p>

  <p class="p10">Gün bitmek üzereydi ve ne kadar ilerlediklerini veya ne kadar yollarının kaldığını bilemiyorlardı. Batarya göstergesinde enerjinin giderek tükendiği görünüyordu. Sadece üçte biri doluydu.</p>

  <p class="p10">“Bence kayalığın üstünde kamp kuralım,” dedi Rick. “Başka her yerden daha güvenli olabilir.”</p>

  <p class="p10">Düz bir çıkıntı bulup yürüteci bunun üstüne park ettiler. Buradan vadinin çok güzel bir manzarası vardı. Son biftek parçalarını yediler.</p>

  <p class="p10">Danny Hexapod’un arkasına bir şeyler serdi; geceyi orada geçirmeyi düşünüyordu. Kolu fena halde şişmişti ve cansız gibiydi. Artık ona ait bir parça değilmiş gibi, ölü ağırlığı vardı. “Aaah,” diye inleyerek yüzünü buruşturdu ve kolunu tuttu. “Şimdi ne oldu?” diye sordu Rick.</p>

  <p class="p12">“Kolum pat dedi.”</p>

  <p class="p12">“Pat mı dedi?”</p>

  <p class="p12">“Hiç. Sadece kolumdan bir ses çıktı.”</p>

  <p class="p12">“Şuna bir bakalım,” dedi Rick onun yanına eğilerek.</p>

  <p class="p12">“Hayır.”</p>

  <p class="p12">“Hadi. Gömlek kolunu sıyır.”</p>

  <p class="p12">“Bir şeyim yok, tamam mı?”</p>

  <p class="p10">Danny’nin sol kolundaki felç hali devam ediyordu. Kolu neredeyse gömleği yırtacak kadar şişmişti. Gömlek de çok kirliydi. “Gömlek kolunu sıyır da derine biraz hava gelsin,” dedi Rick. “Yoksa mikrop kapacak.”</p>

  <p class="p10">“Git işine. Annem değilsin.” Danny bir bez parçasını buruşturup yastık yaptıktan sonra yürütecin arkasına kıvrılıp yattı.</p>

  <p class="p10">Pali üstüne karanlık çökmüştü. Böceklerin cıvıltısı yine gece sessizliğini bozuyordu.</p>

  <p class="p10">Rick aracın yolcu koltuğuna yerleşti. “Sen uyu Karen. Ben nöbet tutarım.”</p>

  <p class="p12">“Asıl sen uyu Rick. İlk nöbeti ben tutayım.”</p>

  <p class="p10">Sonunda ikisi birden uyanık kaldı ve Erika’yla Danny uyurlarken nöbet tuttular. Yarasaların piyasaya çıkma zamanıydı; güveleri ve diğer uçan böcekleri havada kaparlarken dört bir yandan onların çıkardığı eko sesleri duyuluyordu.</p>

  <p class="p10">Danny kıpırdadı. “Yarasalar beni uyutmuyor,” diye yakındı, ama çok geçmeden onun horultusunu işittiler.</p>

  <p class="p10">Ay Manoa Vadisi’nin üstünde yükselmişti, aşağıdaki boşluklara dökülen şelaleler gümüş iplikler gibi görünüyordu. Bunlardan birinin etrafında yay şeklinde bir ışık parladı. Rick şelaleyi saran bu ışığı merak etti. Işıltısı değişiyordu.</p>

  <p class="p10">Bunu Karen da fark etmişti. Zıpkınla işaret ederek, “Bunun ne olduğunu biliyorsun, değil mi?” diye sordu.</p>

  <p class="p12">“Hiç fikrim yok.”</p>

  <p class="p10">“Bu bir aykuşağıdır,” dedi Karen onun koluna dokunarak. “Bak! ikili aykuşağı.”</p>

  <p class="p10">Rick aykuşağı diye bir şeyin varlığını bile bilmiyordu. Onunki de ne şanstı! Burada bu tehlikelerle dolu cennete düşmüştü, ama başka hiç kimse kalmamış gibi, yanında Karen King vardı. Belli etmeden ona baktı. Eh, güzeldi doğrusu, özellikle de ay ışığında. Hiçbir şey onun moralini bozmuyor, hiçbir şey onu alt edemiyor gibiydi. Pek iyi geçinemeseler de, böyle bir yolculukta Karen King iyi bir partnerdi. Cesurdu. Bu kadar aksi ve huysuz oluşu büyük talihsizlikti. Rick uyuyakaldı; daha sonra uyandığında Karen’ın da başını onun omzuna dayamış halde uyuduğunu gördü.</p>

  <p class="p118"><span class="t9">&nbsp;</span></p>

  <p class="p118"><span class="t7">31. BÖLÜM</span></p>

  <p class="p67"><span class="t7">BERETANIA CADDES</span><span class="t7">İ</span><span class="t7">, HONOLULU</span></p>

  <p class="p67"><span class="t7">30&nbsp; EK</span><span class="t7">İ</span><span class="t7">M, SAAT 16.30</span></p>

  <p class="p119">&nbsp;</p>

  <p class="p81"><span class="t39">T</span></p>

  <p class="p119">uhaf,” dedi Honolulu Polis Müdürlüğü adli tıp uzmanı Dorothy Girt. Bir mikroskobun üstüne eğilmiş, bütün dikkatiyle bir şey inceliyordu. “Hiç böyle bir şey görmemiştim.”</p>

  <p class="p120">Ayağa kalkıp, bakması için yerini Dan Watanabe’e bıraktı. Etrafı laboratuvar tezgâhlarıyla çevrili, açık bir alandaydılar. Tezgâhların üstü deney gereçleri, görüntüleme donatıları, mikroskoplar ve bilgisayarlarla doluydu. Watanabe merceği odakladı.</p>

  <p class="p121">Önce gördüğü şey... metal gibi görünen küçük bir nesneydi.</p>

  <p class="p121">“Büyüklüğü ne kadar?” diye sordu.</p>

  <p class="p121">“Bir milimetre.”</p>

  <p class="p120">Yaklaşık afyon tohumu büyüklüğündeydi, ama bu bir makineydi. Ya da öyle bir şey.</p>

  <p class="p121">“Ne biçim...” diye bir şeyler geveledi Watanabe.</p>

  <p class="p121">“Ben de şaşırdım.”</p>

  <p class="p12">“Nereden çıktı bu?”</p>

  <p class="p10">“Fong’un ofisinden,” dedi Dorothy Girt. “Delil toplama ekibi iz için ofisi tozlarken bunu pencerenin yanındaki bir şeridin üstünde bulmuşlar.”</p>

  <p class="p10">Watanabe odak ayarını değiştirip nesneyi bir kez daha inceledi. Hasar görmüştü; ezilmiş ve üstü katran gibi bir maddeyle örtülüydü. Nesne az çok bir elektrikli süpürgeyi andırıyordu, ama üstünde vantilatöre benzeyen bir şey vardı. Evlerde kullanılan vantilatör pervaneleri. Biraz da jet motoru gibi. Kaz boynuna benzeyen uzun, esnek bir boyun ve bunun ucundan çıkan keskin ve yassı iki metal parçası.</p>

  <p class="p12">“Birinin bilgisayarından düşmüş olmalı,” dedi Watanabe.</p>

  <p class="p10">Dorothy Girt masaya dayanmış, ona bakıyordu. “Bilgisayarın içinde bıçak var mıdır?” diye sordu.</p>

  <p class="p10">Watanabe bir kez daha baktı. Onun iki yassı metal parçası sandığı şey şimdi daha çok bıçağa benzemişti. Esnek bir kolun ucunda parlayan çapraz iki hançer. “Sence bu...” diye başladı.</p>

  <p class="p12">“Ben senin ne düşündüğünü bilmek istiyorum Dan.”</p>

  <p class="p10">Watanabe mikroskobu ayarlayıp hançerleri büyüttü. Bunların cilalanmış, hassas aletler olduğu kesinleşmişti. Her bir bıçak Watanabe’e Japon samuray kılıcını hatırlattı. Üstlerine koyu renkli pis bir madde bulaşmıştı. Derken hücreleri gördü. Kurumuş kırmızı kan hücreleri. Hücreler fibrinle karışmıştı.</p>

  <p class="p12">“Üstünde kan var,” dedi Watanabe.</p>

  <p class="p12">“Fark ettim.”</p>

  <p class="p12">“Bu bıçakların uzunluğu ne kadardır?”</p>

  <p class="p12">“Yarım milimetreden kısa,” dedi Girt.</p>

  <p class="p10">“O halde hesap tutmuyor,” dedi Watanabe. “Maktuller iki santimetrelik kesiklerin yol açtığı kan kaybından ölmüşlerdi. Atardamarlarında açılan kesiklerdi. Bu bıçaklar bir insanın boğazını kesecek büyüklükte değil. Bir balinayı çakıyla öldürmeye benzer. Mümkün değil.”</p>

  <p class="p12">Bir süre ikisi de konuşmadı.</p>

  <p class="p122">“Ama doğum günleri farklı,” diye ekledi Watanabe. “Anlayamadım Dan.”</p>

  <p class="p84">“Bir doğum günü hediyesini hediye paketi olarak sararsın. Kâğıdı da kesmek için...”</p>

  <p class="p12">“Makas.”</p>

  <p class="p84">“Bu bıçaklar aslında makas,” dedi Watanabe. “Maktullerde büyük yaralar açabilir.”</p>

  <p class="p84">Nesneyi tekrar inceleyip tanıtıcı bir işaret aradı seri numarası, basılı bir kelime veya şirket amblemi... Cihazı her kim yapmışsa, hiçbir tanıtıcı işaret bırakmamıştı, ya da bunu özenle silmişti. Yani, cihazı her kim yapmışsa, iz bırakmak istememişti. “Otopsilerde bu cihazlardan çıktı mı? Yaralarda? Kanda?” “Hayır,” dedi Girt. “Ama otopsiyi yapanlar fark etmemiş olabilirler.”</p>

  <p class="p12">“Cesetlerin durumu nedir?”</p>

  <p class="p84">“Fong’un cesedi yakıldı. Rodriguez gömüldü. Kimliksiz maktul de buzdolabında.”</p>

  <p class="p12">“Onun cesedine bir daha bakmamız gerekecek.”</p>

  <p class="p12">“Bakarız.”</p>

  <p class="p84">Watanabe ellerini cebine sokup laboratuvar içinde volta atmaya başladı. Kaşları çatılmıştı. “Bu cihaz neden pencerede bulundu? Dahası, cesedin içine nasıl girdi?” Tekrar mikroskoba dönüp cihazın vantilatöre benzeyen kısmını inceledi. Evet! Bu bir pervaneydi. “Yahu, bu nesne uçabiliyormuş Dorothy.”</p>

  <p class="p12">“Bu bir tahmin,” dedi Dorothy Girt.</p>

  <p class="p12">“Kanın içinde yüzebiliyormuş.”</p>

  <p class="p12">“Mümkün.”</p>

  <p class="p84">“Cihazın üstüne yapışan kandan DNA çıkarabilir misin?” “Bir pirenin hapşırığından bile DNA çıkarabilirim,” dedi Dorothy gülerek.</p>

  <p class="p29">“Cihazın üstündeki kanın maktullerden birinin kanıyla uyuşup uyuşmadığını bilmek istiyorum.”</p>

  <p class="p30">“Bu ilginç olurdu,” dedi Dorothy gözleri parlayarak.</p>

  <p class="p29">“Adamlar minik robotlar yapıyorlar,” diye mırıldandı Watanabe.</p>

  <p class="p30">“Ne dedin Dan?”</p>

  <p class="p30">Watanabe ayağa kalktı. “Çok iyi iş çıkardın Dorothy.”</p>

  <p class="p29">Dorothy Girt ona cılız bir gülümsemeyle baktı. Bu adam onun adli tıp laboratuvarında çok iyi iş çıkarmaktan başka ne yaptığını sanıyordu ki? Büyük bir özenle küçük nesneyi bir cımbızla alıp küçük bir şişe içine yerleştirdi ve bu şişeyi delillerin saklandığı dolaba götürdü. Belki de bu bir cinayet silahıydı.</p>

  <p class="p29">Watanabe dışarıya çıkarken düşünüyordu. Nanigen. Küçük robotlar. Şimdi artık Willy Fong Balçığı ile Nanigen arasında bir ilişki olmuştu.</p>

  <p class="p46">Artık Nanigen’in CEO’suyla görüşme zamanıydı.</p>

  <p class="p29">Vin Drake haberleşme merkezine gelmişti. Görevli genç kadını odadan çıkarıp kapıyı kilitlemiş, pingerin başına kendisi geçmişti. Şimdi ekranda Manoa Vadisi’nin kuzeybatı tepelerindeki arazinin üçboyutlu görüntüsüne bakıyordu. Tantalus kayalıklarının tepesine yakın bir yerde, üstünde nişan çaprazı olan bir daire gördü.</p>

  <p class="p29">Bu kaybolan Hexapod’un yaklaşık mevkiini gösteriyordu. Gördüğü kadarıyla hayatta kalan öğrenciler neredeyse Tantalus Krateri’nin alt yamaçlarına varmışlardı. Bu hızla tırmandıkları takdirde yarın sabaha kadar Tantalus Üssü’ne varırlardı. Tabii, daha önce bir yırtıcı avcı işlerini bitirmezse... Drake yırtıcı avcıları kontrol edemiyordu. Kontrol edebildiği şey, Tantalus Üssüydü.</p>

  <p class="p29">Drake şifreli şirket telefonunu çıkarıp Don Makele’yi aradı. “Hexapod oraya yaklaşıyor.”</p>

  <p class="p123"><span class="t7">&nbsp;</span></p>

  <p class="p123"><span class="t7">32. BÖLÜM</span></p>

  <p class="p124"><span class="t7">TANTALUS FALEZLER</span><span class="t7">İ</span></p>

  <p class="p124"><span class="t7">31 EK</span><span class="t7">İ</span><span class="t7">M, SAAT 09.45</span></p>

  <p class="p56"><span class="t9">&nbsp;</span></p>

  <p class="p27"><span class="t27">H</span></p>

  <p class="p28">exapod bir kayanın üstünden aşıp yosunlu zemini olan bir oyuğa girdi. Küçük bir gölet ve buna dökülen minyatür bir şelale vardı.</p>

  <p class="p10">Rick, Karen ve Erika araçtan aşağıya indikten sonra göletin yanında durup suya baktılar. Yüzeyi ayna gibiydi ve pırıl pırıl berraktı.</p>

  <p class="p12">“O kadar kirlendik ki,” dedi Erika.</p>

  <p class="p12">“Suya girebiliriz,” dedi Karen.</p>

  <p class="p10">Suda yansıyan yüzlerini gördüler; bitkin ve terli bir görünümleri vardı ve kıyafetleri pislik içinde, lime lime olmuştu. Karen eğilip elini suya değdirdi. Parmağı suda çentik açtı, ama içine girmedi. Suyun kauçuk gibi olan yüzeyine dokunmuştu. Bu tabakaya bastırınca delebildi ve elini içeriye soktu. “Ne kadar çekici görünüyor.”</p>

  <p class="p12">“Sakın yapma. Ölürsün,” dedi araçta kalan Danny.</p>

  <p class="p12">“Burada tehlikeli bir şey yok Danny,” dedi Karen.</p>

  <p class="p10">Rick o kadar emin değildi. Zıpkını alıp suyun içine soktu ve dibini karıştırdı. Göletin içinde zararlı bir yaratık varsa ortaya çıkacağını umuyordu. Tekhücreli yaratıkların etrafa saçılmasıyla suyun yüzeyinde titreşimler oldu, ama bunların hiçbiri tehlikeli görünmüyordu.</p>

  <p class="p10">Gölet çok küçük ve sığ olduğu için her tarafını görebiliyorlardı. Tehdit edici hiçbir şey yoktu.</p>

  <p class="p12">“Ben suya gireceğim,” dedi Erika.</p>

  <p class="p12">“Ben girmem,” dedi Danny.</p>

  <p class="p12">Rick ve Karen bakıştılar.</p>

  <p class="p10">Erika bir yosun kümesinin arkasına gittikten sonra çıplak halde geri geldi. “Sakıncası var mı?” diye sordu diğerlerine. Danny ağzı açık bakıyordu. “Hepimiz biyoloğuz.” Erika ayağını gölete sokunca parmaklarının altındaki su dalgalandı, ama ağırlığını kaldırabildi. Erika biraz daha bastırınca yüzeyi delip, boğazına kadar suyun içine battı. Yürüyerek şelalenin olduğu tarafa gitti ve altında durdu. Üstüne dökülen su onu bir an soluksuz bıraktı, ama çok keyifliydi. “Bu harika bir şey. Siz de gelsenize.”</p>

  <p class="p10">Karen da sıradan bir şey yaparmış gibi üstündekileri çıkarmaya başladı. Rick tereddüt içindeydi; Karen soyunurken ona bakmak, dahası onunla ve Erika’yla birlikte suya çıplak girmek onu utandırıyordu. Bir çırpıda üstündekileri çıkarıp suya atladı.</p>

  <p class="p12">“Cennete hoş geldin,” dedi Erika.</p>

  <p class="p12">“Tehlikeli bir cennet,” dedi Rick; başını suya sokup ovaladı.</p>

  <p class="p10">Karen göletin içini incelerken buranın canlı şeylerle dolu bir akvaryuma benzediğini düşündü; tek farkı burada balık değil, tekhücreli organizmaların oluşuydu. Yaratıklar onların etrafında dolanıyordu. Torpido biçiminde bir yaratık Karen’a doğru yaklaştı.</p>

  <p class="p10">Bu bir Paramecium’du, göletlerde yaşayan, tekhücreli bir protozoa. Paramecium’un gövdesi yaratığın suda ilerlemesini sağlayan tüylerle kaplıydı. Karen’ın koluna tos atarak onu gıdıkladı. Ellerini birleştirip Paramecium’u avucundaki suda tuttu. Hücre kıvrılıp dururken ellerinin içinde tüylerini hissediyordu. Kucağa alınmaktan hoşlanmayan bir kedinin direnmesi gibiydi. “Canını yakmayacağım,” dedi hücreye, parmağıyla hafifçe okşayarak. Karen dokunduğu zaman hücrenin tüyleri ters yöne dönerek tepki veriyordu. Üstünde elini gezdirirken yüzeyi direnç gösteren bir kadifeyi okşamaya benziyordu.</p>

  <p class="p10">“Neden bir hücreyle konuşuyorum?” diye düşündü Karen. Çok saçmaydı. Bir hücre de bir makineydi. Suyla dolu bir torba içindeki protein mekanizmasından ibaretti. Ama yine de... bu hücrenin de kendine özgü amaçları ve arzuları olan küçük bir canlı varlık olduğunu göz ardı edemiyordu. Hücrelerin insanlar gibi zekâsı yoktu tabii. Hücreler güneş sistemlerini hayal edemezler, senfoniler besteleyemezlerdi, ama onlar da gelişmiş biyolojik sistemleriyle ortamlarına uyum sağlıyorlar ve mümkün olduğunca çok kendi kopyalarını yapıyorlardı. “İyi şanslar,” dedi Karen yüksek sesle ve avucunu açıp hücreyi serbest bıraktı. Burgular yaparak ondan uzaklaşan hücreyi seyrederken Rick’e, “Bu protozoalardan farklı değiliz,” dedi.</p>

  <p class="p12">“Ben bir benzerlik göremiyorum,” dedi Rick.</p>

  <p class="p10">“Bir insan doğduğu günden itibaren bir protozoadır. Biyolog John lyier Bonner’ın dediği gibi, insan, gövdesinde karmaşık meyveler veren tekhücreli bir organizmadır.”</p>

  <p class="p12">Rick sırıttı. “Ben gövdedeki meyveleri severim.”</p>

  <p class="p12">“Çok ayıp,” dedi Karen. Erika da sırıtıyordu.</p>

  <p class="p10">Göletin üstünden bir gölge geçerken bir çığlık duyuldu. İçgüdüyle hepsi başlarını suyun altına soktular. Tekrar başlarını kaldırınca Rick etrafa bakındı ve, “Kuşlar,” dedi.</p>

  <p class="p12">“Ne cins?” diye sordu Karen.</p>

  <p class="p10">“Bilmiyorum. Neyse, gittiler.” Kıyafetlerini suda yıkayıp tozları ve çamurlarını temizlediler. Sonra elbiselerini yere serip kuruturlarken bir süre yosunların üstünde yatıp güneşlendiler. Elbiseleri kısa zamanda kurumuştu.</p>

  <p class="p12">“Artık gitmeliyiz,” dedi Rick gömleğini iliklerken.</p>

  <p class="p10">Tam o anda uzaktan gelen çığlık sesleri yaklaştı ve koyu renkli bulut gibi bir şey üstlerinden geçti. İnsanlar hemen ayağa fırladılar.</p>

  <p class="p10">Bir kuş sürüsü falez boyunca uçuyor, bir an bir yere konuyor, sonra havalanıyordu. Kuşlar yiyecek arıyorlardı. Çığlıkları havayı deler gibiydi.</p>

  <p class="p10">Kuşlardan biri tam önlerinde yere kondu. Siyah parlak tüyleri, sarı gagası ve delici bakışlarıyla korkunç görünüyordu. O noktanın keşfini yapmak için hoplayarak etrafı dolaştıktan sonra yankılanan bir çığlık salıverdi. Bunun üzerine başka kuşlar da gelip havada daireler çizdiler, ağaçlara ve kayalara kondular. İnsanlar birçok gözün onları izlediğini fark etmişlerdi. Göletin çevresinde kuş çığlıklarından geçilmiyordu.</p>

  <p class="p10">Rick hemen Hexapod’a koşup gaz tüfeğini kaptı. “Bunlar mina kuşları,” diye bağırdı. “Hemen saklanın!”</p>

  <p class="p11">Mina kuşları etoburdu.</p>

  <p class="p10">Danny yürüteçten inip hemen altına saklandı. Karen kendini bir kayanın arkasına atarken Erika da yosun kümesinin içine daldı. Rick açıkta duruyordu; tüfeği elinde kuşların tepelerinde dolanışım seyretti.</p>

  <p class="p10">Kuşlar onu gördüler. O kadar küçük bir şeyden korku duymuyorlardı. Bir mina yere konup ona doğru hoplayarak ilerlemeye başladı. Rick ateş etti. Tüfek bir tıslama sesiyle ateşlendi ve geri tepti; ama o anda mina havaya sıçradı ve uçup gitti. Rick ıskalamıştı. Telaşla bir kez daha doldurup yuvasına bir iğne daha yerleştirdi. Tüfeğin sürgülü mekanizması vardı; tek atışlar yapabiliyordu.</p>

  <p class="p12">Hem zaten en az yirmi otuz kuş var, diye düşündü Rick. Kulakları sağır eden bir gürültüyle falezin etrafında dönüp duruyorlardı. “Bunlar sürü halinde avlanıyorlar.”</p>

  <p class="p12">Başka bir mina önüne kondu.</p>

  <p class="p12">Rick tetiği çekti. Hiçbir şey olmadı.</p>

  <p class="p12">“Lanet olsun!”</p>

  <p class="p12">Tüfek tutukluk yapmıştı. Rick telaşla sürgüyü çekti. Kuş ona doğru tek hamle yaparak yaklaştı. Sonra gagasıyla bir hamle yapıp elindeki tüfeği kaptı. Parlak nesne kuşun gözüne çarpmıştı. Mina tüfeği duvara çarpıp yamulttuktan sonra bir yana fırlattı. Ardından başını kaldırıp gagasını açtı ve tüyler ürperten bir sesle çığlık attı.</p>

  <p class="p12">Bu arada Rick kendini yere atıp, göletin yanında duran zıpkına doğru sürünmeye başlamıştı.</p>

  <p class="p12">Mina dikkatini yosunların içinde büzülmüş Erika’ya çevirdi. Bulunduğu yerden kuşu seyreden Erika birden paniğe kapıldı ve başını eğerek koşmaya başladı.</p>

  <p class="p12">“Erika, yapma!” diye bağırdı Rick.</p>

  <p class="p12">Erika’nın hareketini gören kuş ona doğru hoplamaya başladı.</p>

  <p class="p12">Karen olayı seyrediyordu; ani bir karar verdi. Erika’yı kurtarmak için kendi hayatını feda edecekti. Erika’ya yaşaması için bir fırsat vermek istiyordu. Şimdiye kadar çok da fena yaşamadım, diye düşündü. Ayağa kalkıp, kollarını sallayarak kuşa doğru koştu. “Hey! Beni al!”</p>

  <p class="p12">Kuş ona dönüp gagasıyla bir hamle yaptı, ama ıskaladı. Bu arada Erika Hexapod’a atlamış, çalıştırmak için uğraşıyordu. Panikle aklı başından gitmiş olan Erika ne yaptığının farkında değildi ve kaçmaktan başka bir şey düşünemiyordu. Danny ona bağırdı. “Dur! Sana durmanı emrediyorum!” Erika ona aldırmadı. Hexapod ileriye fırladı ve kayaların üstüne doğru tırmanmaya başladı. Ama çok korunmasızdı.</p>

  <p class="p12">Erika diğerlerini terk ediyordu.</p>

  <p class="p12">“Erika!” diye haykırdı Karen. “Geri dön!”</p>

  <p class="p12">Erika artık kimseyi işitecek halde değildi.</p>

  <p class="p10">Altı bacaklı, parlak renkli Hexapod kayalara tırmanırken kuşlara çok lezzetli ve ilginç bir şey gibi görünmüş olmalıydı. Minalardan biri pike yapıp Erika’yı sürücü koltuğundan söküp aldı. Yürüteç uçurumdan aşağıya yuvarlanırken içindeki bütün malzemeler de boşluğa düştü ve gözden kayboldu.</p>

  <p class="p32">Mina gagasında Erika’yla birlikte yere kondu. Avını öldürmek için onu birkaç kez duvara çarpıp, başını ileriye geriye savurdu. Sonra da ağzında kurbanıyla havalandı. Bir anda başka bir mina ona saldırdı ve Erika’nın cesedi için savaşmaya başladılar. Erika’dan ne kaldıysa, havada dağılmıştı.</p>

  <p class="p10">Tehlike geçmiş değildi. Rick zıpkını eline aldı ve etrafa bakındı: Karen neredeydi? Orada, açıktaydı ve bir minanın altında yatıyordu. Gagasında bir çizgi olan mina altındaki Karen’a bakarken, bu yenebilir bir şey mi diye kestirmeye çalışır gibiydi.</p>

  <p class="p12">“Karen!” diye bağırdı Rick ve zıpkını kuşa fırlattı.</p>

  <p class="p10">İnce bir metal ucu olan zıpkın kuşun tüyleri arasından girdi, ama tam saplanmadı. Kuş silkinince zıpkın yere düştü. Kuş Karen’ı incelemeye devam etti.</p>

  <p class="p10">Karen büzülmüş, kendini küçük ve lezzetsiz bir şey gibi göstermeye çalışıyordu.</p>

  <p class="p10">“Buraya bak!” diye bağırdı Rick kuşun dikkatini çekmeye çalışarak.</p>

  <p class="p12">“Yapma Rick!”</p>

  <p class="p30">Karen konuştuğu anda kuş gözünü tekrar ona dikti. Birden eğilip onu gagasıyla kaldırdı ve başını yukarıya savurarak onu tek hamlede yuttu. Sonra da uçup gitti.</p>

  <p class="p30">“Kahrolası!” diye haykırdı Rick kuşun ardından. Mina artık uzakta bir nokta kadar görünüyordu. “Getir onu bana!” Ağaçlardaki kuşlar hep birlikte çığlık attılar. Rick artık hangisinin Karen’ı yuttuğunu bilemiyordu. “Dön geri!” Yerinde sıçrıyor, zıpkını sallayıp duruyordu.</p>

  <p class="p30">Ağlayacak gibi olmuştu. Gagasında çizgi olan o kuşu geri getirmek için her şeyi yapabilirdi. Pes etmeyecekti.</p>

  <p class="p30">Derken kuşlar hakkında öğrendiği bir şey aklına geldi. Kuşların midesi olmazdı. Kursakları vardı.</p>

  <p class="p55"><span class="t7">33. BÖLÜM</span></p>

  <p class="p125"><span class="t7">TANTALUS'UN KENARINDA</span></p>

  <p class="p125"><span class="t7">31 EK</span><span class="t7">İ</span><span class="t7">M, SAAT 10.15</span></p>

  <p class="p56"><span class="t9">&nbsp;</span></p>

  <p class="p27"><span class="t19">K</span></p>

  <p class="p28">aren kuşun kursağında cenin pozisyonu alarak kıvrılmış, soluğunu tutmuştu. Kursağın kaslı duvarları onu sıkıştırdığı için hareket edemiyordu. Bu duvarlar çamur gibi kaygandı ve kötü kokuluydu. Ne var ki, kursağın içinde sindirim sıvıları yoktu. Bu sadece sindirim sistemine geçmeden önce yiyeceğin saklandığı bir depoydu.</p>

  <p class="p10">Karen kanatları hareket ettiren pektoralis kaslarının düzenli temposundan kuşun uçmakta olduğunu anlamıştı. Elleriyle yüzünü örtüp öne doğru bastırarak ağzına ve burnuna biraz boşluk açabildi.</p>

  <p class="p12">Nefes aldı.</p>

  <p class="p10">Çürüyen böceklerin asitli kokusuyla dolu berbat bir havaydı, ama hiç değilse havaydı. Ve azdı. Çok geçmeden boğucu bir sıcak başlayınca Karen soluksuz kaldı. Klostrofobiye kapılarak çığlık atmak istedi. Kendini sakinleştirmeye çalıştı. Çığlık atarak debelenmeye başlarsa havayı çabucak bitirir ve boğulurdu. Hayatta kalabilmesinin tek yolu sakin olup, havayı</p>

  <p class="p28">ekonomik kullanarak mümkün olduğu kadar uzun süre yetmesini sağlamaktı. Belini doğrultup bacaklarını gerdi. Bu hareket kursağı esneterek biraz daha yer açılmasını sağladı. Buna rağmen havası giderek tükeniyordu.</p>

  <p class="p10">Karen bıçağını eline almaya çalıştı, fakat onu arka cebine sokmuştu ve şimdi elini oraya uzatamıyordu. Kuşun kursağının duvarları kolunu sıkıştırmıştı.</p>

  <p class="p51"><span class="t36">Lanet olsun. O b</span><span class="t36">ı</span><span class="t36">ça</span><span class="t36">ğı</span> <span class="t36">almal</span><span class="t36">ı</span><span class="t36">y</span><span class="t36">ı</span><span class="t36">m.</span></p>

  <p class="p10">Bir daha o bıçağı hep boynuma asacağım, diye yemin etti. Tabii, hayatta kalırsa... Onu saran lastik gibi duvarları iterek sağ kolunu öne doğru itmeye çalıştı. Parmak uçlarını cebine sokmak için çabaladı; ciğerlerindeki havayı boşaltıp derin bir nefes aldı ve öksürdü. Parmak uçları cebindeki bir şişeye temas etti... Neydi bu? Sprey şişesiydi. Böcek püskürtücüsüyle dolu. Şişeyi Rick doldurmuştu.</p>

  <p class="p12">Bir silahı vardı artık.</p>

  <p class="p12">Karen zorlanarak şişeyi cebinden çıkardı.</p>

  <p class="p41">O anda kuş havada bir dönüş yapınca kursağı da kasılarak Karen’ın nefesini kesti. İçinde bir boşluk ve düşüyormuş gibi bir his duydu. Ardından bir sarsılma ve çarpma oldu. Kuş bir yere konmuştu. Karen bayıldı.</p>

  <p class="p10">Mina kuşu başka yiyecek aramak için Karen’ı yakaladığı aynı noktaya geri dönmüş, karşısındaki Rick’e bakıyordu.</p>

  <p class="p10">Rick onun gagasındaki siyah çizgiyi tanıdı. Aynı kuştu. Karen’ı yiyen kuş; Karen’ın hâlâ sağ olup olmadığını bilmesi mümkün değildi. Ama sağ olabilirdi. Rick zıpkını önünde sallayarak kuşa doğru ilerledi. “Gel de beni yakala, korkak puşt.”</p>

  <p class="p10">Masai hamlesi. Kuşa karşı bunu uygulayacaktı. Masai yerlilerinden on üç yaşındaki bir genç savaşçı bile mızrağıyla bir aslanı öldürebilirdi. Bunu yapabilirim, dedi Rick içinden. Sadece doğru tekniği uygulamalıyım.</p>

  <p class="p12">Kuş ona doğru zıplayarak yaklaşıyordu.</p>

  <p class="p10">Rick mesafeyi ayarlayıp, hamlesinin zamanlamasını, vücudunu nasıl çevireceğini ve zıpkının açısını hesapladı. Masai avcılarının aslanlara yaptığı gibi, hayvanın kendi ağırlığını ona karşı kullanmalıydı. Masaili avcı aslanın ona saldırması için tahrik eder, son anda mızrağının sivri ucu aslana dönük halde dip kısmını yere dayar ve mızrağın arkasında diz çöker: Aslan mızrağın üstüne atlayarak kendini öldürür.</p>

  <p class="p10">Kuş gagasıyla Rick e bir hamle yaptı. O anda Rick zıpkının sivri ucu kuşa çevrili halde dip kısmını yere dayadı. Sonra elini zıpkından çekip kendini kuşun göğsünün altına attı.</p>

  <p class="p10">Kuş Rick’i gagalamak için eğilince zıpkın boynuna isabet etti. Kancalı ucu bir cerrah iğnesi kadar sivriltilmiş ve zehre bulanmış silah kuşun boynunu deldi ve kancası içinde kaldı. Kuş boynundaki zıpkını sallayarak geriledi. Söküp atmak için başını silkelerken Rick sürünerek oradan uzaklaştı. Ayağa kalkıp palasını çekti ve, “Gel de savaş benimle,” diye babalandı.</p>

  <p class="p41">Karen, Rick’in sesini duyunca kendine geldi... Kısa bir baygınlık geçirmişti. Hızlı soluklar alarak ciğerlerini doldurmaya çalıştı, fakat yeterince hava yoktu. Gözlerinde şimşekler çakıyordu; bu oksijen açlığının belirtisiydi. Avucunda sımsıkı tutmakta olduğu şişeyi fark etti. Şişeyi tetikleyince püsküren kimyasallar her yanını sardı ve yakıcı bir acı verdi. Kuşun kursak kasları daha sıkı kasılınca Karen’ın gözlerindeki şimşekler yerini sise bıraktı, sonra da boşluk...</p>

  <p class="p10">Mina mutsuzdu. Boynuna zıpkın girmiş, bir de kursağını altüst eden çok kötü bir şey vardı. Kustu.</p>

  <p class="p10">Karen King bir yosun kümesi üstüne düştükten sonra kuş havalanıp gitti.</p>

  <p class="p10">Karen baygındı. Rick onun yanında eğilip boynundan nabzına baktı ve kalbinin hâlâ attığını anladı. Ağzını onun ağzının üstüne yerleştirip ciğerlerine hava gönderdi.</p>

  <p class="p10">Karen hırıltılı bir sesle kendisi solumaya başladıktan sonra öksüre tıksıra gözlerini açtı.</p>

  <p class="p12">“Oohh.”</p>

  <p class="p12">“Solumaya devam et Karen, iyisin.”</p>

  <p class="p10">Karen hâlâ sprey şişesini sımsıkı tutuyordu. Rick onun elini zorlayarak açtı ve şişeyi aldı. Sonra da Karen’ı bir eğreltiotunun altına çekti, dik oturtup kollarının arasına aldı. “Derin nefesler al,” diyerek yüzüne inen saçlarını düzeltti. Kuşların hâlâ orada avlanıp avlanmadıklarını kestiremiyordu, ama sesleri daha uzaktan gelmeye başlamıştı. Karen’ın sırtını bir ot sapına dayadıktan sonra yanma oturdu; kolu hâlâ onun omzundaydı.</p>

  <p class="p12">“Teşekkür ederim Rick.”</p>

  <p class="p12">“Yaran var mı?”</p>

  <p class="p12">“Sadece başım dönüyor.”</p>

  <p class="p12">“Soluk almıyordun. Bir an senin...”</p>

  <p class="p12">Kuşların çığlıkları kesilmişti. Sürü başka bir yere uçuyordu.</p>

  <p class="p10">Rick geriye kalan donanımların bir dökümünü yaptı. Hayatta kalmaları ihtimali giderek zayıflıyordu. Artık yürüteç yoktu. Erika ölmüştü. Gereçlerinin çoğu yürüteçle birlikte uçurumdan aşağıya düşmüştü. Zıpkını da yoktu; mina onu boynunda taşıyarak gitmişti. Sırt çantası göletin yanında duruyordu. Hiç değilse üfleme borusu ve kürar vardı. Geriye kalan tek pala yerdeydi. Danny Minot ortalıkta görünmüyordu.</p>

  <p class="p10">Derken tepede bir yerden onun sesini duydular. Danny panik içinde bir sarmaşığa tırmanmış, buradan da kayanın üstüne çıkmıştı. Sağlam koluyla onlara el sallıyordu. “Büyük Kaya’yı görüyorum! Oraya vardık sayılır!”</p>

  <p class="p45"><span class="t7">34. BÖLÜM</span></p>

  <p class="p69"><span class="t7">NAN</span><span class="t7">İ</span><span class="t7">GEN</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 10.20</span></p>

  <p class="p56"><span class="t9">&nbsp;</span></p>

  <p class="p27"><span class="t32">D</span></p>

  <p class="p51">rake haberleşme merkezinde tek başınaydı; Hexapod’u pingleyen uzaktan iz bulma sisteminin ekranına bakıyordu. O anda gördükleri onu biraz şaşırtmıştı. Falez yüzeyindeki nişan çaprazı yürütecin yaklaşık yerini gösterirken birden yürüteç elli metreden fazla bir mesafe aşağıya düşmüştü. Önce sistemde bir hata olduğunu sandı. Ama izlemeye devam edince Hexapod’un yerinin bir daha değişmediğini fark etti. Hareket etmiyordu.</p>

  <p class="p12">Gülümsedi. Evet. Göründüğü kadarıyla Hexapod uçurumdan aşağıya düşmüştü. Mutlaka öyle olmalıydı.</p>

  <p class="p12">Mikro-boyutlardaki bir insanın ne kadar yüksekten düşerse düşsün, kurtulabileceğini bilirdi. Fakat Hexapod’un hiç kımıldamıyor olması, en azından aracın hasar gördüğü anlamına gelirdi. Artık kullanılamaz durumdaydı.</p>

  <p class="p12">Öğrenciler artık büyük bir panik içinde olmalıydılar. Tantalus’a hâlâ çok uzaktaydılar. Çok geçmez vurgundan</p>

  <p class="p126">etkilenmeye başlarlardı. Kendilerini çok kötü hissedecekleri kesindi.</p>

  <p class="p42">Telefonla Makele yi aradı. “Tantalus’a vardın mı?”</p>

  <p class="p42">“Evet.”</p>

  <p class="p42">“Ve?”</p>

  <p class="p42">“Bir şey yapmadım. Gerek olmadı. Sadece...”</p>

  <p class="p42">“Tantalus’a gelemeyecekler. Zavallılar tökezlediler.”</p>

  <p class="p66"><span class="t9">&nbsp;</span></p>

  <p class="p45"><span class="t7">35. BÖLÜM</span></p>

  <p class="p69"><span class="t7">KALIKIMAKI ENDÜSTR</span><span class="t7">İ</span><span class="t7">YEL BÖLGES</span><span class="t7">İ</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 10.30</span></p>

  <p class="p56"><span class="t9">&nbsp;</span></p>

  <p class="p64"><span class="t32">K</span></p>

  <p class="p28">omiser Dan Watanabe kahverengi Ford’unu otoparkın ziyaretçiler için ayrılan yerine bıraktı. Boyalı metal binanın yanında inşaatı yarı bitmiş olan deponun iskeleti duruyor, diğer tarafındaysa çalılıklar görünüyordu. Deponun yanında çakılla kaplı bir alan dikkatini çekince gidip yerden birkaç parça aldı. Ezilmiş kireçtaşıydı. Watanabe bunu ilginç buldu. Özel dedektif Rodriguez’in otomobil lastiklerinde bulduğu çakıllara benziyordu. Daha sonra Dorothy Girt’e göstermek amacıyla birkaç tanesini gömlek cebine attı.</p>

  <p class="p12">Nanigen binasının etrafındaki otopark tamamen doluydu.</p>

  <p class="p12">“İşler nasıl?” diye sordu resepsiyon görevlisine.</p>

  <p class="p12">“Bana bir şey söylemezler ki.”</p>

  <p class="p10">Masanın üstündeki kahve makinesinden saatlerden beri ısınmakta olan kahvenin ekşimik kokusu geliyordu.</p>

  <p class="p10">“Size kahve yapmamı ister misiniz?” diye sordu resepsiyon görevlisi.</p>

  <p class="p12">“Zaten yapmışsınız.”</p>

  <p class="p10">Şirketin güvenlik amiri geldi. Don Makele sağlam yapılı, kaslı bir adamdı. “Kayıp öğrencilerden bir haber var mı?” diye sordu Watanabe’e.</p>

  <p class="p12">“Ofisinizde konuşabilir miyiz?”</p>

  <p class="p10">Binanın ana bölümüne giderlerken kapalı kapıların önünden geçtiler. Pencereler odalara bakıyordu, ama hepsi içeriden siyah panjurlarla kapatılmıştı. Panjurlar neden indirilmişti? Neden hepsi siyahtı? Yürüdükleri sırada Watanabe zeminden gelen bir mırıltı işitti. Bu sesin anlamı binanın içindeki klima sistemi için adamakıllı elektrik akımı olmasıydı. Amaç neydi?</p>

  <p class="p10">Makele onu odasına aldı. Penceresizdi. Watanabe bir kadın fotoğrafı gördü; herhalde adamın karısıydı, iki de çocuk vardı. Duvardaki plaket dikkatini çekti. Üstünde ABD Deniz Piyadesi yazılıydı.</p>

  <p class="p12">Watanabe bir iskemleye oturdu. “Güzel çocuklar.”</p>

  <p class="p12">“Onları canımdan çok severim,” dedi Makale.</p>

  <p class="p12">“Deniz piyadesi miydiniz?”</p>

  <p class="p12">“istihbarat şubesinde.”</p>

  <p class="p10">“Çok iyi.” Gevezelik etmenin bir zararı olmazdı; önemli bilgiler edinilebilirdi. “Başkan yardımcınız Alyson Bender’ı bulduk...” diye başladı.</p>

  <p class="p12">“Biliyoruz. Zavallı kadın bunalım içindeydi.”</p>

  <p class="p12">“Onu bunalıma sokan neydi?”</p>

  <p class="p12">“Sevgilisi Eric Jansen’ı kaybetmişti. Jansen boğuldu.”</p>

  <p class="p10">“Demek, Bayan Bender ile Bay Jansen’ın bir gönül ilişkisi vardı,” dedi Watanabe. Karşısındaki adamın huzursuzluğunu sezmişti. Polis sezgisi. Watanabe devam etti. “Aslında bu adalarda yedi kişinin birden kaybolması çok zor. Öğrencileri gören olmuş mu diye etrafta soruşturdum. Örneğin Molokai’de. Molokai’deki herkes herkesi tanır. Massachusetts’li yedi genç oraya gitmiş olsalardı, Molokai’liler mutlaka bundan söz ederlerdi.” “Bilmez miyim,” dedi Makale. “Ben Molokai’de doğdum.” Watanabe onun adanın ismini eski biçimiyle telaffuz ettiğini fark etti. Acaba Makele, Hawaii dilini biliyor muydu? Molokai’de doğan insanlardan bazıları Hawaiice bilirlerdi; geleneksel öğretmenler olan büyükanne, büyükbabalarından veya amcalarından öğrenirlerdi. “Molokai çok güzel bir yerdir,” dedi Watanabe.</p>

  <p class="p30">“Eski Hawaii. Ya da geriye ne kaldıysa.”</p>

  <p class="p29">Watanabe konuyu değiştirdi. “Marcos Rodriguez adında bir adamı tanıyor musunuz?”</p>

  <p class="p30">Makale boş gözlerle baktı. “Hayır.”</p>

  <p class="p29">“Ya Willy Fong? Otoyolun kuzeyinde ofisi olan bir avukat.” Watanabe bu şahısların ölmüş olduğunu söylemedi.</p>

  <p class="p29">Fakat Makele hemen uyandı. “Tabii...” Gözlerini kısıp düşünür gibi yaptı. “Bıçaklanan kişiler, değil mi?”</p>

  <p class="p29">“Evet, Fong’un ofisinde oldu. Fong, Rodriguez ve kimliği hâlâ belirlenemeyen bir kişi daha.”</p>

  <p class="p29">Makele’nin aklı karışmış gibiydi. Ellerini iki yana açıp, “Benim ıskaladığım bir şey mi var, komiserim?” dedi.</p>

  <p class="p37">“Bilmiyorum.” Watanabe onun tepkisini inceliyordu. Makele şaşırmış ve huzursuz olmuş gibiydi, ama sükûnetini bozmadı. Watanabe onun koltuğunda huzursuzca kıpırdandığını görünce hoşuna gitti. Adamın gerildiğini hissedebiliyordu.</p>

  <p class="p29">“O cinayetler hakkında bütün bildiklerim, haberlerde seyrettiğim kadar,” dedi Don Makele.</p>

  <p class="p30">“Cinayet olduğuna nasıl hükmettiniz?”</p>

  <p class="p29">“Haberlerde öyle deniyordu,” dedi Makele biraz duraksadıktan sonra.</p>

  <p class="p10">“Aslında haberlerde intihar olduğu duyurulmuştu,” dedi Watanabe. “Siz cinayet olduğunu mu düşündünüz?”</p>

  <p class="p10">Makele’nin bunu geçiştirmeye niyeti yoktu. “Komiserim, benimle bu konuyu konuşmak istemeniz için bir neden mi var?” “Fong veya Rodriguez, Nanigen hesabına bir iş yapmıyorlardı, değil mi?”</p>

  <p class="p10">“Şaka mı ediyorsunuz? Nanigen onlar gibi iki şapşalı asla çalıştırmaz,” dedi Makele.</p>

  <p class="p10">Don Makele aslında Fong ve Rodriguez’e ne olduğunu çok iyi biliyordu. Şirket binasına gizlice girildiği gece on dokuz robot birden kaybolmuştu. Robotlar hırsızın üstüne saldırıp vücudunu delerek adamın kan dolaşım sistemine girmişler, atardamarlarını içeriden kesip açmışlardı. Ama robotların bunu yapmamaları gerekiyordu. Kimseyi öldürmek için programlanmamışlardı. Görevleri hırsızın fotoğrafını çekmek, derisini hafifçe keserek kanatmak ve geride kan izi bırakmasını sağlamaktı ve sessiz bir alarmı devreye sokmaktı. Hepsi bu kadardı. Tehlikeli olmadığı gibi, kesinlikle öldürücü değildi. Ama birisi o robotları öldürmeye programlamıştı. Vin Drake’ten başkası olamaz, diye düşündü Makele. Robotlar hırsızı lime lime ettikten sonra vücudunu keserek dışarıya çıkmışlar, pire gibi ondan diğer adama, sonra diğer adama sıçramışlardı. Kana susamış, ölümcül pireler. Bir hırsız ve arkadaşları böylece öldürülmüşlerdi. Ama bu dedektif ne kadarını biliyordu? Makele bundan emin olmadığı için huzursuzdu.</p>

  <p class="p10">Biraz sert oynamaya karar verdi. Öne eğilip, sesini olabildiğince resmileştirerek, “Bu şirket veya herhangi bir çalışanı cinayetle mi suçlanıyor?” diye sordu.</p>

  <p class="p10">Watanabe hemen cevap vermedi. “Hayır,” dedi neden sonra. Şimdilik, dedi içinden.</p>

  <p class="p29">“Bunu duyduğuma sevindim komiserim. Çünkü bu şirket son derece etik çalışır. Kurucusu Vincent Drake servetini yetimlerin hastalıkları için harcamasıyla tanınır; kazançlı olmadığı için başka kimsenin yatırım yapmadığı hastalıklara. Bay Drake parasının olduğu yere yüreğini de koyar.”</p>

  <p class="p29">Dan Watanabe bunları ifadesiz bir yüzle dinledikten sonra, “Yani, parasını yüreğinin olduğu yere koyar demek istiyorsunuz.”</p>

  <p class="p30">“Ben de öyle söyledim zaten,” dedi Makele.</p>

  <p class="p48">Watanabe kartvizitinin üstüne bir telefon numarası yazıp onun masasına bıraktı. “Bu benim cep telefonum. Bir gelişme olursa beni herhangi bir saatte arayabilirsiniz. Sanırım, Bay Drake şu anda beni bekliyordun”</p>

  <p class="p29">Vin Drake şirket başkanı masasında oturuyordu. Odanın zemini antika bir Şark halısıyla kaplıydı. Havada tatlı bir puro kokusu vardı. Watanabe bu kokunun niteliğinden o puronun on dolardan daha pahalı olduğunu anladı. Ofiste pencere yoktu. Aydınlatma hafif bir ışıkla panellerden geliyordu. Bir yan kapıdan mermerle kaplı özel bir banyoya geçildiğini fark etti. Böyle bir şeyin bir depoda bulunması ilginçti. Doğrusu adam kendine iyi bakıyordu.</p>

  <p class="p29">“Son olaylar bizi çok üzdü,” dedi Drake. “Bize yardım edebileceğinizi umuyorduk.”</p>

  <p class="p29">“Elimizden geleni yapıyoruz,” dedi Watanabe. “Sadece bu kayıpların geri planında neler olduğu hakkında biraz daha bilgi edinmek istedim.”</p>

  <p class="p30">“Elbette.”</p>

  <p class="p29">Watanabe duvardaki Drake portresine baktı. Fena değildi. Belki biraz fazla iddialıydı, ama canlı bir tabloydu. “Bana şirketinizin ne iş yaptığını anlatır mısınız?”</p>

  <p class="p34">“Temel olarak yaptığımız şey, minik robotlar üretmek; bunlarla doğayı keşfederek insan hayatını kurtaracak yeni ilaçlar üretmeyi amaçlıyoruz.”</p>

  <p class="p33">“Bu robotlar ne kadar küçük oluyor?”</p>

  <p class="p34">Drake omuz silkti; sonra arasında on iki milimetrelik bir boşluk bırakarak baş ve işaret parmaklarını birleştirdi.</p>

  <p class="p34">Watanabe gözlerini kıstı. “Yani on iki, on üç milimetre mi? Bir fındık tanesi kadar mı?”</p>

  <p class="p33">“Daha da küçük olabilir,” dedi Drake.</p>

  <p class="p33">“Ne kadar daha küçük?”</p>

  <p class="p33">“Daha küçük işte.”</p>

  <p class="p33">“Yani bir milimetre falan mı?”</p>

  <p class="p33">Drake gülümsedi. “Bunu yapmak çok zor.”</p>

  <p class="p33">“Ama siz yaptınız?”</p>

  <p class="p33">“Neyi yaptık?”</p>

  <p class="p33">“Bir milimetrelik robotlar.”</p>

  <p class="p34">“Şirketimin özel konularına giriyoruz,” dedi Drake arkasına yaslanarak.</p>

  <p class="p34">“Robotlarınızla herhangi bir teknik kaza yaşadınız mı?” “Kaza mı?” Drake önce alnını kırıştırdı, sonra da bir kahkaha attı. “Evet sık sık olur.”</p>

  <p class="p33">“Yaralanan kimse oldu mu?”</p>

  <p class="p34">“Tam tersi,” dedi Drake gülerek. “İnsanlar kazayla robotların üstüne basıyor. Kaybeden hep robotlar olur.” İç geçirip saatine baktı. “Bir toplantım var.”</p>

  <p class="p34">“Tabii. Tek bir şey kaldı,” dedi Watanabe. Mikroskopta gördüğü şeyi ona tarif edecekti, fakat fotoğrafını göstermeyecekti, çünkü fotoğraf delil sayılırdı. Delili de pat diye göstermek olmazdı. Bu nedenle münkün olduğunca üstü kapalı konuştu. “Bir hayli küçük bir cihazın varlığını öğrendik. Sanki pervanesi ve kesici bıçakları varmış gibi görünüyor. Uçabilir veya bir insanın kan damarlarında yüzebilir. Nanigen’in böyle bir ürünü var mı?”</p>

  <p class="p84">Drake hemen cevap vermedi. Aradaki süre Watanabe’e fazla uzun geldi. “Hayır,” dedi Drake. “Biz böyle robotlar yapmıyoruz.”</p>

  <p class="p42">“Yapan var mı?”</p>

  <p class="p84">Drake ona dikkatle baktı. Bu polis işi nereye götürüyordu? “Sanırım teorik bir cihazı tarif ediyorsunuz.”</p>

  <p class="p42">“Nasıl?”</p>

  <p class="p42">“Eh, bu bir cerrah robot olabilir.”</p>

  <p class="p42">“Ne?”</p>

  <p class="p84">“Cerrah mikro-robot. Buna cerrah-robot da derler. Tıbbi uygulamalar için kullanılan çok küçük robotlar. Teoride bir cerrah-robot hastanın kan damarlarında dolaşabilecek kadar küçük olabilir. Neşterlerle donatılmış olan bir grup cerrah-robot mikroşiruji uygulayabilir. Hastaya enjekte edildikten sonra cerrah-robotlar kan dolaşım sisteminde yüzerek hedef dokuya giderler. Örneğin, atardamarların içindeki plakları kesebilirler. Ya da bir cerrah-bot grubu metastas yapan kanser hücrelerini bulup birer birer yok ederek kanseri yenebilir. Ama şimdilik cerrah-robot sadece bir hayal, gerçek değil.”</p>

  <p class="p84">“Yani, siz bu... cerrah-robot dediğiniz şeyleri üretmiyorsunuz, öyle mi?”</p>

  <p class="p42">“Hayır, o şekilde değil.”</p>

  <p class="p42">“Pardon, anlayamadım,” dedi Watanabe.</p>

  <p class="p127">Drake yine iç geçirdi. “Çok hassas bir konuya giriyoruz.” “Neden?”</p>

  <p class="p42">“Nanigen araştırma yapıyor... Sizin için.”</p>

  <p class="p42">“Benim için mi?” dedi Watanabe iyice şaşırarak.</p>

  <p class="p42">“Vergi ödüyor musunuz?”</p>

  <p class="p42">“Elbette.”</p>

  <p class="p33">“Nanigen sizin için çalışıyor.”</p>

  <p class="p33">“Haa, o halde siz devlet hesabına çalışıyorsunuz...”</p>

  <p class="p33">“O konuya giremeyiz komiserim.”</p>

  <p class="p34">Devlet hesabına gizli bir çalışma yapıyorlardı... Minik robotlarla ilgili bir şey. Drake onu uyarıyor, bu işin peşini bırakmazsa devletle başının derde gireceğini ima ediyordu. Pekâlâ. Watanabe aniden vites değiştirdi. “Başkan yardımcınız neden teknesinden denize atladı?”</p>

  <p class="p33">“Ne? Ne demek istiyorsunuz?”</p>

  <p class="p34">“Eric Jansen tecrübeli bir denizciydi. Büyük dalgalarda bile teknede kalması gerektiğini bilirdi. Bir nedenden dolayı kendini dalgalara attı. Neden atladı?”</p>

  <p class="p34">Drake ayağa kalktı; yüzü kızarmıştı. “Nereye varmak istediğinizi anlamıyorum. Sizden kayıp öğrencilerimizi bulmanızı istedik. Kimseyi bulamadınız. İki önemli yöneticimizi kaybettik. Bu konuda da bize zerre kadar yardımcı olmadınız.”</p>

  <p class="p34">Watanabe ayağa kalktı. “Bayım, Bayan Bender’ı bulduk. Eric Jansen’ı da hâlâ aramaktayız.” Cüzdanından kartvizitini çıkarıp uzattı.</p>

  <p class="p34">Drake karta bakarken bir kez daha iç geçirdi ve yüzünde sevimsiz bir ifade belirdi. “Açık konuşayım, Honolulu polisi bizi hayal kırıklığına uğrattı.” Kartı masanın üstüne attı. “Ne iş yaparsınız diye düşünmekten alamıyorum kendimi.”</p>

  <p class="p49">“Bakın bayım, Honolulu Polis Teşkilatı, New York Polis Teşkilatı ndan bile daha eskidir bilmem, bunu biliyor muydunuz. Vakalarımızı da her zaman yaptığımız gibi, çözmeye devam edeceğiz.”</p>

  <p class="p34">Onlardan beş tane daha bulduk,” dedi Dorothy Girt, Watanabe’in görmesi için fotoğrafları laboratuvar tezgâhı üstüne yayarak. Her birinde pervane ve ucunda bıçaklar olan kaz boynuyla aynı cihazlardı. “Asyalı kimliksiz maktulde buldum.” “Nasıl bulabildin bunları Dorothy? Çok küçük şeyler.” Dorothy Girt ona zafer ışıltıları saçan bir gülücük çıkardıktan sonra bir çekmece açtı ve içinden ağır bir nesneyi aldı. Bu at nah şeklinde bir sanayi tipi mıknatıstı. “Yaraların üstünde gezdirdim. Lanet şey çok ağır.”</p>

  <p class="p10">Mıknatısı bir kenara bırakıp robotlardan birinin büyütülmüş resmini gösterdi. Temiz bir şekilde ikiye bölünmüş olan robotun kesit görünüşü çok netti. İnanılmayacak kadar küçük çipler ve devreler görülebiliyordu... Ayrıca pile benzeyen bir şey, bir tahrik mili ve vitesler de vardı.</p>

  <p class="p10">“Bu şeyi kusursuz bir biçimde ikiye bölmüşsün! Bunu nasıl yaptın Dorothy?”</p>

  <p class="p10">“Kolay oldu. Tıpkı bir doku numunesi gibi, onu bir epoksi bloku üstüne yerleştirdim. Sonra da mikrotomla kestim. Doku numunelerine yaptığımız gibi.” Dorothy nin son derece keskin bıçağı olan mikrotomu mikro-robotu tam ortasından kesmişti. “Şu özelliğine dikkatini çekerim Dan.”</p>

  <p class="p10">Watanabe eğilip robotun iç kısmında onun parmağıyla gösterdiği kutu biçimli nesneye baktı. Kutunun üstünde çok küçük bir <span class="t7">n</span> harfi basılıydı.</p>

  <p class="p10">“Demek ki, CEO bana yalan söyledi,” dedi Watanabe. İçinden Dorothy’nin sırtına bir şaplak indirmek geldi, ama son anda kendini tuttu. Dorothy Girt böyle şeylerden hoşlanacak biri değildi. Bunun yerine başını eğerek Japon tarzı saygı gösterisinde bulundu aile geleneğiydi. “Harika bir iş çıkardın Dorothy.” “Hımh,” diye bir ses çıkardı Dorothy. Ne zaman harika olmayan bir iş yapmıştı ki?</p>

  <p class="p128"><span class="t7">&nbsp;</span></p>

  <p class="p128"><span class="t7">36. BÖLÜM</span></p>

  <p class="p69"><span class="t7">TANTALUS KRATER</span><span class="t7">İ</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 13.00</span></p>

  <p class="p10">&nbsp;</p>

  <p class="p129"><span class="t40">İ</span></p>

  <p class="p28">çine tükürdüğümün doğası,” diye homurdandı Danny Minot. “Doymak bilmeyen canavarlardan ibaret.” Otlardan yapılan ayakkabılarını sürüyerek ve şiş kolunu bir eliyle koruyarak yürümekteydi. Kolundaki şişlik artık gömlek kolunu çeşitli yerlerinden yırtacak hale gelmişti. Rick Hutter ve Karen King onun yanında yürüyorlardı. Sırt çantasını Rick taşıyor, Karen da savaşa hazır biçimde palasını tutuyordu. Hayatta kalan son üç kişiydiler. Çok geniş, kum ve çakıllarla kaplı bir arazideydiler. Burası Tantalus Krateri’nin dudağıydı. Bu açık alan ileride bambuların sıralandığı bir yere geldikten sonra kule gibi yükselen bir tepeyle son buluyordu. Bambuların arasındaki bir boşluktan, dağ büyüklüğündeki kaya belirdi. Üstü yosun ve oluklarla kaplıydı. Onların boyutlarındaki insanlar için bu kaya kilometrelerce uzaktaymış gibi görünüyordu.</p>

  <p class="p10">Güneş yakıcıydı. Saatlerden beri Tantalus’a yağmur yağmamıştı. Küçük bedenleri çok çabuk nem kaybettiği için fena halde susamışlardı.</p>

  <p class="p29">Karen çok korunmasız olduklarını hissediyordu. Kolay hedeftiler. Apaçık arazide, sığınacakları hiçbir yer yoktu. Tepelerinde bir kuş uçarken Karen hemen palasını hazırladı. Ama kuş mina değildi; Tantalus üstünde dolanan bir şahindi. Bu insanlar ona yemek olamayacak kadar küçüktü ya da Karen öyle olduğunu umuyordu.</p>

  <p class="p30">“İyi misin Karen?” diye sordu Rick.</p>

  <p class="p30">“İkide bir bana bunu sorma.”</p>

  <p class="p30">“Ama...”</p>

  <p class="p30">“Ben iyiyim. Danny’yle ilgilen. Kötü görünüyor.”</p>

  <p class="p29">Danny bir taşın üstüne oturmuştu; göründüğü kadarıyla devam edemeyecek gibiydi. Yüzü bembeyazdı; kolunu tutmuş, askısını düzeltmeye çalışıyordu.</p>

  <p class="p30">“İyi misin Danny?”</p>

  <p class="p30">“Bu sorunun anlamı ne?”</p>

  <p class="p30">“Kolun nasıl?”</p>

  <p class="p29">“Kolumda bir sorun yok!” Ama Danny gözlerini dikmiş koluna bakıyordu. Kolunda bir kas seğirerek gömlek kumaşını gerdi; derken gevşedi, sonra bir daha gerildi. İstem dışı gibiydi. Danny kaslarının kontrolünü kaybetmişti.</p>

  <p class="p29">“Neden böyle yapıyor?” diye sordu Rick bu kasılmalar Danny’nin kolunda dalgalar halinde gidip gelirken. Kolu sanki kendi canı olan bir varlık gibiydi.</p>

  <p class="p30">“Bir şey yaptığı yok,” diye üsteledi Danny.</p>

  <p class="p30">“Ama, Danny, kolun kasılıyor...”</p>

  <p class="p29">“Hayır!” diye bağırdı Danny onu iterek; sonra sağlam koluyla öbürünü çekip Rick’ten uzaklaştırdı. Kolunu saklamak için sırtını Rick’e döndü. Rick onun kolundaki motor kontrolünü tamamen kaybetmiş olduğunu anladı.</p>

  <p class="p12">“Kolunu hareket ettirebiliyor musun?”</p>

  <p class="p12">“Şimdi hareket ettirdim ya.”</p>

  <p class="p10">Aniden cırt diye bir ses duyuldu. Danny inlemeye başladı. “Olamaz... olamaz...” Gömlek kolu parçalanmaya başlamıştı. Yırtığın içinden korkunç bir manzara göründü. Derisi yağlı parşömen gibi saydamlaşmıştı. Derinin altında hafifçe kımıldayan beyaz, tombul yumurta biçimli ovoidler vardı. Hepsi halinden memnun görünüyordu.</p>

  <p class="p10">“Yabanarısı yumurtalarını bırakmış,” dedi Rick. “Asalakmış.”</p>

  <p class="p12">“Hayır!” diye haykırdı Danny.</p>

  <p class="p10">Yumurtalar çatlamış, larva haline gelmişti. Tırtıllar. Danny’ nin kolundaki dokuyla beslenmişlerdi. Danny koluna bakarak inliyordu. Kolunda duyduğu o pat sesleri yumurtaların çatlamasıydı... Tırtıllar dokuyu kazıyorlar... kolunu çiğniyorlardı. “Bunlar büyüyecekler!”</p>

  <p class="p10">Rick onu yatıştırmaya çalıştı. “Sana doktor bulacağız. Tantalus’a varmak üzereyiz...”</p>

  <p class="p12">“Ölüyorum!”</p>

  <p class="p10">“Bunlar seni öldürmez. Asalaklar senin canlı olmanı isterler.”</p>

  <p class="p12">“Neden?”</p>

  <p class="p12">“Beslenmeye devam etmek için...”</p>

  <p class="p12">“Of, Tanrım!”</p>

  <p class="p10">Karen onu oturduğu yerden kaldırdı. “Hadi. Hareket etmen lazım.”</p>

  <p class="p10">Yürümeye devam ettiler, fakat Danny onları yavaşlatmaktaydı. İkide bir tökezliyor, oturma ihtiyacı duyuyordu. Tırtıllar onu büyülemiş gibiydi; gözlerini kolundan alamıyordu.</p>

  <p class="p10">Bir süre yürüdükten sonra karşılarına çamur damlalarının birbirine yapışmasıyla oluşmuş yuvarlak bir tulum çıktı. Bu tulum eğri bir baca gibi yerden yükseliyordu.</p>

  <p class="p10">“Keşke Erika burada olsaydı,” dedi Karen. “Bize bunu neyin yaptığını anlatabilirdi.”</p>

  <p class="p32">Bu çamurdan bacanın içinde tehlikeli bir şey, büyük ihtimalle bir böcek olduğunu varsaymak zorundaydılar. Herhangi bir hareket olduğu takdirde derhal koşmaya hazır halde, bacanın epeyce uzağından dolanarak geçtiler. Büyük Kaya ya yaklaşıyorlardı.</p>

  <p class="p10">0 bir anneydi. Kelebekler gibi o da sadece çiçeklerin nektarını içerek beslenirdi. Bununla birlikte avcıydı da. Bebeklerini arıyordu; onlar etle beslenirlerdi. Bütün avcılar gibi onun da zekâsı, öğrenme kabiliyeti ve mükemmel bir hafızası vardı. Dahası, onda dokuz tane beyin bulunuyordu. Bir ana beynin yanı sıra sekiz tane küçük beyin omuriliği boyunca boncuk gibi diziliydi. Böcekler arasında en akıllılarından biriydi.</p>

  <p class="p10">Bir kere çiftleştiği eşi bunun hemen ardından ölmüştü. O bir kraliçeydi ve bütün hayatını yalnızlık içinde geçirirdi. O tek başına yaşayan bir yabanarısıydı.</p>

  <p class="p10">Bacadan dışarıya uzanıp güneşe baktı. Önce başı çıktı, ardından gövdesi. Katlanmış bir yelpaze gibi kanatları sırtında katlanmıştı. Kanatlarım açıp titreştirerek güneş ışığında kaslarını ısıttı.</p>

  <p class="p10">Yabanarısı bacadan dışarıya çıkarken insanlar donup kaldılar. Sarı siyah şeritleri ve eklemli karnıyla muazzam bir görünüşü vardı. Yabanarısı kanatlarını gerip çırptı ve altındaki bacakları sallanarak havalandı.</p>

  <p class="p12">“Eğilin!”</p>

  <p class="p12">“Yere yatın!”</p>

  <p class="p10">İnsanlar kendilerini yere atıp, ot parçaları veya çakıl gibi bir siper bulabilmek için sürünmeye başladılar.</p>

  <p class="p10">Yabanarısı önce insanları fark etmedi. Bacadan havalandık tan sonra avlanma amacıyla zikzaklar çizerek uçmaya başladı. Bu sırada yere bakıyor, her bir ayrıntıyı inceliyordu. Hafızasında arazinin kesin bir haritası vardı.</p>

  <p class="p12">Yeni bir şey gördü.</p>

  <p class="p10">Bacanın güneydoğu tarafında üç nesne vardı. Bu nesneler canlıydı. Yerde sürünüyorlardı. Gördüğü kadarıyla bunlar avdı.</p>

  <p class="p130">Derhal uçuş rotasını değiştirip, saldırıya geçti.</p>

  <p class="p10">Yabanarısı büyük bir hızla pike yaptı, Rick Hutter’ı seçerek onun üstüne kondu.</p>

  <p class="p10">Rick palasını savurarak sırtüstü yuvarlandı; arı onu bacakları arasına almış, kanatlarıyla ona vuruyor, çeneleriyle onu hafifçe tutuyordu.</p>

  <p class="p12">“Rick!” diye bağırdı Karen palası elinde ona doğru koşarak.</p>

  <p class="p10">Rick soluk alamıyordu. Arının çeneleri göğsündeki bütün havayı boşaltmıştı. Ama nedense derisine batmamıştı. Arı nazik davranıyordu.</p>

  <p class="p10">Bir an sonra arı kıvrılıp iğnesini öne çıkardı. Karnının ucundaki zırh plakaları ayrılarak hassas kıllarla kaplı iki yumuşak parmak ortaya çıktı; parmaklar sallanıyordu. Bu parmaklar onun dokunaçlarıydı. Dokunaçlar Rick’in boynunda ve yüzünde gezinip onun tadına baktı.</p>

  <p class="p12">Arı bu tadı beğenmişti.</p>

  <p class="p29">Sokma işlemi çok hızlı gerçekleşti. Tat alma dokunaçlarının altındaki bir delikten bir kılıf içinde iki iğne çıktı. Kılıf Rick’in koltuk altına girerken iğneler de sırayla koltuk altına saplandı.</p>

  <p class="p30">Rick iğneler saplanırken dayanılmaz bir acı duymuştu.</p>

  <p class="p29">Karen palasını sallayarak arıya saldırdı, ama çok geç kalmıştı. Arı bacaklarıyla Rick’i taşıyarak havalandı. Karen bir an Rick’in bacaklarını sallayışını gördüyse de az sonra Rick hareketsiz kaldı.</p>

  <p class="p48">Yabanarısı bacanın üstüne konduktan sonra başıyla Rick’i baca deliğinden içeriye itmeye başladı. Rick’in ardından o da içeriye girerken önce şeritli karnı, en sonundaysa iğnesi gözden kayboldu.</p>

  <p class="p29">Kumlu zeminde büzülmüş halde kalan Karen ve Danny ne yapacaklarına karar vermeye çalışıyorlardı.</p>

  <p class="p30">“Rick öldü,” dedi Danny.</p>

  <p class="p30">“Nereden biliyorsun?” dedi Karen.</p>

  <p class="p30">Danny gözlerini devirdi.</p>

  <p class="p29">Keşke Erika burada olsaydı, diye geçirdi içinden Karen. Bu arı hakkında Erika’nın bilgisi olabilirdi. “Rick hâlâ sağ olabilir.”</p>

  <p class="p30">Danny inler gibi bir ses çıkardı.</p>

  <p class="p29">Karen entomoloji dersinde yaban arıları hakkında öğrendiklerini hatırlamaya çalıştı. “Sanırım, bu tek başına yaşayan bir yabanarısıydı.”</p>

  <p class="p30">“Ne olmuş? Hadi gidelim, lütfen.”</p>

  <p class="p29">“Bekle.” Üniversitedeyken böcekler hakkında gördüğü dersler... “Tek başına yaşayan yabanarıları onlar dişi olur, tabii. Yavruları için bir yuva yaparlar. Kurbanlarını felç ederler, galiba. Ama onları öldürmezler. Yavrularını onlarla beslerler.”</p>

  <p class="p28">Aslında Karen bu yabanarısının hangi tür olduğunu ve gerçekten nasıl yaşadığını tam olarak bilmiyordu.</p>

  <p class="p12">“Hadi gidelim!” Danny ayağa kalkıp yürümeye başladı.</p>

  <p class="p12">Karen palasını kılıfından çıkardı.</p>

  <p class="p12">“Ne yapıyorsun?” diye sordu Danny.</p>

  <p class="p12">“Rick benim hayatımı kurtardı.”</p>

  <p class="p12">“Sen delirmişsin.”</p>

  <p class="p10">Karen cevap vermedi. Kemerindeki bileği taşını çıkarıp palasını keskinleştirdi. “O kaltak Rick’i kaçırdı.”</p>

  <p class="p12">“Hayır Karen! Yapma!”</p>

  <p class="p10">Karen ona aldırmadı. Sırt çantasını açıp, kulaklıktı bir telsiz ve baş lambası çıkardı. Bir telsiz daha çıkarıp bunu Danny’ye verdi. “Bunu başına tak.” Ayağa kalkıp bacaya doğru yürüdü. Sonra telsize seslendi. “Beni duyuyor musun Danny?”</p>

  <p class="p10">Danny küçük bir bitkinin gölgesinde uzanmış, karnının üstüne yatıyordu. “Sen kaçıksın!” diye bağırdı telsize.</p>

  <p class="p10">Karen kulağını bacaya dayadı. Kurumuş çamurla yapılmıştı ve tuhaf bir kokusu vardı. Ayaklarının altında bir uğultu hissetti — arı yerin altında kanat çırpıyordu. Aşağıda yuvası vardı. Uğultu bir süre daha devam etti. Derken bu ses yer seviyesine doğru yaklaşmaya başladı. Yabanarısı yuvasından çıkmak için bacayı tırmanıyordu.</p>

  <p class="p12">Karen bacanın gölgeli tarafına gizlendi.</p>

  <p class="p10">Arının başı ortaya çıkınca Karen vücudunu bacaya yapıştırdı. Arının iki gözü ona baktı. Karen fark edildiğine emindi, ama arı bir tepki göstermedi; uçup gitti. Havada bir süre dolandıktan sonra avlanmak için kuzeybatı yönüne doğru uçtu.</p>

  <p class="p10">Arı gözden kaybolunca Karen palasını bacadan içeriye soktu ve etrafını parçaladı. Arı tekrar dönebilir diye gözü kuzeybatı yönündeydi. Ama görünürde bir şey yoktu. Karen kırık parçaları ortadan çektikten sonra tünelin içine atladı.</p>

  <p class="p12">“Beni bırakma!” diye bağırıyordu Danny.</p>

  <p class="p10">Karen kulaklığı düzelttikten sonra telsizle onu aradı. “Beni duyuyor musun?”</p>

  <p class="p12">“Öleceksin Karen. Tek başıma kalacağım...”</p>

  <p class="p12">“Arıyı görürsen, bana haber ver.”</p>

  <p class="p12">“Tanrım!”</p>

  <p class="p10">“Tamam,” dedi Karen ve telsizi kapadı. Hızlı hareket edip Rick’i bulmalı ve onu dışarıya çıkarmalıydı. Arı her an geri gelebilirdi.</p>

  <p class="p10">Tünelin içinde sertleşmiş çamurla kaplı duvarlar vardı. Ve dik bir şekilde aşağıya iniyordu. Karen elleri ve dizleri üstünde yengeç gibi yürüyerek inmeye başladı. Tünel çok dardı. Arkasındaki giriş yerinden gün ışığı sızıyordu, fakat aşağıya doğru gittikçe bu aydınlık azaldı. Karen baş lambasını yaktı. Tünelin içinde çok da kötü olmayan mayhoş bir koku vardı. Büyük ihtimalle bu anne arının feromonuydu. Ama Karen daha derine indikçe buna tatsız, ekşimik bir koku karıştı.</p>

  <p class="p10">Birden önünde bir boşluk belirdi. Tünel aniden bu dimdik baca deliğinde bitiyordu. Karen aşağıya bakarken soluğu kesilecek gibi oldu. Dibi görünmeyen, karanlık bir çukurdu. Bendeki talihe bak, Rick burada olmalı, dedi içinden. O benim hayatımı kurtardı. Ona ödemem gereken bir borcum var. Üstelik adamdan hiç hazzetmiyorum.</p>

  <p class="p32">Çukurun ağzında oturup bacaklarını sallandırdı. Sonra ellerini ve dizlerini duvarlara dayayarak inmeye başladı. Düşerse çok kötü olurdu. Eğer bu bacada sıkışıp kalırsa, bir daha çıkamayabilirdi. O dimdik bacada sıkışıp kalmışken dev bir yabanarısının ona doğru yaklaşması... Hayır. Bunları düşünmemeliydi.</p>

  <p class="p10">Dışarıda Danny Minot sırt çantasını açmış, yiyecek bir şey arıyordu. Gücünü koruması lazımdı. Aslında çok da önemi yoktu; nasıl olsa ölecekti. Kulaklığını çıkarıp yanına bıraktı ve kolunu incelemeye başladı. Görünüşü korkunçtu.</p>

  <p class="p12">Telsiz cızırdayınca hemen aldı. “Ne?”</p>

  <p class="p12">“Bir şey görüyor musun?”</p>

  <p class="p12">“Hayır.”</p>

  <p class="p10">“Dinle Danny. Gözünü dört aç. Eğer arıyı görürsen bana haber ver ki, buradan çıkayım. Senin iyiliğin için.”</p>

  <p class="p10">“Tabii, tabii.” Danny tekrar kulaklığı başına geçirdi, sonra yüzü arının gitmiş olduğu kuzeybatıya dönük halde sırtını bir kayaya yaslayıp oturdu.</p>

  <p class="p10">Karen bacanın dibine varmıştı. Burası hafifçe genişledikten sonra keskin bir kıvrım yapıyordu. Karen bu kıvrımı döndükten sonra tünel bir odaya açıldı. Karen baş lambasını odanın içinde gezdirdi. Yıldız yağmuru biçiminde en az iki düzine tünel gördü. Her tünelin ağzı karanlıktı.</p>

  <p class="p12">“Rick?”</p>

  <p class="p10">Rick bu tünellerden birinde olmalıydı. Büyük ihtimalle ölmüştü.</p>

  <p class="p10">Karen sürünerek bunlardan birinin içine girdi. Kısa bir mesafe ilerledikten sonra karşısına bir duvar çıktı. Molozların sıkıştırılmasıyla oluşmuş ve tünele girişi tıkayan bir duvardı arada boşluklar ve delikler olan salyayla yapıştırılmış kum ve çakıllar... Karen bunun öbür tarafında ne olduğunu görmek için lambasını boşluklardan birinin içine tuttu.</p>

  <p class="p10">Bu boşlukların nefes alma delikleri olduğunu anladı. Çünkü moloz duvarın ardında canlı bir şey vardı. Bu moloz kapı tüneli tıkamak için yapılmıştı. Deliklerden çıtırdama ve emme sesleriyle birlikte bir çürüme kokusu geliyordu. İçeride büyük bir iştahla, hiç durmadan yemekte olan canlı bir şey vardı.</p>

  <p class="p12">“Rick!” diye seslendi Karen. “Orada mısın?”</p>

  <p class="p10">Çıtırdama sesi bir an kesildikten sonra yine devam etti. Karen’ın seslenişine başka bir karşılık gelmedi.</p>

  <p class="p10">Karen gözünü bir deliğe yaklaştırıp, lambasını içeriye tuttu. Işık fildişi renginde parlak bir yüzeyden yansıdı. Bu yüzey katmanlarla buruşuktu. Katmanlar deliğin önünden birer birer geçmeye başladı; bir trenin art arda geçen vagonları gibiydi. Karen soluma sesi duydu, ama bu bir insana ait değildi. Onu asıl korkutan şey, içerideki yaratığın cüssesiydi. Bir denizaygırı kadar büyük görünüyordu.</p>

  <p class="p10">Araştırması gereken daha pek çok tünel vardı. Karen tekrar ana odaya döndükten sonra başka bir tünele girdi ve bunun çamur duvarına varınca, “Rick?” diye seslendi. “Beni duyuyor musun?”</p>

  <p class="p10">Kulaklığına Danny Minot’un sesi geldi. Yerin çok altında olduğu için ses zayıf ve cızırtılıydı. “Ne oluyor orada?” diye sordu Danny.</p>

  <p class="p10">“Büyük bir odaya vardım. Bu odadan değişik yönlere en az yirmi tane tünel çıkıyor. Her tünelin sonunda bir hücre var. Her hücrede bir larva var ve galiba...”</p>

  <p class="p10">Karen moloz kapıya palasıyla vurup çamur yapıyı doğramaya başladı. “Rick!” diye bağırdı. “Orada mısın?” Belki beni işitiyor, ama konuşamıyordur. Belki ölmüştür. Belki hemen buradan çıkıp gitmem gerek. Şunu bir kez daha deneyeyim. Karen moloz kapıyı doğrayıp vücudunu geçirebileceği kadar bir boşluk açtıktan sonra sürünerek hücreye girdi.</p>

  <p class="p10">Hücrede Karen’dan daha büyük, gözleri olmayan ve sık soluyan tombul bir tırtıl vardı. Ağzının önündeki kesicidişleri parantez biçimindeydi. Anne arı yavrusu için hücreye yiyecek doldurmuştu. İki kurt, bir koa böceği ve perişan görünümlü bir örümcek. O anda tırtıl parlak kabuklu koa böceğiyle besleniyordu. Odanın içi parçalanmış böcek kabukları ve et kırıntılarıyla doluydu. Yenmemiş ve çürümekte olan üç tane de böcek kafası vardı.</p>

  <p class="p10">Karen tırtılın dişlerine fazla yaklaşmadan hücrenin içinde dolaştı. Tırtıl koa böceğini yemekle meşguldü.</p>

  <p class="p10">Karen kulak kesildi. Yiyecekler nefes alıyordu. Güzel. Demek ki, yiyecekler felç edilmişlerdi, ama canlıydılar. Rick de sağ olabilirdi. Felçli örümcek soluk aldıkça karnı inip kalkıyordu, fakat tamamen hareketsizdi, donuk gözlerle bakınıyordu.</p>

  <p class="p10">Tırtıl başını iki yana sallayarak dokunaçlarıyla koa böceğinin içinden parçaları çıkarıp emmekteydi. Koa böceği de nefes alıyordu.</p>

  <p class="p10">Karen’ın içinden bu yaratığı doğramak geldi, ama kendini tuttu. Bu tırtıl da doğanın bir parçasıydı. Annesinin getirdiği eti yiyen bir aslan yavrusundan da kötücül değildi ki... Yabanarıları böcekler âleminin aslanlarıydı. Tıpkı aslanların ekosistemi sağlıklı bir dengede tuttukları gibi, yabanarıları da iyi şeyler yapıyorlar, bitki yiyen böcek nüfusunu kontrol altında tutuyorlardı. Karen bunu bilse de, bir yabanarısının Rick’i yeme düşüncesinden hoşlanmadı.</p>

  <p class="p10">Karen sürünerek hücreden çıkıp başka bir tünele geçti. Nefes deliğinden içeriye seslendikten sonra bunu keserek genişletti ve hücreye girdi. Burada yetişkin bir larva etraftaki her şeyi yemiş, önündeki kurdun son parçalarını tüketmekteydi.</p>

  <p class="p10">“Rick!” diye bağırdı Karen. Toprak duvarlar sesini boğuyordu. Rick aşağıda, yukarıda, dört bir yanda olabilirdi.</p>

  <p class="p12">Kulaklığı cızırdadı. “Ne oluyor orada?” diye sordu Danny.</p>

  <p class="p12">“Rick’i bulamıyorum. Burası labirent gibi.”</p>

  <p class="p10">Başka bir hücreye girdi. Burada ipekle örülmüş bir kozanın içinde doğmamış bir yabanarısı vardı. Çok geçmeden yetişkin olarak kozadan çıkardı. Karen oradan ayrıldıktan sonra genişlettiği kapıyı tekrar taşlarla örttü. Yeni doğmuş bir yabanarısının iğnesini sallayarak peşinden gelmesini hiç istemiyordu.</p>

  <p class="p10">“Rick! Benim, Karen!” diye bağırdıktan sonra soluğunu tutup kulak kesildi.</p>

  <p class="p32">Tırtılların ağız şapırtıları ve korku içindeki kalbinin atışları dışında bir ses yoktu.</p>

  <p class="p10">Rick Hutter hücrelerden birinin karanlığında yatıyor, konuşamıyor ve hareket edemiyordu. Arı onu felç etmişti, ama bütün duyuları uyanıktı. Sırtında ve bacaklarında toprak zemindeki tümsekleri hissedebiliyordu. Odada yaşayan tırtılı göremese de kolayca işitebiliyordu. Tırtıl çatırdatarak, şapırdatarak bir şey yemekteydi. Rick normal nefes alabiliyor, istediği zaman gözlerini kırpıştırabiliyordu kendi iradesiyle yapabildiği tek şey buydu. Bir parmağını oynatmaya çalıştı, ama parmağın kımıldayıp kımıldamadığını anlaması mümkün değildi.</p>

  <p class="p51"><span class="t36">İ</span><span class="t36">mdat. Bana yard</span><span class="t36">ı</span><span class="t36">m edin.</span></p>

  <p class="p12">Bu sadece aklından geçen sözlerdi.</p>

  <p class="p10">Arı zehrinin sinir sisteminin sadece bir kısmını felç ettiğini anlamıştı; bilinçli hareketleri kontrol eden sempatik sinirler. Bilinçdışı kısmı yöneten özerk sinir sistemi normal işlevlerini sürdürüyordu. Kalbi atıyor, normal nefes alıyor, bütün sistemleri çalışıyordu. Ama vücuduna hiçbir şey yaptıramıyordu. Vücudu motoru rölantide çalışan bir kamyon gibiydi; bir türlü onu hareket ettirecek gaz pedalını bulamıyordu. Bir şey canım yaktı, bir süre bunun ne olduğunu anlayamadıysa da, mesanesi otomatik olarak boşalınca altında yayılan sıcaklığı hissetti. Bu onu rahatlattı.</p>

  <p class="p10">Zehir yabanarısının yiyecekleri buzdolabında saklama versiyonuydu. Kurbanlarını yeme zamanına kadar canlı ve taze muhafaza ediyordu.</p>

  <p class="p10">Şapırtılar ve çıtırtılar Rick’in ayakları dibinde devam ediyordu. Tırtıl artık yemeğin sonuna gelmiş olmalıydı, çünkü burnuyla yemeyeceği kemik parçalarını bir yana ittiğini duydu. Bu seslerden tırtılın çeneleri olduğunu anladı ve vücuduna temas etmesi fikri Rick’i ürpertti. Acaba onu yemeye neresinden başlayacaktı? Yüzünü çiğneyerek mi başlardı, yoksa erkeklik organından veya karnından mı?</p>

  <p class="p10">Karanlığın içinde felçli bir halde yatarken yaklaşan ölümü yerine onu hayatta mutlu etmiş olan şeyleri düşünmeye karar verdi. Bu anıları hatırlamak için son fırsatı olabilirdi. Jersey Sahili’nde, Belmar’da denizin içinde ayaklarım sürüyerek yürüyüşünü hatırladı; ailesiyle her yaz oradaki bir motelde bir hafta tatil yaparlardı. Babası bir market zincirinin dağıtımını yapan kamyon sürücüsüydü. Beş yaşındayken bu kamyonun sürücü koltuğunda ayakta durur ve herkese büyüyünce babası gibi kamyon sürücüsü olacağını söylerdi. Gözünün önüne Stanford</p>

  <p class="p83">Üniversitesinden gelen kabul mektubunu açışı geldi... Bu prestijli üniversiteye tam burslu olarak kabul edildiğini okuyunca inanamamıştı. Sonra yine burslu olarak Harvard’ın yüksek lisans programına kabul edilişi. Kosta Rika’da mülakat yaptığı yaşlı yerli kadının ona ilaç niyetine Himatanthus ağacı yapraklarından çay demleyişini hatırladı.</p>

  <p class="p84">Sonra aklı laboratuvara gitti. Bir gece Himatanthus yapraklarından ekstre çıkarmaya çalışırken Karen King de örümcekleriyle deney yapmak için geç saatlere kalmıştı. Odada sadece ikisi vardı; laboratuvar tezgâhında yan yana çalıştıkları halde tek kelime etmiyorlardı. Karşılıklı duydukları husumetle hava ağırlaşmıştı. Ama bir an kazayla elleri birbirine sürtünmüştü... Belki de o gece Karen’a asılmayı denemeliydim, diye geçirdi aklından. Ama Karen böyle bir girişim yaptığı anda ona yumruğu indirirdi.</p>

  <p class="p84">Bir erkek ölürken hep kaçırmış olduğu seks fırsatlarını düşünürmüş. Kim demişse bunu, galiba bir gerçek payı varmış...</p>

  <p class="p12">Uyuklamaya başlıyordu.</p>

  <p class="p12">“Rick!”</p>

  <p class="p12">Karen’ın sesi onu uyandırdı. Toprağın içinden geliyordu.</p>

  <p class="p84">“Buradayım Karen!” diye bağırdı içinden. Ağzını oynatamıyordu.</p>

  <p class="p12">“Rick! Neredesin?”</p>

  <p class="p12">Çabuk ol! Burada beni yemek isteyen bir şey var!</p>

  <p class="p84">Karen’ın ışığı kısa bir an odanın içine vurdu, ama hemen kayboldu. Rick’in epey bir zamandan beri gördüğü ilk ışıktı. Yine zifiri karanlık içinde kaldı. Karen başka yere gitmişti.</p>

  <p class="p12">Geri dön! Ben buradayım!</p>

  <p class="p12">Sessizlik. Karen oradan gitmişti.</p>

  <p class="p10">Derken, o zifiri karanlıkta en korktuğu şey olmaya başladı. Islak ve bir hayli ağır bir şey bileklerinin üstünde kayarak ayaklarını yere bastırdı. Olamaz! Ardından larvanın katmanlarını bacağının üstünde hissetti. Sonra bu ağırlık karnını geçip göğsüne gelerek soluğunu kesti. Hayır! Lütfen, hayır! Arının larvası üstünde yatarak onu eziyor, nefes almasını engelliyordu. Rick tırtılın kalp atışlarım hissetti. Şapırtılı bir çıtırdama sesi duyunca çenelerin çalışmaya başladığını anladı.</p>

  <p class="p12">Çıtır çıtır. Şılap şulup.</p>

  <p class="p10">Işık geri geldi. Hücrenin içine bir ışın huzmesi girince bunun aydınlığında larvanın soluk renkli bir anüse benzeyen yumuşak ağzındaki kesicidişleri göründü. Tam yüzünün önündeydi.</p>

  <p class="p10">Karen baş lambasını hücrenin içine tutuyordu. “Tanrım, Rick!” Girişteki moloz yığınını palasıyla doğrayıp, parçaları yana attı.</p>

  <p class="p10">Larvanın dişleri Rick’in alnında geziniyordu. Sanki çiğnemeye başlamak için yumuşak bir nokta arar gibiydi. Dişlerini omzuna değdirince kan çıkardı. Rick az sonra bu dişleri burnunda hissetti. Larvanın ıslak ağzı salyalar saçarak onu öper gibi dudaklarına sürtündü. Rick refleksle öksürmeye başladı. Boğulacak gibi olmuştu.</p>

  <p class="p12">“Dayan Rick!”</p>

  <p class="p12">Çabuk ol, bu alçak bana Fransız öpücüğü vermek istiyor.</p>

  <p class="p10">Karen girişten geçip kendini larvanın üstüne attı ve iki ayağıyla onu tekmeleyip, Rick’in yüzünden uzaklaştırdı. “Onu rahat bırak!” diye bağırarak palasını tırtıla sapladı. Tırtılın soluğu kesilirken hava deliklerinden bir tıslama duyuldu. Karen palasını geri çekti ve bu defa yukarıdan aşağıya doğru savurarak tek darbede tırtılın başını kopardı. Kafası kesik vücut kıvrılarak seğiriyor, debeleniyordu. Karen darbeler indirmeye devam etti.</p>

  <p class="p29">Rick’i kollarının arasına alıp hücreden dışarıya sürükledi. Tuhaf bir koku onları takip ediyordu.</p>

  <p class="p30">Bu kötü, dedi Rick içinden. Bu larvanın alarm feromonu.</p>

  <p class="p29">Karen da fark etmişti. Ölmekte olan larva koku diliyle imdat çığlıkları gönderiyordu. Bu koku arı yuvasını doldurmaya başlamıştı. Anne bunu fark ederse...</p>

  <p class="p30">Danny’nin sesi duyuldu. “Ne oluyor?”</p>

  <p class="p29">“Rick’i çıkardım. Hâlâ sağ. Hazır ol, onu dışarıya getiriyorum.”</p>

  <p class="p29">Rick patates çuvalından farksızdı, ama Karen da inanılmaz derecede kuvvetliydi. Rick’i bulmuşken, onu yarı yolda bırakacak değildi. Onu sürükleyerek ana odaya getirdikten sonra dik bacaya doğru yöneldi.</p>

  <p class="p30">Tam o anda Danny’nin sesi duyuldu: “Arı dönüyor!”</p>

  <p class="p131"><span class="t9">&nbsp;</span></p>

  <p class="p131"><span class="t7">37. BÖLÜM</span></p>

  <p class="p132"><span class="t7">TANTALUS KRATER</span><span class="t7">İ</span></p>

  <p class="p132"><span class="t7">31 EK</span><span class="t7">İ</span><span class="t7">M, SAAT 14.00</span></p>

  <p class="p56"><span class="t9">&nbsp;</span></p>

  <p class="p27"><span class="t27">A</span></p>

  <p class="p28">nne yabanarısı bacakları arasında felç ettiği kurdu taşıyarak ağır ağır uçuyordu. Çamur bacasını aramak için yuvasının üstünde birkaç zikzak yaptı.</p>

  <p class="p10">Çok geçmeden bacasının tahrip edildiğini fark etti. Yuvası hasar görmüş ve işgal edilmişti. Bir işgalci vardı.</p>

  <p class="p10">Danny Minot bir kaya veya bitki gibi görünmeye çalışarak vücudunu kayaya yapıştırıp bitkinin altına saklandı. “Ahmak!” diye fısıldadı Karen’a. Mikro-dünyada yapayalnız kalmıştı.</p>

  <p class="p10">Anne yabanarısı taşıdığı kurtla birlikte bacanın üstüne kondu. Kanatlarını titreterek girişe yaklaştı. O anda yavrusunun dışarıya sızan ölüm kokusunu duydu. Öfkeyle kanatlarını çırpmaya başladı. Kurdu bırakıp kafa üstü deliğe daldı.</p>

  <p class="p10">Karen King yukarıdaki toprakta bir gümbürtü işitti yabanarısının kanat çırpması ve kabuğunun duvara sürtünme sesiydi.</p>

  <p class="p10">“Danny!” diye seslendi. “Ne oluyor?”</p>

  <p class="p10">Karşılık yoktu.</p>

  <p class="p10">“Danny, konuş benimle!”</p>

  <p class="p10">Öfkeyle zırhlanmış anne yabanarısı yuvasından içeriye hışımla daldı.</p>

  <p class="p10">Karen arının geldiğini duyabiliyordu. Dikey bacanın dibindeki odada çömeldi; Rick arkasındaydı, yerde yatıyordu. Odayı keskin bir koku kapladı annenin öfkesinin ilk dalgasıydı.</p>

  <p class="p10">Karen elmas bileği taşım çıkarıp telaş içinde palasını bilemeye başladı. “Dayan Rick!” diye mırıldandı. Bir süre biledikten sonra palası en keskin halini almıştı. Arının devasa biyoplastik zırhını mutlaka kesmek zorundaydı. Karen palayı başını üstüne kaldırıp pozisyon aldı ve, “Hadi, gel bakalım,” dedi.</p>

  <p class="p12">Anne arı bacanın dibine varmıştı. Bir an durdu.</p>

  <p class="p12">O anda arının kocaman, sarı siyah başı belirdi.</p>

  <p class="p12">Baş aşağıya duruyordu.</p>

  <p class="p12">Karen bütün gücüyle palasım arının yüzüne savurdu.</p>

  <p class="p12">Pala arının gözünde bir iz bırakarak sekti. Anne arının gözlerinde zırh vardı.</p>

  <p class="p12">Arı hâlâ baş aşağıya olduğu halde başım odanın içine sokup çenelerini palaya geçirdi ve Karen’ın elinden söküp aldı, tekrar deliğin içine götürdü. Karen çatırdayan metal sesi işitti; arı onun son silahını doğruyordu.</p>

  <p class="p12">Oda sarsıldı: yabanarısı tünel duvarları arasında kanat çırpmaktaydı. Saldırıya hazırlanıyordu. Karen onun solumasını işitti. Bir an arkasına dönüp bakınca baş lambasının ışığında Rick’i gördü. Ölü gibi duruyordu.</p>

  <p class="p12">Karen başını çevirirken boynunda sallanan küçük çakıyı fark etti. Bir daha cebinde taşımamaya yemin etmişti. Çakıyı açıp, boynundan çıkardı.</p>

  <p class="p10">Arının başı hâlâ ters durumda olduğu halde artık odanın içindeydi; çeneleri Karen’ı kapmak için açılıp kapanıyordu. Başının üstü tüylerle kaplıydı. Karen tüyleri kavradı. Arı başını sallayınca Karen’ı yere çarptı. Üç küçük gözüyle onu görebiliyordu.</p>

  <p class="p10">Başı dönerek onu tünel duvarlarına çarparken ve çeneler onu tutmak için açılıp kapanırken Karen arının başına sımsıkı tutundu. Fena halde hırpalanıyordu, ama buna rağmen art kafa boğumuna parmaklarını geçirmeyi başardı. Burası arının boynuydu; buradaki zırhında bir eklem yeri vardı. Karen parmak uçlarında yumuşak dokuyu hissetti.</p>

  <p class="p10">Boyun kısmı o kadar dardı ki, kolayca parmaklarının arasına alabilmişti. Boğazı artık avucundaydı. Belki de arıyı boğabilirdi.</p>

  <p class="p10">O anda arı geriye doğru bir hamle yaparak Karen’ı tünelin içine sürükledi. Karen tünelin içinde sıkışıp kalmıştı ve arı başıyla ona darbeler indiriyordu. Arı vücudunu kıvırınca Karen onun karnını öne çıkarıp iğnesini batırmak istediğini anladı. Arı tekrar onu odanın içine ittikten sonra onu silkelemek için debelendi. Ama Karen çok sıkı tutunuyordu. Bir elini boynundan çekip çakısını aldı ve arının boğazını kesmeye başladı.</p>

  <p class="p12">Arının başı koptu.</p>

  <p class="p10">Karen’ın üstünden geçip yuvarlanırken Karen da sıçrayan kanlarla birlikte odanın içine döndü.</p>

  <p class="p10">Arının dokunaçları birkaç kez seğirdikten sonra hareketsiz kaldı. Kesilen boyundan akan kan Karen’ı ıslatmıştı. Kafası kesik gövdesinin kanatları bir süre tünel duvarlarına çarptıktan sonra hareketsiz kaldı.</p>

  <p class="p10">Karen, Rick’in yanına eğilip elini tuttu. Fena halde titriyordu. “Başardım.”</p>

  <p class="p10">Rick gözünün ucuyla onun arkasında bir hareket gördü. Gözlerini kırpıştırıp içinden haykırdı: <span class="t14">Dikkat et!</span></p>

  <p class="p10">&nbsp;</p>

  <p class="p10">Kesik kafada bulunan ana beyin arının gövdesindeki sekiz küçük beyinle irtibatını kaybetmişti, fakat o küçük beyinler hâlâ vücudun geri kalanına mesajlar gönderiyordu. Arının bacakları hareketlendi ve başsız gövdeyi odanın içine sürükledi. Karın kısmı kıvrılarak öne fırladı ve iğnesi ortaya çıktı.</p>

  <p class="p10">Karen bir ses duyunca hemen arkasına döndü. Tam zamanında iğneyi görüp kendini yana atınca arının karnı duvara çarptı. Karen sıkışıp kalmıştı; iğne yüzünü yalayıp geçti. İkiz bıçakları gözünün iki parmak ötesindeydi, iğne dokunaçları yanağına dokunduktan sonra ağzına girdi. Fakat nihayet iğne hareketsiz kaldı ve Karen’ın köprücükkemiği üstünde durdu. Bıçakların üstünden zehir damlacıkları kabarıyordu. Karen bu zehir damlacığında yansıyan yüzünü gördü.</p>

  <p class="p10">Sıvıya değmeden iğnenin altından sıyrılarak çıktı. Rick’in yanına eğilip onun yüzüne bulaşan toprakları sildi ve, “Nasıl gidiyor asker?” diye sordu.</p>

  <p class="p10">Rick tamamen felç olmuş gibiydi. Yüzü maskeden farksızdı. Gözleri kırpılabiliyordu, fakat hiçbir ifade yoktu. Yüz kasları çalışmıyordu ve altına işemişti. Hiç değilse nefes alıyor, kalbi atıyordu. Karen arı zehrinin karmaşık bir şey olduğunu bilirdi. Sinir sisteminin bir kısmını felç etmişti, ama tamamını değil. Rick konuşmaya mı çalışıyordu? Karen emin olamadı.</p>

  <p class="p10">“Göz kırpabiliyor musun?” diye sordu Rick’e. “Eğer kırparsan, evet anlamına gelir. Göz kırpmazsan, hayır demek istiyorsun. Beni anlayabiliyor musun?”</p>

  <p class="p10">Rick bir kere göz kırptı. Evet. Sonra yüzünde bir titreme oldu.</p>

  <p class="p12">“Rick! Bu bir gülümseme miydi?”</p>

  <p class="p51"><span class="t14">Evet. Gayret ediyorum.</span></p>

  <p class="p12">“Bu bir başlangıç. Bir yerin acıyor mu?”</p>

  <p class="p51"><span class="t14">Evet.</span></p>

  <p class="p10">“Neren acıyor?... Neyse, boş ver. Şimdi seni taşıyacağım. Bu canını yakar mı?”</p>

  <p class="p12">Rick göz kırpmadı. <span class="t36">Hay</span><span class="t36">ı</span><span class="t36">r</span><span class="t7">.</span></p>

  <p class="p10">Rick’i kollarının altından kaldırıp hâlâ iğnenin ucunda asılı kalan zehir damlasına temas etmeden ölü arının etrafından sürükledi. Karen onun durumunun ne kadar kritik olduğunu görebiliyordu. Kaslarını hareket ettiremezse yaşaması imkânsızdı. Sinir sisteminin yardıma ihtiyacı vardı. O lanet olası zehir -hâlâ iğne ucunda asılı duran zehir damlası sanki akıllı bir bomba etkisi yapmış, sinir sisteminin sadece bir kısmını felç etmişti. Korkunç bir zehirdi, fakat aynı zamanda hayranlık duyulacak bir şeydi. Doğanın kimya büyüsü hiçbir insan yapımı ilacın yapamayacağı şeyleri başarıyordu.</p>

  <p class="p12">Rick’e yardım edilmezse, ölecekti.</p>

  <p class="p10">Karen o zehir damlasına bakarken aklına bir fikir geldi. Rick’i felç eden zehir onu kurtarmaya da yarayabilirdi.</p>

  <p class="p10">Bundan toplaması lazımdı. Belindeki pala kemerinden asılı duran su şişesini aldı. İçindeki suyu boşalttıktan sonra ağzını zehir damlasına tutarak sıvıyı şişeye doldurdu. Sonra kapağı sıkıştırdı. Bu iş tamamdı.</p>

  <p class="p12">“Bir planım var Rick. Çılgınca, ama işe yarayabilir.”</p>

  <p class="p11">Rick sadece ona bakabildi.</p>

  <p class="p10">Karen dizlerini duvara dayayıp, önündeki Rick’i yukarıya iterek tırmanmaya çalışıyordu. Kendini bir süper kahraman gibi hissetmeye başlamıştı. Normal dünyada böyle bir şeyi kesinlikle yapamazdı. Sık sık dinlenme molası verdiği çok zorlu ve uzun bir tırmanıştı; bir karınca kadar kuvvetli olduğu için memnundu.</p>

  <p class="p10">Danny Minot ümidini kesmişti. Bir anda delikte beliren Rick’in başını ve ardından adamakıllı hırpalanmış haldeki</p>

  <p class="p28">Karen’ı görünce gözlerine inanamadı. “Onu getirdim,” dedi Karen ve omzuna yükleyip Danny’nin yanındaki bitki gölgesine kadar taşıdı.</p>

  <p class="p10">Karen, Rick’in yanına eğilip onu muayene etti. Danny de rüzgârdan korunmak için eğilmiş, onlara bakıyordu.</p>

  <p class="p12">Karen, “Ayağa kalkabilir misin?” diye sordu Rick’e.</p>

  <p class="p12">Rick bir kere göz kırptı.</p>

  <p class="p10">“Evet mi? Denemek mi istiyorsun?” Karen onun kalkmasına yardım etti. Rick bir an sallandı, sendeledi, önce dizleri üstüne çöktükten sonra tamamen yere devrildi.</p>

  <p class="p10">Karen ona şişe içindeki arı zehrini gösterdi. “Bu seni kurtarabilir Rick. Garantisi yok. Şimdi yapmamız gereken şey...” Açık alanın karşısında kule gibi yükselen bambu ağaçlarına baktı. “Tekrar şu ormanın içine dönmek.”</p>

  <p class="p10">Karen’ın aklına örümcek zehriyle tamamen felç olan keskin nişancının ölümü gelmişti. Adamın ölümünde Rick’i kurtarabilecek bilgi vardı.</p>

  <p class="p10"><span class="t9">&nbsp;</span></p>

  <p class="p69"><span class="t7">38. BÖLÜM</span></p>

  <p class="p69"><span class="t7">&nbsp;</span></p>

  <p class="p69"><span class="t7">TANTALUS ÜSSÜ</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 14.30</span></p>

  <p class="p51">&nbsp;</p>

  <p class="p36"><span class="t41">T</span></p>

  <p class="p51">antalus Krateri üstünde şiddetli bir rüzgâr vardı. Karen King ve Danny Minot ağır ağır yürüyorlar, bir battaniyeden yaptıkları sedyeyle Rick Hutter’ı taşıyorlardı. Sırt çantası ve üfleme borusu Karen’daydı. Bambu ağaçlarından oluşan duvara ve Büyük Kaya’ya doğru adım adım ilerliyorlardı. Sedyedeki Rick’in hırıltılı solukları duyuluyordu.</p>

  <p class="p12">“Onu yere indir,” dedi Karen, Danny’ye. Rick’i muayene etti: Yüzü solmuş, dudakları morarmaya başlamıştı. Yeterince oksijen alamıyordu. Karen’ın en büyük endişesi Rick’in kesik kesik ve hırıltılı solumasıydı. Arı zehri beynindeki nefes alma merkezini etkilemiş olabilirdi. Eğer soluması kesilirse, işi bitmiş demekti.</p>

  <p class="p12">Karen onun gömleğini açınca göğsünde bir morarma gördü. Bu neydi? Vurgun mu başlıyordu? Ya da arı tarafından sağa sola çarpılması sonucu muydu? Bu açık alandan bir an önce çıkmaları gerekiyordu, yoksa kuşlara ve başka bir arıya yem olacaklardı.</p>

  <p class="p12">“Nasılsın Rick?”</p>

  <p class="p12">Rick başını yavaşça iki yana salladı.</p>

  <p class="p12">“Pek iyi değilsin. Aman uyuyakalma. Tamam mı? Lütfen.”</p>

  <p class="p10">Karen ilerideki bambu ormanına baktı. “Şu bitkilerin olduğu yere gitmemiz lazım Rick. Az kaldı.” Karen aradığı şeyi orada bulabilmek için dua etti. O yaprakların arasında.</p>

  <p class="p12">Onun iç çektiğini duydu. “Nasılsın Rick?”</p>

  <p class="p10">Sessizlik. Rick kendinden geçmişti. Karen onu sarstı. “Rick! Uyan! Benim, Karen!” Rick’in gözleri açıldı, sonra yine kapandı. Artık karşılık verecek halde değildi.</p>

  <p class="p10">Pekâlâ. Belki de onu kızdırması gerekiyordu. Karen her zaman onu kızdırmakta çok başarılı olmuştu. Suratına bir tokat attı. “Hey, Rick!”</p>

  <p class="p10">Rick’in gözleri birden sonuna kadar açıldı. Tokat işe yaramıştı.</p>

  <p class="p10">“O cehennem çukurundan poponu çıkarana kadar neredeyse geberecektim. Sakın elimde öleyim deme.”</p>

  <p class="p12">“Onu bırakmak zorunda kalabiliriz,” dedi Danny alçak sesle.</p>

  <p class="p10">Karen öfkeyle ona döndü. “Bir daha böyle dediğini duymayayım.”</p>

  <p class="p10">Nihayet bitkilerin altına varınca Rick’i gölge bir yere yatırdılar. Karen eline su döküp, avucundan ona su içirdi. Sonra yukarıdaki yapraklara baktı. Bitki türleri hakkında kesin bilgisi yoktu, ama bu çok da önemli değildi. Önemli olan o yapraklarda yaşayan bir örümcek olmasıydı.</p>

  <p class="p12">Belli bir tür örümceği bulmak istiyordu.</p>

  <p class="p10">Rick’in yanına eğilip, “Rick,” dedi. “Kıçına sıkı bir tekme atılması gerekiyor.”</p>

  <p class="p12">Rick cılız bir gülümsemeyle baktı.</p>

  <p class="p12">“Ne yapacaksın?” diye sordu Danny.</p>

  <p class="p10">Karen cevap vermedi. Çantanın içini karıştırıp boş bir plastik laboratuvar şişesi çıkardı. Sonra da gözü yukarıdaki yapraklarda, dolanmaya başladı. Üfleme borusunu ve ok kutusunu da yanına almıştı.</p>

  <p class="p10">Ormanın içine girerken arkasından Danny bağırdı: “Ne yapıyorsun?”</p>

  <p class="p10">“Sen ona göz kulak ol Danny. Eğer Rick’e bir şey olmasına izin verirsen, seni...”</p>

  <p class="p12">“Karen!”</p>

  <p class="p10">Karen koşarak uzaklaştı. Bir yaprağın altında parlak renkli bir şey gözüne çarptı. Yeşil, kırmızı ve sarı. Aradığı şey bu olabilirdi.</p>

  <p class="p12">Ve öyleydi.</p>

  <p class="p10">Çok zehirli olmayan bir örümcek bulmak istiyordu. Bütün örümcekler, genellikle böcek olan kurbanlarını öldürmek için zehir kullanırlardı, fakat örümcek zehri insanları ve memelileri etkileyen toksin düzeyi bakımından farklılık gösterirdi. Karadul cinsi örümcek bir ısırışta bir atı bile öldürebilecekken, başka örümceklerin zehri insanlara daha az toksik gelirdi.</p>

  <p class="p10">Karen örümceğin altında durup onu inceledi. Küçüktü, neredeyse cam kadar saydam olan bacakları, rengârenk lekeleri olan bir gövdesi vardı. Bu lekeler kahkaha atan bir insan yüzüne benzer bir biçimdeydi... Gülen bir soytarının yüzü.</p>

  <p class="p10">Bunun adı güler-yüzlü örümcekti. Theridion grallator. Bilim insanlarının en çok inceledikleri, Hawaii’de en yaygın olan örümcek türüydü. Isırdığı zaman insanları pek etkilemediği bilinirdi.</p>

  <p class="p10">Güler yüzlü örümcek yaprağın altına ördüğü ağında hareketsiz duruyordu.</p>

  <p class="p10">Bu örümcekler çok ürkek olurlar, tehlikeli olabilecek en küçük belirtide hemen kaçmaya çalışırlardı. “Sakın benden kaçayım deme,” dedi Karen.</p>

  <p class="p10">Karen ağacın gövdesine tırmanmaya başladı. Bir yaprağın üstüne oturduktan sonra kutudan bir ok çıkardı ve zehir şişesini açtı. Şişe arı zehriyle ağzına kadar doluydu. Karen okun ucunu zehre daldırdıktan sonra borusuna yerleştirdi ve nişan aldı.</p>

  <p class="p10">Örümcek ona bakarak geri çekildi. Ürkmüş gibi görünüyordu. Evet, fena halde korkmuştu. Ağının en dip köşesine gidip büzüldü.</p>

  <p class="p10">Karen örümceğin onu işitebildiğini biliyordu; bacaklarındaki “kulaklarıyla” onun bir ses görüntüsünü oluşturmuştu. Büyük ihtimalle daha önce hiç insan görmediği için Karen’ın ne olduğunu kestiremiyordu.</p>

  <p class="p12">Karen oku üfledi.</p>

  <p class="p12">Ok örümceğin rengârenk sırtına saplandı.</p>

  <p class="p10">Örümcek geriledi, koşmaya çalışırken bacakları dolandı; zehir hızla etkisini gösterince hareketsiz kaldı. Karen onun solumasıyla ciğerlerinden çıkan havayı işitebiliyor, inip kalkan sırtını görebiliyordu. Bu önemliydi. Zehir pompalaması için örümceğin kan basıncı olmalıydı.</p>

  <p class="p12">Karen ağa tırmandı. Bir tutam alıp silkeledi. “Ööö!”</p>

  <p class="p10">Örümcek kımıldamadı. Karen kendini ağın üstüne atıp örümceğe kadar sürünerek gitti, bacaklarından birine uzanıp dokundu. Hiçbir tepki gelmedi.</p>

  <p class="p10">Boş şişenin ağzını açıp örümceğin dişlerinin altına yerleştirdi. Gözleri örümceğin gözlerinde, dişlerinden birini çekti.</p>

  <p class="p32">Zehri nasıl akıtacaktı? Zehir salgıbezleri örümceğin alnında, gözlerinin arkasındaydı. Karen yumruğunu sıkıp örümceğin alnına vurdu. Örümcek kımıldarken dişlerinden birkaç damla sıvı döküldü. Karen hemen şişenin ağzını kapadı. Altındaki ağı kesip, yere atladı.</p>

  <p class="p10">Rick’in yanma eğildi. Görebilmesi için şişeyi kaldırarak, “Bu örümcek zehri sinirlerini harekete geçirebilir,” dedi. “İçinde eksitotoksin var. Anlıyor musun?”</p>

  <p class="p12">Rick ona bakarak bir kez göz kırptı. <span class="t14">Evet, anl</span><span class="t14">ı</span><span class="t14">yorum.</span></p>

  <p class="p10">“Eksitotoksin sinirlerini ateşe verecek. Ama gerçek bir tehlike söz konusu. Bu zehir hakkında hiçbir şey bilmiyorum. Dozunu kontrol edemem. Bu şey vücudundaki hücreleri öldürebilir. Seni sindirmeye başlayabilir.” Karen’ın gözleri önüne keskin nişancının daha örümceğin midesine inmeden sindirilmesi geldi.</p>

  <p class="p12">Rick’in elini eline alıp sıktı. “Korkuyorum Rick.”</p>

  <p class="p12">Rick de onun elini sıktı.</p>

  <p class="p12">“İstiyor musun?” diye sordu Karen.</p>

  <p class="p12">Rick göz kırptı. <span class="t14">Evet.</span></p>

  <p class="p10">Karen çantadan bir ok çıkardı. Kürar bulanmamış, temiz bir oktu. Bunun ucunu örümcek zehrine bandı; geri çektiğinde ucunda çok az bir sıvı vardı. Karen bunu Rick’in görebileceği şekilde tuttu. “Emin misin?”</p>

  <p class="p51"><span class="t14">Evet.</span></p>

  <p class="p10">Karen okun ucunu onun önkolundaki bir damarın üstüne koyup itti. Fazla derine gitmeden. Sonra da Rick’in elini tutup üstüne eğildi. “Rick...”</p>

  <p class="p10">Birkaç dakika boyunca hiçbir şey olmadı. Karen acaba yeterli doz vermedim mi diye düşünürken Rick’ten bir soluma sesi geldi. Soluması hızlandı. Karen onun boynuna dokunup nabzına baktı. Zehir adamakıllı sert bir etki yapıyordu.</p>

  <p class="p10">Patlama gibi bir ses çıktı: Rick soluk soluğa, ciğerlerine hava çekiyordu. Ardından nöbet geçirmeye başladı. Gözleri yerinden fırlayacak gibi dönüyor, bütün vücudu titreyerek doğrulmaya çalışıyordu. Karen onun üstüne abanarak kollarını tuttu, ama fazla bastırmaya da korkuyordu. Rick’in belkemiği yay gibi gerilirken hızla nefes alıyordu. Karen bütün ağırlığıyla onun üstüne yattı, kendini yaralayacak diye endişe ediyordu.</p>

  <p class="p10">Rick inledi. Sonra eli birden Karen’ın boynuna dolandı. Boğazını sıkıyordu.</p>

  <p class="p10">Onu boğmaya çalışıyordu. Demek ki, ondan bu kadar çok nefret etmekteydi.</p>

  <p class="p10">Ama sonra parmakları gevşedi. Elini Karen’ın boğazından çekti ve omzunu okşamaya başladı. Elini daha yukarıya götürüp, Karen’ın saçlarını okşadı. Karen onu öpüyordu ve asıl önemlisi, Rick’in de buna karşılık vermesiydi.</p>

  <p class="p12">Neden sonra Karen geri çekildi. “Canın yanıyor mu Rick?”</p>

  <p class="p10">“Bok... gibi... yanıyor,” diye geveledi Rick. “Ama hoşuma da gidiyor.”</p>

  <p class="p10">Karen onun doğrulmasına yardım etti. Rick’in başı dönüyordu, bir an devrilecek gibi olduysa da, Karen ona sarılarak yardım etti. Kulağına alçak sesle her şeyin yoluna gireceğini fısıldıyordu. “Sen benim hayatımı kurtardın Rick. Hayatımı kurtardın.”</p>

  <p class="p10">Karen ve Rick’in birbirlerine sokulmalarını seyrederken Danny çok rahatsız olmuştu. Ona göre böyle şeylerle vakit kaybederek Nanigen’e varamazlardı. Oysa onun bir an önce bir doktora görünmesi lazımdı. Eğilip koluna bakınca kusacak gibi oldu. Larvalar daha da tombullaşmış gibi görünüyordu.</p>

  <p class="p31">Kısa bir süre sonra Rick ayağa kalkabildi ve yürümeye başladılar. Bambu ormanının içinden çıkınca şaşırtan bir manzarayla karşılaştılar. Tantalus Krateri’nin dudağındaki Büyük Kaya karşılarındaydı.</p>

  <p class="p10">Altlarındaki kraterde kenarları yalın toprak ve rüzgârın çatlattığı ağaçlarla çevrili yağmur ormanı bütün havzayı kaplamıştı. Ko’olau Pali’nin dorukları bulutların arasında kayboluyordu. Büyük Kaya’nın altında Tantalus Üssü vardı.</p>

  <p class="p10">Bu üssü normal boyutlardaki bir insan kesinlikle fark edemezdi. Bir metre uzunluğunda bir uçak pisti görünüyordu. Üstündeki çizgileri ve taksileme işaretlerini görünce Karen bunun uçak pisti olduğunu anladı. Pistin yanında betondan yapılmış bir minyatür binalar kümesi vardı. En büyük olanı uçak hangarı gibiydi. Daha küçük olanlarıysa bomba sığınaklarına benziyordu. Bütün bu yapılar kısmen toprağa gömülmüş, üstleri ölü yapraklar ve bitki molozlarıyla örtülerek mikro-arazide kamufle edilmişti.</p>

  <p class="p12">Karen durdu. “Yaşasın Rick! Başardık!”</p>

  <p class="p10">Rick başını çevirip ona baktı ve gülümsedi. Karen onun kan dolaşımını hızlandırmak için ellerini ve kollarını ovdu. “Ellerin daha sıcak. Sanırım, iyileşiyorsun.”</p>

  <p class="p10">Üs sakinlerinin onları nasıl karşılayacaklarını bilmedikleri için kimsenin dikkatini çekmek istemiyorlardı. Nanigen çalışanları Vin Drake’in emirlerine körü körüne uyan tipler olabilirlerdi. Bir süre üssü gözlemleyip, herhangi bir faaliyet var mı diye bakmaya karar verdiler ve bir mamaki bitkisinin altına uzandılar. Büyük Kaya başlarının üstünde bir dağ gibi yükseliyordu.</p>

  <p class="p10">Pistte herhangi bir hareketlilik yoktu. Bütün üs terk edilmiş gibiydi.</p>

  <p class="p10">Pistin üstü taşlar, kurumuş çamur ve bitki molozlarıyla doluydu. Yanı başında topraktan bir huni vardı; bir karınca yuvası. Pisti kat eden bir karınca yolu kraterin altına kadar iniyordu.</p>

  <p class="p12">“Hiç iyi görünmüyor,” dedi Danny.</p>

  <p class="p10">Karen’ın morali bozuldu. Eğer burada yaşayan mikro-insanlar yoksa, Nanigen’e servis de yapılmıyor demekti ve yardım alamayacaklardı. Bu üs çoktan terk edilmiş, karıncalar tarafından işgal edilmişti.</p>

  <p class="p11">Ama uçak olabilirdi.</p>

  <p class="p10">Ağır adımlarla yamaçtan aşağıya yürüyüp hangara girdiler. Dört uçaklık park yeri vardı, ama hiç uçak yoktu. Rick, Danny’yle birlikte oturup dinlenirken, Karen üssü dolaştı. Bir zamanlar mekanik parçalar ve malzemelerin deposu olduğunu sandığı bir oda buldu, ama şimdi sadece eğilip bükülmüş vidalar ve çiviler vardı. Başka bir odaya girdi; bu da boştu. Yatakhane olması gereken bir odayı yağmur suyu basmıştı ve çamurla kaplıydı.</p>

  <p class="p10">Burada insanların yaşadığını gösteren en küçük bir iz yoktu. Tantalus Üssü terk edilmişti. Honolulu yönünü gösteren bir tabela da görünmüyordu. Servis kamyonu yoktu. Uçak yoktu. Sadece üssün boş koridorlarında ıslıklar çalarak esen rüzgâr vardı.</p>

  <p class="p10">Hep birlikte pistin yanında oturup kraterden aşağıya baktılar. Krater duvarları arasındaki boşluktan şehri ve onun gerisindeki Pasifik Okyanusu nu görebiliyorlardı. Nanigen bu kraterden kilometrelerce uzaktaydı; eve dönüş yoluysa yoktu.</p>

  <p class="p30">Danny Minot oturmuş, kolunu tutuyordu. Hıçkıra hıçkıra ağlamaya başladı. Hıçkırıkları gri bulutların örtmeye başladığı göğe doğru yükseldi.</p>

  <p class="p30">Karen, telaşla çekirdek taşıyan bir karıncayı seyretti. Sonra da Büyük Kaya’ya ve gökteki bulutlara baktı. Kayanın üstünde bir hareket gördü. Bu bir insandı.</p>

  <p class="p133"><span class="t7">39. Bölüm</span></p>

  <p class="p134"><span class="t7">TANTALUS ÜSSÜ</span></p>

  <p class="p135"><span class="t7">31 EK</span><span class="t7">İ</span><span class="t7">M, SAAT 17.00</span></p>

  <p class="p51">&nbsp;</p>

  <p class="p51">Karen adamın ne kadar zamandan beri orada olduğunu kestiremiyordu... Büyük ihtimalle üsse geldikleri andan beri onları izlemekteydi. Karen onun rüzgârda savrulan uzun, beyaz saçını gördü. Üstünde bir zırh vardı, ama neden yapıldığı belli değildi. O mesafeden bile bakışlarındaki sertlik belli oluyordu. Bir nesneyi kaldırdı; Karen bunun bir gaz tüfeği olduğunu fark etti.</p>

  <p class="p12">“Eğilin!” diye bağırdı Karen hemen Rick’i tutarak.</p>

  <p class="p12">Adam ateş etti. Bir tıslamanın ardından bir çelik pırıltısı onların yanında yere saplandı ve infilak etti. Karen, Rick’i peşinden çekerek sürünmeye başladı, ama gizlenecekleri bir yer yoktu. Drake bir keskin nişancı daha bulmuştu.</p>

  <p class="p12">Adamın sesini duydular. “Bu uyarı atışıydı. Ayağa kalkıp ellerinizi gösterin. Silahınız varsa, önünüze atın.”</p>

  <p class="p12">Bu talimata hemen uydular. Karen üfleme borusunu kaldırıp, adama gösterdikten sonra yere bıraktı. Ok kutusunu da yanma koydu.</p>

  <p class="p12">“Ellerinizi başınızın üstüne koyun.”</p>

  <p class="p10">Karen adamın dediği gibi yaptıktan sonra ona seslendi. “iki yaralımız var. Yardım gerekli.”</p>

  <p class="p10">Adam cevap vermedi. Tüfeği onlara doğrultulmuş halde yaklaştı. Yakına gelince onun yüzü güneşten esmerleşmiş, mavi gözlü, yaşlıca bir adam olduğunu gördüler. Kaslı ve kuvvetli bir vücudu vardı. Yaşı elli ila seksen arasında olabilirdi. Zırhı böcek kabuklarından yapılmıştı. Alnından başlayan bir yara izi boynuna kadar uzanıyordu. Adam onların yüzlerine bakarak inceledi.</p>

  <p class="p10">Sonra gözleriyle etrafı taradı. Karen onun yırtıcı avcıları kolladığını anladı. Adam tüfeğini onlara doğru sallayıp, “isimleriniz?” dedi.</p>

  <p class="p10">Karen isimlerini söyledikten sonra, “Siz kimsiniz?” diye sordu.</p>

  <p class="p12">Adam bu soruyu duymazlıktan geldi.</p>

  <p class="p10">“Kolum...” diye başladı Danny, ama adam tüfeği onun yüzüne çevirince sustu.</p>

  <p class="p12">“Bize doktor lazım,” dedi Karen.</p>

  <p class="p10">Adam bir şey söylemeden ona baktı. Sonra ayağıyla yerdeki üfleme borusunu dürttü, “ilginç.” Yerden boruyu ve bir oku aldı, oku kokladıktan sonra, “Zehirli mi?” diye sordu.</p>

  <p class="p12">“Evet.”</p>

  <p class="p12">“Tüfekleriniz nerede?”</p>

  <p class="p12">“Tek tüfeğimizi kaybettik. Bir kuşun saldırısı...”</p>

  <p class="p10">“Sizi Vin Drake gönderdi,” dedi adam onun sözünü keserek. “Neden?”</p>

  <p class="p10">Karen açıklamaya başladı. “Hayır, Drake bizi öldürmeye çalıştı...”</p>

  <p class="p10">Adam yine onu susturdu. “Bu da Drake’in numaralarından biri.”</p>

  <p class="p12">“Bize inanmak zorundasınız,” dedi Karen.</p>

  <p class="p12">“Nereden geldiniz?”</p>

  <p class="p12">“Botanik bahçesinden.”</p>

  <p class="p12">“Oradan buraya kadar geldiniz, ha? Bu imkânsız.”</p>

  <p class="p10">Karen onun yanma gidip eliyle tüfeğini yana itti. “Bana silahımı geri ver.”</p>

  <p class="p10">Belki hayretten, belki de öfkeden adamın gözleri büyüdü. Bir an duraksadıktan sonra tüfeğin namlusunu yere çevirdi ve beyaz dişlerini sergileyen bir şekilde gülümsedi. “Nedense, beni etkilemeyi başardın,” dedi. Üfleme borusunu Karen’a geri verdi. “Tantalus’a hoş geldiniz. Benim adım Ben Rourke. Tensör jeneratörünün mucidiyim.”</p>

  <p class="p10">Karen adama dikkatle bakarak, “Siz buraya nasıl düştünüz?” diye sordu.</p>

  <p class="p32">“Tesadüf sonucu buraya geldim, ama tercihim sonucu keşiş oldum.”</p>

  <p class="p10">Ben Rourke, Büyük Kaya’nın yakınında, Tantalus Üssü nün iki metre üstündeki bir mağarada yaşıyordu. Onları Büyük Kaya’ya doğru yukarıya götürürken Rick’e yardım etti. Mağaranın girişi kayanın dibindeki toprakta bulunan bir delikti; buradan içeriye, tıpkı bir maden ocağında olduğu gibi yatay bir tünel giriyordu. Tünelden içeriye yürüdükçe aydınlık azalıyordu. Bir süre ilerledikten sonra ağaçtan oyulmuş bir kapıya geldiler. Kapı kapalı ve demir bir kancayla sürgülüydü. Rourke kapıyı açtı ve zifiri karanlık bir tünele girdiler. Rourke bir düğmeye basınca tünel boyunca tepede asılı bir sıra küçük ampul aydınlandı. “Rourke’un Tabyası’na hoş geldiniz. Bu küçük sarayıma bu adı verdim.” Kapıyı kapatıp demir sürgüyü çekti. “Çıyanlar girmesin diye.” Güçlü adımlarla yürümeye devam etti.</p>

  <p class="p10">Tünel bir kıvrımla dönüp dağın içine doğru iniyordu. Sağa sola dönüp, birkaç yan tünelin yanından geçtiler. ‘Burası boş bir fare yuvası,” diye açıkladı Rourke. “Drake’in adamları fareleri Tantalus Üssü için bir tehdit olarak görüp zehirlediler ve yuvalarını kapattılar. Ben tekrar açıp, buraya taşındım.”</p>

  <p class="p12">“Enerji nereden geliyor?” diye sordu Karen.</p>

  <p class="p10">“Güneş paneli. Bir ağacın tepesinde. Kablo buradaki bir batarya kutusuna geliyor. Lanet bataryaları Tantalus Üssü’nden buraya sürüklemek üç haftamı aldı. Bir Hexapod’dan yararlandığım halde. Vin Drake adamları Tantalus’u boşaltırken geride neler bıraktıklarını bilmiyor. Beni ölü sanıyor.”</p>

  <p class="p12">“Drake’le ilişkiniz nedir?” diye sordu Karen.</p>

  <p class="p12">“Nefret.”</p>

  <p class="p12">“Ne oldu?”</p>

  <p class="p12">“Zamanı gelince anlatırım.”</p>

  <p class="p10">Ben Rourke esrarengiz bir adamdı. Nasıl olup da buraya tıkılıp kalmıştı? Vurgunlardan kurtulmayı nasıl başarmıştı?</p>

  <p class="p10">Rick kollarını ovdu. Her tarafı çürüklerle kaplıydı; ışıkta bunu görebiliyordu. Hiç değilse hareket edebilmekteydi. Karen, Danny ve kendisi vurgun etkisini göstermeden ne kadar dayanabileceklerdi acaba? Ne kadar zamandır mikro-dünyadaydılar? Sanki yıllar geçmiş gibiydi, ama aslında sadece üç gün geçti diye hatırlattı kendine. Vurgun belirtileri üçüncü veya dördüncü gün başlardı.</p>

  <p class="p10">Başka bir ağır ahşap kapıya vardılar. Bu kapılar gemideki bölme kapıları gibiydi ve yuvanın diğer kısımlarıyla irtibatı kesiyordu. Rourke yine arkalarından kapıyı kapatırken buralarda yaşayan avcılara karşı her türlü önlemi almak gerektiğini anlattı. Bir düğmeye basınca yine ışıklar yandı ve yüksek tavanlı, mobilyalı, kitapların doldurduğu raflar, laboratuvar gereçleri ve çeşitli malzemelerle dolu bir oda ortaya çıktı. Burası yaşama alanıydı.</p>

  <p class="p10">“Sevgili yuvam,” dedi Rourke. Zırhını çıkarıp astı. Yan geçitlerden diğer odalara geçiliyordu. Odalardan birinde elektronik donanımlar göründü.</p>

  <p class="p10">Üstünde bir bilgisayar olan bir masa, örülmüş otlardan yapılma birkaç koltuk vardı. Salonun ortasında bir şömine tabanı, bunun yanındaki raflardaysa tütsülenmiş böcek etleri görülüyordu. Rourke ayrıca kurutulmuş meyve, yenebilir tohumlar ve kuru gulgas kökü de stok etmişti.</p>

  <p class="p10">Rourke’un yatağı içi yumuşak ağaç kabuğu şeritleriyle döşenmiş bir fındık kabuğuydu. Birkaç yağlı fındık içini şömineye götürdü ve gaz çakmağıyla ateşi yaktı. Şömine yanınca odaya ışık ve sıcaklık yayıldı, duman tavandaki bir delikten dışarıya süzülüyordu.</p>

  <p class="p10">Çok akıllı bir adam olan Rourke her konuda bilgili gibiydi. Kalesinde mutluydu; çok sevdiği bir hayat tarzını bulmuştu. Ama onun hikâyesini çok merak ediyorlardı. Nasıl buraya gelmişti? Neden Drake’ten nefret ediyordu? Drake ona ne yapmıştı? Karen ve Rick ellerine bakınca morlukları fark ettiler. Rourke’u bir an önce Nanigen’e gitmeleri gerektiğine ikna etmek zorundaydılar; ya da ondan vurgundan nasıl kurtulduğunu öğreneceklerdi.</p>

  <p class="p10">Ama öncelikli ilk iş Rourke’un Rick ve Danny’yi muayene etmesi ve gerekli tıbbi yardımı sağlamasıydı. Rick’in kollarını ve bacaklarını ovduktan sonra gözlerinin içine baktı ve ona sorular sordu. Küçük bir sandık getirip açtı; bu tıpkı gemi kaptanlarının deniz yolculuğuna çıkarken yanlarında bulundurdukları sandıklara benziyordu. İçinde pens, makas, steril kompresler, çok uzun bir neşter, bir kemik testeresi, bir şişe tentürdiyot ve bir şişe Jack Daniels marka viski vardı. Rick’in kolunda arının iğnesini soktuğu deliği inceledi. Yaranın üstüne tentürdiyot dökünce Rick yerinden fırladı. Rourke ona iyileşeceğini söyledikten sonra, “Hepinizin yıkanmaya ihtiyacı var,” diye ekledi.</p>

  <p class="p33">“Üç günden beri mikro-dünyadayız,” dedi Karen.</p>

  <p class="p34">“Üç gün, öyle mi?” dedi Rourke. “Aslında bundan daha uzun zamandan beri buradasınız. Basıncı hissetmişsinizdir herhalde.”</p>

  <p class="p33">“Ne demek istediniz?” diye sordu Rick.</p>

  <p class="p34">“Burada bizler için zaman daha hızlı geçer. Vücutlarınız daha hızlı çalışır, kalbiniz minik bir kuşunki gibi hızlı atar.”</p>

  <p class="p33">“Gündüzleri uyumamız gerekiyordu,” dedi Karen.</p>

  <p class="p34">“Elbette. Ve zamanınız bitiyor. Vurgun şimdiden sizi etkilemeye başlamış, görebiliyorum. Çok geçmeden sizi ezecek. Morarmalar, eklemlerde ağrılar, burun kanaması ve son.”</p>

  <p class="p33">“Vurgundan siz nasıl kurtuldunuz?” diye sordu Karen.</p>

  <p class="p34">“Kurtulmadım. Az kalsın bu yüzden ölüyordum. Ama kurtulacak bir yol buldum; belki bazı insanlar da bunu atlatabilirler.”</p>

  <p class="p33">“Ne yaptınız peki?” diye sordu Rick.</p>

  <p class="p34">“Şu anda bu arkadaşınızın koluyla ilgilenmeliyim.” Rourke, Danny’ye döndü.</p>

  <p class="p34">Danny şöminenin yanındaki bir koltuğa oturmuştu. Koltuk eğreltiotlarıyla örülmüş hasırdan yapılmıştı, ama epey büyüktü ve çok rahattı. Danny kolunu kucağına almış, gerinerek oturuyordu. Gömlek kolu tamamen sökülmüştü ve derinin altındaki larvalar kolun üstünde yumrular halinde görülüyordu. Rourke onun kolunu dikkatle inceledikten sonra, “Göründüğü kadarıyla parazitik bir yabanarısı senin kolunu tırtıl sanıp yumurtalarını bırakmış,” dedi.</p>

  <p class="p12">“Ölecek miyim?”</p>

  <p class="p10">“Elbette.” Danny dehşet içinde ağzım açarken Rourke devamını getirdi. “Soru, <span class="t14">ne zaman</span> öleceğin. Hemen ölmek istemiyorsan, kolunun kesilmesi gerek.” Sandıktan uzun neşteri çıkarıp viski şişesini Danny’ye uzattı. “Anestezi. Ben gereçleri kaynatırken sen de içmeye başla.”</p>

  <p class="p12">“Hayır.”</p>

  <p class="p12">“O kolu kestirmezsen, larvalar göç ederler.”</p>

  <p class="p12">“Nereye?”</p>

  <p class="p12">“Beynine.” Rourke kemik testeresini alıp dişlerini kontrol etti.</p>

  <p class="p10">Danny koltuktan fırladı, viski şişesini sopa gibi önünde tutarak geriledi. “Benden uzak dur!”</p>

  <p class="p12">“Sakın o viskiyi dökeyim deme. Çok az kaldı.”</p>

  <p class="p10">“Sen doktor değilsin!” Danny viskiden bir yudum içti. “Ben gerçek bir doktor istiyorum!” Eliyle ağzını silip öksürdü.</p>

  <p class="p10">“Hiçbir yere gidemezsin Bay Minot,” dedi Rourke gereçlerini tekrar sandığa koyarak. “Gece oluyor. Gece oldu mu, akıllı insanlar yeraltında kalırlar.”</p>

  <p class="p45"><span class="t9">&nbsp;</span></p>

  <p class="p45"><span class="t7">40. BÖLÜM</span></p>

  <p class="p69"><span class="t7">ROURKE'UN TABYASI</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 19.00</span></p>

  <p class="p56"><span class="t9">&nbsp;</span></p>

  <p class="p27"><span class="t32">R</span></p>

  <p class="p28">ourke fındık kabuğu parçalarıyla ateşi besledikten sonra üstüne bir kazan yerleştirdi. Kazan yere raptedilmiş bir demir sopanın ucundan sallandırılmıştı. Bunlar onun Tantalus Üssü’nden yağmaladığı nesnelerdi. Birkaç çay kaşığı dolusu olan su çabucak kaynadı. Rourke kazanın içine daha küçük bir kova daldırıp kaynar su aldıktan sonra bunu duvardaki bir nişin içinde bulunan ahşap küvete götürdü.</p>

  <p class="p10">Özel bir köşedeki banyo küvetiydi. Buna biraz soğuk su ilave etti.</p>

  <p class="p10">Rick suyun içine girdi. Zehir hâlâ sisteminde olduğu için hareketleri tutuktu ve biraz da başı dönüyordu. Yumuşak bir sabun da vardı. Ortaçağ sabunu gibiydi; büyük ihtimalle Rourke bunu kül ve bazı böceklerin yağından yapmıştı. Üç gün boyunca çamur içinde dolandıktan sonra vücudunu yıkamak onu çok rahatlatıyordu. Ama kollarını ve bacaklarını saran morlukları görmeden de edemedi. Bunların yabanarısıyla kapışmasından</p>

  <p class="p28">kaynaklandığına inanmak istedi. Kendini tuhaf hissediyordu, ama bu zehirden olmalıydı.</p>

  <p class="p10">Suyun larvaları harekete geçireceğinden korkan Danny banyo yapmak istemedi. Koltukta oturup Rourke’un viskisini içiyor, şöminedeki alevleri seyrediyordu.</p>

  <p class="p10">İkinci olarak Karen sıcak suyun tadını çıkardı. Temizlenmek müthiş güzel bir şeydi. Elbiselerini de yıkayıp, kuruması için astı ve Rourke’un verdiği sabahlıkla ateşin yanma oturdu. Rick de Rourke’un bir pantolonunu ve gömleğini giymişti. Bu kıyafetler kabaca yapılmıştı, ama rahat ve temizdi.</p>

  <p class="p32">Bu sırada Rourke konukları için yemek pişirdi. Kaynattığı suyun içine tütsülenmiş böcek eti, doğranmış kök sebzeler, yeşil yapraklar ve tuz boca etti. Yahni kısa sürede pişince salona lezzetli bir koku yayıldı. Rourke’un böcek-sebze yahnisi enfes olmuştu; iştahla yedikten sonra yeniden güç kazandılar. Daha sonra ateşin başında, koltuklara oturup Rourke’un hikâyesini dinlediler.</p>

  <p class="p10">Ben Rourke eskiden bir fizikçi ve en güçlü manyetik alanlarda uzmanlaşan bir sistem tasarım mühendisiydi. Bu verilerle Huntsville’deki askeri deneyler sırasında karşılaştıktan sonra bir tensör alanında maddeyi küçültme yöntemini keşfetmeye karar vermişti. Bu alandaki imkânsız gibi görülen bazı denklemleri çözmeyi başarmıştı. Çalışmalarını öğrenen Vin Drake onu Nanigen’in kurucu mühendislerinden biri olarak işe almıştı. Nanigen’deki diğer mühendislerle birlikte çalışarak, çoğu Asya ülkelerinden satın alınan modifiye edilmiş fakat standart donanımlardan yararlanarak tensör jeneratörünü inşa etmişti. Drake, Davros Konsorsiyumu’ndan muazzam miktarlarda sermaye sağlayabiliyordu; adamın müthiş bir ikna yeteneği vardı, bu çalışmaların akıl durduracak büyüklükte bir servet getireceğini söyleyerek herkesi heyecanlandırmıştı.</p>

  <p class="p10">Ben Rourke tensör jeneratöründen yapılacak ilk geçiş için gönüllü olmuştu. Tehlikeleri bildiği için bu riski kendisinin alması gerektiğine karar vermişti. Canlı organizmalar karmaşık ve çok kırılgandı. Jeneratörde küçültülen hayvanların çoğu kan kaybından ölmüşlerdi. “Drake tehlike olmadığını söyledi,” dedi Rourke. “Ona göre sorun çıkmayacaktı.”</p>

  <p class="p10">Rourke küçültülmüş halde sadece birkaç saat kaldıktan sonra normal boyutuna döndürülmüştü. Başka insanlar da jeneratörde küçültülmüşler ve daha uzun sürelerde küçük kalınca hastalanmaya başlamışlar, morarmalar belirmiş ve nedeni belirsiz kanamalar olmuştu. Hemen normal boyutlarına döndürülüp doktor muayenesinden geçirildikten sonra tetkikler sonucu vücuttaki kanın pıhtılaşmasında sorun olduğu ortaya çıkmıştı.</p>

  <p class="p10">Bu arada yatırımcıların parası içinde yüzen Nanigen mikro-dünyanın keşfi için dörtnala gidiyordu. Şirket önce Tantalus Krateri’ni keşfetmeye karar verdi. Kraterde son derece zengin biyolojik çeşitlilik vardı ve o alan kimyasal ve biyolojik bileşenlerle doluydu. Tantalus Üssü modüller halinde inşa edildi. “Mikro-insanların boyutlarına uyması için her modülü 1:10 oranında ölçekli model olarak inşa ettikten sonra bunları küçülttük.” Gerekli donanımlar ve malzemelerle birlikte modüller Tantalus Krateri ne yerleştirilmişti.</p>

  <p class="p10">İlk başlarda saha ekipleri Tantalus Üssünde otuz altı saatten fazla kalmıyorlardı. Bu süre sonunda Nanigen’e getirilip, normal boyutlarına döndürülüyorlardı. Daha sonra Nanigen, Waipaka Botanik Bahçesinde ikmal istasyonları kurup bunlara personel yerleştirmeye başladı.</p>

  <p class="p10">Ekiplerin bu kadar kısa sürede geri alınıp, yenilerinin gönderilmesi kazıcı robotların numune toplaması işini zorlaştırıyordu. Tehlikelere rağmen Vin Drake insanları mikro-dünyada daha uzun süre tutmak istiyordu. Drake, Rourke’a bir test yapmaya razı olur mu diye sordu: İnsan vücudunun zamanla mikro-dünyaya alışıp alışamayacağını denemek için Tantalus’ta daha uzun süre kalabilir miydi? “Vin’e inanıyordum ve kendi icadıma güvenim vardı,” dedi Rourke. “Nanigen tasarımım için patent almıştı. Ben de Nanigen’in yükselmesi için daha uzun süre mikro-dünyada kalmanın risklerini göze almaya hazırdım.”</p>

  <p class="p12">Ben Rourke, Tantalus’ta bir hafta kalmayı deneyecek olan gönüllü ekibin lideri olmayı önermişti. “Tensör jeneratörünü tasarlayan kişi olduğum için daha uzun süre kalmayı deneyecek ilk insan ben olmalıyım, diye düşünüyordum. Riski ben almalıydım.” Rourke’a iki kişi daha katılmıştı: Fabrio Farzetti adında bir mühendis ve diğer ikisinin sağlık kontrollerini yapacak olan Amanda Cowells adında bir doktor. Böylece üçü küçültülüp Tantalus Üssü’ne yerleştirilmişti.</p>

  <p class="p12">“Önceleri her şey yolunda gidiyordu,” diye anlattı Rourke. “Deneyler yaptık, üsteki donanımları test ettik. Özel bir haberleşme sistemi aracılığıyla Nanigen’le düzenli irtibat halindeydik... Bu ses frekansı kaydırıcısı olan bir video bağlantısıydı; böylece büyük insanlarla konuşabiliyorduk.” Rourke salondaki bir ahşap kapıyı işaret etti. Kapısı açık olan odanın içinde elektronik donanımlar ve bir video ekranı görünüyordu. “Bu video bağlantısı. Onu Tantalus Üssü’nden getirdim. Belki bir gün Drake, Nanigen’in başında olmazsa, o zaman evimi arayabilirim. Ama işleri Vin Drake yönettiği sürece bu sistemi kullanmam. Drake öldüğümü sanıyor. Hâlâ sağ olduğumu bilmesi benim için ölümcül bir hata olur.”</p>

  <p class="p12">Üste geçen birkaç gün sonra üç gönüllü de mikro-vurgun etkilerini görmeye başlamıştı. “Kollarımızda ve bacaklarımızda morarmalar oluştu. Derken Farzetti fena hastalandı. Doktor Cowells onda iç kanama başladığım teşhis edip Farzetti’nin oradan alınmasını istedi. Farzetti’nin derhal hastaneye kaldırılması gerekiyordu, yoksa ölecekti.</p>

  <p class="p10">“İşte o zaman Drake bize Farzetti’yi geri almanın imkânsız olduğunu söyledi. Dediğine göre jeneratör bozulmuştu. Onun onarımı için uğraştıklarını iddia etti.”</p>

  <p class="p10">Kimse tensör jeneratörünü Ben Rourke kadar iyi bilmiyordu. Video-link kanalıyla Nanigen merkezindeki mühendislere onarım için talimatlar veriyor, onlar da söylenenleri yapıyorlardı. Ama nasıl olduysa, makine bir türlü onarılamıyor, sürekli arıza yapıyordu. O sırada Doktor Cowells’in bütün çabalarına rağmen Farzetti öldü.</p>

  <p class="p10">“Drake’in jeneratörü sabote ettiğini sanıyorum,” dedi Rourke.</p>

  <p class="p12">“Neden?” diye sordu Karen.</p>

  <p class="p10">“Bizler kobaydık,” dedi Rourke. “Drake biz ölene kadar gelişen bütün tıbbi verileri edinmek istiyordu.”</p>

  <p class="p10">Daha sonra Doktor Cowells hastalanmıştı. Ben Rourke bir taraftan onu geri almaları için yalvarırken elinden geldiğince onu iyileştirmeye çalışmıştı. “Sonunda bize asla yardım etmeyeceklerini anladım. Vin Drake bu alçakça deneyi sonuna kadar götürmeye kararlıydı... Hepimiz ölene kadar. Video bağlantısıyla diğer Nanigen çalışanlarına bunu anlatmaya çalıştım, ama kimse bana inanmıyordu. Drake’in ölümümüzü seyretmekten zevk aldığını da düşünüyorum o adam insanların acı çekmesini izlemekten büyük keyif alır. İnsanlar mikro boyutlarına küçültüldükten sonra Drake onların hâlâ insan olduğunu unutuyor. Kimse Drake’in bunu yapabileceğine inanmıyordu. Onun gibiler için normal ahlak kavramı yoktur. İçlerindeki kötülüğü normal insanlar göremeyebilir, çünkü hiçbir normal insan kimsenin bu kadar büyük kötülük yapabileceğine inanamaz. Bir psikopat iyi rol yaptığı sürece, kimseye belli etmeden hayatını sürdürebilir.”</p>

  <p class="p10">Karen ona Drake’in tek başına mı çalıştığını sordu. “Suç ortağı var mı?”</p>

  <p class="p10">“Drake hakkında kuşkuları olan insanlar var,” dedi Rourke. “Omicron Projesi personeli bir şeyler biliyor olmalılar.”</p>

  <p class="p12">“O nedir?”</p>

  <p class="p12">“Omicron Projesi mi? Nanigen’in karanlık yüzüdür.”</p>

  <p class="p12">“Karanlık yüzü mü?”</p>

  <p class="p10">“Nanigen Amerikan devleti için gizlilik dereceli araştırmalar yapar. Omicron Projesi budur.”</p>

  <p class="p12">“Omicron ne yapar?”</p>

  <p class="p10">“Proje bir şekilde silahlarla ilgili, ama bütün bildiğim bu kadar,” dedi Rourke.</p>

  <p class="p12">“Peki, bu kadarını nasıl biliyorsunuz?”</p>

  <p class="p10">“Çalışanlar arasındaki dedikodu. Bu kaçınılmazdır.” Rourke gülerek çenesini sıvazladı; sonra kalkıp fındık kabuğu yığınından büyük bir parça alıp ateşi besledi.</p>

  <p class="p10">Bir keşiş olarak çok yalnızlık çekiyor olmalı, dedi içinden Karen. Ateşi seyrederken Doğu’daki kendi yaşamını düşündü. Kendi yaşamının da keşişlerden farkı yoktu; Somerville’de köhne bir dairede kalıyor, laboratuvarda uzun saatler geçiriyordu. Yakın arkadaşı veya sevgilisi yoktu, sinemaya da tek başına gitmezdi. Doktora yapıp bir bilim insanı olmak için normal bir yaşamı gözden çıkarmıştı. Bir erkekle en son yatalı bir yıldan fazla oluyordu. Örümceklerini, huysuzluğunu ve laboratuvar bağımlılığını bilen erkekler ondan korkar gibiydiler. Karen huysuz olduğunun fakındaydı. Galiba yaradılışı böyleydi. Belki de</p>

  <p class="p28">Ben Rourke gibi tek başına yaşamak onu daha mutlu edecekti. O anda Cambridge’teki yaşamı neredeyse başka bir evren gibi kalmıştı. “Mikro-dünyada kalmak istesem ne olur Ben?” diye sordu. “Sence hayatta kalabilir miyim?”</p>

  <p class="p10">Uzun bir sessizlik oldu. Rick Hutter hayret dolu gözlerle ona baktı.</p>

  <p class="p10">Rourke kalkıp ateşe bir fındık kabuğu parçası daha attıktan sonra, “Neden burada kalmak isteyeceksiniz ki Bayan King?” dedi.</p>

  <p class="p10">Karen gözlerini ateşe dikmişti. “Burası tehlikeli... ama... o kadar güzel ki. Şu ana kadar hayal bile edemeyeceğim şeyleri gördüm.”</p>

  <p class="p10">Rourke tabağına yahniden biraz daha aldıktan sonra tekrar koltuğuna oturdu. “Bir Zen deyişine göre, akıllı bir insan cehennemde bile rahat yaşayabilir. Aslında burası o kadar da kötü değildir. Sadece birtakım yeni beceriler geliştirmek gerekiyor.”</p>

  <p class="p10">Karen dumanın tavandaki delikten çıkışını seyretti. Acaba oradan nereye gidiyordu? Bu bacayı Rourke yapmış olmalıydı. Ateş yakabilmek için ne zahmetli bir iş... Mikro-dünyada yaşamı sürdürmeye çalışmak nasıl bir şey olurdu acaba? Ben bunu başarmıştı. O da yapabilir miydi?</p>

  <p class="p10">Rick ona döndü. “Sadece hatırlatayım dedim. Zamanımız tükeniyor.”</p>

  <p class="p10">Rick haklıydı. “Ben,” dedi Karen. “Nanigen’e dönmemiz gerek.”</p>

  <p class="p10">Rourke arkasına yaslanıp, gözlerini kısarak onlara baktı. “Sizlere güvenebilir miyim diye düşünüyordum.”</p>

  <p class="p12">“Güvenebilirsin Ben.”</p>

  <p class="p10">“Umarım. Gelin bakalım, sizi geri göndermek için ne yapabileceğimizi görelim. Üstünüzde hiç demir var mı?” Karen’a bıçağını orada bırakmasını söyledi.</p>

  <p class="p10"><span class="t9">&nbsp;</span></p>

  <p class="p10">Oturma odasının bir ucunda kapalı kapısı olan bir oyuk vardı. Rourke kapıyı açıp içeriye girdi. Ortası simit gibi delik, büyük, gri parlak bir metal disk vardı. “Bu neodimyum mıknatısıdır, iki bin Gauss,” diye açıkladı. “Süper güçlü bir manyetik alan. Farzetti ve Cowells öldükten sonra ben de hastalandım. Ama bir teorim vardı; vücuttaki enzim tepkilerinin bozulmasına yol açan boyutsal değişiklikler güçlü bir manyetik alanla stabilize edilebilirdi. Böylece kendimi bu manyetik alana soktum ve iki hafta kaldım. Çok şiddetli hastalandım. Az kalsın ölüyordum. Ama sonunda iyileştim. Sanırım, artık mikro-vurgunlara karşı bağışıklığım var.”</p>

  <p class="p10">“Yani, bu mıknatısın içinde kalırsak, kurtulabilir miyiz?” diye sordu Rick.</p>

  <p class="p12">“Mümkün olabilir,” dedi Rourke garanti vermeyerek.</p>

  <p class="p12">“Ben jeneratöre girmeyi yeğlerim,” dedi Rick.</p>

  <p class="p10">“Elbette. İşte bu nedenle size Tantalus’un sırrını göstereceğim,” dedi Rourke. Onları mıknatıs odasından çıkarıp uzun bir tünele götürdü. Merak içine onun peşinden yürüdüler. Ben Rourke onları merakta bırakmaktan hoşlanır gibiydi. Uzun ve geniş bir odaya girdikten sonra Rourke bir düğmeye basıp ışıkları açtı. Yerde park edilmiş üç tane uçak vardı. Bu oda bir yeraltı hangarıydı. Mağaranın ağzında kapalı durumda büyük hangar kapıları görülüyordu.</p>

  <p class="p12">“Olur şey değil,” dedi Karen.</p>

  <p class="p10">Uçakların açık kokpitleri, geriye katlanmış kanatları, ikiz kuyruğu ve arka kısmında pervaneleri bulunuyordu. Geri çekilebilir tekerlekler üstünde durmaktaydılar. “Bozuk oldukları için Drake’in adamları onları burada bıraktılar. Ben onarıp, hepsine yeni parçalar ekledim. Bunlarla bu dağların üstünden uçarım.” Uçaklardan birinin kokpitine dokundu. “Silah da yerleştirdim.”</p>

  <p class="p10">“Nerede? Makineli tüfek göremiyorum,” dedi Rick kanatlara bakarak.</p>

  <p class="p10">Rourke kokpitin içine uzanıp bir pala çıkardı. “Biraz ortaçağ silahı, ama daha iyisini bulamadım.” Palayı tekrar kokpitin içine soktu.</p>

  <p class="p10">“Bunlarla Nanigen’e uçabilir miyiz?” diye sordu Karen. “Çok zor ihtimal.” Rourke onlara bir mikro-uçağın maksimum hızının saatte on kilometre olduğunu açıkladı. “Oahu üstünde esen alize rüzgârlarının ortalama hızı yirmi kilometredir. Rüzgâra karşı gitmeye kalkışırsanız, geriye doğru uçarsınız. Rüzgârı arkanıza alırsanız da Pearl Harbor’u kat edersiniz. Belki de edemezsiniz. Ayrıca, uçaklarımı size verip vermeyeceğime de bağlı. Bunlar tek kişiliktir. Siz üç kişisiniz ve sadece üç uçak var. Bana uçak kalmıyor, değil mi?”</p>

  <p class="p10">“Doktor Rourke, uçaklarınızdan biri için size çok büyük miktarda para ödeyebilirim,” dedi Danny. “Bana bir vakıf fonu miras kaldı. Tamamını size veririm.”</p>

  <p class="p12">“Benim paraya ihtiyacım yok Bay Minot.”</p>

  <p class="p12">“O halde, sizi ne memnun eder?”</p>

  <p class="p10">“Vincent Drake’i devirdiğinizi görmek. Bunu yapabilirseniz, uçaklarımı size veririm.”</p>

  <p class="p10">“Kesinlikle Bay Drake’i haklayacağız,” dedi Danny. Karen’dan ses çıkmıyordu. Rick ona baktı. Aklından ne geçiyor acaba, diye merak etti. Sonra Rourke’a uçakları olmadan nasıl hayatta kalabileceğini sordu.</p>

  <p class="p10">“Bir tane daha yaparım,” dedi Rourke soruyu önemsemeyerek. “Birçok yedek parça topladım.” Sonra onları kokpite oturtup nasıl kullanılacağını açıkladı. “Çok basit. Her şey bilgisayar kontrollüdür. Siz bir hata yapsanız bile bilgisayar hatanızı düzeltir. Bu gaz kolu. Bu telsizi. Bu kulaklığı.” Havalandıktan sonra birbirleriyle konuşabileceklerdi. Ama radar veya navigasyon cihazı yoktu.</p>

  <p class="p12">Nanigen’i nasıl bulacaklardı?</p>

  <p class="p10">“Kalikimaki havadan kolayca seçilebilir Farrington Otoyolu üstünde, bir grup depoyu görürsünüz.” Rourke onlara bir rota çizdi.</p>

  <p class="p10">“Pekâlâ,” dedi Rick. “Nanigen’e girdik diyelim; sonra ne olacak?”</p>

  <p class="p10">“Tensör çekirdeğine bekçilik eden güvenlik robotları olacak.”</p>

  <p class="p12">“Güvenlik robotları mı?”</p>

  <p class="p10">“Uçan, mikro-robotlar. Ama sizin için sorun olacağını sanmam. Çok küçük olduğunuz için robot sensörleri sizi algılamaz. Onları uyandırmadan yanlarından geçersiniz. Sizi görmezler. Eğer çok küçük olursanız, jeneratörü mikro taraftan çalıştırmanın da bir yolu var; bu kontrolü ben tasarladım. Odanın tam ortasında bir kapağın altında. Kapak Hexagon 3’ün tam ortasında. Beyaz bir daireyle işaretli. Beyaz daireyi havadan göreceksiniz.”</p>

  <p class="p12">“Kontrolü çalıştırmak zor mu?”</p>

  <p class="p10">“Hayır. Sadece kapağı açın ve kırmızı renkli acil durum düğmesine basın. Süper boyuta geçe...” Rourke konuşmayı kesti ve Rick’e baktı. Gözleri onun kolundaydı.</p>

  <p class="p10">Rick gömleğini sıvamış, kolunu uçaklardan birine dayamıştı. Rourke onun neredeyse bütün kolunu kaplayan morluğa baktı. “Ezilmeye başlıyorsun,” dedi.</p>

  <p class="p12">“Ezilmek mi?”</p>

  <p class="p10">“Kanama başladıktan sonra işin bitmiş demektir. Seni hemen mıknatısa sokmalıyız,” dedi Rourke. “Ezilmene birkaç saat kalmış.”</p>

  <p class="p10">Karen da kendi kollarına baktı. O da pek iyi durumda değildi. Artık zamana karşı bir yarış olacaktı. Şafak sökene kadar bekleyip, o ana kadar kimsenin kanamaya başlamaması için dua edeceklerdi.</p>

  <p class="p10">Ben Rourke onlara mıknatısın içinde uyumalarını tavsiye etti. Hiçbir garanti veremiyordu, ama manyetik alan belirtilerin başlamasını geciktirebilirdi. Mıknatıs odasının içinde de bir şömine vardı; Rourke buraya fındık kabukları getirip bir ateş yaktı. Karen ve Rick içeriye girdiler ve battaniyelere sarınarak geceyi geçirmeye hazırlandılar. İkisi de çok gergin olmasına rağmen son derece yorgundular. Mikro-dünyada zaman çok hızlı geçiyordu ve dinlenme molası çabuk gelmiyordu.</p>

  <p class="p10">Danny Minot mıknatıs içinde uyumayı kabul etmedi. Oturma odasında, Rourke’un koltuklarından birine yerleşip üstüne bir battaniye sardı.</p>

  <p class="p32">Rourke ateşe bir fındık kabuğu parçası daha attıktan sonra ayağa kalktı. “Hangara gidip uçakları hazırlayacağım. Gün doğar doğmaz havalanmanız lazım.” Rourke hangarın yolunu tuttu. Mikro-uçakların bakımını yapacak, enstrümanları kontrol edecek, elektrik şarjlarını en üst düzeye çıkaracak ve gün doğar doğmaz uçmalarını sağlayacaktı.</p>

  <p class="p10">Danny Minot salonda tek başına, koltukta kıvrılmıştı. Uyuyamıyordu. Viskinin son yudumunu da içtikten sonra şişeyi attı. Kolu seğiriyor, kendiliğinden hareket ederek şişiyor ve çatlama sesleri çıkarıyordu. Battaniyeyi kaldırıp bakınca larvaların seğirdiğini gördü. Dayanılır gibi değildi. Ağlamaya başladı. Belki alkolden, belki kolunun feci görünümünden, belki de genel olarak içinde bulundukları durumdandı, ama artık dağılmıştı. Ağlayarak Rourke’un gittiği yöne doğru baktı. Geri gelmesi ne kadar sürecekti?</p>

  <p class="p12">O anda kolu parçalanmaya başladı.</p>

  <p class="p10">Önce bir kâğıdın yırtılmasına benzer bir gürültü çıktı. Bir şey hissetmemişti, ama sesin geldiği yere baktı. Bir larva kolunun derisini yırtarak başını dışarıya çıkarmıştı. Kafası parlaktı. Büyüktü ve kıvıl kıvıldı; başını döndürüyor, dışarıya çıktıkça gövdesi uzuyordu.</p>

  <p class="p12">“Tanrım!”</p>

  <p class="p10">Larva hem tuhaf hem de korkunç bir şey yapmaya başladı. Ağzından ipliksi bir sıvı tükürüyordu... Aslında bu iplikti, ipekti. Gövdesinin yarısı, Danny’nin kolundan çıkmış olan larva bu ipeği kendine sarmaya başladı. Bir kısmı hâlâ kolun içinde olmasına rağmen önce başını, sonra bütün vücudunu ipekle sardı.</p>

  <p class="p10">Ne yapıyordu? Yeni bir evreye geçiyor olmalıydı. Bir koza haline geliyordu, ama kolundan çıkmaya niyeti yok gibiydi.</p>

  <p class="p10">Dehşet içinde larvayı kolundan sökmek için çekmeye başladı. Larva öfkeyle kıvrılıp ipek tükürdü, minik dişleriyle ısıracak gibi yaptı. Orada, kolun içinde kalmak istiyordu ve kendisine ipekten bir kılıf yapmıştı.</p>

  <p class="p10">“Karen? Rick?” diye inledi. Mıknatıs odasının kapısı kapalıydı. Onu işitemezlerdi. Zaten yapabilecekleri bir şey yoktu. “Aaahhh...”</p>

  <p class="p10">Panik içindeydi. Bitişik odadaki video ekranı? Rourke bunun Nanigen’le haberleşme sağlayan bir sistem olduğunu söylemişti. Danny etrafına bakındı. Rick ve Karen mıknatıs odasındaydılar. Rourke hangardaydı. Battaniyeyi üstünden atıp ayağa kalktı ve haberleşme odasına giderek video ekranını inceledi. Bir mercek buldu. Ekrana dönük bir mini kameraydı. Ekranın tabanında da bir örtü vardı. Örtüyü kaldırınca bir şalter ve üstünde BAĞLANTI yazılı kırmızı bir düğme gördü. Şaltere basınca ekran canlandı ve mavi bir renk aldı. Sonra da BAĞLANTI düğmesine bastı.</p>

  <p class="p12">Hemen bir kadın sesi duyuldu, fakat ekran boş kalmaya devam etti. “Nanigen Güvenlik Hizmetleri. Nereden arıyorsunuz?”</p>

  <p class="p12">“Tantalus’tan. Yardıma ihtiyacım var...”</p>

  <p class="p12">“Kimsiniz efendim? Durumunuz nedir?”</p>

  <p class="p12">“Adım Daniel Minot...”</p>

  <p class="p12">Bir anda ekranda kadının yüzü belirdi. Görünümü düzgün ve profesyonelceydi.</p>

  <p class="p12">“Beni Vin Drake’e bağlayın lütfen,” dedi Danny kadına.</p>

  <p class="p12">“Efendim, çok geç bir saat.”</p>

  <p class="p12">“Acil durum! Ona Tantalus’ta olduğumu ve yardıma ihtiyacım olduğunu söyleyin.”</p>

  <p class="p45"><span class="t9">&nbsp;</span></p>

  <p class="p45"><span class="t7">41. BÖLÜM</span></p>

  <p class="p69"><span class="t7">WAIKIKI KUMSALI</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 22.30</span></p>

  <p class="p51">&nbsp;</p>

  <p class="p36"><span class="t37">V</span></p>

  <p class="p51">incent Drake, The Sea Restaurant’ın en güzel masasında oturmuş, sörfçü ve ev içi tasarımcısı olan son sevgilisi Emily St. Claire’le manzaranın tadını çıkarıyordu. Waikiki Kumsalı’na tepeden bakan The Sea, Honolulu’nun en gözde restoranıydı. Denizden gelen hafif meltem pencerenin yakınındaki palmiye ağacından fısıltılar çıkararak yüzlerini yalıyordu. Yemek bitmişti. Emily çikolatalı turtasını kaşıklarken, bir yandan da şampanyasını yudumlamaktaydı.</p>

  <p class="p12">Drake skoç viskisini bir dikişte bitirdi. “Birkaç günlüğüne Doğu’ya gitmem gerekiyor.”</p>

  <p class="p12">“Neden?” diye sordu Emily.</p>

  <p class="p42">“Birkaç yeni ortakla buluşacağım. Gelmek ister misin?” “Kasım ayında Boston mu? Sanmam.”</p>

  <p class="p12">İleride, Diamond Head boyunca uzanan evlerin ve deniz fenerinin ışıkları göz kırpıştırıyordu.</p>

  <p class="p12">“Daha sonra Paris’e de giderdik,” dedi Drake.</p>

  <p class="p12">“Eh,” dedi Emily. “Belki Gulfstream’e gidersek...”</p>

  <p class="p10">Tam o anda bir vızıltı duyuldu ve Drake elini ceketine götürdü. Bu onun şifreli şirket telefonuydu. “Özür dilerim,” diyerek telefonu çıkardı. Ayağa kalktı, peçetesini masanın üstüne bıraktı ve masalar arasındaki açık bir pencerenin önüne gitti. Telefonunun ekranında Danny Minot’un yüzü vardı. “Tantalus Üssü’nde olduğunuzu mu söylüyorsun?” dedi Drake.</p>

  <p class="p43">“Pek sayılmaz,” dedi Danny. “Ben Rourke’un kalesindeyiz.” “Ne?”</p>

  <p class="p12">“Adamda her türlü donanım var ve...”</p>

  <p class="p10">“Bana Ben Rourke’un sağ olduğunu mu söylüyorsun?” “Kesinlikle,” dedi Danny. “Ve o adam sizden hiç hoşlanmıyor Bay Drake.”</p>

  <p class="p12">“Bu... kaleyi tarif eder misin?”</p>

  <p class="p12">“Eski bir fare yuvası. Bana tıbbi yardım gerekli...”</p>

  <p class="p10">Drake onun sözünü kesti. “Bu şey... fare yuvası tam olarak nerede?”</p>

  <p class="p10">“Tepeye doğru, Tantalus Üssü’nden iki metre yukarıda.” Drake bir an konuşamadı. O sarp kayalıklardan tırmanmışlardı. Birkaç dakika içinde ölmeleri gereken o vahşi cangıldan sağ çıkmışlardı.</p>

  <p class="p10">“Bay Drake! Benim bir hastaneye gitmem lazım!” diye haykırdı Danny. “Kolum. Enfekte oldu. Bakın...”</p>

  <p class="p10">Drake ekranda Danny’nin uzattığı kolunu gördü. Kol beyaz kafaların oynaştığı bir patates çuvalına dönmüştü. Bu kafalar seğiriyordu. Drake’in midesi kalktı.</p>

  <p class="p10">“Büyüyorlar Bay Drake!” Danny kolunu kameraya biraz daha yaklaştırdı. Görüntü büyüyünce Drake o beyaz kafalardan birini net bir şekilde gördü. Bu, Danny’nin kolundaki delikten çıkmaya çalışan bir larvanın kafasıydı, bir yandan da ipek tükürüyordu. Kamera hareket edince kolun derisinden çıkan başka larvalar da göründü. “Teşekkür ederim Bay Minot, her şeyi yeterince gördüm...”</p>

  <p class="p33">“Korkunç! Kolum tamamen uyuştu!”</p>

  <p class="p34">“Çok üzüldüm Daniel...” Drake’in boğazı sıkıştı. Yan gözle sabırsızlık belirtileri gösteren Emily’ye baktı.</p>

  <p class="p34">“Tanrı aşkına, bana yardım edin!” diye yalvarıyordu ekrandaki küçük yüz.</p>

  <p class="p34">“Yanında kimler var?” diye sordu Drake telefonu iyice kulağına yapıştırarak.</p>

  <p class="p33">“Yüzünüzü göremiyorum!”</p>

  <p class="p34">Drake onun görebilmesi için telefonu çevirdi. “Sana yardım edeceğiz,” dedi. “Yanında başka kim var?”</p>

  <p class="p33">“En iyi hastaneye gitmek istiyorum...”</p>

  <p class="p43">“Evet, tamam, en iyi hastane olacak. Başka kim var?” “Karen King ve Rick Hutter.”</p>

  <p class="p33">“Diğerlerine ne oldu?”</p>

  <p class="p33">“Hepsi öldü Bay Drake.”</p>

  <p class="p33">“Peter Jansen da mı öldü?”</p>

  <p class="p33">“Peter vuruldu. Göğsü patladı. Gözlerimle gördüm.”</p>

  <p class="p33">“Ne korkunç. King ve Hutter neredeler?”</p>

  <p class="p33">“Onlar umurumda değil! Beni hastaneye götürün!”</p>

  <p class="p33">“Ama onlar nerede?”</p>

  <p class="p34">“Uyuyorlar,” dedi Danny başını sallayarak. “Rourke da hangarda.”</p>

  <p class="p33">“Hangarda mı? Ne hangarı Daniel?”</p>

  <p class="p34">“Rourke, Tantalus Üssünden uçak çalmış. O adam hırsızın teki Bay Drake...”</p>

  <p class="p28">Demek ki, Rourke’un mikro-uçakları vardı. Peki, vurgundan nasıl kurtulmuştu? O halde vurgunu savuşturacak bir yol bulmuş olmalıydı. “Rourke vurgundan nasıl kurtulmuş Daniel?” Danny’nin yüzünde kurnaz bir ifade belirdi. “O mu? Çok basit.”</p>

  <p class="p12">“Ne yapmış?”</p>

  <p class="p12">“Bana yardım ederseniz söylerim.”</p>

  <p class="p10">“Daniel, sana yardım etmek için elimden geleni yapıyorum.”</p>

  <p class="p12">“Bu işin sırrını Ben biliyor,” dedi Danny.</p>

  <p class="p12">“Neymiş bu sır?”</p>

  <p class="p12">“Çok basit.”</p>

  <p class="p12">“Söylesene!”</p>

  <p class="p10">Danny onu hizaya getirdiğini anlamıştı. Drake’e güvenmiyordu, ama kendisinin ondan daha akıllı olduğuna emindi. “Beni bir hastaneye götürün Bay Drake, ben de size vurgundan kurtulmanın yolunu anlatayım.”</p>

  <p class="p12">Drake dudaklarını büzdü. “Pekâlâ...”</p>

  <p class="p10">“Anlaşma koşulu bu, Bay Drake. Pazarlığa açık değil.” “Elbette, haklısın. Şimdi, bak, senden yapmanı istediğim şey şu. Ne diyorsam, aynen yapmalısın.”</p>

  <p class="p12">“Yeter ki, bana yardım edin...”</p>

  <p class="p10">“O uçaklardan birini uçurabilir misin?” En ahmak insan bile bunu yapabilir, hatta sen bile Daniel, dedi içinden Drake. “Dinleyin, bana yardım gerek...”</p>

  <p class="p12">“Ben de bunun için gayret ediyorum.”</p>

  <p class="p12">“Beni buradan çıkarın...” Danny çığlıklar atıyordu.</p>

  <p class="p10">“Bir dakika beni dinler misin?” Drake açık pencereden dışarıya uzandı. Danny’yi oradan çıkarmalıydı. Onunla konuşup,</p>

  <p class="p28">Rourke hakkında bilgi alıp... sonra da sırayla bütün o küçük insanların icabına bakacaktı. Drake, Waikiki Kumsalı boyunca uzanan alana baktı. Küçük Daniel’a doğal bir işaret lazımdı. O sırada yanıp sönen deniz fenerini gördü.</p>

  <p class="p12">Diamond Head Deniz Feneri.</p>

  <p class="p10">Sol tarafta dağların üstünde dolanan bulutları gördü. Alize rüzgârları esiyordu; Tantalus’tan Diamond Head’e doğru... Bu önemliydi. “Daniel, Diamond Head’i görünce tanırsın, değil mi?”</p>

  <p class="p12">“Tabii.”</p>

  <p class="p10">“O uçaklardan birini alıp Diamond Head’e doğru uçmanı istiyorum.”</p>

  <p class="p12">“Ne?”</p>

  <p class="p10">“Kullanması çok kolaydır. Düşüp parçalanma ihtimali yok. Sadece yere dokunup sekersin.”</p>

  <p class="p12">Sessizlik.</p>

  <p class="p12">“Beni dinliyor musun Daniel?”</p>

  <p class="p12">“Evet.”</p>

  <p class="p10">“Diamond Head’e yaklaşırken deniz kenarında yanıp sönen ışığı göreceksin. O Diamond Head Deniz Feneri’dir. Deniz fenerine doğru uç. Görmemen mümkün değil. Ben de kırmızı bir spor araba içinde, fenere mümkün olduğunca yakın bir yere park edeceğim. Arabamın kaputunun üstüne iniş yap.”</p>

  <p class="p10">“Beni hastaneye götürecek bir helikopterin orada olmasını istiyorum.”</p>

  <p class="p10">“Önce seni dekompresyondan geçirmemiz lazım. Helikopter için çok küçüksün.”</p>

  <p class="p10">Danny kıkırdayarak güldü. “Beni helikopterin içinde kaybedebilirler, değil mi? Ha ha!”</p>

  <p class="p10">“Çok komiksin Daniel,” dedi Drake. “Seni en iyi hastaneye götüreceğiz.”</p>

  <p class="p12">“Larvalar büyüyor!”</p>

  <p class="p10">“Sen sadece deniz fenerine doğru uç.” Drake telefonu kapatıp cebine soktu ve masasına döndü. Emily’nin yanağına bir öpücük kondurup, “Çok acil bir durum çıktı, kusura bakma,” dedi.</p>

  <p class="p12">“Aman... Vin. Nereye gidiyorsun?”</p>

  <p class="p10">“Nanigen’e. Bana ihtiyaçları var.” Garsona işaret edince, adam oraya geldi.</p>

  <p class="p10">Emily St. Claire saçlarını savurduktan sonra şampanyasından bir yudum alıp, kadehini masaya bıraktı. Drake’in yüzüne bakmadan, “Ne istiyorsan yap,” dedi.</p>

  <p class="p10">“Bunu telafi edeceğim Emily. Söz veriyorum. Birlikte Tahiti’ye gideceğiz.”</p>

  <p class="p12">“Orasının modası geçti. Mozambik’i tercih ederim.”</p>

  <p class="p10">“Tamam,” dedi Drake. Elini cebine götürüp cüzdanını çıkardı ve bir tutam yüz dolarlık banknotu garsona uzattı. “Hanımefendinin isteklerini karşılayın.” Koşar adım restorandan çıktı.</p>

  <p class="p10">Vin Drake Kapiolani Bulvarı’ndaki bir mağazaya doğru giderken yolda Don Makele’yi aradı. “En kısa zamanda benimle Diamond Head Deniz Feneri nde buluş. Yanında bir mikro-haberleşme telsizi olsun. Güvenlik kamyonetiyle gel. Kamyonete gerek olacak.”</p>

  <p class="p10">Drake mağazadan içinde kabarık bir şey olan bir plastik torbayla çıktı. Bunu arabanın bagajına koydu.</p>

  <p class="p10">Danny video ekranını kapatıp tekrar salona döndü ve kovadan su alıp içti. Müthiş susuyordu. Larvalar kolundan dışarıya süzülürken boşalan sıvı gömleğini ıslatıp, pantolonuna damlıyordu. Bu arada larvalar ipekten kozalarını örmüşlerdi. Koluna yapışmış kozalar! Danny’nin kalbi aşırı hızla atmaktaydı; dehşet içindeydi, ama ne yapması gerektiğini biliyordu. Dünyanın kuralı böyleydi: öl veya öldür. Ateşin yanındaki koltukta kıvrıldı. Rourke hangardan döndüğünde gözlerini kapatıp horlayarak uyuma numarası yaptı.</p>

  <p class="p10">Kirpiklerinin arasından Rourke’un ateşi besleyip yatağına yatışını izledi.</p>

  <p class="p12">Danny koltuktan kalkıp tünele doğru sürünmeye başladı.</p>

  <p class="p12">“Nereye gidiyorsun?” diye sordu Rourke.</p>

  <p class="p12">Danny dondu kaldı. “Tuvalete.”</p>

  <p class="p12">“Bir şeye ihtiyacın olursa, söyle.”</p>

  <p class="p12">“Tabii Ben.”</p>

  <p class="p10">Tünele girip Ben’in tuvaletinin önünden geçtikten sonra hangarın yolunu tuttu. Oraya varınca lambaları yaktı. Üç tane mikro-uçak vardı. Hangisini seçseydi? En uzun menzili ve gücü olacağını umarak en büyük olanını seçti. Uçağın batarya paketinden çıkan bir kablo toprak zemine iniyordu. Danny kablonun fişini çekti. Hangar kapılarını açmayı unutmuştu.</p>

  <p class="p10">Kapılar metal takozlarla tutturulmuştu. Danny takozları çekip sürgülü kapıları açtı. Dışarıda tropik yıldızlar, bir ay ve ağaçların hayalet gibi görünen siluetleri vardı. Kokpite oturup emniyet kemerini bağladı ve enstrüman paneline dokundu.</p>

  <p class="p12">O anda dehşet içinde marş anahtarının olmadığını fak etti.</p>

  <p class="p10">Kontrol panelinin üstünü ararken üstünde enerji simgesi olan bir düğme buldu. Düğmeye bastı. Uçağın elektrik motoru</p>

  <p class="p10">çalışmaya başlayınca hafifçe sarsıldı ve panel aydınlandı. Kalkışa hazırdı. Sol kolu cansız bir şekilde kucağında duruyordu. Larvalar çiğneyerek dışarı çıkarlarken gömlek kolunu lime lime etmişlerdi. O sırada iki larva daha dışarıya süzülüp kozalarını örmeye başladılar. Korkunç bir şeydi; Tabiat Ana nasıl bu kadar zalim olabiliyordu? insanlık dışıydı ve hiç adil değildi.</p>

  <p class="p29">Gaz kolunu eline alıp kımıldatınca kanatçıklar sallandı. Gaz kolunu öne itti. Arkada bulunan pervane hızla dönerken uçak zeminde zıplamaya başladı. Danny bir yandan küfrederek gaz kolunu döndürdü ve nihayet uçağı kontrol altına alarak hangardan dışarıya, karanlığın içine sürdü.</p>

  <p class="p136"><span class="t7">42. BÖLÜM</span></p>

  <p class="p69"><span class="t7">WAIKIKI</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 23.15</span></p>

  <p class="p56"><span class="t9">&nbsp;</span></p>

  <p class="p27"><span class="t42">E</span></p>

  <p class="p28">ric Jansen yiyecek bir şeyler almak için Kapiolani’ye gitmiş, içinde söğüş domuz eti ve pilav olan yemek paketiyle yürüyerek evine dönmüştü. Garaj yolundaki bahçe koltuklarında oturup bira içen iki adamla selâmlaştıktan sonra arka kapıdan girip, iki kat üstteki dairesine girdi.</p>

  <p class="p10">Evi mobilyalı, tek yatak odalı bir daireydi. Eric küçük bir masaya oturup yemeğine başladı. Derken, aklına monitörüne bakmak geldi; bir saatten beri dışarıdaydı. Yatak odasına gidip, dolabındaki çekmeceyi açtı. Çekmecenin içinde dizüstü bilgisayarı ve elektronik parçalarla kaplı metal bir kutu, elektrikli havya, kerpeten, bant ve bir rulo lehim teli vardı.</p>

  <p class="p10">Kutudaki bir ışık yanıp sönmekteydi. Bu, Nanigen’in şirket içi şebekesinden acil bir görüşme yapıldığının işaretiydi. Lanet olsun, bunu kaçırmıştı.</p>

  <p class="p10">Mesaj şifreliydi. Klavyenin tuşlarına Nanigen’den yüklemiş olduğu şifre-çözme programını girdi. Bir dakika sonra bilgisayarında sesleri dinlemeye başladı:</p>

  <p class="p33">“Tantalus Üssü’nde olduğunuzu mu söylüyorsun?”</p>

  <p class="p33">“Pek sayılmaz. Ben Rourke’un kalesindeyiz.”</p>

  <p class="p33">“Ne?”</p>

  <p class="p33">“Adamda her türlü donanım var ve...”</p>

  <p class="p137">“Bana Ben Rourke’un sağ olduğunu mu söylüyorsun?” “Kesinlikle. Ye o adam sizden hiç hoşlanmıyor Bay Drake.”</p>

  <p class="p49">Eric eğilip can kulağıyla dinledi. Bu konuşma Tantalus’la video-konferans bağlantısı kanalıyla yapılmıştı. Görüntü alamıyordu, ama ses vardı. Konuşma devam etti:</p>

  <p class="p33">“Diğerlerine ne oldu?”</p>

  <p class="p33">“Hepsi öldü Bay Drake.”</p>

  <p class="p33">“Peter Jansen da mı öldü?”</p>

  <p class="p38">“Peter vuruldu. Göğsü patladı. Gözlerimle gördüm.”</p>

  <p class="p34">Eric Jansen midesine sert bir yumruk yemiş gibi oldu. “Olamaz,” diye inleyip gözlerini kapadı. “Olamaz.” Yumruğunu masaya vurdu. Dönüp yatağını yumrukladıktan sonra bir iskemle alıp duvara fırlattı. Sonra yatağa oturup yüzünü ellerinin arasına gömdü. “Peter... ah, Peter... Kahrol Drake... Kahrol.”</p>

  <p class="p34">Eric Jansen’ın ağlaması fazla uzun sürmedi. Şimdi bunun için harcayacak zamanı yoktu. Kalkıp, konuşmayı sonuna kadar dinledi. “Diamond Head’e yaklaşırken deniz kenarında yanıp sönen ışığı göreceksin. O Diamond Head Deniz Feneri’dir. Deniz fenerine doğru uç.”</p>

  <p class="p34">Eric günlerden beri Nanigen’in şirket içi konuşmalarını dinliyor, kardeşi ve diğer öğrenciler hakkında bir bilgi edinmeyi umuyordu. Drake’in onları bir yerde attığına emindi; emin olmasa da, bu yer botanik bahçesi olabilirdi. Oraya kamyonetiyle gidip tünelden geçmiş ve vadiyi karış karış dolaşmış, ses alma cihazlarıyla dinlemesine rağmen bir şey duymamıştı. Her şeye rağmen Peter’ın sağ olarak ortaya çıkacağını ummuştu. Peter’ın kararlılığına ve yaratıcılığına güveniyordu. Peter’ı ve diğerlerini kurtarma ümidiyle bekleyip durmuştu.</p>

  <p class="p10">Böyle yapmakla da büyük bir hata etmişti. Kendi ölümünün ilanı bile olsa, hemen polise gitmesi gerekirdi.</p>

  <p class="p10">Dinlediği konuşma yaklaşık bir saat önce gerçekleşmişti. Lanet olsun! Yemek için o değerli zamanı kaybetmişti. Eric küfrederek bilgisayarı ve telsiz kulaklığını alıp merdivenden aşağıya koşarak indi. Garaj yolunda bira içen iki adam park edilmiş bir kamyonetin yanında oturmaktaydılar. Eric’in arabası yoktu. O adamlardan biriyle anlaşma yapmış, kamyoneti her kullandığında ona elli dolar ödemişti. Şimdi de ona elli dolar verip, kamyonete bindi, gereçlerini yanındaki koltuğa koydu.</p>

  <p class="p12">“Ne zaman dönersin?”</p>

  <p class="p12">“Bilmiyorum.” Eric motoru çalıştırdı.</p>

  <p class="p12">“İyi misin?”</p>

  <p class="p12">“Bir yakınım ölmüş.”</p>

  <p class="p12">“Çok üzüldüm.”</p>

  <p class="p32">Eric, Kalakaua Caddesi ne yöneldiği anda hata ettiğini anladı. Kalakaua, Waikiki’nin ana caddesiydi ve bu saatte hem araç hem yaya trafiği çok yoğun olurdu. Diamond Head’e gitmek için diğer yolu seçmeliydi. Ama herhalde o da bu kadar kötü olacaktı. Önündeki araçların stop lambalarına bakarak adım adım ilerlerken yine ağlamaya başladı. Benim suçum, diyordu içinden. Kardeşim benim yüzümden öldü.</p>

  <p class="p10">Drake, Eric’i öldürmek için her türlü güvenlik önlemini almıştı. Eric onun bunu nasıl yaptığını bilmiyordu, ama Drake teknenin şiddetli dalgalar arasında bozulmasını sağlamış, uzaktan kumandayla iki tane Hellstorm mikro-robotu ona yöneltmişti. Tekne arıza yapınca katil robotlar kamaradan dışarıya fırlamışlardı. Eric önce bunları sinek veya güve sanmış, ama sonra onların pervanelerini ve cephanelerini görmüştü. Denize atladıktan sonra iki katil robot peşinden uçmuşlar, Eric de onlara yakalanmamak için başını suyun altında tutmuştu. Atlamadan hemen önce Peter’a kısa mesaj çekerek, oraya gelmemesi için uyarmıştı, ama neler olduğunu açıklayacak zaman yoktu.</p>

  <p class="p10">Eric iyi bir yüzücüydü ve dalgalı denizde ne yapılacağını bilirdi. Suya can yeleği takmadan atlamıştı, ne zaman başının üstünden büyük bir dalga geçse, robotlardan kaçmak için dibe dalıyordu. Dalgaların içi en güvenli yerdi. Gizli Kumsal adıyla bilinen küçük bir koya kadar yüzmüştü. Burası çoğu yerden bakınca görünmeyen, dağlık burunlar arasına sıkışmış bir koydu.</p>

  <p class="p10">Kimsenin onu görmediğine emin olana kadar bekledikten sonra sudan çıkmış, otostopla Honolulu’ya dönmüştü. Polise gitmek o anda iyi bir seçenek değildi. Polisler şirket CEO’sunun onu öldürtmek için süper zehirli minik uçan robotlar gönderdiğine inanmazlar, onu şizofren sanırlardı. Üstelik, polise gidecek olsa, Drake onu öldürmek için daha çok Hellstorm gönderir, bu defa kesinlikle işini bitirirdi. Eric, Honolulu’ya varınca kendi dairesine gitmedi; Drake ona orada bir tuzak kurmuş olabilirdi. Bunun yerine bir rehinci dükkânına gidip Hublot kronograf kol saatini rehin bırakıp karşılığında birkaç bin dolar almıştı. Bir yerde saklanıp, Drake’i adalete teslim etmenin yolunu bulmak zorundaydı. Ucuz, gösterişsiz bir daire kiraladı.</p>

  <p class="p10">Eric, Nanigen’in teknolojiden sorumlu başkan yardımcısı olarak şirketin haberleşme şebekesi hakkında çok şey biliyordu. Tabii, üniversitede fizik okumuş olması da işe yaramıştı. Bir dinleme cihazı geliştirdikten sonra Nanigen’in şirket kanallarını taramaya başlamış, kardeşinin ve diğer öğrencilerin</p>

  <p class="p28">Hawaii’ye geldiklerini ve ortadan kaybolduklarını öğrenmişti. Bu öğrencilere Drake’in bir şey yaptığından kuşkulanıyordu. Drake’in onları öldürdüğünü sanmıyordu; bu çok belli olurdu ve Drake akıllı bir adamdı. Bu nedenle Eric, Drake’in onların mikro-dünyada geçici olarak kaybolmalarını sağladığını düşünüyor, er geç tekrar ortaya çıkacaklarını umuyordu.</p>

  <p class="p10">Eric kardeşinin kurtulacağı anı ümitle beklemişti, çünkü Peter’a inancı tamdı. Kardeşinin ne yapıp edip bu zor durumdan sıyrılacağım ve kendisinin de onu kurtaracağını ummuştu. Eğer ikisi birlikte polise giderlerse, Drake’in işlediği suçlar için iki tanık olacaktı.</p>

  <p class="p12">Ama bu artık mümkün değildi.</p>

  <p class="p10">Fena halde çuvallamıştı. Hemen polise gitmesi gerekirdi. Polis ona inanmasa da, bu Drake’in onu hemen öldüreceği anlamına gelse de, hiç değilse Peter’ın hayatını kurtarırdı. Sorunun temel kaynağı Omicron’du. Eric, Omicron Projesi hakkında Peter’a bilgi vermemeye özen göstermişti. Bu şekilde kardeşini koruduğunu düşünüyordu. Oysa, hiç işe yaramamıştı.</p>

  <p class="p10">Deniz Feneri’ne zamanında ulaşabilmek için gaza bastı ve diğer araçların arasından sıyrılmaya çalıştı.</p>

  <p class="p45"><span class="t7">&nbsp;</span></p>

  <p class="p45"><span class="t7">43. BÖLÜM</span></p>

  <p class="p69"><span class="t7">KO'OLAU DA</span><span class="t7">Ğ</span><span class="t7">LARI</span></p>

  <p class="p69"><span class="t7">31 EK</span><span class="t7">İ</span><span class="t7">M, SAAT 23.00</span></p>

  <p class="p56"><span class="t9">&nbsp;</span></p>

  <p class="p64"><span class="t26">D</span></p>

  <p class="p28">anny Minot 2.200 fit yükseklikte irtifa kazanıp Tantalus Krateri’nin kenarlarından uzaklaşmak amacıyla mikro-uçağın burnunu yukarıya çevirdi. Kraterin çevresindeki yüksek ağaçların tehdit edici bir görünümü vardı. Peşinde onu takip eden başka mikro-uçak var mı diye baktı, ama bir şey göremedi. İrtifa kazanmaya devam etti.</p>

  <p class="p10">Bu iş video oyunlarından bile daha kolaydı; mikro-uçaklar yere çakılması neredeyse imkânsız olacak şekilde tasarlanmıştı. Bu uçağın seyir ışıkları var mıydı? Bir düğmeye basınca kanat uçlarında yeşil ve kırmızı seyir ışıkları yandı. Danny kimse onu takip edemesin diye ışıkları söndürdü, ama çok geçmeden tekrar yaktı. Kanatlarda ışık görmek onu rahatlatıyordu.</p>

  <p class="p10">Honolulu şehri bütün haşmetiyle altındaydı. Waikiki otellerinin devasa bir görünümü vardı. Bulvarlarda kırmızı beyaz çizgiler halinde akıp giden arabaları ve limanda demirlemiş bir gezinti gemisini gördü. Şehrin bittiği yerde uçsuz bucaksız bir</p>

  <p class="p37">mürekkep lekesi gibi okyanus yayılıyor, ay ışığı denizin üstünde bir yol gibi uzanıyordu. Waikiki Kumsalı’nın solunda karanlık bir kütle vardı. Burası Diamond Head denen yerdi ve Danny şimdi ona yaklaşmaktaydı. Yukarıdan bakınca Diamond Head halka biçiminde bir kraterdi. Ortasında yanan birkaç ışık vardı. Kraterin en yüksek noktasındaki bu burnu seçebiliyordu, ama yanıp sönen ışık göremedi. Deniz feneri neredeydi?</p>

  <p class="p30">Hızını artırıp Diamond Head’e doğru uçmaya başladı.</p>

  <p class="p29">O sırada uçak aniden savrulmaya başlayınca Danny korku içinde çığlığı bastı. Dağların üstündeki rüzgâr anaforuna kapılmıştı. Uçak fırıl fırıl dönerken küfrederek kumanda levyesiyle kontrol etmeye çalıştı. Fakat sonra bu çalkantı bitti ve arkasından gelen rüzgârla düzgün bir şekilde ve hızla uçmaya başladı. Tıpkı bir nehirde akıntıyı arkasına almak gibiydi. Bir ormanın üstünden geçerken göstergeye baktı; irtifa üç bin metreydi. Ay ışığında harika bir manzaraya bakıyordu.</p>

  <p class="p29">Tantalus Krateri’nin boşluğu arkasında kalmıştı. Krater karanlık bir mağara gibiydi; ne bir ışık ne de Rourke’un Tabyası veya Tantalus Üssü nden bir iz vardı. Tam altında yollar yılan gibi kıvrılarak uzanmaktaydı. Önünde şehrin ışıl ışıl gökdelenlerini gördü. Bir an kendini uzaydaki bir imparatorluğun başkentine doğru uçuyormuş gibi hissetti. Oysa burası sadece Honolulu’ydu. Ama hâlâ deniz fenerini göremiyordu.</p>

  <p class="p29">Rüzgâr onu Waikiki Kumsalı boyunca uzanan otellere doğru sürüklemekteydi. Oysa Danny daha sola doğru, Diamond Head’e doğru uçmak istiyordu. Kumanda levyesini ve gaz kolunu denedi. Sol yana doğru yatıp hızı artırdı ve etrafa bakındı.</p>

  <p class="p29">Rüzgârın sürüklemesiyle şehrin içine düşmekten korkuyordu. Ya bir arabanın altında ezilir ya da bir binanın klimasına kapılırdı. Bu nedenle hızını ACİL DURUM MAKSİMUM düzeyine çıkarıp Diamond Head yönündeki rotasına devam etti. Kalan uçuş süresi: 20.25 dakika... 18.05 dakika... 17.22 dakika... Kalan uçuş süresi hızla tükeniyordu. Bir süre sonra enerji bitecekti.</p>

  <p class="p10">Hızına baktı: Saatte 10 kilometre. Telsiz panelini bulup, hattı açtı. “İmdat, imdat. Ben Daniel Minot. Küçük bir uçaktayım. Çok küçük bir uçak. Beni duyan var mı? Bay Drake, orada mısınız? Diamond Head’e ulaşamıyorum... Rüzgâr beni şehre sürüklüyor... Tanrım!”</p>

  <p class="p10">Birden önünde dev bir uzay gemisi gibi bir otel belirdi. Balkonda iki dev vardı, ellerinde içki kadehleri olan bir kadın ve bir adam. Rüzgârın sürüklediği uçak tamamen kontrolsüz bir şekilde onlara doğru hızla uçuyordu. Başları Rushmore Dağı’ndan daha büyüktü. Adam kadehini bırakıp kadına doğru uzandı ve elbisesinin omuz askısını aşağıya çekti; üç metre yüksekliğindeki meme ucu dimdik olan dev gibi bir meme ortaya çıktı. Adam onu korkunç büyüklükteki eliyle okşarken, öpüşmek için yüzleri birbirine yaklaştı. Uçağı onlara çarpma rotasındayken Danny bir çığlık attı; uçak onların burunları arasından geçtikten sonra bir rüzgâr anaforuyla binanın köşesine savruldu ve gözden kayboldu.</p>

  <p class="p12">Adam irkilerek kadından ayrıldı. “Bu da nesi...”</p>

  <p class="p10">Kadın da tuhaf bir şey görmüştü. Minik bir adam minik bir uçak uçuruyordu. Kanatlarında yanıp sönen ışıklar. Minik adam çığlık atıyordu. Kadın onun böcek gibi sesini ve motorun vızıltısını kesinlikle işitmiş, adamın açık ağzını ve fincan gibi olmuş gözlerini görmüştü... Böyle bir şey olamazdı! Bu da bir rüya mıydı? “Buradaki böcekler felaket Jimmy.”</p>

  <p class="p12">“Hawaii’nin uçan kakalakları. Kanatları var.”</p>

  <p class="p12">“İçeriye girelim.”</p>

  <p class="p10"><span class="t43">&nbsp;</span></p>

  <p class="p10">Rüzgârın hızı azalınca Danny uçağın kontrolünü bir kez daha ele alabildi. Kalakaua Caddesi üstünden geçerken aşağıdaki kalabalığa baktı. Artık uçak yana doğru savrulmuyordu. Rüzgârı arkasına almış, adamakıllı hız yapmaya başlamıştı. Kuzeydoğu yönüne doğru dönüp doğruca Diamond Head’e yöneldi.</p>

  <p class="p10">Artık ay ışığında bu burnun ünlü şekline bakarken yanıp sönen bir ışık gördü. Yanıp sönüyordu. Bu deniz feneriydi.</p>

  <p class="p12">“Kurtuldum!”</p>

  <p class="p10">Hızını azalttı; bataryalar şimdi tükenirse felaket olurdu. Artık uçak kullanmayı beceriyordu. Tekniğini kavramak yeterdi.</p>

  <p class="p10">Tekrar yükseldi. Olabildiğince binaların üstünde kalmak istiyordu. Hayatın bu kadar çabuk dönmesi tuhaftı. Bir an mahvolduğunu, öleceğini sanırken, bir an sonra en iyi hastane yolundasın ve ay ışığında Waikiki Kumsalının muhteşem manzarasını seyrediyorsun. Hayat güzel be, dedi Danny içinden.</p>

  <p class="p10">Karanlığın içinden bir siluet belirdi. Danny birden karşısında parlayan bir çift kanat gördü... Kumanda levyesini son anda çekerek o şeye çarpmaktan kurtuldu.</p>

  <p class="p10">“Salak güve! Önüne baksana!” Az kalsın çarpacaktı. “Bunlarda hiç beyin yok,” diye homurdandı. Bir güveyle çarpışırsa doğruca denize düşerdi; aşağıda köpüklü dalgaları görebiliyordu.</p>

  <p class="p10">Derken kulağına tuhaf bir ses geldi. <span class="t36">V</span><span class="t36">ı</span><span class="t36">nnn...</span> Bir kez daha duydu... <span class="t36">V</span><span class="t36">ı</span><span class="t36">nnn... V</span><span class="t36">ı</span><span class="t36">zzz...</span> Neydi bu? Bir şey karanlığın içinde tuhaf sesler çıkarıyordu. Ardından davul gürültüsüne benzeyen bir gümbürtü duydu. <span class="t36">Pom... pom... pom...</span> Bir güve daha gördü; davul sesi güveden geliyordu... Sonra bir anda güve ortadan yok oldu.</p>

  <p class="p12">Bir şey güveyi süpürüp gitmişti.</p>

  <p class="p12">“Lanet olsun!” dedi Danny.</p>

  <p class="p12">Yarasalar.</p>

  <p class="p10">Sonarlarıyla güveyi boyamaktaydılar. Danny çok kötü bir durumun içine dalmıştı. Bu hiç iyi değildi.</p>

  <p class="p12">Gaz kolunu ACİL DURUM MAKSİMUM düzeyine getirdi.</p>

  <p class="p10">Yarasa radarlarının çınlamasını işitiyordu... Sağında, solunda, altında, üstünde... Fakat yarasaları göremiyordu. En kötüsü buydu. Yırtıcı avcılar her yanını sarmıştı. Gece yarısı aç köpekbalıklarıyla dolu bir suya girmek gibiydi. Hiçbir şey göremiyordu, ama yarasaların avlarını kapışlarını işitebiliyordu. <span class="t14">Ş</span><span class="t14">ı</span><span class="t14">şşşşş</span><span class="t14">... ou</span><span class="t14">ıı</span><span class="t14">uu... v</span><span class="t14">ı</span><span class="t14">zzz...</span> Güve avlanmıştı.</p>

  <p class="p10">Derken olayı gördü. Bir yarasa bir güveyi tam önünde öldürmüştü. Yarasa yanından hızla geçerken onun rüzgârıyla uçağı sarsıldı. Bu yarasa olması gerekenden çok daha büyüktü.</p>

  <p class="p10">Bir yere inmesi lazımdı. Neresi olursa olsun... Gerekirse bir otelin çatısına. Uçağın burnunu dalış konumuna getirip tam hızla en yakın otele yöneldi... Fakat kumsala doğru sürükleniyordu... Lanet olsun... Binadan çok uzağa, denize çok yakın bir yere...</p>

  <p class="p10">Yarasa sesleri daha da yükseldi. Derken bir radar huzmesi bir an için üstünü kaplayıp, uzaklaştı. Bir anlık sessizlik... Ardından radar huzmesi bütün şiddetiyle ona çarptı, göğsünü titretti. Ooom... iip... biip... iii... Yarasa onu ultrasonla boyuyordu. Pingler kısaldı ve odaklandı. Danny karmaşık bir ses bulutu içinde kalmıştı.</p>

  <p class="p10">“Ben güve değilim!” diye bağırdı. Kumanda levyesini çekip yana doğru dalış yaptı. Yarasaların davul sesini taklit etmeye çalışarak sağlam eliyle kokpitin kenarına vurmaya başladı. Belki radarlarını bozabilirdi.</p>

  <p class="p30">Böyle yapmakla yarasaya tam olarak nerede bulunduğunu belli etmişti; bunu fark ettiğinde çok geç kalmıştı.</p>

  <p class="p30">Birden önünde kahverengi kürkü ve inanılmayacak genişlikte kanatlarıyla ayın önünü kapatan bir şey gördü. Açık ağzında sivri dişleri parlıyordu...</p>

  <p class="p30">Mikro-uçak kanadı kırık, kokpiti boş bir halde döne döne kumsala yakın bir yerde suya düşüp gözden kayboldu.</p>

  <p class="p138"><span class="t7">44. BÖLÜM</span></p>

  <p class="p139"><span class="t7">DIAMOND HEAD DEN</span><span class="t7">İ</span><span class="t7">Z FENER</span><span class="t7">İ</span></p>

  <p class="p139"><span class="t7">31 EK</span><span class="t7">İ</span><span class="t7">M, SAAT 23.45</span></p>

  <p class="p28">&nbsp;</p>

  <p class="p36"><span class="t37">R</span></p>

  <p class="p28">ourke bir süre dalmıştı, fakat Danny’nin tuvaletten dönmediğini fark edince hemen uyandı. Epey zaman geçmiş, ateş sönmüştü. Kalkıp tünelden geçti ve tuvalete gitti; Danny orada yoktu.</p>

  <p class="p10">Rourke’un Tabyası geniş bir alana yayılmıştı ve kullanılmayan birçok tünel vardı; Danny tünellerden birinde kaybolmuş olabilirdi. Rourke bir yan tünele girip seslendi: “Bay Minot! Orada mısın?” Karşılık gelmedi. Başka bir tünele girip bir daha seslendi, yine cevap yoktu. Derken tüneldeki hava akımını hissetti. Hangar... Hemen hangara koştu ve kapıların açık, uçaklardan birinin gitmiş olduğunu gördü.</p>

  <p class="p10">Kapıları kapadıktan sonra Rick ve Karen’ı uyandırdı. “Arkadaşınız gitmiş. Uçaklardan birini almış.”</p>

  <p class="p10">Danny’nin neden böyle yaptığını anlayamadılar. Kolu o kötü durumdayken, çok korkup paniğe kapılarak tek başına</p>

  <p class="p28">uçakla Nanigen’e gitmeye karar vermiş olabilirdi. Bunu yapması aslında ondan beklenmeyecek kadar cesurca bir şeydi.</p>

  <p class="p12">“Biz de uçaklara binip onu bulsak mı?” diye önerdi Karen.</p>

  <p class="p10">Rourke buna karşı çıktı. “Artık gitmiş. Rüzgâr onu adanın üstünde herhangi bir yere sürükleyebilir.” Ayrıca karanlıkta uçmanın çok tehlikeli olduğunu, yarasaların ava çıktığını ekledi. “İntihar gibi bir şey olur.”</p>

  <p class="p10">Danny çoktan ölmüş olabilirdi. Hem uçuşu sağ olarak tamamlasa bile, Nanigen’e nasıl girmeyi düşündüğünü bilmiyorlardı.</p>

  <p class="p12">“Çok mantıksız,” dedi Karen.</p>

  <p class="p11">“Panikten gözü dönmüş olmalı,” diye karşılık verdi Rick.</p>

  <p class="p10">Vin Drake, deniz fenerinin ışığı tepedeki ağaç dalları arasından göz kırparken arabasının içinde oturmuş bekliyordu. Ay bütün ortamı gümüş rengine boyamıştı. Gerçekten de çok güzel bir dünyaydı. Drake kendini çok rahat hissediyordu. Bu dünyanın üstünde bir cambaz ipinde yürüyor ve pekâlâ da başarılı oluyordu.</p>

  <p class="p10">Siyah bir kamyonet otoparka girip Drake’in yanına park etti. Drake arabadan inip kamyonete bindi. Durumu Makele’ye açıkladıktan sonra, “Şimdi havada olmalı,” dedi. “Vurgunların nasıl iyileştirileceğini biliyormuş. İniş yaptıktan sonra bana anlatacak.”</p>

  <p class="p12">“Sonra?” diye sordu Makele.</p>

  <p class="p10">Drake cevap vermedi. Telsiz kulaklığını takıp seslenmeye başladı. “Daniel? Daniel, orada mısın?”</p>

  <p class="p10">Hava dalgalarının hışırtısından başka bir şey işitmedi. Makele’ye döndü. “Gözün onun seyir ışıklarında olsun. Kırmızı ve yeşil, çok küçük.”</p>

  <p class="p12">“O çocuğa ne yapacaksınız?” diye sordu Makele.</p>

  <p class="p10">Drake bu soruyu da cevapsız bıraktı. “Rüzgâr Tantalus’tan esiyor. Daniel her an burada olabilir.”</p>

  <p class="p10">Otoparka bir araba girince Drake telsiz kulaklığını başından çıkardı ve Makele’ye, “Gidip baksana,” dedi.</p>

  <p class="p10">Makele park eden arabaya yaklaşıp bakınca, içinde birbirlerine iyice sokulmuş bir çift gördü. Dönüp Drake’e endişe edecek bir şey olmadığını söyledi.</p>

  <p class="p10">Drake tekrar telsizde çağrılar yapmaya başladı, ama karşılık alamıyordu. Arabalar geçiyor, deniz fenerinin ışığı art arda daireler çiziyordu, iki adam gözlerini göğe dikip minik uçağın seyir ışıklarını görmek ümidiyle baktılar. “Küçük Danny bana yalan söyledi,” dedi Drake.</p>

  <p class="p12">“Hangi konuda?”</p>

  <p class="p10">“Vurgun tedavisi hakkında.” Onu kurtarayım diye yalan söyledi. Hah!</p>

  <p class="p10">Mikro-uçağın motor sesini duyabilmek için kulak kabarttılar. Don Makele rüzgârın adamakıllı şiddetli olduğunu fark etti. Eğer çocuğu görmezlerse, denize sürüklenebilirdi. Drake spor arabasının bagajından bir şey çıkarıp bunu kamyonetin arka kısmına bıraktı. “Sana üç hisse daha veriyorum. Artık yedi hissen var. Bu da net yedi milyon eder.”</p>

  <p class="p10">Makele bir şeyler mırıldandıktan sonra, “Çocuğu ne yapacağız?” diye sordu.</p>

  <p class="p10">“Sorguya çek.” Drake kulaklığa dokundu. Bununla mikroinsanlarla haberleşilebilirdi.</p>

  <p class="p12">“Sonra?”</p>

  <p class="p10">Drake hemen cevap vermedi. Sonra kamyonete sırtını dayayıp avucuyla metalin üstüne vurdu. Gözleri göğe çevrili halde, “Bu gece böcekler çok azmış,” dedi.</p>

  <p class="p30">“Anlıyorum,” dedi Makele.</p>

  <p class="p29">İki adam bir süre daha göğü seyrettiler. Makele birkaç adım geri gidip Drake’in kamyonete bıraktığı şeye baktı. Bu bir plastik yakıt bidonuydu. Burnuna benzin kokusu geldi.</p>

  <p class="p29">Drake telsizle birkaç çağrı daha yaptıktan sonra kulaklığı çıkardı. “Bay Minot bir kazaya uğradı. Veya fikrini değiştirdi.” Arabasının anahtarlarını Makele’ye verip, kamyonete bindi. “Arabanızı ne yapmamı istiyorsunuz efendim?”</p>

  <p class="p30">“Nanigen’de bırak. Eve taksiyle dönersin.”</p>

  <p class="p29">Drake kamyoneti çalıştırıp Diamond Head Yolu na doğru hareket etti. Stop lambaları gözden kaybolana kadar arkasından bakan Makele başını iki yana salladı.</p>

  <p class="p140"><span class="t7">&nbsp;</span></p>

  <p class="p140"><span class="t7">45. BÖLÜM</span></p>

  <p class="p125"><span class="t7">ROURKE'UN TABYASI</span></p>

  <p class="p125"><span class="t7">1 KASIM, SAAT 01.00</span></p>

  <p class="p28">&nbsp;</p>

  <p class="p27"><span class="t27">K</span></p>

  <p class="p28">aren ve Rick sönmeye yüz tutmuş şöminenin karşısında kıvrılmış, gecenin bitmesini bekliyorlardı.</p>

  <p class="p12">“En sona biz kaldık,” dedi Karen.</p>

  <p class="p10">Rick zoraki bir gülümsemeyle baktı. “Birlikte sona kalacağımızı hiç sanmazdım Karen.”</p>

  <p class="p12">“Ne sanıyordun?”</p>

  <p class="p12">“Senin hayatta kalacağını düşünmüştüm. Ama benim değil.”</p>

  <p class="p12">“Nasılsın?” diye sordu Karen.</p>

  <p class="p10">“Çok iyi.” Yalandı. Yüzü mor lekelerle doluydu ve bütün eklemleri sızlıyordu.</p>

  <p class="p10">Karen onun mor lekelerine bakarken acaba ben nasıl görünüyorum diye geçirdi içinden. Herhalde, bir kapkaççının saldırısına uğramış gibiyimdir. “Jeneratöre girmen gerek Rick.”</p>

  <p class="p12">Rick onun yüzüne baktı. “Senin de.”</p>

  <p class="p10">“Dinle Rick...” Kararını ona nasıl açıklayacaktı? En iyisi dobra olmaktı. “Ben geri dönmüyorum.”</p>

  <p class="p12">“Ne?”</p>

  <p class="p12">“Sanırım, vurgunu atlatacağım.”</p>

  <p class="p12">“Ne?”</p>

  <p class="p10">“Nanigen’e gitmeyeceğim. Burada kalıp şansımı deneyeceğim.”</p>

  <p class="p10">Battaniyeye sarınmış, omuz omuza oturuyorlardı. Karen onun vücudunun gerildiğini hissetti. Rick dönüp onun yüzüne baktı. “Sen ne diyorsun Karen?”</p>

  <p class="p10">“Döneceğim herhangi bir şey yok Rick. Camridge’te o kadar mutsuzdum ki... ama farkında değildim. Ama burada hayatımda hiç olmadığım kadar mutluyum. Tehlikeli, ama yepyeni bir dünya. Keşfedilmeyi bekliyor.”</p>

  <p class="p10">Rick göğsünün sıkıştığını hissetti; bunun vurgundan mı, yoksa duygularından mı olduğunu kestiremiyordu. “Ama neden... Yoksa Ben’e âşık falan mı oldun?”</p>

  <p class="p10">Karen güldü. “Ben’e mi? Ciddi misin? Ben kimseye âşık değilim. Burada kimseye âşık olmak zorunda değilim. Yalnız ve özgür olabilirim. Doğayı inceleyebilir, adı olmayan birçok şeye isim verebilirim...”</p>

  <p class="p12">“Tanrı aşkına Karen.”</p>

  <p class="p10">Bir süre sustuktan sonra Karen, “Nanigen’e tek başına gidebilir misin? Herhalde Ben de seninle gelir,” dedi.</p>

  <p class="p12">“Bunu yapamazsın.”</p>

  <p class="p10">Şöminedeki ateşten çıtırtılar yükseliyordu. Rick hayal kırıklığıyla, midesine bir şey oturmuş gibi oldu. Karen’a döndü, ateşin ışığını yansıtan kuzguni saçlarına bakarken gözlerini boynundaki morluktan alamıyordu. Bu morluk onu endişelendirdi. Bunu o mu yapmıştı? Boynundan yakaladığı zaman mı olmuştu? Onun canını yakmış olma düşüncesine dayanamıyordu. “Karen,” dedi.</p>

  <p class="p12">“Evet?”</p>

  <p class="p12">“Lütfen, burada kalma. Burada ölebilirsin.”</p>

  <p class="p12">Karen onun elini tutup sıktı. Sonra bıraktı.</p>

  <p class="p12">“Bunu yapma,” diye devam etti Rick.</p>

  <p class="p12">“Şansımı denemek istiyorum.”</p>

  <p class="p12">“Bu cevap beni tatmin etmiyor.”</p>

  <p class="p12">Karen ona sert bir bakış attı. “Bu benim kararım.”</p>

  <p class="p12">“Ama ben de bu durumun içindeyim.”</p>

  <p class="p12">“Nasıl yani?”</p>

  <p class="p12">“Seni sevdiğim için.”</p>

  <p class="p10">Rick onun derin bir soluk aldığını duydu. Başını çevirmiş, saçları gözlerini örttüğü için yüzündeki ifadeyi göremiyordu. “Rick...” diye başladı Karen.</p>

  <p class="p10">“Elimde değil Karen. Buradaki mücadelemiz sırasında sana âşık oldum. Nasıl olduğunu bilemiyorum, ama âşık oldum işte. O kuş seni yuttuğu zaman öldüğünü sanmıştım Karen. O anda seni kurtarmak için hayatımı feda edebilirdim. Ve o sırada sana âşık olduğumun farkında bile değildim. Sonra seni çıkardığım zaman nefes almayışın... O kadar korkmuştum ki... seni kaybetmeye dayanamazdım...”</p>

  <p class="p12">“Rick, lütfen... Şimdi sırası değil...”</p>

  <p class="p12">“Ee, sen beni neden kurtardın?”</p>

  <p class="p12">“Çünkü mecburdum,” dedi Karen gergin bir sesle.</p>

  <p class="p12">“Çünkü beni seviyorsun,” diye karşılık verdi Rick.</p>

  <p class="p12">“Bak, bu konuyu kapat...”</p>

  <p class="p10">Rick fazla ileri gitmiş olduğunu anladı. Herhalde Karen onu sevmiyordu, belki hoşlandığı bile yoktu. Galiba artık sesini kesip oturmalıydı. Ama elinde değildi. “Seninle kalacağım. Vurgunu birlikte yeriz. Birlikte onu atlatırız. Tıpkı başka her şeyde olduğu gibi.”</p>

  <p class="p10">“Rick, ben birlikte yaşanacak bir insan değilim. Tek başıma yaşamam lazım.”</p>

  <p class="p10">Rick onu kollarının arasına aldığı zaman vücudunun titrediğini hissetti. Saçlarını kenara itti, parmak uçlarını yüzünde gezdirip, başını kendine doğru çevirdi. “Yalnız değilsin.” Ağzını yaklaştırıp dudaklarından öpünce Karen ona engel olmaya çalışmadı. Sonra da kollarını Rick’e sarıp onu tutkulu bir şekilde öpmeye başladı. O anda Rick onu öpmenin ne kadar büyük bir acı verdiğini fark etti. Eklemlerinden alevli bir sıvı yayılıyormuş gibi, vücudunun her yanı fena halde sızlıyordu. İç kanama mı başlamıştı? Karen birden irkilince, Rick acaba o da aynı acıyı duyuyor mu diye endişe etti, “iyi misin?” diye sordu.</p>

  <p class="p141">Karen cevap vermeden onu geri itti. “Burada kalma.” “Neden? Bana bir neden söyle?”</p>

  <p class="p12">“Seni sevmiyorum. Ben kimseyi sevemem.”</p>

  <p class="p12">“Karen...”</p>

  <p class="p10">Konuşmaları orada kesildi, çünkü o anda tavandaki ışıklar söndü ve odadaki tek aydınlık sönmekte olan şömine ateşinden geldi. Birden tünellerden tuhaf bir koku gelmeye başladı. Odanın içi benzin istasyonu gibi kokuyordu. Koku giderek arttı.</p>

  <p class="p10">Ben Rourke koşarak içeriye girdi. “Benzin!” diye bağırdı. “Dışarı çıkın!”</p>

  <p class="p45"><span class="t9">&nbsp;</span></p>

  <p class="p45"><span class="t7">46. Bölüm</span></p>

  <p class="p69"><span class="t7">TANTALUS KRATER</span><span class="t7">İ</span></p>

  <p class="p69"><span class="t7">1 KASIM, SAAT 01.20</span></p>

  <p class="p56"><span class="t9">&nbsp;</span></p>

  <p class="p27"><span class="t19">G</span></p>

  <p class="p28">ök gürültüsünü andıran bir sesle birlikte tüneller deprem oluyormuş gibi sarsılmaya başladı; ardından şöminenin üstündeki duman deliğinde sarı bir ışık belirdi. Rick ve Karen battaniyeyi atıp ayağa kalkarlarken Ben telaşla odaya girdi ve “Hangara!” diye bağırdı.</p>

  <p class="p10">Tünele doğru koşmaya başladılar, fakat dumanla kaplı bir hava akımı yüzlerine çarptı. Karen yere düştü; Rick onu kaldırıp sürüklemek istedi, ama Karen buna direndi. Az sonra Karen dizleri üstüne çöküp, yere devrildi. Bayılmış olmalıydı. Rick tünelleri dolduran duman içinde hiçbir şey göremiyordu. Karen’ı yerden kaldırıp sırtına aldı ve Ben’in peşi sıra koştu. Başı dönüyor, nefes almakta zorlanıyordu; tünellerdeki oksijenin tükenmekte olduğunu fark etti. Ben çabuk olması için ona haykırırken, Rick de devrildi ve Karen’ı yere düşürdü.</p>

  <p class="p10">Bu defa Karen kendine geldi. Ayağa kalkıp Rick’i tuttu ve onu çekmeye başladı. “Hadi Rick! Sakın pes edeyim deme!”</p>

  <p class="p10">Duman içinde tökezleyerek, öksürerek koşmaya devam ettiler. Duman bütün tavam kaplamıştı.</p>

  <p class="p12">“Dumanın altına girin!” diye bağırdı Ben.</p>

  <p class="p10">Başlarını kara dumanların altında tutmaya çalışarak sürünmeye başladılar. Şiddetli bir gümbürtüyle zemin sarsılıyordu. Zorbela hangara ulaştılar. Rick ve Karen uçaklara binerlerken Rourke bir hangar kapısını açtı. Tam o anda kapı çöktü ve bir alev perdesi mağaranın ağzını kapattı.</p>

  <p class="p12">Rourke öksürerek yere düştü.</p>

  <p class="p10">“Ben!” diye haykırdı Karen. Ben dizleri üstündeyken ayağa kalktı ve onlara el salladı. “Gidin!”</p>

  <p class="p12">Ama sadece iki uçak vardı. Ben uçamayacaktı.</p>

  <p class="p12">“Sen ne yapacaksın Ben?” diye seslendi Karen.</p>

  <p class="p10">“Hemen çıkın!” Ben sendeleyerek artık içinden duman püsküren tünele doğru yürüyordu.</p>

  <p class="p10">Karen nefes nefese ve başı fena halde dönerek uçağını çalıştırdı ve Rick’e el salladı. “Havalan!” Aynı anda yerden havalanıp mağaranın içinde uçarlarken Rourke da geriye doğru yürüyordu. Karen dönüp ona baktığında yine dizleri üstüne çökmüş, Tabya’ya doğru sürünüyordu. Nefes alamıyordu; kurtulması imkânsız gibiydi.</p>

  <p class="p10">Alev duvarı yaklaşırken Karen eğilip, kokpitin içinde büzüldü. Mikro-uçak alevlerin arasından hızla sıyrılıp serin gece havasına daldı. Dönüp bakınca Rick’in de hemen yanında uçmakta olduğunu gördü. Durumu iyi görünüyordu.</p>

  <p class="p32">Karen uçağı hafifçe yana yatırarak geriye baktı. Rourke’un Tabyası artık bir ateş denizi haline gelmişti. Alevler Büyük Kaya’ya doğru yükselip yüzeyini aydınlatırken dev bir adamın gölgesi ortaya çıktı. Adam elindeki kırmızı bidonla Tantalus Üssü ve civarına benzin döküyordu. Bir adım geri çekilip bir kibrit çaktı; önündeki alan alevler içinde kalınca bu aydınlıkta yüzü göründü. Bu Vin Drake’ti. Son derece sakin bir görünüşü vardı. Sanki bir kamp ateşi önünde oturmuş, keyfini çıkarır gibiydi. Kulağına kaçan suyu boşaltmak istermiş veya bir şeyi duymaya çalışıyormuş gibi başını iki yana salladı.</p>

  <p class="p10">Rick uçağının kontrolünü kaybetti. Fıçı gibi yuvarlanarak Büyük Kaya ya çarptı. Bir an öldüğünü sandı, ama mikro-uçak kayadan sektikten sonra yine düzgün uçmaya başladı. Bu mikro-uçaklar gerçekten yamanmış, dedi Rick içinden. Etrafına bakındı; Karen’ı gözden kaybetmişti. Önünde ağaçlar bir duvar gibi yükseliyordu. Ağaçların arasına baktı, ama Karen’ın nereye gittiğini gösterir herhangi bir belirti göremedi. Kokpitte bir telsiz vardı. Rick bunu kullanarak ona seslenmeyi düşünürken, yeşil kırmızı bir çift ışığın göz kırptığını gördü. Bu Karen’ın seyir ışıklarıydı.</p>

  <p class="p10">Kendisi de seyir ışıklarını yaktı; sonra ona kanat sallayarak selam verdi. Karen da ona aynı şeyi yaptı. Güzel, artık birbirlerini görebiliyorlardı. Karen bir ağacın tepesine doğru uçunca Rick de onun ışıklarını takip etti. Ağaçların dallarını ve yapraklarını doğru dürüst göremiyordu. Karen King’i takip ederek karanlık içinde uçmaya devam etti.</p>

  <p class="p10">Rick hızını artırıp onunla aynı hizaya geldi ve telsizi açtı. Ne olursa olsun. Drake onları işitse bile artık onlara ulaşamazdı.</p>

  <p class="p12">“İyi misin Karen?”</p>

  <p class="p12">“Sanırım. Ya sen?”</p>

  <p class="p10">“Fena sayılmaz,” dedi Rick. Karen’ın artık Nanigen’den başka gidecek bir yeri olmadığım anladı. Geriye bir şey kalmadığı için Tantalus’ta kalamazdı. Rick bu gerçeği ona hatırlatmamaya karar verdi.</p>

  <p class="p10">Ağaçların üstünde dolanırken Drake’i görebiliyorlardı. Drake yamaçtan aşağıya doğru yürüdükçe daha çok alev parlamaya</p>

  <p class="p10">başladı. Her ne ise, başka bir şeyi daha yakıyordu; sanki amacı üsten ve Rourke’un Tabyasından geriye hiçbir iz kalmamasıydı. Yangın büyük ihtimalle kimsenin dikkatini çekmeyecekti.</p>

  <p class="p10">Drake elinde feneriyle ormanın içine girdi. Az sonra bir motor sesi duyuldu ve toprak yolda hoplaya zıplaya giden siyah bir kamyonet göründü. Çok geçmeden aracın farları görünmez oldu ve karanlık her yeri kapladı. Ama ağaç dalları arasından Honolulu’nun ışıkları parıldıyordu. Karen ağacın tepesine kadar yükseldikten sonra açık alana girdi.</p>

  <p class="p12">“Yarasalar,” dedi Rick. “Bir yere inmek zorundayız.”</p>

  <p class="p10">“Nereye ineceğiz Rick? Yere inemeyiz, orada yaşayan yırtıcılara yem oluruz.”</p>

  <p class="p10">“Beni takip et,” dedi Rick. Onun önüne geçti; Karen da peşinden gidiyordu. Rick dalları, yaprakları ve engelleri görebiliyor, onların etrafından sağa sola kıvrılarak uçuyordu; mümkün olduğunca yarasaların uçmayacağı ağaç tepelerinin içinde kalmalıydı. Arada bir geriye dönüp Karen’a bakıyordu. Bir süre sonra yangın ışığı görünmez oldu; kraterin iç kısımlarına girmişlerdi ve burada krater duvarları rüzgârı kestiği için esinti daha hafifti.</p>

  <p class="p10">“İniş yapabileceğimiz bir yer arıyorum,” dedi Rick telsizle. Taksileme yapabileceği kadar geniş ve temiz bir dal bulup üstüne kondu. Bu uçaklar metal para üstüne bile inebiliyordu. Karen da onun yanma indi.</p>

  <p class="p10">Rüzgârın etkisiyle dal hafifçe sallanıyordu; uçağı düşürme tehlikesi vardı.</p>

  <p class="p10">“Bu uçakları bağlamamız lazım,” dedi Rick dışarıya çıkarak. Uçakların burun ve kuyruk kısımlarında bağlanmak için ipler vardı; Rourke her şeyi düşünmüştü. Rick iki uçağı da bağladı.</p>

  <p class="p12">Karen King kendi kokpitinde sessizce ağlıyordu.</p>

  <p class="p12">“Ne oldu?”</p>

  <p class="p30">“Ben. Alevler içinde kaldı. Kurtulması imkânsızdı.”</p>

  <p class="p29">Rick, Ben’in kurtulma ihtimali olduğunu düşünüyordu. “O adam için hiçbir şey imkânsız değil.” Ama Ben’in hayatta olup olmadığını bilmeleri mümkün değildi.</p>

  <p class="p29">Beklemeye başladılar. Panellerdeki saatler 01.34’ü gösteriyordu. Şafak sökmesine daha saatler vardı, ama karanlıkta uçmaları çok tehlikeliydi.</p>

  <p class="p29">Alize rüzgârı çok sert olmasa da, üstüne tünedikleri dal tıpkı fırtınaya yakalanmış bir gemi gibi sallanmaktaydı. Karen ay ışığında kollarındaki morlukları görebiliyordu. Lekeler giderek büyümekteydi. Acaba vücudunun geri kalanı ne durumdaydı?</p>

  <p class="p29">Rick dalın sallanmasıyla deniz tutmuş gibi oldu ve başı döndü; mikro-vurgun başlıyor muydu? Belki de örümcek ve yabanarısı zehrinin son etkileriydi. Gün doğunca kat etmek zorunda oldukları mesafeyi düşündü. Yirmi kilometreydi; buna açık deniz olan Pearl Harbor üstünden geçiş de dahildi. Mümkün değil, diye geçirdi içinden. Başaramayacaklardı.</p>

  <p class="p142"><span class="t7">&nbsp;</span></p>

  <p class="p142"><span class="t7">47. Bölüm</span></p>

  <p class="p94"><span class="t7">TANTALUS YOLU</span></p>

  <p class="p94"><span class="t7">1 KASIM, SAAT 01.40</span></p>

  <p class="p56"><span class="t9">&nbsp;</span></p>

  <p class="p36"><span class="t41">E</span></p>

  <p class="p28">ric Jansen, Diamond Head Deniz Feneri’nin yanındaki otoparka girdiğinde hiç kimse yoktu. Vin Drake’in arabası ortalıkta görünmüyordu. Çok geç kalmıştı. Ya da belki, çok erken mi gelmişti? Belki Drake daha yoldaydı. Otoparkın en ucuna gidip park etti ve ne yapması gerektiğini düşündü. Drake’i beklese miydi? Ama daha önce oraya gelmiş olabilirdi. Polise mi gitseydi? Ama bu sağ kalan öğrencilerin hayatlarına mal olabilirdi; Drake onların nerede olduğunu biliyordu ve şu anda onları öldürmek için Tantalus’a gidiyor olabilirdi.</p>

  <p class="p10">Eric, Tantalus’a gitmek zorunda olduğuna karar verdi. Böylece Tantalus Yoluna yöneldi; kamyoneti lüks evlerin önünden, keskin virajlardan yıldırım hızıyla geçiyordu. Yol, ardında toprak bir patika olan bir çit kapısıyla son buldu, ama kapı kilitli değildi. Eric patikaya girdi. Guava ormanlarının içinden geçerek sarp dağ yamacını tırmandı ve kraterin dudağına vardı. Arazi burada iyice bozulmuştu; Eric altındaki aracın dört çekerli oluşuna şükretti. Hâlâ Drake’in aracından bir iz yoktu.</p>

  <p class="p10">Eric’in el feneri olmayışı kötüydü. Kamyonetten indi ve farlarını Büyük Kaya ya doğru çevirdi; Ağaçların arasından kızılımsı bir aydınlık görünüyordu; o tarafa doğru yürümeye başladı. Büyük Kaya’ya vardığı zaman neler olduğunu gördü. Ateş sönmüş, topraktan duman ve benzin kokusu çıkmaktaydı.</p>

  <p class="p12">Drake yapacağını yapmış, herkesi öldürmüştü.</p>

  <p class="p10">Fener getirmediği için hayıflanarak dizleri üstüne çöktü ve fare yuvasının girişini buldu: Rourke’un gizli sığınağı. “Kimse var mı?” diye seslendi.</p>

  <p class="p10">Yararı yoktu. Parmağını toprağın içine batırıp, belki hayatta kalan biri vardır diye bir süre bekledi. Karanlıkta pek bir şey görünmüyordu ve o insanlar çok küçüktüler. Onları kazayla ezme tehlikesi vardı.</p>

  <p class="p12">Ama hayatta kalan kimse olmamıştı; bu belliydi.</p>

  <p class="p11">Tekrar kamyonetine döndü.</p>

  <p class="p10">Ağaç dalında park etmiş olan Rick ve Karen kraterin etrafında dolanan başka bir aracın farlarını gördüler. Bu bir kamyonetti.</p>

  <p class="p10">Rick bir süre bekledikten sonra, “Gidip bir bakacağım,” dedi.</p>

  <p class="p12">“Gitme.”</p>

  <p class="p10">Rick ona aldırmadı. Uçağı çözüp çalıştırdı ve taksiledikten sonra havalandı. Karen onun krater ağzına, Büyük Kaya’ya doğru uçtuğunu biliyordu.</p>

  <p class="p10">“Lanet olsun Rick!” diye bağırdı. Tek başına orada oturacak değildi; o da uçağı çözüp Rick’in peşinden gitti.</p>

  <p class="p10">Rick kamyonetten bir adamın çıktığını gördü. Yarasa sonarlarına kulak vererek dalların arasında bir süre dolandı; bu sesleri duymayınca adama doğru yaklaşmaya başladı. Adam Büyük Kaya’ya yürüyüp karanlıkta dizleri üstüne çöktü. Yüzü görünmüyordu. Bir süre sonra ayağa kalkıp geldiği tarafa doğru yürüdü. Rick de önüne çıkan dalların ve yaprakların arasından sıyrılarak onu takip etti.</p>

  <p class="p10">Adam park ettiği kamyonetine döndü. Kocaman lastikleri ve alışılmadık boyasıyla, tuhaf görünümlü bir araçtı. Adam içeriye girip ışık yanınca yüzü göründü.</p>

  <p class="p10">Rick bu yüzü daha önce görmüştü. Nerede? Kamyonet motoru çalıştırılırken Rick penceresinin önünden geçti.</p>

  <p class="p12">“Karen!” diye seslendi. “Kim bu adam?”</p>

  <p class="p10">Karen da kamyonetin penceresi yanından geçtikten sonra, “Peter’ın ağabeyi,” dedi Rick’e.</p>

  <p class="p143">“Onu öldü sanıyordum. Drake’le birlikte mi acaba?” “Nereden bileyim?”</p>

  <p class="p12">Kamyonet toprak patikada ilerliyordu.</p>

  <p class="p10">Karen hızını ACİL DURUM MAKSİMUM düzeyine çıkardı. Kamyonet bozuk yolda yavaş gittiği halde mikro-uçakların tam hızı onunla ancak aynı hizada kalmalarına yetiyordu. Kamyonet asfalt yola çıktığı zaman ona yetişmeleri mümkün olmayacaktı. Bir an önce Eric’in dikkatini çekmek zorundaydılar.</p>

  <p class="p10">Eric’in pencereleri kapalıydı; Karen pencerenin hizasında, adamın yüzüne yakın uçarak kanat sallıyordu. Hiçbir tepki olmadı. Derken kamyonet hızlandı ve onları bir toz bulutu içinde bıraktı.</p>

  <p class="p10">“Dümen suyuna gir,” dedi Rick. Kamyonet kabininin arkasında havanın ölü olduğu bir alan bulunurdu. Rick buraya dalış yaptı. Camdan adamın ensesini görebiliyordu. Bir an sonra kabin arkasındaki havada bir anafor oluştu ve Rick’in uçağı fena halde sarsıldı.</p>

  <p class="p10">O sırada kamyonet içi suyla dolu büyük bir çukura doğru yaklaşıyordu. Adam yavaşladı, uzanıp, daha iyi bakabilmek için penceresini indirdi.</p>

  <p class="p10">Karen pencereden içeriye uçup, kabine girdi. Önünde bir tur atınca adam başını geri çekti. Karen bu kez uçağıyla takla atarak adamın gözlerinin önünden yavaşça geçti.</p>

  <p class="p10">Adam bunu gördü. Hemen frene bastı. “Hey!” Karen kontrol paneli üstünde çeşitli figürler yaparak uçarken gözleriyle onu takip etti. Avucunu açıp elini uzatınca Karen onun eline iniş yaptı ve uçaktan çıktı.</p>

  <p class="p10">O sırada Rick de pencereden içeriye uçup, kontrol paneli üstüne kondu.</p>

  <p class="p10">“Siz... hangileri...siniz?” diye sordu Eric gümbürdeyen bir sesle. Avucundaki Karen’ı çok özenle tutuyor, konuşurken nefes vermemeye gayret ediyordu. Yoksa soluğuyla onu elinden uçurup düşürebilirdi.</p>

  <p class="p10">Karen telsiz kulaklığını yukarıya kaldırıp gösterdi. Jarel Kinsky’nin söylediğine göre bu telsizler normal boyutlardaki insanlarla haberleşmeyi sağlayabiliyordu. Belki telsizde konuşmaları daha kolay olacaktı.</p>

  <p class="p10">“Anladım,” dedi Eric. Karen’ı uçağıyla birlikte kontrol paneli üstüne koydu, torpido gözünü açtı ve buradan aldığı kulaklığın fişini koltuktaki elektronik donanıma taktı. “Yetmiş bir nokta yirmi beş gigahertze girin,” dedi.</p>

  <p class="p12">Rick ve Karen kulaklıklarını takıp uçak telsizlerini açtılar.</p>

  <p class="p10">Adam ağzını açtı, söylediği sözcükler ağzından yuvarlanarak çıktı. “Şimdi... beni... anlıyor... musunuz?” Bir saniye sonra aynı kelimeler kulaklıklarına Eric’in normal konuşma sesiyle geldi. “Şimdi beni anlayabiliyor musunuz? Bu bir dönüştürme telsizidir. Benim sesimi toplayıp hızlandırarak size iletiyor. Sizin sesinizi de benim anlayabileceğim kadar yavaşlatıyor.”</p>

  <p class="p30">Eric’e neler olduğunu anlattılar. “En kısa zamanda jeneratöre gitmemiz gerek,” dedi Karen.</p>

  <p class="p30">“Önce... kardeşimi anlatın.”</p>

  <p class="p30">Anlattılar. Karen, Peter’ın ölümünü anlatırken Eric öfkeyle avuçlarını direksiyona vurdu ve mikro-insanlarla uçaklarını havaya sıçrattı. Bir süre beklediler. Eric tekrar gözlerini açtığı zaman yüzünde sakin ve kararlı bir ifade vardı. “Sizi Nanigen’e götüreceğim. Sonra da gidip Vin Drake’i bulacağım.”</p>

  <p class="p144"><span class="t9">&nbsp;</span></p>

  <p class="p144"><span class="t7">48. BÖLÜM</span></p>

  <p class="p145"><span class="t7">CHINATOWN, HONOLULU</span></p>

  <p class="p145"><span class="t7">1 KASIM, SAAT 02.30</span></p>

  <p class="p56"><span class="t9">&nbsp;</span></p>

  <p class="p87"><span class="t44">D</span></p>
</body>
</html>
