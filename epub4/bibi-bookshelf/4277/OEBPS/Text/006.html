<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p91"><span class="t30">&nbsp;</span></p>

  <p class="p66"><span class="t7">14. BÖLÜM</span></p>

  <p class="p67"><span class="t7">MANOA VAD</span><span class="t7">İ</span><span class="t7">S</span><span class="t7">İ</span></p>

  <p class="p67"><span class="t7">29 EK</span><span class="t7">İ</span><span class="t7">M, SAAT 04.00</span></p>

  <p class="p56"><span class="t9">&nbsp;</span></p>

  <p class="p64"><span class="t26">Y</span></p>

  <p class="p28">edi öğrenci ve Kinsky ormanın karanlığı içinde, alışık olmadıkları sesler ve gölgeler arasında tek sıra halinde yürüyorlardı. Önündeki iri yaprakları ve kocaman dalları iterek yürüyen Rick Hutter otlardan yaptığı bir mızrağı omzunda taşıyordu. Karen’ın sırt çantası omzunda, çakısı elindeydi. Peter Jansen gidecekleri yolu tayin etmeye çalışarak grubun önünde gitmekteydi. Nasıl olduysa, o sessiz mizacına rağmen Peter lider oluvermişti. Yırtıcı hayvanların dikkatini çekme korkusuyla baş lambasını kullanmadıkları için Peter önündeki zemini görmekte çok zorlanıyordu. “Ay battı,” dedi diğerlerine. “Çok geçmeden gün doğar...” diye karşılık verdi Jenny Linn. Dehşet dolu bir çığlık onun sesini bastırdı. Önce kısık bir ağlama tonuyla başlayıp, gırtlaktan çıkan çığlıklar halinde devam etti. Sesler tepeden geliyordu ve tüyler ürperticiydi.</p>

  <p class="p42">Rick hemen dönüp mızrağını kaldırdı. “Bu da neydi böyle?”</p>

  <p class="p10">“Sanırım, öten bir kuştu,” dedi Peter. “Sesleri düşük perdeden işitiyoruz.” Saatine baktı: 04.15. Kol saati dijitaldi. Küçülmüş olduğu halde normal çalışıyordu. “Gündoğumu yaklaşıyor.” “İkmal istasyonlarından birini bulabilirsek, telsizle Nanigen’i arayabiliriz,” dedi Jarel Kinsky. “Sinyalimizi duyarlarsa, bizi kurtarabilirler.”</p>

  <p class="p12">“Drake bizi öldürür,” dedi Peter.</p>

  <p class="p10">Kinsky buna karşı çıkmadı, ama Peter’la aynı fikirde olmadığı belliydi.</p>

  <p class="p10">Peter devam etti. “Normal boyutvımuza dönebilmek için tensör jeneratörüne girmemiz lazım. Bunun için de Nanigen’e dönmemiz gerekiyor. Nasıl olacaksa... Ama Drake’ten yardım istemenin yanlış olacağını düşünüyorum.”</p>

  <p class="p12">“911’i arayabilir miyiz?” diye sordu Danny.</p>

  <p class="p10">“Çok iyi fikir. Nasıl arayacağımızı da söyler misin?” diye alay etti Rick.</p>

  <p class="p10">Jarel Kinsky ikmal istasyonlarındaki telsizlerin sadece otuz metrelik menzilleri olduğunu söyledi. “Eğer Nanigen’den birisi yakındaysa ve doğru frekansı dinliyorsa, bizimle haberleşebilir. Aksi takdirde, sinyalimiz kimseye erişemez.” Ayrıca bu telsizlerin polis veya acil servislerin kullandığı frekansla yayın yapmadığını da açıkladı. “Nanigen mikro-boyutlu telsizler yaklaşık yetmiş gigahertzle yayın yaparlar. Bu çok yüksek bir frekanstır. Kısa mesafelerde saha ekiplerinin işlerine yarar, ama uzun menzilli haberleşme için tamamen yararsızdır.”</p>

  <p class="p10">Jenny Linn, “Drake bize etrafı gezdirirken Manoa Vadisi ile Nanigen arasında gidip gelen kamyon servisi olduğunu söylemişti,” dedi. “O kamyona gizlice binebiliriz.”</p>

  <p class="p10">Kimseden ses çıkmadı. Jenny’nin fikri fena değildi; herkes bir süre bunu düşündü; Vin Drake gerçekten de bu kamyondan söz etmişti. Ama saha ekipleri mikro-dünyadan geri çekilmişlerse, kamyon servisi hâlâ devam eder miydi? Peter, Jarel Kinsky’ye döndü. “Nanigen’e hâlâ kamyon servisi yapılıyor mu?” “Bilmiyorum.”</p>

  <p class="p10">“Normal olarak kamyon hangi saatte botanik bahçesine gelir?”</p>

  <p class="p12">“ikide,” dedi Kinsky.</p>

  <p class="p12">“Nerede durur?”</p>

  <p class="p12">“Otoparkta. Seranın yanında.”</p>

  <p class="p12">Herkes düşünmeye başladı.</p>

  <p class="p10">“Bence jenny haklı. O kamyona binmeye çalışalım,” dedi Peter. “Nanigen’e dönüp, tensör jeneratörüne girmeye çalışalım...”</p>

  <p class="p10">“Durun bir dakika,” dedi Rick. “Bu kadar küçükken bir kamyona nasıl tırmanacağız?” Dönüp Peter’a baktı. “Bu plan deli işi. Ya hiç kamyon yoksa? Nanigen buradan yirmi beş kilometre uzakta. Bizlerse eski halimizden yüz kat daha küçüğüz. Düşünsene. Yani normal bir kilometre bizim için yüz kilometre demektir. Nanigen buradan yirmi beş kilometre uzaktaysa, bu bizim için iki bin beş yüz kilometre anlamına gelir. Lewis ve Clark’ın yaptıklarını yapmamız gerekiyor. Ve bunu dört günden kısa bir zamanda yapmalıyız, yoksa vurgun yiyip ölürüz. İki ucu boklu değnek, arkadaşlar.”</p>

  <p class="p10">“Rick’e kalırsa, ellerimizi havaya kaldırıp teslim olalım,” dedi Karen.</p>

  <p class="p28">Rick ona dönüp öfkeyle baktı. “Pratik olmamız lazım...” “Pratik falan olduğun yok,” dedi Karen. “Sadece ağlıyorsun.” Peter bu tartışmayı yatıştırmaya çalıştı. Rick ile Karen’ın arasına girip, birbirlerini yemelerindense, öfkelerine kendisi hedef olmaya çalıştı. Elini Rick’in omzuna atıp, “Lütfen,” dedi.</p>

  <p class="p28">“Tartışmanın kimseye yararı olmayacak. Her şeyi sırasıyla yapalım.”</p>

  <p class="p38">Grup tekrar yürümeye başladı; kimse konuşmuyordu.</p>

  <p class="p34">Orman zemininde on iki milimetrelik boylarıyla güneşin doğuşu dahil, pek bir şey görebildikleri yoktu. Her yerde yoğun bir halde bulunan eğreltiotları onlara bir hayli zorluk çıkarıyordu. Hem görüş alanını kapatıyor hem de karanlık gölgeler yapıyordu. Sera binasını gözden kaybettiler; yön gösterecek herhangi bir işaret de bulamıyorlardı. Buna rağmen yürümeye devam ettiler. Güneş yükseldi ve ağaç sayvanı içinden ışık huzmeleri sızmaya başladı.</p>

  <p class="p34">Gündüz gözüyle toprağı daha iyi görebiliyorlardı. Küçük organizmalarla kıvıl kıvıl hayat doluydu iplikkurtları, uyuzböcekleri ve bunun gibi minik yaratıklar. Jenny Linn’in bacağında hissettiği şey uyuzböceğiydi. Örümceğe benzer yapıları olan bu böceklerin pek çok türü vardı. Normal boyutlarındaki bir insan çıplak gözle uyuzböceklerini göremezdi, ama mikro-insanlar için bu böceklerin bazıları bir golf topu büyüklüğündeydi. Çoğunun yumurta şeklinde, kalın bir zırhla ve diken gibi kıllarla korunan küçük bir gövdesi olurdu. Uyuzböcekleri örümcek ailesindendi; örümcek uzmanı olan Karen King ikide bir durup onlara bakıyordu. Gördüğü uyuzböceklerinden bir tanesini bile tanıyamadı; tümü de daha önce adı konmamış türlerdendi. Buradaki göz alabildiğine uzanan biyoçeşitlilik Karen’ı hayran bırakmıştı. Dört bir yanda kaynaşan uyuzböcekleri ona kayalık bir deniz kenarındaki yengeçleri anımsattı: Küçük ve zararsız, kendi hallerinde ve son derece meşgul... Yerden bir uyuzböceği alıp avucuna koydu.</p>

  <p class="p29">Yaratık o kadar kırılgan ve kusursuz görünüyordu ki... Karen birden moralinin düzeldiğini hissetti. Neydi bu olanlar? Bu yeni ve tuhaf dünyada mutlu olduğunu fak edince şaşırdı. “Neden, bilmiyorum, ama sanki hayatım boyunca böyle bir yer aramışım gibi geliyor,” dedi. “Sanki evime geliyormuşum gibi.” “Ben aynı şeyi hissetmiyorum,” dedi Danny.</p>

  <p class="p92">Uyuzböceği Karen’ın koluna tırmanıp keşfe başladı. “Dikkat et, seni ısırabilir,” diye uyardı Jenny Linn.</p>

  <p class="p29">“Bu yapmaz,” dedi Karen. “Ağız parçalarını görüyor musun? Ölü dokuları emmeye yarar. Bu adam pislikle beslenir.” “Erkek olduğunu nereden anladın?”</p>

  <p class="p30">Karen böceğin karın kısmım işaret etti. “Penis.”</p>

  <p class="p29">“Ne kadar küçük olursa olsun, erkek erkektir,” dedi Jenny. Yürüyüş devam ederken Karen neşe içindeydi. “Uyuzböcekleri inanılmaz yaratıklardır. Son derece uzmanlaşmışlardır. Çoğu asalaktır, ama nereye çöreklenecekleri konusunda çok seçicidirler. Bunların bir türü sadece meyve yarasasının gözbebeklerinde yaşar başka hiçbir yerde bulunmaz. Başka bir çeşidiyse sadece mandaların anüsünde...”</p>

  <p class="p30">“Lütfen Karen!” diye patladı Danny.</p>

  <p class="p29">“Alış bunlara Danny; doğadan bahsediyoruz. Dünyadaki insanların yarısının kirpiklerinde uyuzböceği vardır. Birçok böceğin üstünde de uyuzböceği bulunur. Hatta, başka uyuzböceklerinin üstünde bile uyuzböceği vardır.”</p>

  <p class="p29">Danny oturup bacağına asılan bir uyuzböceğini çekip attı. “Küçük canavar, çorabımda delik açtı.”</p>

  <p class="p30">“Mutlaka pislik yiyen cinsindendir,” dedi Jenny.</p>

  <p class="p30">“Hiç komik değil Jenny.”</p>

  <p class="p29">“Benim doğal lateks cilt kremimi denemek isteyen var mı?” diye sordu Rick. “Belki uyuzböceklerine karşı korur.”</p>

  <p class="p53">Hepsi durdu; Rick plastik bir laboratuvar şişesi çıkarıp herkese uzattı. Küçük miktarlarda yüzlerine, ellerine ve ayak bileklerine sürdüler. Ekşi bir kokusu vardı, ama uyuzböceklerini uzak tutmaya yaradı.</p>

  <p class="p10">Mikro-dünya gerçeği Amar Singh’in duyularını altüst etmişti. Küçük olmak teninde hissettiği duyuları bile değiştirmişti. Mikro-dünyadaki ilk izlenimi yüzüne ve ellerine çarpan, saçlarını savurup, gömleğini çekiştiren hava akımıydı. Hava daha yoğun, neredeyse şurup gibi bir kıvamdaydı ve vücudu etrafında dolanan rüzgârı dalgalar halinde hissediyordu. Kolunu salladığı zaman parmakları arasından kayan havayı da... Mikrodünya havası içinde hareket etmek biraz yüzmeye de benzemekteydi. Vücutları çok küçük olduğu için bedenleri üstünden geçen hava sürtünmesi daha kuvvetliymiş gibi algılanıyordu. Bir hava akımının onu yana itmesiyle sendeledi. “Bu iş yürümeyi tekrar öğrenmeye benziyor,’’ dedi diğerlerine. Onlar da aynı zorlukları yaşıyorlar, hava direncine karşı bazen attıkları adımları şaşırıyorlardı. Bazen bir şeyin üstünden atlayacakları zaman hızı ayarlayamayıp, çok ileriye düşebiliyorlardı. Mikro-dünyada daha kuvvetli oldukları belliydi, ama henüz hareketlerini kontrol etmeyi öğrenememişlerdi.</p>

  <p class="p12">Ay’da yürümek gibiydi.</p>

  <p class="p10">“Kendi gücümüzü bilmiyoruz,” dedi Jenny. Ayaklarını yere sağlam basıp sıçradı ve bir yaprağın kenarını iki eliyle kavradı. Bir süre öylece asılı kaldıktan sonra, tek eliyle tutundu çok kolaydı. Sonra elini bırakıp yere indi.</p>

  <p class="p10">Sırt çantasını taşıma sırası Rick’teydi. içi gereçlerle dolu olduğu halde bu ağırlıkla hiç zorlanmadan, kolayca sıçrayabileliğini fark etti. “Vücutlarımız bu dünyada daha güçlü ve hafif, çünkü burada yerçekiminin önemi yok.”</p>

  <p class="p30">“Küçük olmanın avantajları,” dedi Peter.</p>

  <p class="p30">“Ben bir avantaj göremiyorum,” dedi Danny Minot.</p>

  <p class="p29">Amar Singh’in içini bir korku kaplamıştı. Bu yaprakların arasında ne gibi yaratıklar yaşıyordu? Et yiyiciler mi? Çok bacaklı ve zırhlı birçok yaratık vardı ve bunların kurbanlarını öldürmek için sıra dışı yolları olurdu. Amar dindar bir Hindu ailesinin çocuğuydu -Hindistan’dan göç edip New Jersey’e yerleşen ebeveynleri et yemezlerdi. Bir keresinde babasının bir karasineği öldürmek yerine pencereyi açıp onu dışarıya kovaladığını görmüştü. Amar hep vejetaryen olmuştu; protein için hayvan yiyemezdi. Böcekler dahil, bütün hayvanlara acırdı. Laboratuvarda hayvanlarla değil, bitkilerle çalışırdı. Şimdi, bu ormandayken hayatta kalmak için bir hayvanı öldürüp yemek zorunda kalacak mıydı? Ya da bir hayvan onu yiyecek miydi? “Bizler proteiniz,” dedi. “Başka bir şey değiliz, sadece proteiniz.”</p>

  <p class="p30">“Bu ne demek oluyor şimdi?” diye sordu Rick.</p>

  <p class="p30">“Bizler iki ayak üstünde yürüyen etiz.”</p>

  <p class="p30">“Çok karamsarsın Amar.”</p>

  <p class="p30">“Sadece gerçekçi oluyorum.”</p>

  <p class="p29">“Hiç değilse... ilginç,” dedi Jenny Linn. Mikro-dünyanın kokusu Jenny’nin dikkatini çekmişti; kendine özgü bir kokusu vardı. Karmaşık, toprağımsı bir koku burun deliklerini dolduruyordu. Kötü değildi, aslında bir bakıma güzel bile denebilirdi. Kimi tatlı, misk kokulu binlerce tanınmamış kokuyla karışmış toprak kokusu. Bunların çoğu hoş aromalardı, benzeri olmayan parfümlere benziyordu.</p>

  <p class="p29">“Şu anda aldığınız koku feromondur, yani, hayvanların ve bitkilerin haberleşmek için salgıladıkları kimyasallar,” diye açıkladı Jenny. “Doğanın gözle görünmeyen dili.” Bu ortam onu mutlu ediyordu burada ilk defa doğal dünyanın bütün kokularını algılaması mümkündü. Bu gerçek onu hem heyecanlandırıyor, hem de korkutuyordu.</p>

  <p class="p10">Jenny bir avuç toprak alıp burnuna götürdü ve kokladı. Minik iplikkurtları, sayısız uyuzböceği ve su ayısı denen tombul küçük yaratıklarla doluydu ve kokusu antibiyotik gibiydi. Jenny bunun nedenini biliyordu; toprak bakterilerle doluydu ve bu bakterilerin çoğu streptomisinin değişik çeşitleriydi. “Streptomisinin kokusunu duyabilirsiniz,” dedi diğerlerine. “Antibiyotik yapılan bakteri tipidir. Modern antibiyotikler bundan türetilir.” Toprakta ayrıca ince şeritler halinde mantar ve iplikçik de vardı. Jenny topraktan bir mantar ipliği çekip aldı; sertti, fakat esneyebiliyordu. İki buçuk santimetre küplük toprak içindeki bu mantar ipliklerinin uzunluğu birkaç kilometreyi bulabilirdi.</p>

  <p class="p10">O anda bir şey Jenny’nin gözleri önünden geçip yere indi. Bu, çekilmemiş bir karabiber tanesi büyüklüğünde, üstü pütürlü bir külçeydi. “Bu da nesi?” dedi durup ayağının yanma düşen külçeye bakarak. Bir tanesi daha yavaşça yanından geçip yere düşerken Jenny elini uzatıp bunu avucuyla yakaladı ve parmakları arasında yuvarladı. Küçük bir fındık gibi sertti. “Bu polen,” diye açıkladı hayranlık içinde. Başını kaldırıp baktı. Başlarının üstünde bir amberçiçeği ağacı vardı ve bir bulut gibi beyaz çiçeklerle doluydu. Bu manzarayı görünce açıklayamadığı bir nedenle Jenny’nin kalbi yerinden fırlayacakmış gibi oldu. Kısa bir süre için çok küçük olmaktan büyük bir mutluluk duydu.</p>

  <p class="p10">“Burası... harika bir yer,” dedi yavaşça dönerek. Çiçek bulutlarından kar yağar gibi polenler düşüyordu. “Böyle bir şeyi hiç gözümün önüne getiremezdim.”</p>

  <p class="p48">Bir entomolog olan Erika Moll ise hiç mutlu değildi. İçindeki korku giderek büyüyordu. Böcekleri yeterince tanıdığı için şu anda onlardan çok korkmaktaydı. Onların zırhı var, bizim yok, diye geçirdi içinden. Zırh kitinden oluşmuş. Biyoplastik zırh, hafif ve süper dayanıklı. Parmaklarını kolunun üstünde gezdirdi ve cildinin ne kadar ince olduğunu hissetti. Bizler yumuşağız. Bizler yenecek şeyleriz. Diğerlerine bir şey söylemedi, ama sakin görünümünün altında nefesini kesecek düzeyde bir dehşet duymaktaydı. Korkusunu belli etmekten ve kontrolünü kaybedip, paniğe kapılacağından çekiniyordu. Erika Moll dişlerini sıkıp korkusunu bastırdı ve yürümeye devam etti.</p>

  <p class="p29">Peter Jansen mola verdi. Yaprakların kenarına oturup dinlendiler. Jarel Kinsky tensör jeneratörünü çalıştıran mühendis olduğu için Peter ondan bilgi koparmak istiyordu. Bir şekilde Nanigen’e ulaşabilir ve kendilerini tensör jeneratörü odasına atabilirlerse, makineyi çalıştırabilecekler miydi? Bu kadar küçük boyuttayken bunu nasıl yapabilirlerdi? “Bu makineyi çalıştırmak için normal boydaki bir insandan yardım almamız gerekecek mi?” diye sordu Kinsky’ye.</p>

  <p class="p29">Kinsky kuşkulu görünüyordu. “Emin değilim,” dedi elindeki ot mızrağı yere sürterek. “Tensör jeneratörünü tasarlayan adamın makinenin içine acil durumlarda bir mikro-insanın çalıştırabileceği küçük bir düzenek koyduğunu duymuştum. Bu minik kontrol panelinin kontrol odasında bir yerde olduğunu sanıyorum. Ben bunu aradım, ama bulamadım. Mühendislik çizimlerinde de öyle bir şey görünmüyor. Ama bu küçük kontrol panelini bulabilirsek, makineyi çalıştırabilirim.”</p>

  <p class="p30">“Yardımına ihtiyacımız olacak,” dedi Peter.</p>

  <p class="p10">Kinsky ön ayaklarını sallayarak yürüyen bir uyuzböceğine baktı. “Tek istediğim, evime ve aileme dönebilmek.”</p>

  <p class="p10">“Ailen patronunun umurunda bile değildir,” dedi Rick öfkeyle.</p>

  <p class="p10">Danny Minot, “Rick’in ailesi yok,” diye fısıldadı Jenny’nin kulağına. “Kız arkadaşı da yok...”</p>

  <p class="p10">Rick üstüne atılınca Danny bağırarak kaçtı. “Şiddet kullanarak sorunlarını halledemezsin Rick!”</p>

  <p class="p12">“Ama seni hallederim,” diye tısladı Rick.</p>

  <p class="p10">Peter, Rick’i sakinleştirmek için omuzlarından tuttu. Sonra Kinsky’ye döndü. “Nanigen’e dönmek için başka bir yol var mı? Yani, hiç servis yapmıyor olması mümkün olan kamyondan başka?”</p>

  <p class="p10">Kinsky başını eğip düşünmeye başladı. Bir süre sonra, “Tantalus Üssü’ne gitmeyi deneyebiliriz,” dedi.</p>

  <p class="p12">“Tantalus Üssü nedir?”</p>

  <p class="p10">“Tantalus Krateri’nde bir biyolojik araştırma tesisi; bu vadinin yukarısındaki dağ sırtında.” Kinsky yaprakların arasından sadece yeşil bir siluet halinde görünen dağı işaret etti. “Üs oralarda bir yerde.”</p>

  <p class="p10">Jenny Linn, “Vin Drake tur sırasında Tantalus’tan söz etmişti,” dedi.</p>

  <p class="p12">“Hatırlıyorum,” dedi Karen.</p>

  <p class="p12">Peter, “Üs açık mıdır?” diye sordu Kinsky’ye.</p>

  <p class="p10">“Sanmıyorum. Tantalus’ta insanlar öldü. Yırtıcı hayvanlar vardı.”</p>

  <p class="p12">“Ne çeşit?” diye sordu Karen.</p>

  <p class="p10">“Yabanarıları, diye duymuştum,” dedi Kinsky. “Tantalus Üssü’nde mikro-uçaklar da vardı.”</p>

  <p class="p12">“Mikro-uçaklar mı?”</p>

  <p class="p30">“Küçük uçaklar. Bizim boyutlarımızda.”</p>

  <p class="p30">“Onlarla Nanigen’e uçabilir miyiz?”</p>

  <p class="p30">“Bu uçakların menzili ne kadardır, bilmiyorum,” dedi Kinsky. “Üste uçak bırakıldığından da emin değilim.”</p>

  <p class="p30">“Tantalus Üssü ne kadar uzakta?”</p>

  <p class="p30">“Manoa Vadisi’nin altı yüz elli metre üstündedir.”</p>

  <p class="p30">“Altı yüz elli metre üstünde mi?” diye parladı Rick. “Bizim boyutlarımızdaki insanlar için... oraya erişmek imkânsız.” Kinsky omuzlarını silkti. Diğerleri bir şey söylemediler. Peter Jansen komutayı aldı. “Bence yapmamız gereken şey şu. Önce bir ikmal istasyonu bulup, oradan ne temin edebileceğimize bakalım. Sonra da otoparka gitmeye çalışırız. Orada servis kamyonunu bekleriz. Oraya en kısa zamanda varmamız gerekiyor.”</p>

  <p class="p30">“Öleceğimiz belli,” dedi Danny; sesi çatlıyordu.</p>

  <p class="p30">“Hiçbir şey yapmadan bekleyemeyiz Danny,” dedi Peter ona güven vereceğini umduğu bir sesle. Danny’nin her an paniğe kapılabileceğini sezmişti; öyle olduğu takdirde bütün grubu tehlikeye atardı.</p>

  <p class="p30">Bazıları homurdansa da, hepsi Peter’ın planını kabul etti kimse daha iyi bir fikir öne sürememişti. Bir yaprağın üstündeki çiy damlasından sırayla su içtikten sonra tekrar yürümeye başladılar. Bir yol izi, bir çadır veya insan varlığını gösterecek herhangi bir şey arıyorlardı. Zemindeki küçük bitkiler üstlerinden kemer halinde geçiyor, bazen tüneller oluşturuyordu. Bu tünellerin içinden ve heybetli ağaç gövdelerinin yanından geçerek ilerlediler. Ama görünürde bir ikmal istasyonu yoktu.</p>

  <p class="p30">“Buradan bir an önce çıkmazsak hepimiz kan kaybından öleceğiz,” dedi Rick. “Ve bir türlü o lanet ikmal istasyonunu bulamıyoruz. Üstelik bizi öldürmek için arayan psikopat bir dev var. Ve her yanım su topladı. Dert etmemiz gereken başka bir şey var mı?”</p>

  <p class="p12">“Karıncalar,” dedi Kinsky sakin bir sesle.</p>

  <p class="p30">“Karıncalar mı?” diyerek araya girdi Danny korku içinde. “Ne olmuş karıncalara?”</p>

  <p class="p30">“Duyduğum kadarıyla karıncalar büyük bir sorunmuş,” dedi Kinsky.</p>

  <p class="p30">&nbsp;</p>

  <p class="p30">Rick yerde gördüğü büyük, sarı bir meyvenin önünde durdu. “Evet,” dedi. “Bu bir tespihağacıdır. Diğer adı çinleylağı. Meyvesi son derece zehirlidir; özellikle de böcekler ve böcek larvaları için. Başta sinnamoil bileşikleri olmak üzere, içinde yirmi beş çeşit buharlaşıcı bulunur. Benim kürarım için bundan yararlanabilirim.” Sırt çantasını indirip tespih meyvesini içine tıktı. Meyvenin tamamı çantaya sığmamış, bir ucu kocaman bir kavun gibi dışarıya taşmıştı.</p>

  <p class="p30">Karen ona sert bir bakış attı. “Zehir dışarıya sızacak.”</p>

  <p class="p30">“Hayır,” dedi Rick eliyle sarı meyveye vurarak. “Kabuğu çok serttir.”</p>

  <p class="p30">Karen ona kuşkuyla baktıktan sonra, “Senin hayatın söz konusu,” dedi ve yürümeye devam etti.</p>

  <p class="p10">Danny Minot devamlı geride kalıyordu. Yüzü kızarmış, ikide bir elleriyle alnını siliyordu. Nihayet spor ceketini çıkarıp yere fırlattı. Süslü mokasenleri çamur içindeydi. Bir yaprağın üstüne oturup, gömleğinin içini kaşıdı; eline tek bir polen tanesi geldi. Bunu parmakları arasında yuvarlarken, “Benim çok tehlikeli allerjilerim olduğunu biliyor musunuz?” dedi. “Bu şeylerden biri burnuma gelecek olursa ciddi bir şoka girerim.”</p>

  <p class="p10">Karen güldü. “O kadar alerjik değilsin! Öyle olsaydın, çoktan ölmüştün.”</p>

  <p class="p10">Danny’nin fiskesiyle polen taneciği döne döne havada süzüldü.</p>

  <p class="p10">Amar Singh etrafındaki hayat dolu ortama hâlâ hayranlıkla bakmaktaydı; mikro-dünyanın her tarafı minik yaratıklarla doluydu. “Keşke bir kameram olsaydı,” diye yakındı. “Bunu belgelemek isterdim.”</p>

  <p class="p10">Hepsi genç bilim insanıydı ve bu mikro-dünya onlara daha önce hiç tanınmayan, adı konmamış yaratıkları sunuyordu. “Böyle bir yerin her bir karışından bir doktora tezi çıkarabilirsin,” dedi Amar. Bunu yapmaya karar verdi. Eğer hayatta kalmayı başarabilirse, bu yolculuktan muhteşem bir doktora tezi çıkaracaktı.</p>

  <p class="p10">Küçük, torpidoya benzeyen eklemli gövdeleri ve altı bacağı olan yaratıklar yerde dolanıyordu. Adamakıllı küçüktüler ve her yana dağılmışlardı. Bazıları spagetti yer gibi mantarları emiyorlardı. İnsanlar yanlarından geçerken arada bir bunlardan biri korkarak bir ses çıkarıyor ve havaya fırlıyordu.</p>

  <p class="p10">Erika Moll birini incelemek için durdu; eğilip yerden aldı. Böcek deli gibi kuyruğunu sallayarak debeleniyordu.</p>

  <p class="p10">“Nedir bunlar?” diye sordu Rick, bir tanesini saçından çıkarıp atarken.</p>

  <p class="p10">“Bunlara yay kuyruk böceği denir,” dedi Erika Moll. “Normal dünyada çok küçüktürler. İ harfi üstündeki noktadan büyük olmazlar. Karın kısmında bulunan bir yay mekanizması sayesinde uzun mesafelere sıçrayabilir ve avcılardan kurtulabilirler.” Avucundaki böcek sanki bunu duymuş gibi birden havaya sıçradı ve bir eğreltiotunun arkasında gözden kayboldu.</p>

  <p class="p10">İnsanların ayak seslerinden huzursuz olan yay kuyruk böcekleri havaya sıçrayıp duruyorlardı. Peter Jansen grubun önünde yürüyordu. Ter içinde kalmıştı. Vücutlarının hızla su kaybettiğini fark etti.</p>

  <p class="p32">“Yeterince su içmeye özen gösterelim,” dedi diğerlerine. “Yoksa kurur gideriz.” Tepesi çiy damlalarıyla kaplı bir yosun kümesi gördüler. Avuçlarını birleştirerek çiy damlalarından su içtiler.</p>

  <p class="p10">Karşılarına devasa bir ağaç gövdesi çıktı. Etrafa yayılmış köklerinden destek alarak yükseliyordu. Köklerin etrafından dolanırlarken keskin bir koku duyuldu. Bunu sanki yağmura benzeyen sesler izledi. Önden yürüyen Peter bir kökün üstüne çıkıp bakınca toprağın karşı tarafına yılan gibi kıvrılıp, sonra gözden kaybolan bir çift alçak duvar gördü. Bu duvarlar bir çeşit kuru maddeyle yapıştırılmış toprak parçalarından yapılmıştı.</p>

  <p class="p10">Duvarlar arasında bir karınca sürüsü her iki yönde hızla yürümekteydi. Duvarlar bu karınca yolunu koruyordu. Bir noktada iki duvar da bir tünelin içine uzanmaktaydı.</p>

  <p class="p10">Peter eğilip durmaları için diğerlerine işaret etti. Onlar da temkinkli adımlarla yaklaşıp karın üstü yatarak karınca kolonisine baktılar. Bu karıncalar tehlikeli miydi? Her biri Peter’ın önkolu kadardı. Çok büyük sayılmazlar, dedi içinden; rahatlamıştı. Nedense karıncaların bundan çok daha büyük olacaklarını düşünmüştü. Ama sayıları çok fazlaydı. Yüzlercesi bir arada yol boyunca koşturup yaptıkları tünelin içine giriyorlardı.</p>

  <p class="p10">Diken gibi kılları olan gövdeleri kızılımsı kahverengiydi. Kafalarıysa kömür gibi, parlak siyahtı. Karınca yolundan yayılan koku, otoyol trafiğinden çıkan egzoz gibiydi. Asitli bir kokuydu, ama parfüm gibi bir rayihası da vardı. “Keskin koku formik asittir. Savunma amaçlıdır,” diye açıkladı Erika Moll karıncaları dikkatle izlerken.</p>

  <p class="p10">“Burnunuza hoş gelen kokuysa feromondur,” dedi Jenny Linn. “Büyük ihtimalle koloninin kokusudur. Karıncalar bu kokuyu aynı koloni üyelerini tanımak için kullanırlar.”</p>

  <p class="p10">“Bunların hepsi dişi,” dedi Erika. “Hepsi kraliçelerinin kızları.”</p>

  <p class="p10">Karıncalardan bazıları ölü böcekleri veya böcek parçaları taşımaktaydılar. Yiyecek taşıyanların hepsi yolun aynı yönünden, solundan gidiyorlardı. “Yuva girişi o tarafta,” dedi Erika. “Yiyecekleri oraya taşıyorlar.”</p>

  <p class="p12">“Bu türü tanıyor musun?” diye sordu Peter.</p>

  <p class="p10">Erika bir süre düşündü. “Mim... Hawaii’de yerli karınca türü yoktur. Hepsi istilacı türlerdir. İnsanlarla birlikte gelmişlerdir. Ama bunların Pheidole megacephala olduklarına eminim.” “İngilizce bir adları var mı?” diye sordu Rick. “Ben cahil bir etnobotanistim.”</p>

  <p class="p10">“Koca kafalı karınca denir,” dedi Erika. “İlk defa Hint Okyanusu’ndaki Mauritius Adası’nda bulunmuş, ama şimdi dünyanın her bir yanma dağılmış durumdalar. Koca kafalı karıncalar gezegendeki en yıkıcı ve istilacı tür olarak bilinirler. Bu adaların ekosistemine büyük zarar vermişlerdir. Yerli Hawaii böceklerine saldırıp onları öldürürler. Bazı Hawaii böcek türlerinin kökünü kuruttular. Yuvalarındaki kuş yavrularını da öldürürler.” “Bu bizim için hiç iyi değil,” dedi Karen. Bir kuş yavrusu onların şimdiki halinden daha büyüktü.</p>

  <p class="p10">“Kafalarının neresi büyük, göremiyorum,” dedi Danny. “Bunlar alt sınıf işçiler,” diye açıkladı Erica. “Üst sınıfların kafaları büyük olur.”</p>

  <p class="p10">“Üst sınıflar mı?” diye sordu Danny gergin bir sesle. “Onlar nerede?”</p>

  <p class="p10">“Üst sınıflar askerdir,” dedi Erika. “Koca kafalı karıncaların iki sosyal sınıfı vardır alt ve üst sınıflar. Alt sınıflar işçidir, küçüktürler ve sayıları çok fazladır. Üst sınıflar savaşçıdır ve muhafızdırlar. Daha büyüktürler ve daha az görünürler.”</p>

  <p class="p12">“O halde bu koca kafalı askerler neye benzerler?”</p>

  <p class="p12">Erika omuz silkti. “Koca kafalılara.”</p>

  <p class="p10">O kadar çok karınca vardı ki... ve her biri de müthiş bir enerjiyle doluydu. Tek başına bir karınca tehdit oluşturmazdı, ama binlercesi... saldırgan ve açken... Bu tehlikeye rağmen genç bilim insanları onlara büyülenmiş gibi bakmaktan kendilerini alamıyorlardı. İki karınca durup antenlerini birbirine sürttüler; sonra bir tanesi arka kısmını sallayarak bir takırtı çıkardı. Diğer karınca bu isteği geri çevirmedi ve diğerinin ağzına bir damla sıvı kustu. Erika bu sahneyi diğerlerine açıkladı. “Yuva arkadaşından yiyecek dileniyordu. Aç olduğunu ifade etmek için poposunu sallayıp o takırtıyı çıkardı. Tıpkı köpeklerin ince sesler çıkararak...”</p>

  <p class="p10">Danny onun sözünü kesti. “Bir karıncanın diğerinin ağzına yemek kusmasını seyretmek hiç de hoş değil. Hadi, gidelim, lütfen.”</p>

  <p class="p10">Karınca yolu fazla geniş değildi. Karşı tarafa kolayca geçebilirlerdi, fakat karınca kolonisiyle karşılaşmaktan kaçındılar. “Karıncalardan birinin ayak bileğimize takılmasını istemeyiz,” dedi Peter.</p>

  <p class="p10">Jarel Kinsky durmuş, tepelerinde yükselen o kök salmış ağaca bakıyordu. “Bu ağacı tanıyorum,” dedi. “Dev bir albesia ağacıdır. Öbür tarafında bir ikmal istasyonu olduğuna eminim.” Köklerden birine tırmandı, bir süre üstünde yürüdükten sonra aşağıya atladı. “Evet, sanırım oraya yaklaşıyoruz.” Kinsky grubun önüne geçip albesia ağacının sol tarafından dolandıktan sonra önüne çıkan ölü eğreltiotlarını iterek yürümeye başladı.</p>

  <p class="p10">Peter Jansen yavaşladı. Karıncaların görünüşü hoşuna gitmemişti; grup ilerlerken arada bir arkaya bakıp onları kollamak istiyordu. Sıranın son adamı Rick Hutter’dı; sırt çantasında tespih meyvesi, elinde ot mızrağı vardı. Peter onun yanına gitti. “Rick, mızrağını bir süre için alabilir miyim? Arkadan ben yürürüm.”</p>

  <p class="p12">Rick ona mızrağı verip yürümeye devam etti.</p>

  <p class="p10">O sırada Kinsky önüne çıkan bir yaprağı kenara itip, yüksek sesle, “Eğer Nanigen’e dönebilirsek, jeneratörü çalıştırmak için gizli konsolu bulmamız gerekecek,” dedi. “Bay Drake bunu istemese de...” Birden olduğu yerde durdu. İleride, biraz uzakta, ağacın köklerinin gerisinde bir çadırın tepesi görünüyordu.</p>

  <p class="p10">“İstasyon! İkmal istasyonu!” diye bağırdı Kinsky ve çadıra doğru koşmaya başladı.</p>

  <p class="p12">Karınca yuvasının girişini görmedi.</p>

  <p class="p10">Bir palmiye ağacının tabanından çıkan, yapıştırılmış topraktan oluşan yapay bir tüneldi. Kinsky tünel ağzının yanından koşarak geçti. Tünelin etrafında muhafızlık yapan birkaç düzine koca kafalı asker karınca duruyordu. Bunlar işçilerden iki üç kat daha büyüktü. Gövdeleri soluk kırmızı ve kıllıydı. Parlak siyah kafaları aşırı büyük, kaslı, zırh tabakasıyla kaplıydı ve savaşmak için tasarlanmış çenelerle donatılmıştı. Gözleri siyah mermerler gibiydi.</p>

  <p class="p12">Çadıra koşan Kinsky’yi gördüler.</p>

  <p class="p10">Bir anda bütün askerler ona doğru yöneldi. Kinsky kendisine doğru koşan dev karıncaları görüp yana kaçmaya çalıştı. Fakat askerler hemen etrafını sardılar ve onun kaçış yolunu kapadılar. Kinsky mızrağını başının üstüne kaldırıp, giderek daralan karınca çemberi içinde geriledi. “Defolun!” diye bağırdı ve mızrağını askerlerden birine savurdu, ama karınca mızrağı çenesiyle kavrayıp ucunu kopardı. Birkaç asker daha gelip Kinsky’yi yere devirdikten sonra biri onun bileğini kıskacıyla kaptı. Kinsky bağıra çağıra elini sallayarak karıncayı silkelemeye çalıştı. Fakat karınca bileğini kıskacının arasına almış, başını iki yana sallıyordu. Eli kopunca karınca havaya uçtu, yere düşüp ağzında Kinsky’nin eliyle koşmaya başladı. Kinsky çığlıklar atarak dizleri üstüne çökmüş, kan fışkıran kesik bileğini tutuyordu. Bir asker Kinsky’nin sırtına tırmanıp çenelerini kulağının arkasına taktı ve kafa derisini sıyırmaya başladı. Kinsky yere düştü, kıvranıyordu. Saniyeler içinde askerler onun kollarını ve bacaklarım iki yana açtılar ve farklı yönlere doğru çekmeye başladılar; parçalamaya çalışıyorlardı. Bir asker kıskacını onun çenesinin altına geçirince Kinsky’nin feryatları gırtlağından çıkan bir böğürtüyle son buldu; boğazından fışkıran kan karıncanın kafasını kızıla boyamıştı. Küçük işçiler de saldırıya katılınca Kinsky’nin vücudu bir karınca yığını altında kayboldu.</p>

  <p class="p10">Peter Jansen o tarafa doğru koşmuş, mızrağı sallayıp bağırarak karıncaları Kinsky’den uzaklaştırmaya çalışmıştı, ama iş işten geçmişti. Peter asker karıncaların önünde hiç kımıldamadan durarak o sahneyi dehşet içinde seyretti. Diğerlerinin kaçabilmeleri için onları oyalamak amacıyla karıncalara doğru ilerlemeye başladı. O anda elinde bıçağıyla yanında duran Karen’ı fark etti. “Git buradan,” dedi Peter ona.</p>

  <p class="p10">“Hayır,” dedi Karen. Bıçağı önünde tutarak dizleri üstüne çöküp karıncalara döndü. Karıncaları oyalayarak diğerlerine kaçmaları için zaman kazandırabilirdi. Bu arada yuvadan yeni askerler çıktı ve düşman nerede diye bakınmaya başladılar. Bir tanesi ağzı açık halde Peter ve Karen’a doğru yöneldi.</p>

  <p class="p10">Peter mızrağını karıncaya fırlattı. Karınca yana çekilip kurtuldu ve büyük bir hızla ona doğru koşmaya başladı.</p>

  <p class="p10">“Beni bırak Peter!” diye bağırdı Karen. Karıncalardan geriye doğru gidip havaya sıçradı; normal bir insanın yapamayacağı kadar yükseğe sıçrayıp karıncalardan uzak bir yere kedi gibi düştü. Aynı anda kemerindeki sprey şişesini çıkardı, içinde savunma kimyasalları olan bu şişeyi Vin Drake’e göstermek için getirmişti. Benzol. Karıncaların benzolden hiç hoşlanmadıklarını biliyordu. Yaklaşmakta olan bir karıncaya doğru püskürttü. Karınca o anda durdu, döndü... ve kaçmaya başladı.</p>

  <p class="p10">“Çok iyi,” diye bağırdı Karen. Sprey işe yaramıştı. Karıncalar tavşanlar gibi kaçıyordu.</p>

  <p class="p10">Gözünün ucuyla diğerlerinin de karınca yuvasından uzağa koştuklarını gördü. Güzel. Zaman kazanıyordu. Püskürtmeye devam etti; bu sprey karınca saldırısını durdurmuş ve onları uzak tutmuştu. Ne var ki, şişede az bir miktar vardı. Ve askerler yuvadan dışarıya çıkmaya devam ediyorlardı. Yuvada alarma geçilmişti. Bir karınca Karen’ın üstüne atlayıp göğsüne çıktı, gömleğini yırtıp boynunu ısırmaya çalıştı.</p>

  <p class="p10"><span class="t13">“Hai!”</span> diye bağıran Karen karıncayı başının arkasından yakalayıp havada tuttu, diğer eliyle de bıçağını karıncanın kafasına sapladı. Bıçak kafasını delince saydam bir sıvı fışkırdı bu hemolimp, yani böcek kanıydı. Karen hemen onu öteye fırlattı. Beyni harap olan karınca yerde seğirmeye başladı. Ama karıncaların korku veya korunma gibi duyguları yoktu. Karen üstüne gelen askerlerden kurtulmak için sirk cambazı gibi havada bir ters salto atarak ayakları üstüne düştü ve koşmaya başladı.</p>

  <p class="p10">Önünde inanılmaz bir süratle koşan, yaprakların üstünden atlayarak ceylanlar gibi kaçan diğer insanları görüyordu. Nasıl bu kadar hızlı koşabilirlerdi? Ben hayatımda hiç bu kadar hızlı koşmamıştım, diye geçirdi içinden. Mikro-dünyada vücutlarının çok daha güçlü ve hızlı olduğu belliydi. Bunu düşünmek Karen’a insanüstü bir güç verdi ve coşturdu. Önüne çıkan engellerin üstünden inanılmaz yüksekliklere sıçrayarak geçiyordu. Mikro-dünya ölçülerine göre saatte yaklaşık yetmiş kilometre hızla koştuğunu fark etti. Bıçağımla ve çıplak ellerimle bir karınca öldürdüm, diye düşündü.</p>

  <p class="p10">Çok geçmeden karıncaların görüş alanından çıktılar. İleride, biraz uzakta çadır görünüyordu.</p>

  <p class="p10">İşçi karıncalar Kinsky’nin cesedini doğramaya devam ettiler. Kollarını ve bacaklarını kopardıktan sonra gövdesini de parçalara ayırdılar. Kaburgalarım ve belkemiğini ayırırken çatır çatır sesler çıkarıyorlardı. Dökülen kam içtiler. Ortalıkta yırtık elbise kumaşı, kan ve bağırsaklar kalmıştı. Karıncalar eti yeraltına taşımaya başladılar.</p>

  <p class="p10">Karen bir an durup geriye bakınca karıncaların Kinsky’nin başını delikten aşağıya taşıdıklarını gördü. İşçilerin sürüklediği kesik baş yüzünde bir şaşkınlık ifadesiyle ona bakıyordu.</p>

  <p class="p45"><span class="t9">&nbsp;</span></p>

  <p class="p45"><span class="t7">15. BÖLÜM</span></p>

  <p class="p69"><span class="t7">NAN</span><span class="t7">İ</span><span class="t7">GEN MERKEZ</span><span class="t7">İ</span></p>

  <p class="p69"><span class="t7">29 EK</span><span class="t7">İ</span><span class="t7">M, SAAT 10.00</span></p>

  <p class="p28">&nbsp;</p>

  <p class="p27"><span class="t19">O</span></p>

  <p class="p28">ahu merkezinde güneşli bir gün vardı ve Nanigen’in toplantı odasından adanın bir yarısı görülebiliyordu. Pencereler şekerkamışı tarlaları üzerinden Farrington Otoyolu’na kadar uzanan, buradan da hayalet gibi görünen Deniz Kuvvetleri’ne ait gri gemileri ve Honolulu’nun beyaz kulelerini gören bir konumdaydı. Şehrin ötesinde puslu bir yeşil ve mavinin iç içe geçtiği tırtıklı dağ dorukları ufuk çizgisini dolduruyordu. Bu doruklar Ko’olau Dağlarıydı. Tepelerinde bulutlar birikmeye başlamıştı.</p>

  <p class="p10">“Bugün Pali üstüne yağmur yağacak. Genellikle böyle olur,” dedi Vin Drake kendi kendine. Yağmur sorunu çözerdi. Karıncalar çoktan çözmedilerse... Tabii, hayatta kalan olursa, bir ikmal istasyonuna sığınabilirdi. Bu ayrıntıyı unutmaması gerekiyordu.</p>

  <p class="p10">Drake pencere önünden ayrılıp kendisini bekleyen bir grup insanın oturmakta olduğu uzun, cilalı masaya gitti. Karşısında şirketin güvenlikten sorumlu başkan yardımcısı Don Makele oturuyordu. Nanigen’in medya görevlisi Linda Wellgroen ve onun yardımcısıyla birlikte çeşitli şubelerden de katılanlar vardı.</p>

  <p class="p10">Masanın karşı ucunda çerçevesiz gözlüklü, zayıf bir adam tek başına oturuyordu. Doktor Edward Catel, Nanigen’e sermaye sağlayan Davros ilaç şirketleri konsorsiyumunun irtibat sorumlusuydu. Davros Konsorsiyumu Nanigen’e bir milyar dolar yatırım yapmıştı; Edward Catel, Davros yatırımcıları adına Nanigen’deki olayları denetliyordu.</p>

  <p class="p10">Drake anlatıyordu. “Yedi yüksek lisans öğrencisi. Mikro dünyamızda saha çalışması yapmaları için onları işe alacaktık. Kayboldular. Mali işler müdürümüz Alyson Bender da kayıp.”</p>

  <p class="p10">Güvenlik şefi Don Makete, “Belki dalgaları seyretmek için Kuzey Sahili’ne gitmişlerdir,” dedi.</p>

  <p class="p10">Drake saatine baktı. “Şimdiye kadar bizimle temas kurmaları gerekirdi.”</p>

  <p class="p12">“Kayıp şahıs ihbarında bulunayım,” dedi Don Makete.</p>

  <p class="p12">“İyi fikir,” diye karşılık verdi Drake.</p>

  <p class="p10">Polis, içinde Alyson’ın cesedi ve öğrencilerin kıyafetleri olan şirket aracını acaba ne zaman bulacak diye düşündü Drake. Araba gelgitte oluşan doğal koyun içine uçmuştu. Polislerin bu kazadan pek bir anlam çıkaracaklarını sanmıyordu. Polis memurları Hawaii yerlileriydi ve tüm Hawaii’liler gibi kendilerini fazla sıkmazlar, asgari çalışma gerektirecek en basit açıklamayı kabul ederlerdi. Buna rağmen Drake polis kuvvetlerinin bu işe fazla ilgi göstermemeleri için Don Makete ve medya görevlilerine talimatlar verdi. “Şu sıralarda medyanın dikkatini üstümüze çekmek Nanigen’e zarar verir. Büyük bir patlamayla büyüme aşamasındayız. Sessizce çalışıp tensör jeneratöründeki aksaklıkları, özellikte de mikro-vurgunları düzeltmemiz gerekiyor.”</p>

  <p class="p28">Medya sorumlusu Linda Wellgroen’e döndü. “Senin görevin bu konuda çıkacak haberleri önlemek.”</p>

  <p class="p12">“Anlaşıldı,” dedi Wellgroen.</p>

  <p class="p10">“Eğer medyadan sorular gelirse, onlara karşı sıcak ve yardıma hazırmış gibi davran, fakat hiç bilgi verme.” Drake devam etti. “Görevin can sıkıcı olmak.”</p>

  <p class="p10">“Bu benim özgeçmişimde belirtiliyor zaten,” dedi Wellgroen gülerek. “Kriz anlarında medyayı belirsiz bilgilerle meşgul etmekte çok tecrübeli olduğum yazıyor.”</p>

  <p class="p10">“O çocuklar tensör jeneratörüne girmiş olamazlar, değil mi?” diye sordu güvenlik şefi Don Makele.</p>

  <p class="p12">“Tabii ki hayır,” dedi Drake.</p>

  <p class="p10">Linda Wellgroen not defterine bir şeyler yazdıktan sonra, “Bayan Bender’a ne olduğu konusunda bir fikriniz var mı?” diye sordu.</p>

  <p class="p10">Drake endişeli göründü. “Doğrusunu isterseniz, Alyson’ın son günlerdeki hali beni kaygılandırıyordu. Büyük bir bunalım içinde gibiydi ve çok üzgündü. Eric Jansen’la bir gönül ilişkisi vardı ve Eric boğulduğu zaman... galiba Alyson bunu kaldıramadı.”</p>

  <p class="p10">“Sizce Alyson Bender kendi canına kıymış olabilir mi?” diye sordu Linda Wellgroen.</p>

  <p class="p10">Drake başını iki yana salladı. “Bilmiyorum.” Sonra Don Makele’ye döndü. “Polislere Alyson’ın ruh halinden de söz et.”</p>

  <p class="p10">Toplantı sona erdi. Linda Wellgroen not defterini kolunun altına sıkıştırıp odadan dışarı çıktı; diğerleri de onu takip ederken son anda Vin Drake, Don Makele’nin kolunu tutup, “Bekle,” dedi.</p>

  <p class="p10">Drake kapıyı kapatırken güvenlik şefi içeride onu bekledi. Artık salonda sadece Makele, Drake ve toplantı boyunca hiç konuşmamış olan Davos danışmanı Edward Catel vardı.</p>

  <p class="p10">Drake ve Catel birbirlerini yıllardır tanırlardı. Çeşitli anlaşmalarda birlikte çalışarak bir hayli para kazanmışlardı. Vin Drake’e göre Ed Catel’ın en önemli vasfı, duygularını hiç belli etmemesiydi. Adam hiçbir duygusunu ifade etmezdi. Catel doktordu ama yıllardan beri hiç hasta tedavi etmemişti. Tek ilgisi para, anlaşmalar ve büyümekti. Buz gibi bir adamdı.</p>

  <p class="p10">Drake bir süre bekledikten sonra, “Durum medya görevlilerimize anlattığımdan farklı,” dedi. “O çocuklar mikro-dünyaya girdiler.”</p>

  <p class="p12">“Ne oldu efendim?” diye sordu Makele.</p>

  <p class="p12">“Sanayi casuslarıymışlar,” dedi Drake.</p>

  <p class="p10">Catel ilk kez konuştu. “Neden böyle düşünüyorsun Vin?” Tekdüze, sakin bir konuşması vardı.</p>

  <p class="p10">“Peter Jansen’ı Omicron Projesi alanında yakaladım. Orası yasak bölgedir. Elinde bir hafıza çubuğu vardı. İçeriye girdiğim zaman yüzündeki suçlu ifadeyi gördüm. Onu yakalayıp hemen</p>

  <p class="p51">o alandan çıkardım. Robotlar onu öldürebilirlerdi.”</p>

  <p class="p10">Catel tek kaşını kaldırdı; yüz kaslarını çok iyi kontrol edebiliyordu. “Eğer bir doktora öğrencisi içeriye girebiliyorsa, demek ki, Omicron bölgesi pek güvenli değilmiş.”</p>

  <p class="p10">Drake sinirlendi. “Bölge çok sıkı güvenliklidir. Ama güvenlik robotlarını her zaman aktif tutamayız o takdirde kimse o bölgeye giremez. Güvenlik konusunu asıl ben sana sormalıyım Ed. Öğrencilerini işe almamıza izin vermesi için Profesör Ray Hough’a dünyanın parasını verdin.”</p>

  <p class="p10">“Ona bir dolar bile vermedim Vin. Adamın Nanigen’de hissesi var. Tezgâh altından.”</p>

  <p class="p10">“Ne olmuş yani? O öğrencilerin davranışlarından sen sorumlusun Ed. O çocukları buraya getirmek için Cambridge’teki durumu sen ayarladın.”</p>

  <p class="p10">“Vurgun sorununu halletmiş değilsin,” dedi Catel. “Hayatları ciddi bir tehlike altında olduğu halde onları mikro-dünyaya gönderdin. Yoksa sadece tahmin mi yürütüyorum?”</p>

  <p class="p10">Drake ona aldırmadan odanın içinde volta atmaya başladı. “Liderleri Peter Jansen,” diye devam etti. “Ölen başkan yardımcımız Eric Jansen’ın kardeşi. Peter mantıksız bir şekilde ağabeyinin ölümü için Nanigen’i suçluyor. Öç peşinde. Şirket sırlarımızı çalmaya çalışıyor. Aklında teknolojimizi satmak olabilir...”</p>

  <p class="p12">“Kime satacak?” diye sordu Catel.</p>

  <p class="p12">“Önemi var mı?”</p>

  <p class="p12">Catel gözlerini kıstı. “Her şeyin önemi var.”</p>

  <p class="p10">Drake onu duymazlıktan geldi. “Bu casusluk işine bir Nanigen çalışanı da dahil,” diye devam etti Drake. “Jarel Kinsky adında bir kontrol odası operatörü.”</p>

  <p class="p12">“Neden böyle düşünüyorsun?” diye sordu Catel.</p>

  <p class="p10">Drake omuz silkti. “Kinsky de kayıp. Sanırım, o da mikro-dünyada, Waipaka Botanik Bahçesi’nde. Orada para karşılığı öğrencilere rehberlik ediyordur. Bence yapmaya çalıştıkları şey, bizim sahada nasıl çalıştığımızı ve neler bulduğumuzu öğrenmek.”</p>

  <p class="p10">Doktor Catel dudaklarını büzdü, fakat başka bir şey söylemedi.</p>

  <p class="p12">“Bir kurtarma operasyonu başlatayım...” dedi Makele.</p>

  <p class="p10">Drake onu susturdu. “Çok geç. Artık ölmüşlerdir.” Güvenlik şefine sert bir bakış attı. “Nanigen senin nöbetinde saldırıya uğradı Don. Ve sen fark etmedin. Bunu açıklamak ister misin?” Don Makele’nin çenesi kasıldı. Üstünde bir havai gömlek vardı. Fark edilir bir göbeği olmasına rağmen kaslı çıplak kollarında bir damla yağ yoktu. Drake onun taş gibi gerildiğini fark etti. Don Makele eski bir deniz piyade istihbarat subayıydı. Böyle bir güvenlik zafiyeti -burnunun dibinde bir casus çetesi olması- bağışlanacak şey değildi. “İstifamı sunuyorum efendim,” dedi Drake’e. “Şu andan başlamak üzere.”</p>

  <p class="p10">Drake gülümseyerek onun yanına gitti ve elini omzuna koydu. Adamın gömleği terden ıslanmıştı. Birkaç iyi seçilmiş kelimeyle bir eski deniz piyade subayını terletebildiğini görmek hoşuna gitti. “İstifan kabul edilmedi,” dedi. Güvenlik şefini küçük düşürmüştü; artık Drake’i memnun etmek için her şeyi yapardı. “Waipaka Botanik Bahçesi’ne git ve bütün ikmal istasyonlarını topla Don. Hepsini. Topla ve buraya getir. Temizlenmeleri ve yenilenmeleri gerekiyor.”</p>

  <p class="p12">Böylece hayatta kalanlar varsa, bir istasyona sığmam azlardı.</p>

  <p class="p10">Doktor Catel çantasını alıp kapıya doğru yöneldikten sonra Drake’e bakıp hafifçe başını salladı ve tek kelime etmeden dışarıya çıktı.</p>

  <p class="p10">Vin Drake bu baş işaretinin ne anlama geldiğini biliyordu. Bu pisliği hemen temizlersen, Davros Konsorsiyumu nun haberi olmaz.</p>

  <p class="p10">Drake pencereye gidip dışarıya baktı. Her zamanki gibi dağların karşısından esen alize rüzgârları çok geçmeden yağmuru getirecekti. Endişeye gerek yoktu. Silah ve koruyucu donanım olmadan mikro-diinyadaki bir insanın hayatta kalma süresi günlerle değil, saatlerle, hatta dakikalarla sınırlıydı. “Tabiat Ana gerekeni yapacaktır,” diye mırıldandı kendi kendine.</p>

  <p class="p93"><span class="t9">&nbsp;</span></p>

  <p class="p93"><span class="t7">16. BÖLÜM</span></p>

  <p class="p94"><span class="t7">ECHO</span> <span class="t7">İ</span><span class="t7">STASYONU</span></p>

  <p class="p94"><span class="t7">29 EK</span><span class="t7">İ</span><span class="t7">M, SAAT 10.40</span></p>

  <p class="p37"><span class="t31">&nbsp;</span></p>

  <p class="p37"><span class="t31">&nbsp;</span></p>

  <p class="p73"><span class="t27">Y</span></p>

  <p class="p37">edi doktora öğrencisi çadırın girişinde toplandılar. Çadır kapısındaki bir tabelada, ECHO İKMAL İSTASYONU. NANIGEN MlKRO-TEKNOLOJI MÜLKÜDÜR yazılıydı. Hâlâ Kinsky’nin korkunç ölümünün yarattığı şok ve dehşet içindeydiler. Bu kadar hızlı koşabildikleri için duydukları şaşkınlık hâlâ sürüyordu. Danny Minot mokasenlerini kaybetmişti. Olimpiyat sprinterlerini bile hayran bırakacak bir depar atarken ayakkabıları ayaklarından fırlamıştı. Şimdi çamurlu çıplak ayaklarıyla orada durmuş, başını iki yana sallıyordu. Karen’ın karıncalarla nasıl savaştığını, havada salto atışını da görmüşlerdi.</p>

  <p class="p29">Mikro-dünyada daha önce hayal bile edemeyecekleri şeyleri yapabildikleri belliydi artık.</p>

  <p class="p29">Her an yeni bir karınca kolonisinin saldırısı olabilir diye ikmal istasyonunu hızla aradılar, içi çeşitli kutularla dolu olan çadır beton bir zemin üstüne kurulmuştu. Zeminin ortasında çelik bir ambar kapağı vardı. Kapak çarklı bir kilit sistemiyle</p>

  <p class="p28">açılıyordu. Peter Jansen çarkı çevirip kapağı açtı. Karanlığın içine bir merdiven iniyordu. “İnip, bir bakayım,” dedikten sonra baş lambasını yakıp merdivenden indi.</p>

  <p class="p34">İndiği yer karanlık bir odanın ortasıydı. Baş lambasını çevirince yatakları ve masaları gördü. Sonra duvardaki elektrik düğmelerini fark etti. Düğmelere basınca oda aydınlandı.</p>

  <p class="p49">Burası beton bir sığınak, asgari konforu olan bir yaşam alanıydı. İki duvara bitişik üç yatak, üstünde temel laboratuvar gereçleri olan tezgâhlar, yemek yeme alanı ve masasıyla pişirme ocağı vardı. Bir kapıdan sığınağın enerji kaynağına geçiliyordu. Başlarının üstünde D-boyutlu bir çift el feneri pili duruyordu. Başka bir kapı tuvalet ve duşa açılmaktaydı. Bir sandık, içinde dondurulmuş yiyecekler olan poşetlerle doluydu. Bu sığınak yırtıcı hayvanların bulunduğu bu tehlikeli biyolojik ortamda emniyetli bir yerdi.</p>

  <p class="p34">Burada Disneyland gezisi yapmıyoruz,” dedi Peter Jansen. Bitkin bir halde masaya oturdu. Kinsky’nin ölümü hâlâ aklından çıkmadığı için doğru dürüst düşünemiyordu.</p>

  <p class="p34">Karen King sırtını duvara yasladı. Üstü başı karınca kanıyla kaplıydı. Hafif sarı renkli, saydam ve yapışkan olan kan çok çabuk kuruyordu.</p>

  <p class="p34">Danny Minot da iki büklüm halde yemek masasına oturmuştu. Artık parmak uçlarıyla yüzünü ve burnunu kaşımıyordu.</p>

  <p class="p34">Laboratuvar tezgâhında bir bilgisayar vardı. “Bundan bazı bilgiler edinebiliriz,” dedi Jenny Linn ve makineyi açtı. Bilgisayar açıldı ve parola çerçevesi belirdi. Tabii, parolayı bilmiyorlardı. Bu gibi şeylerde onlara yardım edecek Jarel Kinsky de artık yoktu.</p>

  <p class="p10">“Burada emniyette değiliz,” dedi Rick Hutter. “Drake her an gelebilir.”</p>

  <p class="p10">Amar Singh ona hak verdi. “Bence yanımıza yiyecek ve gereç alıp hemen buradan gidelim.”</p>

  <p class="p10">“Ben dışarıya çıkmak istemiyorum,” dedi bir yatağın üstünde oturan Erika Moll titreyen bir sesle. Neden Münih’teki üniversitesinden ayrılmıştı sanki? Avrupa’da yapılan araştırmaların emniyetli ortamını arıyordu. Bu Amerikalılar ateşle oynarlardı.</p>

  <p class="p28">Hidrojen bombaları, mega güçlü lazerler, insansız katil uçaklar, insanları mikro ölçülerde küçültmeler... Amerikalılar şeytan yaratıcılarıydılar. Kontrol edemedikleri teknolojik şeytanları uyandırıyorlardı, ama buna rağmen bu güce sahip olmaktan memnundular.</p>

  <p class="p10">“Burada kalamayız,” dedi Karen, Erika’ya. Onun ne kadar korktuğunu görebiliyordu. “Karşımızdaki en tehlikeli organizma böcek değil. İnsan.”</p>

  <p class="p10">Mantıklıydı. Peter ilk plana sadık kalmayı önerdi: Otoparka gitmeye çalışmak, Nanigen’e giden bir kamyona binmek ve bir şekilde tensör jeneratörüne girmek... “En kısa zamanda normal boyutlarımıza dönmeliyiz. Fazla zamanımız yok.”</p>

  <p class="p10">“Jeneratörü nasıl çalıştıracağımızı bilmiyoruz,” dedi Jenny Linn.</p>

  <p class="p12">“O engeli sonra aşarız.”</p>

  <p class="p10">“Kamyona binebilmek için iyi gereçlerimiz var,” dedi Rick. “Sırt çantasında bulduğumuz ip de işe yarar.” İkmal sandıklarının içini karıştırırken bir çift telsiz kulaklığı daha bulmuştu. Böylece artık dört tane telsizleri vardı.</p>

  <p class="p10">“Yapacağımız tek şey var,” dedi Danny. “Yardım istemek.” Mikrofonlu kulaklıklardan birini kaldırıp gösterdi.</p>

  <p class="p10">“Nanigen’i ararsan,” dedi Rick. “Vin Drake bizi aramaya gelir. Elinde büyüteçle değil, bizi çizmesiyle ezmek için.”</p>

  <p class="p10">Peter çok gerekmedikçe telsizi kullanmamalarını önerdi; Drake dinliyor olabilirdi.</p>

  <p class="p10">“Sizi anlamıyorum,” dedi Danny. “Yardım istememiz gerek.”</p>

  <p class="p10">Jenny Linn bu konuşmalara katılmıyordu; bunun yerine birer birer dolapları açıp içine baktı. Bir laboratuvar defteri buldu, açıp sayfaları karıştırmaya başladı. İlk birkaç sayfaya birisi elyazısıyla bir şeyler yazmıştı hava ölçümleri, numune toplama faaliyetlerinin kayıtları. Haritaya rastlayana kadar işe yarar bir şey bulamadı.</p>

  <p class="p10">“Arkadaşlar, şuna bakın,” dedi Jenny defteri masaya koyup açarak.</p>

  <p class="p10">Deftere birisi Manoa Vadisinin kabataslak bir haritasını çizmişti. Haritada seralardan ve otoparktan giderek uzaklaşan, Tantalus Zirvesi ne kadar Fern Gully içine serpiştirilmiş ikmal istasyonlarının yeri gösteriliyordu. İkmal istasyonları NATO alfabesine göre adlandırılmıştı. Alfa, Bravo ve Charlie ile başlayıp Kilo’ya kadar devam ediyordu. TANTALUS ÜSSÜ’NE - BÜYÜK KAYA yazılı bir ok işareti vardı. Haritada Tantalus Krateri ve üs görünmüyordu.</p>

  <p class="p10">Her ne kadar eksik ve acemice çizilmiş olsa da, bu haritada çok değerli bilgiler vardı. İkmal istasyonlarının yerlerini gösterdiği gibi, belli ağaçlar, kayalar veya eğreltiotu kümeleri gibi doğal işaretler belirtilerek istasyonların bulunmasını kolaylaştırıyordu. Otoparkın bitişiğinde bir istasyon vardı. Bu haritaya göre Alfa İstasyonu bir beyaz zencefil kümesinin altındaydı.</p>

  <p class="p10">“Alfa İstasyonu’na gidebiliriz,” dedi Peter Jansen. “Belki orada kalmayız, ama hiç değilse daha çok erzak ve bilgi edinebiliriz.”</p>

  <p class="p10">“Neden bir yere gidelim ki?” dedi Danny. “Kinsky haklıydı. Vin’le uzlaşmaya çalışmalıyız.”</p>

  <p class="p12">“Sakın ha!” dedi Rick ona bağırarak.</p>

  <p class="p10">“Lütfen, kesin artık!” dedi Amar Singh. Çatışmalardan hiç hoşlanmıyordu. Önce Rick ve Karen atışmışlar, şimdi de Rick Danny’ye çullanıyordu. “Rick, herkesin farklı tarzları olabilir. Danny’ye karşı daha hoşgörülü olmalısın...”</p>

  <p class="p10">“Saçmalamayı bırak Amar. Bu herif ahmaklığıyla hepimizin ölümüne sebep olacak.”</p>

  <p class="p10">Peter durumun giderek kontrolden çıkmaya başladığını hissetti. Onları kesinlikle yok edecek tek şey grup içinde çıkacak çatışmalar olurdu. Bir ekip olmak zorundaydılar, yoksa çok geçmeden ölürlerdi. Ne yapıp edip, hayatta kalabilmek için işbirliği yapmanın şart olduğunu bu kavgacı bilim insanı grubunun anlamasını sağlamalıydı. Ayağa kalkıp masanın başına gitti ve susmalarını bekledi. Neden sonra herkes sustu.</p>

  <p class="p10">“Didişmeniz bitti mi?” dedi. “Şimdi, iyi dinleyin. Artık Cambridge’te değiliz. Akademik dünyadayken sizler rakiplerinizi eleyerek ve herkesten daha akıllı olduğunuzu kanıtlayarak ilerlediniz. Bu ormandaysa hedef ilerlemek değil, hayatta kalmak. Hayatta kalabilmek için işbirliği yapmalıyız. Ve bizi tehdit eden ne varsa öldürmek zorundayız, yoksa biz öldürülürüz.”</p>

  <p class="p10">“Of, öldür ya da öldürül,” dedi Danny usanmış bir ifadeyle. “Ta Victoria döneminden kalma, modası geçmiş sahte Darwin felsefesi.”</p>

  <p class="p10">“Danny, hayatta kalabilmek için ne gerekiyorsa yapmak zorundayız,” dedi Peter. “Ama hayatta kalmak öldürmekten ibaret değil. İnsan olarak kim olduğumuzu bir düşün. Bir milyon yıl önce atalarımız Afrika yaylalarında hayatta kalabilmek için ekip halinde çalıştılar. Çete kelimesi daha uygun o zamanlarda insan çeteleriydik. Bir milyon yıl önce beslenme zincirinin tepesinde biz yoktuk. Bizi avlamak isteyen pek çok hayvan vardı aslanlar, leoparlar, timsahlar. Ama biz insanlar yırtıcı avcılarla çok uzun zamandan beri savaşıyoruz. Hayatta kalabilmemizi aklımıza, silahlarımıza ve işbirliği yapmamıza borçluyuz. Bence hepimiz bu yolculuk için yaratıldık. Bu durumu doğada daha önce kimsenin görmediği şeyleri görmek için bir ömür boyu gelebilecek en büyük fırsat olarak düşünelim. Ama ne yapacağımıza nasıl karar verirsek verelim, birlikte çalışmalıyız, yoksa ölürüz. Gücümüz sadece ekibin en zayıf üyesinin gücü kadardır.” Peter bir an sustu; acaba konuşması karşısındaki çokbilmiş doktora öğrencileri için vaaz gibi mi olmuştu?</p>

  <p class="p10">Öğrenciler Peter’ın sözlerini sindirmeye çalışırken bir süre kimseden ses çıkmadı.</p>

  <p class="p10">İlk konuşan Danny Minot oldu. Peter’a döndü. “En zayıf üye derken sanırım, beni kastettin.”</p>

  <p class="p12">“Öyle demedim Danny...”</p>

  <p class="p10">Danny onu susturdu. “Kusura bakma Peter. Ben kaşları birbirine dolanmış, kıllı yumruğumun içindeki kaya parçasıyla bir leoparın beynini dağıtacak mağara adamı değilim. Tersine, şehir ortamında yetişmiş, eğitimli bir insanım. Burası Harvard Meydanı değil. Pitbul köpeği büyüklüğünde karıncaların üşüştüğü, yeşil bir cehennemdeyiz. Ben bu sığınakta kalıp, yardım gelmesini bekleyeceğim.” Duvara vurdu. “Burası karınca-geçirmez.”</p>

  <p class="p12">“Kimseden yardım geleceği yok,” dedi Karen ona.</p>

  <p class="p10">“Bunu zamanla göreceğiz.” Danny onlardan ayrılıp tek başına oturdu.</p>

  <p class="p10">Amar diğerlerine bakıp, “Peter haklı,” dedi. Peter’a döndü. “Ben ekipteyim.” Sonra sırtını yaslayıp, bir şey düşünüyor gibi gözlerini kapadı.</p>

  <p class="p12">“Ben de ekipteyim,” dedi Karen.</p>

  <p class="p12">Erika Moll da sonunda razı oldu. “Peter haklı.”</p>

  <p class="p10">“Bence bize bir lider lazım,” dedi Jenny. “Bence liderimiz Peter olmalı.”</p>

  <p class="p10">“Bu grupta herkesle iyi geçinen tek kişi Peter,” dedi Rick ve Peter’a döndü. “Bizi yönlendirecek tek kişi sensin.”</p>

  <p class="p95">Danny’nin katılmadığı oylama sonucu bu karar resmileşti. Şimdi mesele ekibin hareket birliğini sağlamaktı.</p>

  <p class="p10">“Önce bir şeyler yememiz gerek,” dedi Rick. “Açlıktan ölüyorum.”</p>

  <p class="p10">Gerçekten de hepsi kurtlar gibi acıkmıştı. Bütün gece uyumamışlar ve hiçbir şey yememişlerdi. Üstelik bir de karıncalardan kaçmak için yaptıkları ölümüne koşu vardı.</p>

  <p class="p12">“Epeyce kalori yakmış olmalıyız,” dedi Peter.</p>

  <p class="p10">“Hayatımda böyle acıkmamıştım,” dedi Erika Moll. “Vücutlarımız çok küçük,” dedi Karen. “Bu yüzden çok daha hızlı kalori yakıyoruz. Tıpkı bir serçe gibi.”</p>

  <p class="p32">Hazır yiyecek paketlerini çıkarıp açtılar ve göz açıp kapayana kadar tükettiler. Zaten pek az bir şey vardı. Büyük bir çikolata buldular; Karen çakısıyla bunu yedi eşit parçaya böldükten sonra bu da bir anda bitiverdi.</p>

  <p class="p10">Otoparka yapacakları yolculuk sırasında işe yarar bir şeyler bulabilmek için sığınağı iyice aradılar. Kapakları olan plastik laboratuvar şişeleri bulup bunları masanın üstüne dizdiler. Şişeleri su ve bulabildikleri kimyasal bileşikleri saklamak için kullanacaklardı. “Tıpkı böcekler gibi, bize de kimyasal silahlar lazım,” dedi Jenny.</p>

  <p class="p10">“Evet, bana da kürarımı saklamam için bir kavanoz gerek,” dedi Rick.</p>

  <p class="p12">“Kürar,” dedi Karen. “Tabii.”</p>

  <p class="p12">“Tehlikeli bir maddedir,” dedi Rick.</p>

  <p class="p12">“Nasıl hazırlanacağım bilirsen.”</p>

  <p class="p12">“Biliyorum!” dedi Rick sinirlenerek.</p>

  <p class="p12">“Kim öğretti sana Rick? Bir avcı mı?”</p>

  <p class="p12">“Tezleri okudum...”</p>

  <p class="p10">“Kürar hakkında tezler.” Rick’i öfke içinde bırakan Karen başka bir şeye döndü.</p>

  <p class="p10">Sandıklardan birinde üç tane çelik pala buldu. Her palanın bir kemeri ve kılıfı vardı ve kemerin cebine bir elmas bıçak bileğisi yerleştirilmişti. Peter Jansen palalardan birini alıp keskin tarafına parmağıyla dokundu. “Çok keskinmiş,” dedi. Denemek amacıyla palayı ahşap masanın kenarına vurdu; pala sanki yumuşak bir peynire girer gibi masaya gömüldü. Bu palalar neşterden daha keskindi.</p>

  <p class="p10">“Mikrotom kadar kesin,” dedi Peter. “Laboratuvarda doku kesmek için kullanmıştık.”</p>

  <p class="p10">Peter elmas bileğiyi palanın kenarına sürttü. Bileğiler palaları en keskin halinde tutmak için bulunduruluyor olmalıydı. “Kenarları o kadar ince ki, büyük ihtimalle çok çabuk köreliyorlardır. Ama gerektiği zaman bileyleriz.” Bu palalar bitkiler arasından yol açmak için çok işe yarayacaktı.</p>

  <p class="p10">Karen King bir palayı alıp başının üstünde çevirdi. “Dengesi çok iyi,” dedi. “İyi bir silah olur.”</p>

  <p class="p10">Karen palayı çevirirken Rick Hutter telaşlanarak geri çekildi. “Birinin kafasını uçuracaksın,” diye uyardı onu.</p>

  <p class="p10">Karen ona sırıtarak baktı. “Ne yaptığımı biliyorum. Sen tespih meyvelerin ve üfürme oklarınla ilgilen.”</p>

  <p class="p10">“Üstüme gelme!” diye patladı Rick. “Senin neyin var?” Peter araya girdi. Ekip halinde çalışmaya söz vermişlerdi, ama bu iş o kadar kolay olmayacaktı. “Lütfen Rick, Karen, tartışmazsanız çok seviniriz. Hepimiz için tehlikeli oluyor.”</p>

  <p class="p10">Jenny Linn, Rick’in omzuna dokundu ve, “Karen korkusunu ifade ediyor,” dedi.</p>

  <p class="p10">Karen bunu hoş karşılamadı, ama başka bir şey söylemedi. Jenny haklıydı. Karen bu palaların bazı yırtıcıları, örneğin, kuşları durduramayacağını biliyordu. Korktuğu için ikide bir</p>

  <p class="p28">Kick’i iğneliyordu. Korkusunu diğerlerinin önünde ifşa ettiği için utanmıştı. Sakinleşmek için merdiveni tırmanıp ambar kapağını açtı ve yukarıya çıktı. Çadırın altında saklanan sandıkların içine baktı. Bir tanesinde yiyecek paketleri, birçok şişe ve numune, bir başkasındaysa bir saha ekibinin bırakmış olabileceği numuneler vardı. Bir muşamba altına gizlenmiş çelik bir çubuk buldu. Bu onun boyundan daha uzundu. Bir ucu sivri, diğer ucuysa büyük ve yassıydı. Bir an bu devasa metal şeyin ne olduğunu kestiremediyse de, sonra anladı. Merdivenlerden inip diğerlerine ne bulduğunu açıkladı. “Bir topluiğne!” dedi.</p>

  <p class="p58">Topluiğnenin çadırda ne işi olduğunu kimse kestiremedi. büyük ihtimalle bir şeyi yere raptetmek için kullanılmıştı. Her halükârda, iğne çeliktendi ve bunu bir silah biçimine getirebilirlerdi. “Bileğileri iğneyi bilemek için kullanabiliriz,” dedi Karen. “Ucunu büküp kanca yaparsak öldürücü olur. Hedefe saplanıp, geri çıkmaz. Zıpkın olur.”</p>

  <p class="p58">İğne merdivenden indiremeyecekleri kadar büyük olduğu için çadırın içinde çalıştılar. Elmas bileğileri kullanarak çeliği kesip şekil verdiler. Topluiğnenin yassı tepesini kesip hem kısalttılar hem de mızrak gibi dengeli olmasını sağladılar. Nöbetleşe çalışarak ucunu kanca yaptılar. İş bittikten sonra Peter zıpkını alıp havaya kaldırdı. Devasa çelik bir mızrak olmuştu ve dengeliydi buna rağmen neredeyse hiç ağırlığı yoktu. Mikro-dünyada o büyüklükte bir çelik parçası ancak çok sert fırlatılırsa ve ucu yeterince sivriltilmişse bir böceğe biraz zarar verebilirdi.</p>

  <p class="p58">Danny Minot bu hazırlık çalışmasına katılmadı. Kollarını göğsünde kavuşturup, dizlerini çekti ve onları seyretti. Peter onun için üzülüyordu; yanma gidip, alçak sesle, “Lütfen, bizimle gel,” dedi. “Burada emniyette değilsin.”</p>

  <p class="p58">“En zayıf kişi olduğumu söylemiştin,” dedi Danny.</p>

  <p class="p58">“Yardımına ihtiyacımız var Danny.”</p>

  <p class="p58">“intiharınıza yardım etmek,” dedi Danny ve Peter’ın önerisini geri çevirdi.</p>

  <p class="p10">Rick Hutter üfleme okları yapma işine girişti. Karıncalara karşı korunmak için palayla çadırın dışına çıktı ve birkaç ot sapı kesti. Tekrar sığınağa dönüp saplardan birini uzunlamasına dilimledikten sonra tahta gibi maddenin daha sert olan kısımlarını sıyırdı. Ot bambu kadar sert görünüyordu. Rick sıyırdığı bu kısımlarla birkaç düzine ok yaptı. Okların daha sertleştirilmesi gerekiyordu. Ocağa gidip bir gözünü açtı ve okun ucunu ısıtarak sertleştirdi. Bu iş bitince bir şilteyi yırtıp içinden bir miktar pamuk çıkardı.</p>

  <p class="p10">Üflemeyle itiş gücü kazanması için okun kuyruğuna tüy gibi yumuşak bir madde bağlaması gerekiyordu. Bu kuyruk tüyünü ekleyebilmek için de ipliğe ihtiyacı vardı. “Amar, o örümcek ipeğinden kaldı mı hiç?”</p>

  <p class="p10">Amar başını iki yana salladı. “Hayır, hepsi Peter’ı yılandan kurtarırken kullanıldı.”</p>

  <p class="p10">Sorun değildi. Rick biraz bakınınca bir kangal ip buldu. Birazını kesip bunu parmaklarıyla liflere ayırarak epeyce sağlam bir iplik yığını çıkardı. Şilteden söktüğü pamuk tüyünü iplikle okun ucuna bağladı. Artık işe yarar bir üflemeli oku olmuştu ve ucunu zehirle silahlandırma sırası gelmişti.</p>

  <p class="p10">Bütün bunlara rağmen hiçbir bilim insanı bu okun işe yarayacağını varsayamazdı. Rick’in bunu sınaması gerekiyordu. Ot saplarından biri üfleme borusu olacaktı. Rick okunu borunun içine yerleştirdikten sonra yataklardan birinin ahşap çerçevesine nişan aldı ve üfledi. Ok uçup yatağa isabet etti... ve sekip yere düştü.</p>

  <p class="p10">“Lanet olsun,” diye homurdandı Rick. Ok tahtaya saplanmamıştı. Demek ki, bir böceğin kabuğunu da delemezdi.</p>

  <p class="p12">“Çuvalladın,” dedi Karen.</p>

  <p class="p12">“Oka metalden bir uç lazım,” dedi Rick.</p>

  <p class="p12">Metali nereden bulacaktı?</p>

  <p class="p10">Sofra takımı. Paslanmaz çelik sofra takımı. Rick mutfaktan çelik bir çatal alıp dişlerinden birini büktü. Sonra bunu bileğiyle kesip ucunu bileyledi ve bir hayli keskin bir uç haline getirdi. Bu çelik ucu ot saplarından birine bağladı ve oku yatağa fırlattı. Bu defa ok ahşap çerçeveye saplandı ve sallanarak orada durdu. “Artık bu haliyle bir böceğe de saplanır,” dedi Rick. Sonra sığınakta ne kadar çatal varsa tek tek hepsinin dişlerini kesti ve birkaç üfleme borusunun yanı sıra iki düzineden fazla metal uçlu oku oldu.</p>

  <p class="p10">Rick’in hâlâ kürar yapması gerekiyordu, ama bunun için daha çok malzeme toplamak zorundaydı. Tıpkı iyi bir sosta olduğu gibi, iyi kürarda da bir arada pişirilmiş çeşitli bileşenler olmalıydı. Oysa o anda Rick’in elinde malzeme olarak sadece, üst katta, çadırda sakladığı tespihağacı meyvesi vardı. Zehirli meyvenin sığınakta bulunmasını hiçbiri istememişti. Buhar çıkarabilir, hepsini hasta edebilirdi. Aynı nedenden, bu meyveyi yemek ocağında kaynatması da mümkün değildi. Zaten kürar için gerekli bileşenleri yoktu; olsaydı bile sığınak içinde yapmaya kalkışırsa herkes zehirlenebilirdi. Çıkan gazlar hepsini öldürürdü.</p>

  <p class="p11">Rick kürarını açık havada kaynatmak zorunda kalacaktı.</p>

  <p class="p10">Sığınakta ayrıca bir dürbün ve iki baş lambası da bulup bunları çantalara koydular. Amar Singh bir rulo koli bandı buldu. “Böyle bir ormanda koli bandı olmadan hayatta kalamayız,” diye espri yaptı.</p>

  <p class="p10">Rick Hutter bir sandığı açıp bakınca sevinçle haykırdı. “Altın madeni buldum!” Sandıkta bir laboratuvar önlüğü, lastik eldivenler ve koruyucu gözlük vardı. “Kürar yapmak için tam bana gereken şeyler,” dedi Rick. “Harika.” Bu gereçleri bir çantaya koydu. Kürarı pişirmek için ona bir kap gerekecekti. Sığınağın küçük mutfağında büyük bir alüminyum tencere buldu. Bunu da yerleştirdikten sonra ağırlığını sınamak için çantayı omzuna astı. Çanta çok büyük olmasına rağmen şaşılacak kadar hafifti. “Ben de bir karınca kadar kuvvetliyim,” dedi Rick.</p>

  <p class="p10">Jenny Linn bir malzeme kutusunun içini karıştırırken bir askeri pusula buldu. Adamakıllı eski olan bu pusula Amerikan askerlerinin Kore Savaşı’ndan beri kullandıkları cinstendi. Düzgün bir hatta ilerlemelerini sağlayabilirdi. Ne var ki, çok aramalarına rağmen istasyonda bir GPS ünitesi bulamadılar.</p>

  <p class="p10">“Çünkü GPS bize nerede bulunduğumuzu gösteremez,” diye açıkladı Peter. “Bir GPS ünitesi on metreye kadar isabetli yer gösterir. Bu küçük boyutlarımızdaysa bu bir kilometrelik isabetlilik demektir. Yani, GPS’in göstereceği konumumuz herhangi bir yönde bir kilometreden daha isabetli olamaz. Bu durumda pusula bizim için çok daha yararlı.”</p>

  <p class="p10">Yemekten ve onca iş yaptıktan sonra hepsinin uykusu geldi. Peter’ın saatine göre öğlen olmak üzereydi.</p>

  <p class="p10">“Gereçlerimizi toplamayı sonraya bırakalım,” diye önerdi Karen. Bir gece önce hiç uyumamışlardı; oysa laboratuvarda çalışarak sabahlamaya alışkındılar. Karen dayanıklı olmasıyla övünürdü, ama o bile gözlerini açık tutmakta zorlanıyordu. Neden birden bu kadar yorgun düştüm, diye düşündü. Belki küçük bedenleriyle ve yaktıkları onca kaloriyle ilgiliydi... ama Karen dikkatini toplamakta da zorluk çekiyordu... Yataklardan birine kıvrılıverdi ve hemen daldı. Hepsi uyudu.</p>

  <p class="p10">&nbsp;</p>

  <p class="p10"><span class="t7">17. BÖLÜM</span></p>

  <p class="p10"><span class="t7">&nbsp;</span></p>

  <p class="p10"><span class="t7">MANOA VAD</span><span class="t7">İ</span><span class="t7">S</span><span class="t7">İ</span></p>

  <p class="p10"><span class="t7">29 EK</span><span class="t7">İ</span><span class="t7">M, SAAT 13.00</span></p>

  <p class="p73"><span class="t24">S</span></p>

  <p class="p4">iyah, yepyeni bir kamyonet Waipaka Botanik Bahçesi seralarının yanındaki otoparka girdi. Nanigen güvenlik müdürü Don Makele araçtan çıkıp sırt çantasını omuzladı ve kemerine kılıfı içinde bir bıçak yerleştirdi. Otoparkın yanındaki beyaz zencefil kümesinin önünde yere diz çöküp bıçağını çıkardı. Bu, ucu siyah, bir KA BAR savaş bıçağıydı. Makele bıçağın ucuyla bitki saplarını kenara iterek yana açtı ve küçük çadırı buldu. İkmal İstasyonu Alfa zencefil yapraklarının arasında gizliydi. Makele daha iyi görebilmek için eğildi ve bıçağının ucuyla çadırın minik kapısını kenara çekti.</p>

  <p class="p30">“Kimse var mı?” diye sordu.</p>

  <p class="p30">Bir mikro-insandan karşılık gelse bile bunu işitemeyeceğini biliyordu. Hem zaten görünürde hiç mikro-insan yoktu. Alfa İstasyonu bir ay önce, buradaki son saha ekibi terk ettikten sonra temizlenip, kapatılmıştı.</p>

  <p class="p30">Makele bıçağını istasyonun hemen yanma saplayıp, etrafında bir daire kesti. Sonra da bıçağı kanırtarak sığınağı topraktan</p>

  <p class="p28">söküp çıkardı. Yapının üstünde kalan çadır bezi sallanıyordu. Makele ayağa kalkıp üstündeki toprak birikintisini silkmek için sığınağı topuğuna vurdu, sonra da bunu çantasına soktu.</p>

  <p class="p10">Bir harita çıkarıp baktı. Bir sonraki durağı Bravo İstasyonu’ydu. Fern Gully’ye giden patikada yirmi metre yürüdükten sonra yoldan çıkıp ormanın içine girdi; bitki cümbüşü içinde hiç zorlanmadan ilerliyordu. Haritaya göre Bravo İstasyonu bir koa ağacının güney tarafındaydı ve bulunması kolay olsun diye ağacın gövdesine işaret konmuştu. Birkaç dakika aradıktan sonra doğru ağacı buldu; turuncu renkli bir plaka ağacın gövdesine çakılmıştı. Eğilip bakınca çadırı buldu ve içine baktı. Kimse yoktu. Ya sığınakta?</p>

  <p class="p10">Ayağa kalkıp, “Hey!” diye seslendi ve ayağıyla yere vurdu. Eğer sığınaktaysalar, bu gürültüyü duyunca korkuyla dışarı fırlarlardı. Ama hiçbir hareket veya koşuşan minik insanlar görmedi. Bu sığınağı da topraktan söküp çantasına attı. Tekrar haritasına göz attıktan sonra Tantalus doruklarına kadar uzanan tepelere baktı. Bütün istasyonları Nanigen’e getirmek boşuna zaman harcamaktı. Mikro-dünya hiçbir iz bırakmadan öğrencileri yutmuş olmalıydı. Ama Drake’in emirlerini yerine getirmesi gerekiyordu. Öğrencilerin çoktan ölmüş olduklarını düşündüğü için onların hayata tutunabilecekleri son çarelerini ellerinden almak Makele’yi üzmüyordu. Yanlış bir şey yaptığı yoktu, sadece istasyonları temizliyordu.</p>

  <p class="p10">Tepe yamacı boyunca ilerleyerek Foxtrot, Golf ve Hotel istasyonlarını da yerlerinden söküp aldı. Orman içinde çabuk ve rahat hareket edebiliyordu. Biraz daha yüksekte, dağ kenarında India İstasyonu’nu buldu ve bunu da söktü. Daha da yükseğe çıkıp Juliet istasyonu nu yerinden çıkardı. Fakat Kilo İstasyonu yerinde yoktu. Kilo’nun bir kayalığın dibinde, küçük bir çağlayanın yanında olması gerekiyordu. Ama Makele bir türlü onu bulamadı. Sonunda bu istasyonun sağanak yağmur fırtınası sırasında sulara kapılıp gittiğine hükmetti. Böyle şeyler istasyonların başına gelirdi. Çok küçük oldukları için sert hava koşulları onları imha edebiliyordu.</p>

  <p class="p49">Sonra yamaçtan aşağıya inerek Fern Gully’nin derinliklerine yöneldi. Fern Gully içinde, albesia ağaçları arasında bulunan Echo İstasyonu’na gidiyordu.</p>

  <p class="p34">HEY!” Sığınağın içinde gök gürültüsü gibi gümbürdeyen bu ses bütün öğrencileri uyandırdı. Oda şiddetle sarsılırken, sanki büyük bir deprem oluyormuş gibi hepsi yataklardan aşağıya düşüp savruldular. Işıklar söndü. Karanlığın içinde kırılan sandıkların ve laboratuvar gereçlerinin gürültüsü duyuldu. Peter Jansen ne olduğunu anlamıştı. “Dışarıda birisi var!” diye bağırdı. “Dışarıya çıkın! Çabuk, çıkın!” El yordamıyla yatağın kenarında duran baş lambasını bulup açtı.</p>

  <p class="p34">O anda ışıklar tekrar yandı. Piller temas yerlerinde sarsılıyordu.</p>

  <p class="p34">Rick Hutter oklarını kaptığı gibi merdiveni tırmanmaya başladı; Karen da onu izledi. Diğerleri çantalarını, palaları ve taşıyabilecekleri ne varsa almaya çalıştılar.</p>

  <p class="p34">Önden giden Rick merdivenin tepesine varınca elini ambar kapağı çarkına attı. Bir anda oda sanki havaya kaldırılmış gibi oldu ve Rick merdivenden düştü; herkes bir yana savrulmuştu. Oda yana döndüğü sırada kulakları sağır eden bir çarpma sesiyle birlikte bütün sığınak sarsılmaya başladı.</p>

  <p class="p34">“Ah, aptal şey.” Bu kelimeler yere düşen top gülleleri gibi sığınağı sarstı.</p>

  <p class="p41">Makele, Echo İstasyonu’nun çevresinde bir daire kesip bunu topraktan çıkarmış, çadırın kapısından içeri bakıyordu. Çadırın etrafında ve içinde dizilmiş gereçler vardı. Bu beklenmedik bir şey olduğu için ambar kapağını açmaya karar verdi. Çarkı başparmağıyla işaretparmağının arasına alıp açmaya çalıştı, ama açılmıyordu. “Hay aksi.” İstasyonu yanlamasına yere koyup bıçağının ucuyla ambar kapağım zorladı, ama bu da işe yaramadı. Kapak sımsıkı kapatılmıştı ve bıçağıyla bile açamıyordu. Bunun üzerine bıçağını başının üstüne kaldırdı. Yararak açacaktı.</p>

  <p class="p10">KA-BAR bıçağının mikro-insanlara on katlı bir bina yüksekliğinde görünen ucu büyük bir gürültüyle sığınağın içine dalıp odanın içine beton parçaları saçtı. Bıçağın ucu inmeye devam ederek toprağa girdi ve orada bir çukur açtı. Tırtıllı ucu testere gibi ileri geri hareketlerle sığınağı sallamaktaydı.</p>

  <p class="p10">Rick ambar kapağının altına asılmış, bunu çevirerek açmaya çalışıyordu. Açmayı başardı ve sırt çantasını yukarıya fırlattı. Ama o anda sığınak havaya yükselmeye başladı; Rick aşağıdaki toprağı görebiliyordu. Sığınak tamamen yana çevrilince Rick yüzüstü merdivenin üstünde kaldı. Diğerleri onun arkasında birikmişti. Onlara uzanmaya çalıştı. Amar’ın elini tutup çekti ve ambardan çıkardı; sonra da yere düşüşünü izledi. Sığınak gittikçe yükseliyordu. Peter, Rick’in yanma geldi ve, “Diğerlerini çıkarmama yardım et,” diye bağırdı.</p>

  <p class="p10">Danny’yi de ambar kapağından çıkarmayı başardılar. Danny çığlıklar atarak yere düştü. Onu Erika izledi.</p>

  <p class="p10">Sığınağın içinde Jenny Linn dev bıçağın ucu ile beton duvar arasına sıkışmış, kolunu kurtaramıyordu. Karen ona yardım etmeye uğraşırken bıçak yana doğru kayıp onları ezecek gibi oldu.</p>

  <p class="p12">“Kolum,” diye inledi Jenny. “Hareket edemiyorum.”</p>

  <p class="p10">Masa kayarak Jenny’ye çarptı, bir beton parçası masayı parçalayıp Karen’ın üstüne geldi. Karen beton parçasına kendisini bile şaşırtan sert bir tekme atarak savuşturduktan sonra tekrar Jenny’yi kurtarma işine döndü.</p>

  <p class="p10">Sığınak bir kez daha zemine çarpınca bıçak onu ikiye ayırdı ve gök gözüktü. Gökte dev gibi bir adam belirdi. Tanıdıkları biri değildi. Adam ağzını açıp gürüldeyerek bir şeyler söyledi ve bıçağını havaya kaldırdı.</p>

  <p class="p10">Karen, Jenny’yi tutup ayağa kaldırdı; gözü tepelerindeki bıçaktaydı. Jenny’nin kolu tuhaf bir açıyla sarkıyordu. Dev bıçak onlara doğru inerken, “Koş!” diye bağırdı Karen.</p>

  <p class="p96"><span class="t7">18. BÖLÜM</span></p>

  <p class="p96"><span class="t7">&nbsp;</span></p>

  <p class="p96"><span class="t7">FERN GULLY</span></p>

  <p class="p96"><span class="t7">29 EK</span><span class="t7">İ</span><span class="t7">M, SAAT 14.00</span></p>

  <p class="p28">&nbsp;</p>

  <p class="p27"><span class="t32">B</span></p>

  <p class="p28">ıçak Karen’la Jenny’nin arasından geçip yere saplandı ve epeyce derine battı. Sonra gürültülü bir şekilde çekilerek odayı salladı. Jenny dizleri üstüne çökmüş, kolunu tutarak inliyordu.</p>

  <p class="p10">Karen tek eliyle Jenny’yi kaldırıp omzuna aldı ve var gücüyle koşmaya başladı. Bıçak bir kez daha indi, ama bu defa Karen sırtında taşıdığı Jenny’yle birlikte bir eğreltiotu yığını altına dalmıştı.</p>

  <p class="p10">Zemin adamakıllı sarsıldıktan sonra hareket kesildi. Adam elinde istasyonun kırık parçalarıyla gidiyordu. Parçaları sırt çantasına koyduğunu gördüler. Adam nihayet oradan gitmişti.</p>

  <p class="p12">Ortalığa bir sessizlik çöktü. Jenny ağlıyordu.</p>

  <p class="p10">“Kolum,” diye sızlandı Jenny. “Çok canım yanıyor... çok ağrıyor.”</p>

  <p class="p10">Jenny’nin kolunda kötü bir kırık vardı. “Merak etme, çaresine bakacağız,” dedi Karen iyimser gözükmeye çalışarak.</p>

  <p class="p28">Jenny’nin kolu çok korkunç görünüyordu; büyük ihtimalle bileşik bir kırık vardı. Karen yerde duran bir sırt çantası bulup içini açtı ve bir mikrofonlu telsiz seti çıkardı. “Arkadaşlar? Beni duyan var mı? Jenny’yle birlikteyim. Kolu kırıldı. Beni duyuyor musunuz?”</p>

  <p class="p12">Peter karşılık verdi. “Bizler iyiyiz. Herkes burada.”</p>

  <p class="p10">Eğreltiotunun altında toplanıp, Jenny’yi bir yaprağın üstüne yatırdılar. Hiçbirinin tıpla ilgisi olmamıştı. Karen ilkyardım çantasını açınca içinde bir enjektör ve morfin buldu. Bunu Jenny’ye gösterip, “Bundan ister misin?” diye sordu.</p>

  <p class="p10">Jenny başını iki yana sallayarak, “Hayır,” dedi. “Çok sersemletir.” Duyduğu acıya rağmen, kafasının dinç olması gerektiğini biliyordu. Bunun yerine birkaç Tylenol tableti yuttu; Karen da bir bez parçasını yırtarak onun koluna bir askı hazırladı. Oturmasına yardım ederlerken yüzü kül gibi, dudakları solmuş olan Jenny sallanıyordu. “İyiyim,” dedi.</p>

  <p class="p12">Ama iyi değildi. Kolu fena halde şişiyor, derisi morarıyordu.</p>

  <p class="p12">İç kanama vardı.</p>

  <p class="p10">Karen, Peter’la göz göze geldi ve onun da aynı şeyi düşündüğünü anladı. Jarel Kinsky’nin vurgunlar hakkında anlattıklarını hatırlamışlardı. Küçük bir kesik kan kaybından öldürürdü. Üstelik bu pek de küçük bir kesik sayılmazdı.</p>

  <p class="p10">Peter saatine baktı. Öğleden sonra iki olmuştu, iki saat uyuyabilmişlerdi.</p>

  <p class="p10">Zemin molozlarla doluydu. Büyük bir deprem olmuş gibiydi. Sırt çantaları ve torbalar dört bir yana saçılmıştı. Bıçak sığınağı ikiye ayırınca başka birçok şey daha yere düşmüştü. Palaları ve zıpkını buldular. Rick tespihağacı meyvesini buldu. Hiç değilse hayatta kalmalarını sağlayacak gereçleri ve erzakları vardı, ama nereye gideceklerdi? Echo İstasyonu kaldırıldığına göre, diğer istasyonlar ne durumdaydı? Adam onları görmüş müydü? Vin Drake’e mi çalışıyordu?</p>

  <p class="p12">En kötü ihtimali hesaba katmak zorundaydılar.</p>

  <p class="p10">Adam onları görmüştü, istasyonları kullanamayacaklardı. Nerede gizlenebilir, nereye gidebilirlerdi? Artık Nanigen’e nasıl ulaşacaklardı?</p>

  <p class="p10">Ne yapacaklarını düşünürlerken hava kararmaya başladı. Aniden çıkan bir rüzgâr yakındaki bitkinin yapraklarını havalandırdı. Peter başını kaldırınca rüzgârın tepedeki yaprakları da karıştırdığını gördü.</p>

  <p class="p10">Derken tuhaf bir ses, sulu bir patlama gürültüsü duyuldu; bunu bir başkası izledi. Hayretler içinde bakarlarken muazzam büyüklükte yassılaşmış bir su küresi yanlarına düşerek küçük damlacıklar halinde parçalandı. Öğlen sonrası yağmurları başlamıştı.</p>

  <p class="p32">“Yüksek yerlere çıkalım!” diye bağırdı Peter. “Buradan!” Taşıyabilecekleri ne varsa alıp, yamaçtan yukarıya doğru koşmaya başladılar. Karen, Jenny’yi sırtında taşıyordu. Yağmur damlaları yanlarında bomba gibi patlamaya devam etti.</p>

  <p class="p10">Nanigen’de Vin Drake başını bilgisayar ekranından çevirdi. Ko’olau Pali’nin hava durumunu izlemişti. Bu alize rüzgârları hiç şaşmıyordu. Rüzgârlar Oahu’nun rüzgâr alan tarafına estiği zaman taşıdıkları nemi dağlara bırakırdı. Ko’olau Pali dorukları dünyanın en nemli yerlerinden biriydi.</p>

  <p class="p10">Don Makele kapıyı tıklattı, içeriye girip Echo Istasyonu’nun parçalarını Drake’in masası üstüne koydu. “Yataklar buruşmuş, tuvalet kullanılmıştı. Yerde koşuşan birkaçını gördüm. Durmaları için bağırdım. Bıçağımla durdurmaya çalıştım, ama hamamböcekleri gibi kaçıştılar.”</p>

  <p class="p10">“Bu hiç iyi değil,” dedi Drake. “Çok kötü Don. Sana bu işi halletmeni söylemiştim.”</p>

  <p class="p12">“Ne yapmamı istiyorsunuz efendim?”</p>

  <p class="p10">Vin Drake koltuğuna yaslanıp kurşunkalemini dişlerinin arasına aldı. Arkasındaki duvarda bir portresi asılıydı. Bu tabloyu yapan Brooklyn’li ressam Drake’in yüzünü kat kat parlak renklerle boyayarak gücü temsil etmişti ve Drake bu tabloyu çok seviyordu. “Senden Manoa Vadisi’ne açılan güvenlik kapısını kapamanı istiyorum. Servis kamyonunu durdur. Vadinin tamamen kapatılmasını istiyorum. Ve bana en iyi iki güvenlik elemanını getir.”</p>

  <p class="p10">“Telius ve Johnstone. Onları Kabil’de eğitmiştim.” “Mikro-dünya tecrübeleri var mı?”</p>

  <p class="p10">“Fazlasıyla var,” dedi Makele. “Onların ne yapmasını istiyorsunuz?”</p>

  <p class="p12">“Öğrencileri kurtarmalarını.”</p>

  <p class="p12">“Ama vadiyi kapatıyor...”</p>

  <p class="p12">“Ne diyorsam, onu yap Don.”</p>

  <p class="p12">“Evet, tabii.”</p>

  <p class="p11">“Dışarıda buluşuruz. B otoparkında, yirmi dakika sonra.”</p>

  <p class="p10">Yağmur damlaları birbiri ardına yeri dövüyor, toprakla karışık su topakları saçıyordu. Üstüne düşen bir damlayla Peter bir an görünmez oldu. Damlanın şiddetiyle havalanıp öksüre tıksıra yere düştü. Diğerleri isabet almamak için düşe kalka deli gibi koşuyorlardı. Derken bir yük treni geçiyormuş gibi bir gürültü oldu.</p>

  <p class="p10">Fern Gully’deki bir yarıktan fışkıran ani bir taşkındı. Bir kayanın etrafından dolanıp bir ağacın yanından geçerek kahverengi bir su duvarı halinde mikro-insanlara çarptı. Herkes ölümüne yüzmeye başlamıştı. O anda Jenny’yi taşımakta olan Karen sele kapılınca Jenny’yi sırtında tutamadı.</p>

  <p class="p12">“Jenny!”</p>

  <p class="p10">Karen suya battı. Jenny’yi göremiyordu. Akıntıda kendi etrafında dönen bir yaprağa tutunmuştu. Rick onun önündeki bir yaprağın üstündeydi. “Elimi tut,” diye bağırdı Karen’a. Rick onun elini yakalayıp yaprağın üstüne çıkardı. Yaprak döne döne akıntıda sürüklenmekteydi. Karen soluk soluğaydı, öksürüyordu. “Jenny’yi kaybettim!” diye bağırdı heyecanla etrafa bakınarak. Kırık koluyla Jenny yüzemezdi.</p>

  <p class="p10">Danny Minot suların arasından çıkıntı yapmış bir kayanın üstüne tırmanmıştı.</p>

  <p class="p10">Boğulmuş bir solucan akıntıyla sürüklenerek yanından geçti. Jenny Linn yüzmeye çalışıyordu, fakat askıda olan koluyla bunu yapması çok zordu. Bir an başı suyun altında kaldıysa da, tekrar yüzeye çıktı.</p>

  <p class="p10">Rick yaprağın üstüne yatıp, “Jenny!” diye bağırdı. “Jenny, uzat elini!”</p>

  <p class="p10">“Dayan Rick,” dedi Karen ve Jenny’ye uzanmaya çalışırken aşağıya kaymasın diye onu ayaklarından tuttu.</p>

  <p class="p10">Jenny yan dönüp sağlam olan elini uzattı, ama parmak uçları Rick’in parmaklarını sıyırarak yanından geçti. Onun elini yakalayamayan Rick hüsranla haykırdı.</p>

  <p class="p10">Jenny giderek Danny’nin tünediği kayaya yaklaşıyordu. “Danny, lütfen! ” diye haykırdı Jenny sağlam elini ona uzatarak. Şiddetli akıntı onu her an sualtına çekecek gibiydi.</p>

  <p class="p10">Danny Minot ona uzandı. Eline dokundu. Jenny’nin parmakları onun parmaklarına takıldı. Danny öbür eliyle de uzanıp parmaklarını Jenny’nin askısına geçirmeyi başardı. Ve onu kendine doğru çekmeye başladı. Ama o sırada kendisi de kayadan aşağıya kayar gibi oldu.</p>

  <p class="p10">Danny kırık kolundan çekince Jenny acıyla bağırdı, ama şikâyetçi değildi. “Sakın bırakma beni, lütfen!” Sağlam eliyle uzanıp Danny’nin gömleğini tuttu.</p>

  <p class="p10">Danny boğulmakta olan bir insanın kurtarıcısını da dibe çektiğini biliyordu. O durumdaki insanlar çok tehlikeli olurlardı.</p>

  <p class="p10">Etrafına bakındı. Onları izleyen kimse var mıydı? Sonra Jenny’nin gözlerine baktı. “Kusura bakma,” dedikten sonra ellerini açıp onu bıraktı. Yoksa Jenny onu da suya çekecek, birlikte boğulacaklardı.</p>

  <p class="p10">Danny başını çevirdi. Jenny’nin yüzündeki ifadeyi görmeye dayanamıyordu. Onu kurtarabilmek için her şeyi yapmıştı. Eğer elini bırakmasaydı, kesinlikle onu da aşağıya çeker... ve ikisi de boğulurdu. Zaten Jenny’nin kaderi yazılmıştı. Ben iyi bir insanım... Sular gümbürdeyerek etrafından akarken kayaya iyice sarıldı. Yaptığı şeyi kimse görmemişti. Jenny dışında. Ama gözlerindeki o ifade...</p>

  <p class="p10">Jenny, Danny’nin elinden kurtulunca bunu gören Karen çığlığı bastı. “Olamaz! Jenny! Olamaz!” Jenny’nin başı bir an sudan çıktıktan sonra yine battı ve bir daha onu görmediler.</p>

  <p class="p10">&nbsp;</p>

  <p class="p10"><span class="t7">19. BÖLÜM</span></p>

  <p class="p69"><span class="t7">&nbsp;</span></p>

  <p class="p69"><span class="t7">NAN</span><span class="t7">İ</span><span class="t7">GEN MERKEZ</span><span class="t7">İ</span></p>

  <p class="p45"><span class="t7">29 EK</span><span class="t7">İ</span><span class="t7">M, SAAT 14.30</span></p>

  <p class="p27"><span class="t27">V</span></p>

  <p class="p28">in Drake onu otoparkta bekleyen Telius ve Johnstone’a doğru yürüyordu. Her şeyi açık havada konuşmak daha güvenliydi. Söylediği her şey işitilebilir, kaydedilebilir ve saklanabilirdi. Ayrıntılara dikkat etmek zorundaydı Ayrıntılar delil olurdu. Delillerin de nereye uçacağı belli olmaz, kontrolden çıkabilirdi.</p>

  <p class="p10">“Bir güvenlik ihlali oldu,” dedi Drake iki adama. Kafası kazınmış, kısa boylu, sırım gibi bir adam olan Telius onu dinlerken kaybettiği bir şeyi arıyormuş gibi gözleri yeri tarıyordu. Ondan çok daha uzun boylu olan Johnstone güneş gözlüğü takmıştı, elleri arkasında dimdik duruyordu. Johnstone’un kafatasında bir dövme vardı. Drake devam etti. “Sanayi casuslarıyla uğraşıyoruz. Nanigen’i yok edebilirler. Bu casusların yabancı bir devlet adına çalıştıklarını sanıyoruz. Bildiğiniz gibi, Nanigen’in bazı çok gizli faaliyetleri düşman devletlerin ağzını sulandırıyor.” “Böyle bir şeyden haberimiz yok,” dedi Telius.</p>

  <p class="p12">“Doğru,” dedi Drake. “Bilmiyorsunuz.”</p>

  <p class="p10">O sırada birisi geldi ve arabasını park etti. Drake sustu; iki adamla birlikte dönüp otoparkın kenarına doğru yürüdüler. Gelen kişi binaya girene kadar konuşma olmadı. Alize rüzgârı otopark kenarındaki saksı çiçeklerini sallıyordu.</p>

  <p class="p10">Drake dönüp metal binaya baktı. “Bu bina öyle gösterişli bir yer değil. Ama yakın gelecekte içindeki iş kapasitesinin değeri en az yüz milyar dolar edecek. Yüz milyar dolar.” Adamların bu sayıyı sindirmeleri için bir süre sustu. “Böylece Nanigen’de zemin-kat başlangıç hisselerine sahip olan şanslı kişiler akıl durduracak servetlere edinecekler.” Bir an gözlerini kısıp güneşli tarafa baktıktan sonra tekrar adamlara döndü. “Zemin-kat başlangıç hissesinin ne demek olduğunu biliyorsunuz, değil mi? Şirket halka arza gidince bu hisse sahipleri hisselerini inanılmaz kârlarla satabilecekler.” Konuyu nereye yönlendirdiğini anlamışlar mıydı? Yüzlerinden bir şey anlamak mümkün değildi. Ne bir düşünce, ne bir duygu; hiçbir ifade yoktu.</p>

  <p class="p10">Tam profesyonellere özgü yüzler, diye geçirdi içinden Drake.</p>

  <p class="p10">Drake devam etti. “Bu casusları bulmak için bir kurtarma göreviyle mikro-dünyaya gitmenizi istiyorum. Size bütün gereçleri vereceğim; bir Hexapod, silahlar, ne gerekirse... Casusların atıldığı... kayboldukları yerin İkmal İstasyonu Echo’nun etrafındaki yarıçapı yirmi metrelik bir alanda olduğunu sanıyoruz. Kayıp şahısların mikro izleri takip ederek, sığınmak için diğer istasyonları arıyor olmaları mümkün. Bütün ikmal istasyonları yerlerinden alındı Kilo istasyonu dışında hepsi. Kilo İstasyonu’nu bulamadık. Sizler bütün istasyonları dolaşarak casusları arayacaksınız. Ve...” Yanlış anlama olmaması için bunu nasıl anlatmalıydı? “Kayıp şahısları bulacaksınız. Ama işin püf noktası burada. Kurtarma operasyonu başarısız olacak. Anlaşıldı mı? Bütün çabalarınıza rağmen casusları bulamayacaksınız. Nasıl yaptığınızı bilmek istemiyorum. Casusların ortadan kaybolması lazım, ama onlara ne olduğu konusunda söylenti çıkmasını istemiyorum. Eğer onlardan hiçbir iz kalmazsa, bir ödül olacak.” Drake ellerini ceplerine sokup yüzünü rüzgâra çevirdi. “Yani,” dedi alçak sesle. “Başarısızlık tek seçenektir.”</p>

  <p class="p10">Dönüp iki adama baktı. Yine hiçbir şey göremedi. Yüzlerinde en küçük bir ifade yoktu. Üstlerinden küçük bir kuş geçip akasya çalılıklarının üstüne tünedi.</p>

  <p class="p10">“Eğer kurtarma operasyonu başarısızlıkla sonuçlanırsa, ödülünüz her biriniz için bir Nanigen zemin-kat başlangıç hissesi olacak. Nanigen halka açıldığı zaman her bir hisse en az bir milyon dolar edecektir. Anlıyor musunuz?”</p>

  <p class="p12">İki adam ona boş gözlerle bakmayı sürdürüyorlardı.</p>

  <p class="p12">Ama anlamışlardı. Drake buna emindi.</p>

  <p class="p32">“Artık risk sermayedarları oldunuz,” dedi Drake, Telius’un omzuna bir şaplak indirerek.</p>

  <p class="p10">Yağmur başladığı gibi, çabucak bitivermişti. Bulutlar uzaklaşınca ormanın içini altın renkli bir pus kapladı; taşkın yapan küçük derecikler sularını Manoa Vadisi’ni sulayan akarsuya boşaltarak kurudular. Öğrenciler gereçlerinin büyük bir kısmını suda kaybetmişlerdi. Ve Jenny kayıptı. Tekrar bir araya geldikten sonra dağılıp, gereçlerini ve hepsinden önemlisi, Jenny’yi aramaya başladılar. Suyun akışını izleyerek yamaçtan aşağıya indiler. Birbirleriyle teması kaybetmemek için telsizleri kullanıyorlardı.</p>

  <p class="p10">“Jenny! Orada mısın, Jenny!” diye bağırdılar, ama ondan hiçbir iz yoktu.</p>

  <p class="p10">“Zıpkını buldum,” dedi Rick. Fazla uzağa gitmemişti. Okları torbada, plastik bir kılıf içindeydi; torbayı da bir kayanın dibinde buldular. Bir yaprağın altında sarı rengiyle ışıldayan tespihağacı meyvesi bile bulundu.</p>

  <p class="p10">Jenny’yi ararlarken Karen çok endişeliydi. Titriyordu. Son kez başı suyun altına girmeden önce Jenny’nin yüzündeki ifadeyi görmüştü.</p>

  <p class="p10">En korkunç şeyler insan eseri oluyordu. Jenny ne görmüştü?</p>

  <p class="p10">O sırada Karen’ın gözüne bir dalın altında kalmış yumuşak, soluk renki bir şey çarptı. Bir insan eliydi. Jenny’yi bulmuştu. Çamur içindeki bedeni o dalın altında sıkışmış, ezilmiş ve tuhaf bir açıyla bükülmüştü. Yüzünde boğulanlara özgü o terk edilmişlik ifadesi vardı, gözleri açıktı ve kırık kolu sanki vücudundan ayrı bir parçaymış gibi duruyordu. Spagettiye benzer şeritler bütün vücudunu sarmıştı. Bunlar şimdiden büyümeye başlamış olan mantar iplikleriydi.</p>

  <p class="p10">Karen eğilip Jenny’nin yüzünden bir ipliği çekip gözlerini kapadı ve ağlamaya başladı.</p>

  <p class="p10">Diğerleri de oraya geldiler. Rick de ağlamaya başladı ve bundan utandı. Ağlamamaya çalıştı, ama başaramadı. Peter gelip, elini omzuna koyunca onu itti.</p>

  <p class="p10">“Çok gayret ettim,” dedi Danny ağlayarak. “Ama onu kurtaramadım.”</p>

  <p class="p10">Erika, Danny’ye sarıldı. “Sen bir kahramansın Danny. Bu ana kadar bunu anlayamamıştım.”</p>

  <p class="p10">Bir çıtırtı duyuldu. Jenny’nin vücudunu saran mantar iplikleri seğirmeye başlamıştı.</p>

  <p class="p10">“Bu da nesi?” dedi Erika... Az sonra gözleri dehşet içinde büyüdü; mantar iplikleri çarpık bir parmak gibi eğilip büküldü ve ipliğin ucu Jenny’nin derisine dokundu. Derisini delip.</p>

  <p class="p28">vücudunun içine girdi ve besin aramaya başladı. Mantar örtüsü cesedi tüketmeye başlamıştı. Erika ayağa fırladı.</p>

  <p class="p12">Peter, “Onu gömmemiz lazım,” dedi. “Derhal.”</p>

  <p class="p10">Zıpkını ve palaları kullanarak toprağı kazdılar. Toprak yumuşaktı ve kıvıl kıvıl oynayan küçük yaratıklarla canlı gibiydi. Orada tek canlı olmayan şey Jenny’nin kendisiydi. Onu yavaşça kazdıkları çukura indirip ellerini göğsünde kavuşturdular. Üstündeki mantarı temizlemeye çalıştılarsa da, iplikler cesede daha sıkı yapışmıştı ve her yerinden içeriye nüfuz ediyordu.</p>

  <p class="p10">Erika Moll hıçkıra hıçkıra ağlıyordu. Peter yere düşmüş bir amberçiçeği yaprağı kesti ve bunu beyaz bir kefen gibi Jenny’nin üstüne örttü. Böylece, altındaki mantar faaliyeti görünmez oldu.</p>

  <p class="p10">Erika bir dua okumalarını önerdi. Aslında dindar biri değildi; hiç değilse öyle olmadığını sanıyordu, ama Katolik bir ailedendi ve Münih’teki çocuk yuvasında Katolik rahibeler tarafından eğitilmişti. Rahibeler ona ölünün ardından okunan bir dua öğretmişlerdi. Erika bunu hatırlamaya çalışarak başladı. <span class="t13">“Der Herr ist mein Hirte...”</span></p>

  <p class="p10">Peter gerisini İngilizce olarak getirip duayı tamamladı. “Tanrı benim çobanımdır; beni yeşil çayırlarda yatırıp...”</p>

  <p class="p10">“Efsunlu sözler,” diye yorum yaptı Danny. “Bu sözlerin gerçekle ilgisi yok, ama herhalde bize psikolojik bir yardımı oluyor. Sanırım, dua etmek beynimizin ilkel kısımlarını harekete geçiriyor. Doğrusunu isterseniz, bana bile iyi geldi.”</p>

  <p class="p10">Jenny’nin üstüne toprak yığdılar. Ceset fazla dayanamazdı; çok geçmeden mantar ve kurtlar tarafından tüketilecek, bakteriler tarafından sindirilecek, her tarafta kaynaşan uyuzböcekleri tarafından yutulacaktı. Çok geçmeden Jenny Linn’den hiçbir iz kalmayacaktı; onun parçaları yutulacak, geri dönüştürülecek ve başka yaratıkların vücutlarına geri verilecekti. Mikro-dünyada bir hayat biter bitmez, tekrar canlanıyordu.</p>

  <p class="p10">Törenden sonra Peter grubu toplayıp onlara moral vermek için bir konuşma yaptı. “Jenny pes etmemizi istemezdi. Onun anısına saygı göstermek için hayatta kalmaya çalışmalıyız.”</p>

  <p class="p10">Sırt çantasını ve iki torbayı aldılar; Jenny’nin mezarı başında daha fazla oyalanamazlardı. Bir an önce otoparka varmak için harekete geçmek zorundaydılar.</p>

  <p class="p10">İçinde haritanın bulunduğu laboratuvar defteri kaybolmamıştı. Karen onu sırt çantasına koymuştu. Defteri çıkardılar; ıslanmış ve hamurlaşmıştı, ama harita hâlâ okunabiliyordu. Echo İstasyonu’ndan Delta İstasyonu na, oradan da otoparktaki Alfa İstasyonu’na giden bir yol işaretlenmişti. Önlerinde kat edecekleri adamakıllı bir mesafe vardı. “Bu istasyonlar hâlâ var mı, bilmiyoruz, ama yolu takip edebiliriz.”</p>

  <p class="p12">“Eğer bulabilirsek,” dedi Karen.</p>

  <p class="p10">Herhangi bir yol bulamadılar. Yağmur sürüklediği döküntülerle her şeyi değiştirmiş, toprakta yeni kanallar açmıştı. Peter pusulayı çıkarıp elle çizilmiş haritayı inceleyerek otoparka doğru giden bir çizgi gördü. Peter önde, palasıyla bitkileri keserek yol açarken diğerleri de peşinden yürüdüler. Karen omzunda zıpkınla onun arkasından geliyordu. Grubun en gerisinde Rick Hutter vardı; herhangi bir tehlikeye karşı palası elindeydi.</p>

  <p class="p12">Danny ikide bir dinlenmek için duruyordu.</p>

  <p class="p12">“Ayakların acımıyor mu?” diye sordu Peter ona.</p>

  <p class="p12">“Sence acımıyor mudur?” diye homurdandı Danny.</p>

  <p class="p12">“Sana ayakkabı gibi bir şey yapabiliriz.”</p>

  <p class="p12">“Ümitsiz,” dedi Danny.</p>

  <p class="p12">“Ama denememiz lazım,” dedi Erika.</p>

  <p class="p12">“Jenny’yi kurtarmak için o kadar uğraştım.”</p>

  <p class="p32">Peter ölü otları şerit halinde kesti, Erika da Danny’nin ayaklarını bu şeritlerle sararak ona ayakkabı yaptı. Amar Echo İstasyonu’nda bulduğu koli bandını hatırladı; torbasından çıkarıp, Danny’nin ayakkabısının üstüne sardı. Danny ayağa kalkıp koli bantlı ot ayakkabısıyla birkaç adım attı. Şaşırtacak kadar sağlam ve rahattı.</p>

  <p class="p10">Tepelerinde tuhaf bir şekilde helikopter sesine benzer bir gürültü duydular. Bir sivrisinek göründü. Ağaçların arasından aşağıya uçup onların etrafında dolanmaya başladı. Büyük cüssesine rağmen sivrisinek fazla çaba harcamadan kanatlarını çırparak havada asılı kalmış, onları inceliyordu. Siyah beyaz şeritli bir vücudu vardı. Başından uzun bir hortum uzanıyordu. Hortumun ucundaki jilet gibi keskin iki iğnesini görebiliyorlardı. İğneler kurumuş kanla kaplıydı. Sivrisineğin kan emici gereçleri bir mikro-insanın bedenini delip geçecek kadar sivriydi.</p>

  <p class="p10">Danny Minot paniğe kapıldı. “Defol git!” diye bağırarak ve kollarını sallayarak koşmaya başladı.</p>

  <p class="p10">Belki onun hareketleri belki de kokusu sivrisineğin dikkatini çekti ve tepesinde uçarak onun peşinden gitti. Bir anda dalış yapınca neredeyse iğnelerini onun iki omzu arasına saplayacaktı. Danny kendini yere atıp sırtüstü döndü ve bacaklarını debelemeye başladı. “Çekil git üstümden!”</p>

  <p class="p10">Sivrisinek onun tepesinde bir süre vızıldadıktan sonra bir dalış daha yaptı, ama Karen King hemen ata biner gibi Danny’nin üstüne çıktı ve sivrisineği kaçırmak için palasını salladı.</p>

  <p class="p12">Sivrisinek kolayca korkacak gibi değildi.</p>

  <p class="p12">“Savunma çemberi oluşturalım,” diye bağırdı Peter.</p>

  <p class="p10">Mikro-insanlar yerde dehşet içinde debelenen Danny’nin etrafında koruyucu bir halka oluşturdular. Sivrisinek etraflarında dönerken yüzlerini ona doğru çevirip palalarını hazır tuttular. Sivrisinek onların kan kokusunu almış ve soluk verirken çıkardıkları karbondioksidi hissetmiş olmalıydı. Hortumu sallanıyor, patlak gözleriyle onlara bakıyordu.</p>

  <p class="p12">“Aha,” dedi Erika Moll.</p>

  <p class="p12">“Ne?”</p>

  <p class="p12">“Bu bir dişi. Aedes albopictus.”</p>

  <p class="p12">“Yani?” dedi Danny dizleri üstünde doğrulmaya çalışarak.</p>

  <p class="p10">“Asya kaplanı sivrisinek. Dişileri saldırgandır ve hastalık taşırlar.”</p>

  <p class="p12">Rick Hutter, Karen'ın kolunu yakaladı. “O zıpkını ver bana...”</p>

  <p class="p10">“Hey!” dedi Karen ona doğru dönerek ama Rick zıpkını elinden kapmıştı. Rick zıpkını havaya kaldırıp sivrisineğe doğru ilerledi.</p>

  <p class="p12">“Sabırlı ol,” dedi Peter. “Bir açık vermesini bekle.”</p>

  <p class="p10">Sivrisinek Rick’e doğru dalış yaptı. Rick aradığı fırsatı buldu. Zıpkını sopa gibi kullanıp sivrisineğin kafasına indirdi. “Git, kendinden büyük birini bul,” diye bağırdı.</p>

  <p class="p12">Sivrisinek arkasına bakmadan oradan kaçtı.</p>

  <p class="p12">Karen King bir kahkaha attı.</p>

  <p class="p12">“Nedir komik olan?” diye babalandı Rick.</p>

  <p class="p10">“Kosta Rika’da sivrisinekler seni oteline kadar kovalamıştı. Kayağı ilerleme kaydetmişsin Rick.”</p>

  <p class="p12">“Hiç komik değil,” dedi Rick.</p>

  <p class="p10">“Şunu ver bana,” dedi Karen zıpkını onun elinden kapmaya çalışarak. Uçlarından tutup çekiştirmeye başladılar. Karen kazandı. Zıpkını onun elinden söküp aldı. Rick ağır bir küfür savurdu.</p>

  <p class="p10">Karen çok kızarak onun üstüne yürüdü ve zıpkını yüzüne doğru uzattı. “Sakın bir daha bana böyle bir şey söyleme.”</p>

  <p class="p12">“Ağır ol,” dedi Rick ellerini kaldırıp gerileyerek.</p>

  <p class="p12">Karen zıpkını Rick’in ayaklarına fırlattı. “Al.”</p>

  <p class="p10">Peter araya girdi. “Biz bir ekibiz, tamam mı? Artık kavga etmeyi bırakmalısınız.”</p>

  <p class="p97">Karen öfke içindeydi. “Ben Rick’le kavga etmiyordum. Öyle olsaydı, şimdi iki büklüm, yerde kıvranıyor olurdu.</p>

  <p class="p10">Peter Jansen yolu bulmaya çalışarak önde yürüyor, palasıyla kendilerine engel olan bitkileri kesiyor, arada bir durup palanın ucunu bileyliyordu. Palanın ucu sık bileylenirse keskinliği kaybolmuyordu. Peter diğerlerine moral vermeye çalıştı. “Robert Louis Stevenson’ın seyahat hakkında ne söylediğini biliyor musunuz?” diye sordu gruba. “Ümitle yolculuk yapmak, oraya varmaktan daha iyidir, demiş.”</p>

  <p class="p10">“Başlatma ümidinden, ben oraya varmak istiyorum,” dedi Danny Minot.</p>

  <p class="p10">Grubun arkasından yürürken Rick diğerlerine bakıp onları inceliyordu. Karen King’i düşündü. Gerçekten bu kadına tahammül edemiyordu. Kendini beğenmiş, kibirli ve saldırgandı; kendini örümcekler âleminin uzmanı, yakın dövüş sanatları ustası sanıyordu. Çok güzeldi, ama güzellik her şey değildi. Buna rağmen Rick onun grupta olmasından memnundu. Hakkını vermek lazım, kadın savaşçıydı. Şu anda gayet soğuk, tetikte, gergin görünüyor, her hareketini ölçüp biçiyordu. Hayatı için savaşıyormuş gibi... Tabii, yaptığı şey buydu. Rick ondan nefret ediyordu, ama birlikte olduğu için de memnundu.</p>

  <p class="p10">Sonra Erika’yı incelemeye başladı. Tek başına yürüyordu, yüzü solmuş ve korku içindeydi. Her an duygusal bir çatırdama eşiğinde olan Erika’nın kendini zor tuttuğu belliydi. Jenny’nin vücudunu saran mantarlar... Bu sahne Erika’yı altüst etmişti. Bir an önce kendini toparlamazsa, sonu kötü olacaktı. Ama bu minik dehşetler krallığından hangisinin sağ çıkacak kadar güçlü ve kurnaz olduğunu kim bilebilirdi?</p>

  <p class="p10">Amar Singh’i düşününce, Rick onun kaderine teslim olduğuna karar verdi... Sanki nasıl olsa öleceğini kabullenmiş gibiydi.</p>

  <p class="p10">Danny Minot ayaklarını sürüyerek yürüyordu. Bu adam göründüğünden daha dayanıklı, diye düşündü Rick onu incelerken. Buradan sağ çıkması çok mümkündü.</p>

  <p class="p10">Rick sonra Peter Jansen’a baktı. Peter bunu nasıl başarıyordu? Hep sakin, nazik ve Rick’in bir türlü anlayamadığı bir şekilde kendisiyle barışık haldeydi. Peter Jansen gerçek bir lider olmuştu ve bu konum ona yakışıyordu. Sanki kendi mikro-dünyasına gelmiş gibiydi.</p>

  <p class="p12">Bir de Rick Hutter’ın kendisi vardı.</p>

  <p class="p10">Rick çok fazla düşünen bir insan değildi. Kendisi hakkında da pek düşündüğü olmazdı. Ama şimdi buna kafa yoruyordu. Ona tuhaf bir şeyler oluyordu ve bunu tam anlayabilmiş değildi. Kendini <span class="t13">iyi</span> hissediyordu. Neden iyi hissediyorum, diye geçirdi içinden. Çok kötü hissetmem lazım. Jenny öldü. Kinsky karıncalar tarafından parçalandı. Sıra kimde? Ama bu Rick Hutter’ın hep hayalini kurduğu, fakat asla gerçekleşmeyeceğini sandığı bir bilimsel geziydi. Tabiatın tam kalbine, daha önce kimsenin görmediği doğa harikalarından oluşan bir dünyaya yapılan yolculuktu.</p>

  <p class="p10">Büyük ihtimalle bu serüven sırasında ölecekti. Tabiat nazik ve sevecen değildi. Doğal dünyada merhamet diye bir şey yoktu. Çok gayret ettin diye sana fazladan puan verilmiyordu. Ya hayatta kalırdın ya kalmazdın. Belki hiçbirimiz başaramayız. Acaba Honolulu eteklerindeki bu küçük vadide, hayal bile edilemeyecek tehditlerle dolu bir labirentte yok olup gidecek miydi?</p>

  <p class="p32">Devam etmeliyim, dedi içinden. Akıllı olmalı, uyanık olmalıyım. İğnenin gözünden geçmeye çalışmalıyım.</p>

  <p class="p10">Onlara kilometrelerce gibi gelen bir mesafe yürüdükten sonra Rick’in burnuna buruk bir koku geldi. Neydi bu? Başım kaldırıp bakınca tepesinde yıldızlar gibi saçılmış beyaz çiçekler gördü. Ağacın yılan gibi kıvrılan dalları ve gümüşsü gri bir kabuğu vardı. Çiçeklerin kokusu meniye benziyordu, ama çok zararlı olduğunu gösteren bir özelliği de vardı.</p>

  <p class="p12">Evet.</p>

  <p class="p12">Nux vomica.</p>

  <p class="p10">Rick durmaları için diğerlerine seslendi. “Bir dakika bekleyin arkadaşlar. Bir şey buldum.”</p>

  <p class="p10">Topraktan çıkıntı yapmış bir kökün yanında eğildi. “Bu bir striknin ağacı,” dedi gruba. İç kabuğu ortaya çıkana kadar palasıyla kökü kazıdı, sonra da iç kabuğu özenle doğradı. “Bu kabukta brusin vardır. Felce yol açan bir kimyasaldır. Çok daha zehirli olduğu için çekirdeklerini tercih ederdim, ama kabuk da işimizi görür.”</p>

  <p class="p10">Rick eline özsuyu gelmesin diye özen göstererek kabuğun etrafına bir ip sardı ve onu arkasından sürüklemeye başladı. “Bunu çantama koyamayız. Her şeyi zehirler.”</p>

  <p class="p12">“O kabuk çok tehlikeli,” dedi Karen.</p>

  <p class="p10">“Bekle Karen. Bunun sayesinde yiyecek sağlayacağız. Ben çok acıktım.”</p>

  <p class="p10">Erika kenarda durmuş, havayı kokluyor, karınca kokusu var mı diye kontrol ediyordu. Ciğerlerine girip çıkan havada bir ağırlık vardı. Nereye baksa, her bir çatlak, topraktaki her bir delik, her bir ot sapı küçük canlı şeylerle doluydu... Böcekler, uyuzböcekleri, kurtçuklar. Ve minik noktalar halindeki toprak bakterisi kütlelerini de görebiliyordu. Her şey canlıydı. Her şey</p>

  <p class="p10">başka bir canlıyla besleniyordu. Bu ona ne kadar çok acıkmış olduğunu hatırlattı.</p>

  <p class="p10">Kurt gibi acıkmışlardı, ama yiyecek hiçbir şeyleri yoktu. Bir ağaç kökündeki delikten su içip yürümeye devam ettiler. Rick kabuk parçasını sürüklüyordu. “Artık tespihağacı meyvesi ve strikninimiz var,” dedi. “Ama bunlar yeterli değil. Hiç değilse bir bileşen daha lazım.” Devamlı etrafa bakınıyor, bitki örtüsünü tarayıp zehirli olabilecek bir bitki görmeye çalışıyordu. Sonunda aradığını buldu. Görmekten çok kokusuyla bunu fark etti. Yoğun bir bitki kümesinden keskin bir koku çıkıyordu.</p>

  <p class="p10">“Zakkum,” dedi Rick ve uzun, sivri parlak yaprakları olan bir fundalığa doğru yürüdü. “Usaresi çok tehlikelidir.” Yaprakları yana itip fundanın gövdesini ortaya çıkardı. Palasını bileyledikten sonra gövdeye sapladı. Yarı saydam, süt gibi usaresi fışkırınca Rick hemen geriledi. “Bu sıvı cildine değdiği anda öldürür. İçinde öldürücü bir kardenolid karışımı vardır. Bir anda kalbini durdurur. Buharını koklamak da çok tehlikelidir. Bu da kalp krizine yol açabilir.” Usare sızmaya devam ederken Rick çantasından Echo İstasyonu’nda bulduğu laboratuvar önlüğünü ve lastik eldivenleri giyip koruyucu gözlüğü taktı.</p>

  <p class="p10">Amar ona bakıp güldü. “Rick, şu anda kaçık bilim insanlarına benziyorsun.”</p>

  <p class="p10">“Benim tarzım öyledir zaten,” dedi Rick. Plastik kavanozlardan birinin kapağım açıp akmakta olan usareye yaklaştı. Nefesini tutarak kavanozu doldururken sıvı eldivenlerine damlıyordu. Kavanozun kapağını sıkıca kapatıp bir çiy damlasıyla dış kısmını yıkadı. İkinci kavanozu da aynı şekilde doldurduktan sonra muzaffer bir gülücükle bunları havaya kaldırdı. “Artık yapmamız gereken tek şey bunları pişirip macun haline getirmek. Bunun için de ateş yakmamız lazım.”</p>

  <p class="p10">Ne var ki, yağmurdan sonra bütün orman sırılsıklamdı. Hiçbir şey yanacak halde değildi.</p>

  <p class="p10">“Sorun değil,” dedi Rick. “Bize gereken tek şey Aleurites moluccana.”</p>

  <p class="p12">“O da nesi Rick?” diye sordu Karen.</p>

  <p class="p10">“Mum fındığı ağacı,” dedi Rick. “Hawaii’liler buna kukui ağacı derler. Bu ormanın her yanında kukui ağaçları var.” Durup etrafına bakındı, “işte! Orada bir kukui ağacı gördüm.” Gümüşsü yapraklan olan büyük bir ağacı işaret etti. Ağaç on metre ötelerindeydi. Top biçiminde yeşil meyveleri vardı.</p>

  <p class="p10">Mum fındığı ağacına doğru yürüdüler. Tabanına vardıkları zaman yere düşmüş lapa gibi meyveleri gördüler. “Bana bir pala verin,” dedi Rick. “Şimdi seyredin.”</p>

  <p class="p10">Palayla meyvelerden birini doğramaya başladı. Çok geçmeden sert çekirdeğine ulaştı. “Buna kukui fındığı denir,” dedi. “Fındık yağla doludur. Eski Hawaii’liler taş lambalarını kukui yağıyla doldururlarmış. Çok iyi bir ışık kaynağıdır. Bu fındıkları sopaların üstüne yerleştirip fener niyetine de kullanırlarmış. Fındık yanabiliyor.”</p>

  <p class="p10">Parlak, sert bir kabuğu olan kukui fındığını kesmek kolay olmadı. Sırayla palayı kullanarak kesmeye çalıştılar. Birkaç dakika sonra kabuğun içindeki yağlı fındık eti ortaya çıktı. Bunu doğramaya devam ederek yerde bir yığın fındık eti biriktirdiler. Bunun üstüne Peter’ın topladığı ölü ot saplarını eklediler. Bunlar yağmura rağmen kuru kalmıştı. Rick metal tenceresini fındık parçalarının üstüne yerleştirip kimyasal donanımını giydi. Koruyucu gözlüğünü ayarladıktan sonra tencereye şeritler halinde striknin kökü kabuğunu, tespihağacı meyvesi parçalarını, iki kavanoz zakkum usaresini ve bir yaprağın üstünden topladıkları suyu ilave etti.</p>

  <p class="p12">Rick çakmağı çakıp ateşi yaktı.</p>

  <p class="p10">Kav tutuşunca kukui fındığı parlak sarı bir alevle yanmaya başladı. Normal bir dünyada bir mum ateşi kadar küçüktü, ama onlar için büyük bir kamp ateşi gibi olmuştu. Sıcak yüzlerini ısıtmış, gözlerini kırpıştırmak zorunda kalmışlardı. Birkaç saniye içinde tenceredeki su kaynamaya başladı. İki dakikalık kaynama tencerenin içindekileri katran gibi, yapışkan bir kıvama getirmeye yetti.</p>

  <p class="p12">“Taze kürar,” dedi Rick. “Öyle olduğunu umalım.”</p>

  <p class="p10">Rick bir tahta kıymığıyla çalışıp, lastik eldivenlerle ve nefesini tutarak kürarı plastik şişeye yerleştirdi. Artık oklarım buna batırıp uçlarını zehirli silah haline getirebilecekti. Bu maddenin zehirli olduğunu umuyordu, ama bir av anında kullanmadan kesin olarak bilemeyecekti. Kavanozun ağzını kapadıktan sonra koruyucu gözlüğü alnına sıyırdı.</p>

  <p class="p10">Peter onun elindeki plastik şişeye ve bunun içindeki kahverengimsi maddeye baktı. “Şimdi bununla büyük hayvanları devirebileceğin i mi düşünüyorsun? Çekirge büyüklüğünde bir şeyi?”</p>

  <p class="p12">Rick ona buruk bir gülücük attı. “Henüz bitmedi.”</p>

  <p class="p12">“Nasıl yani?”</p>

  <p class="p12">“Bir miktar daha bileşen lazım.”</p>

  <p class="p12">“Nedir o?”</p>

  <p class="p12">“Siyanür.”</p>

  <p class="p10">“Ne?” diye Peter hayretle; diğerleri de dikkatle dinlemekteydiler.</p>

  <p class="p10">“Duydun beni siyanür,” dedi Rick. “Ve bunu nerede bulabileceğimi de biliyorum.”</p>

  <p class="p12">“Nerede?” diye sordu Peter.</p>

  <p class="p10">Cevap olarak Rick başını yavaşça çevirdi. “Kokusunu alıyorum. Hidrojen siyanür. Prusik asit olarak da bilinir. Acıbademlerin saldığı koku... Burnuna geliyor mu? Siyanür evrensel bir zehirdir, neredeyse her şeyi kısa sürede öldürebilir. Soğuk Savaş casuslarının en gözde silahıydı. Şimdi yakınlarda siyanür yapan bir hayvan var. Büyük ihtimalle bir yaprağın altında gizleniyor. Büyük ihtimalle uyuyor.”</p>

  <p class="p10">Diğerleri merakla bakarlarken Rick ormanın içinde havayı koklaya koklaya yürümeye başladı. Yaprakları iki eliyle çekerek ters çevirdi. Koku giderek artıyordu; şimdi hepsinin burnu gıdıklanmaya başlamıştı. Rick bir yaprağın altına başım soktu. “Buldum!” dedi fısıltıyla.</p>

  <p class="p10">Yaprağın altında kahverengimsi, yağlı, eklemli bir kabuklu hayvan vardı. Çok sayıda kıvrık bacağı görünüyordu. “Bu bir millipede, kırkayak,” dedi Rick. “Ben cahil bir botanikçi olabilirim, ama bunların siyanür yaptıklarını biliyorum.”</p>

  <p class="p10">Erika inilder gibi bir ses çıkardı. “Yapma! Bu hayvan çok büyük. Tehlikelidir.”</p>

  <p class="p10">Rick kıkır kıkır güldü. “Kırkayak mı?” Karen’a döndü. “Hey, Karen! Tehdit altında olduğu zaman bu hayvan nasıl davranır?” “Kırkayaklar mı?” dedi Karen gülerek. “Yavru kediler kadar korkaktırlar.”</p>

  <p class="p10">“Durun!” dedi Danny. “Bunun çıyan olmadığına emin misiniz?” Peter’ın çıyanların zehirli iğnelerinden bahsettiğini hatırlamıştı.</p>

  <p class="p10">“Hayır, bu yavru çıyan falan değil,” dedi Karen eğilip yaprağın altına baktıktan sonra. “Centipedeler, yani sarı çıyanlar yırtıcı etoburdurlar. Millipedeler etyemezdirler; sadece çürümüş yaprak yerler. Sakin bir hayvandır, iğnesi bile yoktur.”</p>

  <p class="p10">“Ben de öyle düşünmüştüm.” Rick kırkayağın üstündeki yaprağı çekip attı. Hayvan kıvrılmış halde yatıyordu ve uyur gibiydi. Silindir biçimindeydi, kat kat zırhı ve en az yüz tane ayağı vardı. Mikro-insanların ölçülerine göre beş metre uzunluğunda bir boğa yılanı kadardı. Hafifçe solurken ıslığa benzer bir ses çıkarıyordu. Bu hayvanların horlaması böyleydi.</p>

  <p class="p10">Rick palasını çıkardı. “Uyan!” diye bağırarak palanın yassı tarafıyla kırkayağı tokatladı.</p>

  <p class="p10">Hayvan birden öne atıldı. İnsanlar hemen gerilerken koku arttı. Kırkayak savunma pozisyonuna geçerek gergin bir yay biçimini aldı. Rick burnunu tutarak hayvana bir kez daha vurdu. Onu sadece korkutmak istiyordu, canını yakmak değil. Bu numara işe yaradı. Bademle karışık keskin, acı bir koku havayı doldururken kırkayağın zırhındaki gözeneklerden yağlı bir sıvı sızmaya başladı. Rick temiz bir plastik kavanozu açıp, lastik eldivenlerini ve önlüğünü giyip koruyucu gözlüğünü taktı.</p>

  <p class="p10">Kırkayağın bir yere gideceği yoktu. Kıvrıldığı yerde kalmış, belli ki, çok korkmuştu.</p>

  <p class="p10">Rick koruyucu donanımını giyindikten sonra bu sıvının bir miktarını kavanoza doldurdu. “Bu bir yağ,” dedi. “İçi siyanür doludur.” Bu yağı içinde kürar olan kavanoza boşaltıp bir değnekle karıştırdı. “Zavallıyı korkutup siyanürünü aldım,” dedi öldürücü kimyasallarla dolu kürar kavanozunu havaya kaldırarak. “Şimdi sıra avlanmaya geldi.”</p>

  <p class="p98"><span class="t7">&nbsp;</span></p>

  <p class="p75"><span class="t7">20. BÖLÜM</span></p>

  <p class="p75"><span class="t7">&nbsp;</span></p>

  <p class="p75"><span class="t7">NAN</span><span class="t7">İ</span><span class="t7">GEN MERKEZ</span><span class="t7">İ</span></p>

  <p class="p75"><span class="t7">29 EK</span><span class="t7">İ</span><span class="t7">M, SAAT 16.00</span></p>

  <p class="p56"><span class="t9">&nbsp;</span></p>

  <p class="p64"><span class="t32">V</span></p>

  <p class="p28">in Drake tensör odasına bakan bir pencerenin önünde duruyordu. Cam kurşun geçirmezdi ve odaya bir balık akvaryumu görünümü vermekteydi. Odanın içinde boyut değiştirme tüplerinin heksagonları plastik zeminle aynı hizaya yerleştirilmişti. İki adam odaya girdi. Telius ve Johnstone.</p>

  <p class="p10">Özel kıyafetlerini giyiyorlardı. Hafif kevlar çelik yelekleri ve zırhları, kol ve bacak koruyucuları. Bu zırh bir asker karıncanın dişlerini geçiremeyeceği kadar sertti. Her adamın elinde 600 kalibrelik Express gaz tüfeği vardı. Bu tüfekler basınçlı gaz tanklarıyla çalışırdı. Ucundan geniş spektrumlu süper-toksin bulunan ağır, çelik bir iğne fırlatıyordu. Uzun menzilliydi ve durdurucu etkisi kesindi. Süper-toksin bütün böceklere, kuşlara ve memeli hayvanlara karşı aynı derecede etkiliydi. Bu tüfekler mikro-dünyaya girecek insanların korunmaları için özel olarak tasarlanmıştı.</p>

  <p class="p12">“Hexapod’u bekleyin,” dedi Drake.</p>

  <p class="p10">Telius başıyla anladığını belirtip, düşürdüğü bir şeyi arıyormuş gibi yere bakındı. Telius çok az konuşurdu.</p>

  <p class="p10">Drake üstünde GİRİŞ YASAKTIR yazan bir kapıya gitti. Yazının altında biyolojik tehlike sembollerine benzer bir simgeyle, MlKRO-TEHLİKE yazısı vardı.</p>

  <p class="p10">Tensör odasındaki bu kapıdan doğruca Omicron Projesi’ne geçiliyordu. Tabii, o kapının üstünde hiçbir şey yazılı değildi.</p>

  <p class="p10">Drake video oyunu kumandasına benzer bir el kumandası alıp bir şifre tuşladı. Bu Omicron alanındaki robotları etkisiz kılmak içindi. Drake iç içe geçmiş, her birinin tensör odasına kapısı olan, küçük ve penceresiz laboratuvarların bulunduğu alana girdi. Birkaç en üst düzey Nanigen mühendisi dışında kimsenin Omicron’a girme izni yoktu. Hatta, Omicron’un varlığını bile bilen Nanigen çalışanı sayısı çok azdı. Odaların içinde birkaç laboratuvar tezgâhı, tezgâhların üstündeyse üstleri siyah bezlerle örtülü bir dizi nesne vardı.</p>

  <p class="p10">Örtüler nesneleri gizliyordu. Her ne idiyseler, herkesten gizliydi. Omicron’a girme izni olanların bile bunlara bakmaları yasaktı.</p>

  <p class="p10">Drake nesnelerden birinin üstündeki örtüyü kaldırdı. Bu, altı bacaklı bir robottu; Mars’a indirilen robotu veya metal bir böceği andırıyordu. Fazla büyük değildi, otuz santimetre çapındaydı.</p>

  <p class="p10">Drake robotu tensör çekirdeğine götürdü ve Johnstone’a verdi. “Nakil aracınız. Bataryalar tam dolu.”</p>

  <p class="p99">“Çok iyi,” diye mırıldandı Johnstone. Bir şey çiğniyordu. “Lanet olsun!” diye bağırdı Drake. “Ağzında ne var?”</p>

  <p class="p12">“Enerji çikolatası efendim. İnsan çok acıkıyor...”</p>

  <p class="p10">“Kuralı biliyorsun. Çekirdekteyken bir şey yemek yasak. Jeneratöre mikrop bulaştırabilirsin.”</p>

  <p class="p12">“Özür dilerim efendim.”</p>

  <p class="p10">“Neyse. Hemen yut onu.” Drake dostça adamın sırtını sıvazladı. Emrinde çalışanlara arada bir anlayış göstermek çok işe yarardı.</p>

  <p class="p10">Telius altı bacaklı cihazı Hexagon 3’ün içine yerleştirdi. İki adam Hexagon 2 ve 1’in içinde girip durdular. Drake kontrol odasına gitti. Jeneratörü kendisi çalıştıracaktı. Bütün çalışanları çekirdekten dışarıya çıkarmıştı. Bu adamları ve donanımları küçültürken kimse onu görmemeliydi. Aksi takdirde açık vermiş olurdu. Hexagon 3’ü, altı bacaklı robotu insanlardan daha az küçültecek biçimde programladı. Tam uygulamayı başlatmak üzereyken Don Makele kontrol odasına geldi.</p>

  <p class="p10">Zemin altındaki enerji yapıları yükselip, Hexagon’lar inerken birlikte seyrettiler. İki adam küçültüldükten sonra Drake mikro-insanları bir nakil kutusuna, altı bacaklıyı ise ayrı bir kutuya yerleştirdi. Kutuları Don Makele’ye vererek, “Umarım kurtarma operasyonu başarılı olur,” dedi.</p>

  <p class="p12">“Umarım, öyle olur,” dedi Makele.</p>

  <p class="p10">Eric’i öldürdüğünü Peter ve diğer öğrencilerin bilmesi yeterince tehlikeliydi. Ama Drake, henüz ilan edemeyeceği bazı çok hassas faaliyetlerini Eric’in kardeşine açıklamış olmasından da endişe ediyordu... ve Peter bu bilgiyi diğer öğrencilerle paylaşmış olabilirdi. Bu bilginin ifşa edilmesi Nanigen’in bütün geleceğini yok ederdi.</p>

  <p class="p10">Sadece işti. Kişisel bir şey değil, sadece mantıktı. Sadece işlerin gelişmesi için yapması gereken şeylerdi. Acaba Don Makele bir şeyler anlamış mıydı? Drake güvenlik amirinin ne kadar bildiğini ve ne düşündüğünü kestiremiyordu. Dönüp ona baktı. “Kaç adet zemin-kat başlangıç hissen var?”</p>

  <p class="p12">“İki tane efendim.”</p>

  <p class="p12">“Sana iki hisse daha veriyorum.”</p>

  <p class="p12">Makele’nin yüz ifadesi değişmedi. “Teşekkür ederim.”</p>

  <p class="p10">Don Makele bu kısa konuşma sonunda iki milyon dolar kazanmıştı. Artık çenesini tutardı.</p>

  <p class="p69"><span class="t7">21. BÖLÜM</span></p>

  <p class="p69"><span class="t7">&nbsp;</span></p>

  <p class="p69"><span class="t7">FERN GULLY</span></p>

  <p class="p69"><span class="t7">29 EK</span><span class="t7">İ</span><span class="t7">M, SAAT 16.00</span></p>

  <p class="p100"><span class="t9">&nbsp;</span></p>

  <p class="p101"><span class="t33">S</span></p>

  <p class="p80">es çıkarmayın ve kımıldamayın. Çok keskin gözleri ve kulakları vardır.” Konuşan Erika Moll’du. Biraz ötelerindeki bir mamaki bitkisinin dallarına ve iri yapraklarına bakıyordu. Bir yaprağa tutunmuş çok büyük bir yaratık, bir kanatlı böcek vardı. Hayvan parlak yeşildi ve dantelli yeşil kanatları yapraklardan zor ayırt edilebiliyordu. Uzun antenleri, patlak gözleri, eklemli bacakları ve yağla dolu şiş karnı vardı. Hayvan hırıltılı soluklar alırken sağrılarındaki deliklerden hava çıkıyordu.</p>

  <p class="p102">Bu bir çekirgeydi.</p>

  <p class="p103">Rick üfleme borularından birini alıp omzunda dengeledikten sonra içine bir ok yerleştirdi. Okun çelik ucu zehre bulanmıştı ve acıbadem kokuyordu. Rick’in kürarı. Okun arkasındaysa Rick’in yastık dolgusundan elde ettiği tüy vardı.</p>

  <p class="p10">Rick diz çöküp boruyu dudaklarına götürdü; ağzına kürar değmemesi için çok dikkat ediyordu. Siyanür gözlerini sulandırmış, boğazını yakmıştı.</p>

  <p class="p10">“Kalbi nerededir?” diye sordu yanında diz çöken Erika’ya. Böcek anatomisini en iyi bilen o olduğu için atışını Erika yönlendirecekti.</p>

  <p class="p12">“Kalbi mi? Hayvanın sırtında.”</p>

  <p class="p10">Rick başını iki yana salladı. “Atışı yapamam. O bölgeyi kanatları koruyor.” Boruyu bir o yana bir bu yana doğrulttuktan sonra içinden geldiği gibi atış yapmaya karar verdi. Hayvanın karnının altına nişan alıp derin bir nefes aldı ve üfledi.</p>

  <p class="p10">Okun neredeyse tamamı çekirgeye saplandı. Hayvan soluk verdi, kanatları titreşti. Bir an uçup gideceğini sandılar, ama öyle olmadı. Çekirge kulakları sağır eden bir çığlık attı. Bu sesi acıdan mı çıkarmıştı, yoksa alarm mı veriyordu? Soluması hızlandı, sendeledi, kaydı ve yaprağın kenarından sarktı.</p>

  <p class="p10">Bunu izlerken Amar kötü oldu. Acı çeken bir böceğin onu bu kadar etkileyeceğini hiç düşünmemişti. Rick’in kürarı çok güçlüydü.</p>

  <p class="p10">Beklediler. Çekirge baş aşağıya yapraktan sarkıyordu. Hırıltılı soluması önce yavaşladı, sonra tamamen kesildi. Çok geçmeden yere düştü.</p>

  <p class="p12">“Aferin Rick.”</p>

  <p class="p12">“Büyük avcı Rick.”</p>

  <p class="p10">İlk başta ölü çekirge kimsenin iştahını kabartmamıştı... Eri ka hariç. “Bir keresinde Tanzanya’da kınkanatlı böcek yemiştim,” dedi. “Çok lezzetliydi. Afrika’da insanlar böcekleri lüks yiyecek olarak kabul ederler.”</p>

  <p class="p10">Danny Minot bir dalın üstüne oturdu; midesi bulanıyordu. Ölü böceğe bakarken bile kusacak gibi olmuştu. “Belki yakınlarda bir hamburgerci buluruz,” diye espri yapmaya çalıştı.</p>

  <p class="p10">“Böcek eti hamburger kadar kötü değildir,” dedi Amar. “Bir sığırın ezilmiş kası, kanı ve dokuları midemi bulandırır. İnek yemem. Ama çekirge... eh... belki...”</p>

  <p class="p10">Hayvana bakarlarken açlıkları daha da dayanılmaz bir hal aldı. Küçük bedenleri enerjiyi çok hızlı yakmıştı. Altı üstü yoktu. Yemek zorundaydılar. Açlık mızmızlığa üstün geldi.</p>

  <p class="p10">Palalarla çekirgeyi doğradılar. Eti ve organları çıkarırlarken Erika yiyecekleri her şeyin yıkanması gerektiğini söyledi. Hayvanın kanı saydam, sarı-yeşil bir sıvıydı ve zırhını kesip açtıkları zaman dışarıya damladı. Bacaklarını koparıp içindeki eti çıkardılar. Arka bacaklarının üst kısmında ince, beyaz kaslar vardı. Bacakların en geniş taraflarından biftek kestiler. Okun zehri hayvanın kanına geçmiş olabileceğinden etin yıkanması gerekiyordu. Çiy damlalarında yıkadıktan sonra etin temiz ve lezzetli bir kokusu oldu. Pişirmeden yediler. Hafif tatlımsı bir tadı vardı.</p>

  <p class="p12">“Fena değil,” dedi Rick. “Suşiye benziyor.”</p>

  <p class="p12">“Çok taze,” dedi Karen.</p>

  <p class="p10">Danny bile eti yemeye başladı; önceleri tedirgindi, ama sonra tadını aldıktan sonra iştahla yedi. Ağzında iri bir lokma, “Tuzu eksik,” dedi.</p>

  <p class="p10">Hayvanın yumuşak ve sarı yağları karnından dışarıya sızıyordu. “Karın yağı iyi gelir,” dedi Erika. Hiçbirinde bir hareket olmayınca elini kepçe yapıp bir miktar yağ aldı ve çiğ çiğ yedi. “Tatlıymış,” dedi. “Biraz fındık tadı var.”</p>

  <p class="p10">Vücutlarının yağa ihtiyacı vardı; çok geçmeden hepsi çekirgenin karnına yumulup avuç avuç yağını yemeye başladılar. Parmaklarını bile yalıyorlardı.</p>

  <p class="p10">“Kendimi avını yiyen aslanlar gibi hissediyorum,” dedi Peter.</p>

  <p class="p10">Çekirgeden yemeleri mümkün olmayacak kadar çok et çıkmıştı. İsraf etmek istemedikleri için etin taşıyabilecekleri kadar bir kısmını yosunlara sarıp paket yaptılar ve serin kalması için torbalara koydular. Onlara epey bir süre yetecek kadar yiyecekleri olmuştu.</p>

  <p class="p10">Tok karnına kendilerini daha iyi hissederek haritayı incelemeye başladılar. Harita ve pusula Peter’daydı. Onlara belli noktaları gösterdi.</p>

  <p class="p10">“Sanırım, şimdi şuradayız,” dedi haritada belirtilen eğreltiotu kümesini göstererek. “İstasyon Bravo’ya çok yakınız. Gece olana kadar oraya varabiliriz.” Başım kaldırıp göğe baktı. Aydınlık azalmıştı, akşam oluyordu. “Dua edelim de, istasyon yerinde olsun.”</p>

  <p class="p10">Torbaları ve çantaları sırtlayıp yola koyuldular; arada bir durup karınca kokusu veya sesi var mı diye kolluyorlardı. Bir karıncaya rastladıkları zaman etrafta daha fazlasının olduğunu biliyorlardı. Hızlı hareket ettikleri takdirde karıncalar huylanmazlardı. En büyük tehlike yuva girişlerinde oluyordu. Güneş batmaya başlayınca orman zeminindeki gölgeler daha koyulaştı; önde yürüyen Peter bir karınca yuvasına basmaktan korkarak daha temkinli oldu. O ana kadar her şey yolunda gitmişti.</p>

  <p class="p10">“Durun!” dedi Peter. Yerden minyatür bir ağaç gibi çıkmış bir ilihia bitkisinin sapında gördüğü bir işareti inceledi. Sapın üstüne üç tane V biçiminde çentik atılmıştı ve üzerine turuncu boyayla X işareti konmuştu.</p>

  <p class="p12">Bu bir işaretti.</p>

  <p class="p12">Bir patikaya gelmişlerdi.</p>

  <p class="p10">Peter ilerleyince bir taş üstünde turuncu renkli bir X daha gördü. Yol ileriye doğru uzandıkça toprağın üstünde başka işaretler daha gördüler.</p>

  <p class="p10">Birkaç dakika sonra Peter geniş bir çukurun önünde durdu. Etrafındaki toprak kazılmış ve tersyüz edilmişti. Çukurun her yanında devasa ayak izleri vardı. Çukurlaşan bu izler suyla dolunca yüzme havuzuna benzemişti. Peter haritaya baktı. “Bravo İstasyonu’ndayız,” dedi. “Ama istasyon falan yok.”</p>

  <p class="p10">Ayak izleri her şeyi açıklıyordu. Birisi istasyonu kazıp sökmüş ve götürmüştü.</p>

  <p class="p10">“En kötü ihtimali düşünmek zorundayız,” dedi Karen sırt çantasını çıkarıp çukurun yanına oturarak. Alnını sildi. “Bu Vin Drake’in işi. Yani hayatta olduğumuzu ya biliyor ya da kuşkulanıyor. Hayatta kalma imkânımızı ortadan kaldırdı.”</p>

  <p class="p12">“Demek ki, Drake bizi arıyor,” dedi Peter.</p>

  <p class="p12">“Ama bizi nasıl bulacak?” diye sordu Rick.</p>

  <p class="p10">İyi soruydu. On iki milimetrelik vücutlarıyla normal boydaki bir insan tarafından fark edilmeyebilirlerdi. “Artık telsiz sessizliği çok önemli oldu,” dedi Peter.</p>

  <p class="p10">Bravo İstasyonu’nun yok olması, gece karanlığında saklanacak bir yerleri olmadığı anlamına geliyordu. Tropik bölgelerde hep olduğu gibi, güneş batmaya yüz tutunca hava hemen kararacaktı.</p>

  <p class="p10">Güneşin batışını gören Erica’nın endişesi de artmaktaydı. “Bilesiniz,” dedi diğerlerine. “Böceklerin büyük çoğunluğu ortaya gece çıkarlar, gündüz değil. Ve bunların da büyük bir kısmı etobur avcılardır.”</p>

  <p class="p32">“Burada kamp kuracağız,” dedi Peter. “Ve kendimize bir kale yapacağız.”</p>

  <p class="p10">Çok uzak olmayan bir mesafede altı bacaklı Hexapod taşıtı orman zeminindeki çakıllardan ve yapraklardan etkilenmeden, hızla ilerlemekteydi. Motorlu altı bacağı bitmez tükenmez bir enerjiyle hareket ediyordu.</p>

  <p class="p10">Aracı Johnstone sürüyordu; eli kumanda tertibatı olan eldiven benzeri bir cihazın içindeydi ve bir yandan ölçümleri okuyordu. Bu ölçümler servomotorların aracın altı bacağına sağladığı enerji düzeylerini göstermekteydi. Telius üstü açık kokpitte onun yanında oturuyor, büyük bir dikkatle etrafı tarıyordu. İki adam da tepeden tırnağa zırhlara bürünmüştü.</p>

  <p class="p10">Yürüteç nano-laminat mikro-lityum güç kaynağıyla donatılmıştı. Uzun menzilliydi ve çok güçlüydü. Mikro-dünyada normal taşıtlar işe yaramıyordu; sık sık takılıp kalıyorlar, tekerlekleri boşuna dönüyordu. Tekerlekli taşıtlar engellerin üstünden de aşamazlardı. Bunun yerine Nanigen mühendisleri böcek tasarımını kopya etmişlerdi. Bu tasarım çok iyi çalışmaktaydı.</p>

  <p class="p12">Yürüteç zemindeki bir çukura geldi.</p>

  <p class="p12">“Dur,” dedi Telius.</p>

  <p class="p10">Johnstone aracı durdurdu ve çukurun içine baktı. “Bu Echo İstasyonu,” dedi.</p>

  <p class="p12">“Eskiden öyleydi,” dedi Telius.</p>

  <p class="p10">İki adam araçtan atlayıp indiler. Mikro-dünyada bedensel hareketlere alışkındılar ve kuvvetlerini nasıl kullanacaklarını biliyorlardı. Çukurun etrafında dolaşıp toprak parçalarını ve yosunları incelediler. Bir gün önce yapan yağmur öğrencilerin çoğu izini silip süpürmüştü, ama Johnstone bazı ipuçlarının kalacağını biliyordu. Kim olsa, nerede olursa olsun, izini bulabilirdi. Bir kayanın üstündeki yosun dikkatini çekince yanına gidip inceledi. Yosun beli hizasındaydı. Bunun içinden yükselen dar bir bitki sapma dokundu. Ucu kırıktı. Dik açıyla bükülerek kırılmış, içindeki sporlar dökülmüştü. Islak sporların içinde Telius bir insana ait el izi buldu. Birisi bu sapı tutup kırmış, içindeki sporu boşaltıp elini sokmuştu. Biraz daha ileride Telius birbirine karışmış insan ayak izleri buldu. Büyük bir yaprağın altında yağmurdan sığınmışlardı.</p>

  <p class="p10">Johnstone eğilip ayak izlerini inceledi. “Beş kişiymişler hayır, altı. Tek sıra halinde yürüyorlarmış. Güneydoğu yönüne.”</p>

  <p class="p12">“Güneydoğuda ne var?” diye sordu Telius.</p>

  <p class="p12">“Otopark,” dedi Johnstone gözlerini kısıp gülümseyerek.</p>

  <p class="p12">Telius ona soran gözlerle baktı.</p>

  <p class="p10">Johnstone omzuna konan bir uyuzböceğini tutup ezdi ve fiskeyle fırlattı. “Lanet böcekler. Neyse, artık planlarını biliyoruz.”</p>

  <p class="p12">“Neymiş planları?”</p>

  <p class="p12">“Nanigen’e gidecek bir vasıta arıyorlar.”</p>

  <p class="p10">Haklıydı tabii. Telius hızla ilerleyip etrafta ipucu ararken Johnstone yürütece bindi ve koşar adım yürüyen arkadaşını takip etti. Telius arada bir durup yumuşak topraktaki izleri inceliyordu. Hedef şahıslar izlerini silmek için bir çaba göstermemişlerdi. Takip edildiklerinden kuşkulanmıyorlardı.</p>

  <p class="p10">Fakat hava kararmaya başlamıştı. Telius ve Johnstone hava karardıktan sonra geceyi gizlenerek geçirmeleri gerektiğini bilecek kadar mikro-dünyayı tanıyorlardı. Karanlık bastıktan sonra hareket edilmezdi. Asla.</p>

  <p class="p10">Yürüteci durdurdular. Johnstone aracın etrafına elektrik şoku verecek bir tel sararken Telius da tam bunun altında göğüs hizasında bir çukur kazdı. Bir kondansatörle tele elektrik verdiler. Herhangi bir hayvan araca dokunduğu anda çarpılacaktı. Sonra iki adam çukura girip, sırt sırta vererek oturdular; ellerindeki tüfekleri doluydu ve kullanıma hazırdı.</p>

  <p class="p10">Telius ağzına bir tutam tütün atıp arkasına yaslandı. Gece boyunca bir telsiz haberleşmesi olabilir düşüncesiyle Johnstone telsiz tespit cihazını yanına almıştı. Burada hiçbir korku duymuyordu. Mikro-dünyaya onuncu ziyaretiydi ve ne yapacağını biliyordu. Tespit cihazını açıp, yetmiş giga-hertz menzili içinde herhangi bir yayın var mı diye ekranı kontrol etti. Nanigen telsizleri bu frekansla kullanılırdı. Herhangi bir sinyal almadı. “Belki telsizleri bile yoktur,” dedi Telius’a.</p>

  <p class="p12">Telius karşılık olarak çiğnenmiş tütün tükürdü.</p>

  <p class="p10">Paket yemeklerini yediler. İşemek için çukurdan ayrı ayrı çıkıyorlar; birisi birkaç adım ötede işerken diğeri gaz tüfeğiyle onu kolluyordu. Elektrikli çitin içinden bir hayvan saldırabilirdi. Bu yaratıklardan bazıları işerken çıkan kokuyu alabiliyorlardı.</p>

  <p class="p10">Daha sonra nöbetleşe uyudular. Nöbet tutan enfrarujlu gözlük takarak etrafı kollamaktaydı.</p>

  <p class="p10">Johnstone bu dünyanın gece olunca nasıl cıvıl cıvıl hayatla dolduğunu hayranlıkla izliyordu. Gece görüş gözlüğüyle bakarken minik yaratıkların hiç durmadan hareket ettiklerini, milyonlarca böceğin oradan oraya koşturmalarını görüyordu. Türlerini tanımazdı. Onun için her böcek aynıydı. Yeter ki, saldırgan bir avcı olmasın. Bir fare görebilmek ümidiyle bakındı. Bu gece büyük bir av yapmak istiyordu. Bir fareyi 600’lük gaz tüfeğiyle devirmek, kocaman bir buffalo vurmak kadar iyi sayılırdı. Afrika’da birkaç kez buffalo avlamıştı.</p>

  <p class="p10">“Bir fare vurmak istiyorum,” dedi Johnstone. “Çok eğlenceli olurdu.”</p>

  <p class="p12">Telius homurdandı.</p>

  <p class="p12">“Karşımıza bir çulluk çıkmasın da...” diye ekledi Johnstone.</p>

  <p class="p104"><span class="t7">&nbsp;</span></p>

  <p class="p104"><span class="t7">22. BÖLÜM</span></p>

  <p class="p104"><span class="t7">&nbsp;</span></p>

  <p class="p104"><span class="t7">BRAVO</span> <span class="t7">İ</span><span class="t7">STASYONU YAKINLARI</span></p>

  <p class="p104"><span class="t7">29 EK</span><span class="t7">İ</span><span class="t7">M, SAAT 18.00</span></p>

  <p class="p56"><span class="t9">&nbsp;</span></p>

  <p class="p64"><span class="t26">H</span></p>

  <p class="p28">ayatta kalma mücadelesi veren altı öğrenci bir ağacın altında nispeten yüksek bir yer buldular. Gece yağmur yağarsa, buradayken sulara kapılma tehlikesi yoktu. Bu bir ohia ağacıydı ve çiçek açmıştı. Akşam güneşinde kırmızı çiçekleri pırıl pırıl parlıyordu.</p>

  <p class="p12">“Etrafımızı bir çitle çevirmeliyiz,” dedi Peter.</p>

  <p class="p10">Kuru dallar ve ölü otların saplarını topladılar. Otları ve dalları uzun kıymıklar halinde kestikten sonra bunları yan yana yere sapladılar. Böylece kamp yerinin etrafı sivri uçlu kazıklarla çevrilmiş oldu. Sivri uçlar dışarıya dönüktü. Çitte, arasından bir insanın geçebileceği kadar bir boşluk bıraktılar, ama girişi zorlaştırmak için etrafına zikzaklı kazıklar yerleştirdiler. Aydınlığın elverdiği sürece çalışmaya devam edip kalelerini sağlamlaştırdılar. Başlarının üstünde bir çatı yapmak için ölü yaprakları çitin içine sürüklediler. Böylece hem yerden sıçrayan yağmur</p>

  <p class="p28">damlalarından korunacaklar, hem de uçan avcılar tarafından görü 1 meyeceklerdi.</p>

  <p class="p10">Çatının altına da yaprak serip yerle teması kesen bir yatak yaptılar. Zemin minik kurtlarla kaynıyordu. İnce çadırı kesip bundan yaptıkları muşamba örtüyü de yaprakların üstüne sererek yataklarını daha konforlu hale getirdiler.</p>

  <p class="p12">Kendilerine bir kale yapmışlardı.</p>

  <p class="p10">Karen sprey şişesini çıkardı. Çoğunu karıncalarla savaşırken kullandığı için neredeyse boş gibiydi. “İçinde benzokinin var. Eğer bir saldırıya uğrarsak, hâlâ birkaç atış yapabiliriz.”</p>

  <p class="p10">“Artık kendimi daha emniyette hissediyorum,” dedi Danny alayla.</p>

  <p class="p10">Rick Hutter zıpkının ucunu kürar kavanozuna daldırdı. Sonra da bunu savaşa hazır halde çite dayadı.</p>

  <p class="p12">“Nöbet tutmalıyız,” dedi Peter. “Her iki saatte bir değişiriz.”</p>

  <p class="p10">Ateş yakma konusu açıldı. Normal dünyada vahşi doğada mahsur kalınca hem ısınmak hem de yırtıcı hayvanlardan korunmak için ateş yakmak gerekirdi. Ne ki, mikro-diinyada durum farklıydı. Erika Moll açıklama yaptı. “Böcekler ışığa gelir. Ateş yakacak olursak yüzlerce metre ötedeki yırtıcıların dikkatini çekeriz. Bence baş lambalarını da kullanmayalım.”</p>

  <p class="p41">Bu da geceyi zifiri karanlıkta geçirecekleri anlamına geliyordu.</p>

  <p class="p10">Alacakaranlık karanlığa dönüşürken bütün renkler gri ve siyah olmaya başladı. Giderek yaklaşan bir gürültü duydular yerin üstünden geçen pek çok ayağın çıkardığı sesti.</p>

  <p class="p12">“Bu da nesi?” dedi Danny korku içinde.</p>

  <p class="p10">Çok ince yapılı bir hayvan sürüsü hayalet gibi kampın önünden geçti. Bunlar çayır sinekleriydi; son derece uzun sekiz bacakları vardı. Öğrencilerin bakış açısına göre bacakları beş metre açılıyordu. Oval biçimindeki gövdelerinin tepesinde iki parlak göz vardı. Bu yaratıklar arazide kayar gibi hareket ederek yiyecek aramaktaydılar.</p>

  <p class="p12">“Dev örümcekler,” dedi Danny sıkılı dişlerinin arasından.</p>

  <p class="p10">“Onlar örümcek değil,” dedi Karen ona. “Onlara Opilion denir.”</p>

  <p class="p12">“Yani?”</p>

  <p class="p12">“Örümceklerin kuzenidirler. Zararsızdırlar.”</p>

  <p class="p12">“Çayır sinekleri zehirlidir,” dedi Danny.</p>

  <p class="p10">“Hayır, değildir,” diye tersledi onu Karen. “Onların zehri yoktur. Çoğu mantar ve çürümüş bitki yer. Bence çayır sinekleri çok güzeldir. Benim gözümde onlar mikro-dünyanın zürafaları gibidir.”</p>

  <p class="p12">“Ancak bir örümcek uzmanı böyle söyler,” dedi Rick.</p>

  <p class="p10">Giderek uzaklaşan çayır sineklerinin arkasından baktılar. Karanlık iyice yoğunlaştı ve yükselen deniz gibi her yanı sardı. Ormanın sesleri değişmekteydi. Bu da yeni bir grup yaratığın piyasaya çıktığı anlamına geliyordu.</p>

  <p class="p10">“Onların nöbet değişimi başlıyor,” dedi Karen. “Yeni vardiya aç olacak.” Artık birbirlerini bile doğru dürüst göremiyorlardı.</p>

  <p class="p32">Gece ilerledikçe çevreyi kuşatan gürültüler de arttı ve sesler yükseldi. Ayakları altındaki zeminin de titreştiğini hissedebiliyorlardı, çünkü bazı böcekler yere vurarak haberîeşirlerdi. Tabii, öğrenciler bu haberleşmenin tek kelimesini bile anlayamıyorlardı.</p>

  <p class="p10">Amar ilk nöbeti alırken diğerleri de birbirlerine sokulup, kıvrılarak yattılar. Amar zıpkınla yaprak-çatıya çıkıp, dimdik oturdu; kulak kesilmiş, havayı kokluyordu. Hava feromonla yoğunlaşmıştı. “Bu kokuyu hiç tanımıyorum,” dedi. “Bana tamamen yabancı geliyor.”</p>

  <p class="p10">Amar herhangi bir şeyin kokusunu nasıl alabildiklerini de anlayamıyordu. Bedenleri yüz katı küçültülmüştü; bu da vücutlarındaki atomların da o oranda küçüldüğü anlamına gelirdi. Böyle olunca, vücutlarındaki o minik atomlar çevredeki devasa atomlarla nasıl etkileşebiliyordu? Hiçbir şeyin kokusunu alamamaları gerekirdi. Hatta, hiçbir şeyin tadını da alamamaları gerekirdi. Dahası, nasıl nefes alabiliyorlardı? Kırmızı kan hücrelerindeki minik hemoglobin hücreleri soludukları havada bulunan devasa oksijen moleküllerini nasıl tutabiliyordu? “Burada bir paradoks var,” dedi Amar diğerlerine. “Vücutlarımızdaki minik atomlar etrafımızdaki dünyanın normal boyuttaki atomlarıyla nasıl etkileşiyor? Herhangi bir şeyin kokusunu, tadını nasıl alabiliyoruz? Hatta, kanımız oksijeni tutmayı nasıl başarıyor? Ölmüş olmamız gerekirdi.”</p>

  <p class="p10">Kimse işin içinden çıkamadı. “Belki Kinsky buna cevap verebilirdi,” dedi Rick.</p>

  <p class="p10">“Belki de veremezdi,” dedi Peter. “Bence Nanigen kendi teknolojilerini de tam anlayabilmiş değil.”</p>

  <p class="p10">Rick bir süreden beri mikro-vurgunları düşünmekteydi. Kimse görmeden kollarını ve ellerini inceleyerek, herhangi bir morluk var mı diye kontrol ediyordu. O ana kadar herhangi bir belirti görmemişti. “Belki de mikro-vurgunlar atomların uyuşmazlığından kaynaklanıyordur,” dedi. “Belki vücutlarımızdaki minik atomların etrafımızdaki büyük atomlarla etkileşiminde bir sorun vardır.”</p>

  <p class="p10">Bir uyuzböceği üstüne tırmanınca, Amar onu gömleğinden söküp yere bıraktı. Yaralamak istememişti. “Ya bağırsaklarımızdaki trilyonlarca bakteri? Onlar da küçültüldü mü?”</p>

  <p class="p12">Kimse bilmiyordu.</p>

  <p class="p10">Amar devam etti. “Ya süper-minik bakterilerimiz ekosistemde serbest kalırsa?”</p>

  <p class="p11">“Belki de vurgunla ölürler,” dedi Rick.</p>

  <p class="p10">Gökyüzü gümüşsü bir ışıltıyla biraz aydınlanır gibi oldu. Ay yükselmişti; ayla birlikte ormanın içinde yankılanan tüyler ürpertici bir uluma sesi duyuldu<span class="t8">.</span> <span class="t25">“Puuu...eee...ooo.”</span></p>

  <p class="p12">“Tanrım, bu da neydi böyle?” dedi birisi korkuyla.</p>

  <p class="p12">“Sanırım, baykuştu. Sesini çok düşük frekansta işitiyoruz.”</p>

  <p class="p10">Uluma tekrar işitildi; bir ağacın tepesinden geliyordu ve inlemeyle karışık bir ölüm tehdidi havası vardı. Baykuşun ölümcül varlığı üstlerinde bir yerdeydi.</p>

  <p class="p10">“Fare olmanın ne anlama geldiğini anlamaya başlıyorum,” dedi Erika. Baykuşun ötmesi kesildi, ardından bir çift kanat sessizce çırpılarak sayvanlarının üstünden geçti. Baykuş kendine daha iri bir av bulmuştu; mikro-insanlar kadar küçük şeyler ilgisini çekmiyordu.</p>

  <p class="p10">Hışırtılı bir titreşimle sarsıldılar. Toprak yerinden kalkıyordu.</p>

  <p class="p10">“Altımızda bir şey var!” diye haykırdı Danny ayağa fırlayarak. Altındaki toprak ayrılırken dengesini kaybetti ve sendelemeye başladı.</p>

  <p class="p10">Diğerleri de yattıkları yerden kalkıp palalarını kapmışlardı. Altlarındaki topraktan uğultular çıkıyor, zemin şiddetle sarsılıyordu. Amar zıpkını başının üstüne kaldırdı; kalbi göğsünden fırlayacakmış gibi atıyordu. Öldürmeye hazırdı. Bunu biliyordu. İnsanlar panik içinde çite doğru koştular, fakat çitin dışına kaçmanın mı, yoksa içinde kalıp yerden ne çıkacağını beklemenin mi daha iyi olacağını kestiremiyorlardı.</p>

  <p class="p10">Derken o sarsıntının nedeni ortaya çıkıverdi; inanılmaz büyüklükte, kahverengimsi pembe, silindir biçimli bir şey önündeki toprağı püskürterek yeraltından dışarıya yükseliyordu. Danny çığlığı bastı. Amar zıpkını tam fırlatacakken son anda durdu.</p>

  <p class="p10">“Bu bir solucan arkadaşlar,” dedi Amar zıpkını yere bırakarak. Bu zararsız solucana zıpkın saplayacak değildi; zavallı hayvan toprak altında hayatını sürdürmeye çalışıyordu; kimse için tehdit değildi.</p>

  <p class="p41">Solucan etrafında gördüklerinden hoşlanmadı. Buldozer gibi toprağı kazıp tekrar yeraltına girerken kamp çitini şiddetle sarstı.</p>

  <p class="p10">Ay yükselmeye devam ederken yarasalar piyasaya çıktı. Öğrenciler ıslıksı çığlıklar, stakkato sesler ve ağaç tepelerinin arasından rüzgâr uğultusu gibi hışırtılar duydular: Bunlar yarasaların sonarlarıydı. Tüyler ürpertici bir gürültüydü; uçan yırtıcı avcıların ultrason ışınları kullanarak avlarını arama sesiydi. Yarasa sonarı normal bir insanın işitemeyeceği kadar tizdir. Fakat mikro-dünyada yarasaların sesi bir denizaltının ping taraması gibiydi.</p>

  <p class="p12">Bir yarasanın bir güve bulup onu öldürüşünü işittiler.</p>

  <p class="p10">Bu öldürüş önce bir dizi yavaş pingle başladı. Yarasa ses titreşimlerini bir güve üstüne yönlendirip avını tanıtladı ve güvenin uçuş yönünü ve aradaki mesafeyi ayarladı. Ardından yarasanın çıkardığı pinglerin hızı ve sesi yükseldi. Erika Moll ne olduğunu açıkladı. “Yarasa sonarıyla güveyi ‘boyuyor.’ Güveye bir ültrason ışını gönderip geri gelen yankıları işitiyor. Bu yankılar güvenin yerini, boyunu ve biçimini belli ediyor. Yarasa güveye kilitlendiği an pingler hızlanıyor.”</p>

  <p class="p10">Çoğu zaman bir yarasa saldırdığı zaman güve davul gürültüsü gibi bir sesle kendini savunurdu. “Güvelerin çok güçlü işitme duyuları vardır,” diye açıkladı Erika. Güve yarasanın sonarını işitmiş ve kendi savunma gürültü-çıkarıcılarını başlatmıştı. Bu gümbürtü sesleri onun karnındaki davullardan geliyordu. Bu sesler yarasanın sonarını etkisiz kılıp güveyi yarasa tarafından görünmez hale getirebilirdi. Yarasa güveye yaklaşırken hızlı ping sesleri, güvenin sonarı bozmak için çıkardığı davul seslerine karışırdı. Yarasa <span class="t25">ping, ping, ping</span> diye çınlarken, onun sonarını bozmaya çalışan güve <span class="t25">pom, pom, pom</span> sesini çıkarırdı. Bazen güvenin davul gürültüsü aniden kesiliverirdi. “Yarasa güveyi yedi,” diye açıkladı Erika.</p>

  <p class="p10">Yarasa sesleri tepelerinde ötüp dururken hepsi büyülenmiş gibi kulak vermişlerdi. Derken başlarının üstünden kadife kanatlarını çırparak bir yarasa geçti. Çıkardığı sonar sesleri kulaklarını sağır edecek kadar güçlüydü.</p>

  <p class="p10">“Bu dünya beni korkudan öldürecek gibi,” dedi Karen. “Ama burada olmaktan tuhaf bir şekilde memnunum. Deli olmalıyım.”</p>

  <p class="p12">“Hiç değilse ilginç,” dedi Rick.</p>

  <p class="p12">“Keşke bir ateşimiz olsaydı,” diye sızlandı Erika.</p>

  <p class="p10">“Yakanlayız,” dedi Peter. “Etraftaki bütün yırtıcıları buraya çeker.”</p>

  <p class="p10">Onlara ateş yakmamayı tavsiye eden Erika’ydı aslında. Ama buna rağmen insani içgüdüleri ateş istiyordu. Basit bir ateş, sıcak, parlak ve huzur verici. Ateş güvenlik demekti, yiyecek ve yuva demekti. Ama etrafında sadece karanlık, serinlik ve sinir bozucu sesler vardı. Nabzını boynunda hissediyordu. Erika’nın ağzı kurumuştu; hayatında hiç olmadığı kadar korktuğunu fark etti. Akılcı yanı körü körüne bu ormanda koşmanın kesin ölüm anlamına geldiğini bilse de, içindeki ilkel yanı çığlıklar atarak kaçmak istiyordu. Akılcı davranış sessizce bekleyip, hareket etmemekti, ama karanlığa karşı duyulan o ilkel korkunun üstün geleceğinden çekiniyordu.</p>

  <p class="p12">Karanlık onları sarmış, sanki hepsini gözlüyor gibiydi.</p>

  <p class="p10">“Birazcık ışık için neler vermezdim,” dedi Erika. “Küçücük bir ışık. Kendimi çok daha iyi hissederdim.”</p>

  <p class="p12">Peter’ın elini elinde hissetti. “Korkma Erika,” dedi Peter.</p>

  <p class="p12">Erika onun eline sarılıp sessizce ağlamaya başladı.</p>

  <p class="p32">Amar Singh oturup zıpkını dizleri üstüne koydu ve ucunu biraz daha kürara buladı; karanlıkta elini kesmemek için dikkat ediyordu. Peter palasını bileyledi. Peter bu işi yaparken diğerleri de uyuyor veya uyumaya çalışıyordu.</p>

  <p class="p10">Sesler değişti. Bir anda etraflarını sessizlikten oluşan bir örtü kaplamış gibi oldu. Sessizlik uyuyanları uyandırdı. Bütün dikkatlerini toplayıp kulak kesildiler. Sessizlik her türlü gürültüden daha fenaydı.</p>

  <p class="p12">“Ne oluyor?” diye sordu Rick.</p>

  <p class="p12">“Silahlarınızı alın,” dedi Peter telaşla.</p>

  <p class="p12">Herkes palasını alıp hazır duruma geçti.</p>

  <p class="p10">Derken tuhaf, ıslık gibi bir ses duyuldu. Aynı anda birkaç yerden geliyor gibiydi. Islık sesi giderek daha yakından gelmeye başladı. Bir şey onlara doğru yaklaşıyordu.</p>

  <p class="p12">“Bu ne?”</p>

  <p class="p12">“Soluma sesine benziyor.”</p>

  <p class="p12">“Belki bir faredir.”</p>

  <p class="p12">“Fare falan değil.”</p>

  <p class="p12">“Ama ciğerleri olduğu kesin.”</p>

  <p class="p12">“Evet, çok fazla ciğeri var.”</p>

  <p class="p10">Peter, “Baş lambalarınızı hazır edin. Benim işaretim üzerine yakın.”</p>

  <p class="p10">Ekşimik bir misk kokusu havayı kapladı. Koku artarak iyice yoğunlaştı, artık neredeyse derilerine yağ gibi yapışıyordu.</p>

  <p class="p12">“Bu zehir,” dedi Peter.</p>

  <p class="p12">“Ne çeşit zehir Peter?” diye sordu Karen.</p>

  <p class="p10">Peter farklı zehir kokularını belleğinden getirmeye çalıştı. Tanıyamadı. “Bilmiyorum, bu...”</p>

  <p class="p10">Çok büyük, ağır bir hayvan etrafındaki otları ezerek onlara doğru hızla geliyordu.</p>

  <p class="p12">“Işıklar!” diye bağırdı Peter.</p>

  <p class="p10">Birkaç baş lambası aynı anda yandı; ışınlar onlara doğru gelen bir çıyanın üstünde toplandı. Üstünde dört tane gözü olan kan kırmızısı bir kafası vardı. Karmaşık ağzının etrafında bir çift siyah uçlu kırmızı diş görülüyordu. Çıyan kırk bacağı üstünde, dalgalar halinde hareket etmekteydi; gövdesi maun renginde, kat kat zırhla donanmıştı. Bu Hawaii’nin dev centipedesi, Scolopendra’ydı ve dünyadaki çıyanların en büyüklerinden biriydi.</p>

  <p class="p85"><span class="t7">23. BÖLÜM</span></p>

  <p class="p86"><span class="t7">FERN GULLY</span></p>

  <p class="p86"><span class="t7">30 EK</span><span class="t7">İ</span><span class="t7">M, SAAT 02.00</span></p>

  <p class="p28">&nbsp;</p>

  <p class="p36"><span class="t26">S</span></p>

  <p class="p28">colopendra derme çatma kazıklardan oluşan çitin arasından hızla geçerken insanlar çığlık çığlığa kaçıştılar. Bu hayvanların çok keskin koku alma duyuları olurdu; insan kokusu onu saldırmaya yöneltmişti. Çıyan yaprak-yatağı avı sanarak dişlerini geçirirken herkes bir yana kaçtı. Hayvan büyük bir hızla yaprak-yatağı vücuduyla sardı. Dişlerinden dışarıya kilolarca zehir fışkırırken havayı iğrenç bir koku kapladı.</p>

  <p class="p10">Bir centipedenin her bir bacağının sonunda sivri dişler, ayak-dişleri vardır. Her bir ayak-dişi zehirle yüklüdür ve düşmanına batırabilir. Bu Scolopendra’nın kırk bacağı yeri döverken, zehir damlaları dökülüyordu.</p>

  <p class="p10">Amar’a yaprak-çatının üstünde oturmaktaydı. Centipede çatıyı devirince Amar hayvanın tam önüne düştü. Yere yüzüstü kapanıp kendini korumaya çalıştı.</p>

  <p class="p10">Karen centipede anatomisi hakkında bir şeyler biliyordu. Amar’a, “Bacaklarına dikkat et!” diye bağırdı. “Her bacağında zehirli dikenler vardır.”</p>

  <p class="p10">Amar yuvarlandı; zehir damlatan ayak-dişler ona saplanmak için etrafında dans ederken sağa sola kaçmaya çalıştı. Er geç bu ayaklar bedenine saplanacak gibiydi.</p>

  <p class="p10">“Amar!” diye bağırdı Peter. Palasıyla ilerleyip çıyana vurarak onu Amar’dan uzaklaştırmaya çalıştı, fakat palanın hiç etkisi olmuyor, vurdukça hayvanın zırhından sekiyordu. Diğerleri de çıyanın dikkatini çekip Amar’a kaçma fırsatı yaratmak içn palalarıyla vurdular, fakat hayvanın bunu hissettiği bile yoktu.</p>

  <p class="p10">Çıyan birden yaprak-yatağı bırakıp kurbanını yakalamak için başını ileri geri sallamaya, ağzındaki dişleri açıp kapamaya başladı. Görme yetisi zayıftı, fakat artık sallamaya başladığı antenleriyle koku alıyordu. Antenlerinden biri Karen’a çarpıp onu devirdi.</p>

  <p class="p12">Çıyan dönüp yüzünü ona çevirdi.</p>

  <p class="p10">Çıyan Karen’a dönünce Amar yuvarlanarak uzaklaştı; ayağa kalkıp zıpkınını kaldırdı ve, “Hey!” diye bağırdı.</p>

  <p class="p10">Bunun etkisi olmayınca Amar çıyanın sırtına atladı. Zırhlı kabuğunun üstünde ayağa kalkıp dengesini sağlamaya çalışırken, zıpkını nereye saplaması gerektiğini düşündü.</p>

  <p class="p12">“Kalbine nişan al!” diye bağırdı Karen.</p>

  <p class="p10">Amar kalbin nerede olduğunu bilmiyordu; yaratığın vücudunda bilezik biçiminde birçok boğum vardı. “Neresi?” diye bağırdı.</p>

  <p class="p12">“Dördüncü boğum!”</p>

  <p class="p10">Amar çıyanın başından geriye doğru dört boğum saydıktan sonra zıpkını kaldırdı, ama birden duraksadı. Bu hayvanın muhteşem bir yanı vardı. Onun bu tereddüdü sırasında çıyan sırtını</p>
</body>
</html>
