<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Duvar Kâğıdı ve Kitaplar Mersey Kıyılarında Gezintiler</title>
</head>

<body>
  <h3 class="h31"><a id="a28"></a>Duvar Kâğıdı ve Kitaplar<br />
  Mersey Kıyılarında Gezintiler</h3>

  <p class="p7">&nbsp;</p>

  <p class="p7">Ölümünden sonra birkaç ay babanın yatağımla yattım. Anneni yalnız bırakmak tehlikeliydi. Beni onun yaşamının bekçisi yapmak kimin aklına geldi, bilmiyorum. Çok ağlıyordu, bense dinliyordum. Onu avutamazdım, bu olanaksızdı. Ama yataktan kalkıp da pencerenin önüne dikildiğinde hemen yerimden fırlar, yanında dururdum. Kollarımı bedenine sarar, hiç bırakmazdım. Konuşmazdık, bu sahneler sözcüklerle cereyan etmiyordu. Onu çok sıkı tutuyordum, pencereden atlasaydı, beni de birlikte götürmüş olacaktı. Kendisiyle birlikte beni de öldürecek gücü yoktu. Gerginlik azaldığında bedeninin gevşediğini hissederdim, bunun üzerine kararının çaresizliği içinde bana dönerdi. Başımı bedenine bastırır ve sesli sesli hıçkırmaya başlardı. Beni uyuyor sanmış, uyanmayayım diye çok sessizce ağlamaya çabalamıştı . Üzüntüsüne öylesine gömülüydü ki, benim gizlice uyanık durduğumu fark edemiyor ve sessizce yataktan kalkıp ayaklarının ucuna basarak pencerenin yanına giderken, mışıl mışıl uyuduğuma kesinlikle inanıyordu. Yıllar soma, o dönemi konuştuğumuzda, hemencecik yanı başında dikildiğim ve kollarımı bedenine doladığım anlarda ve de her seferinde, şaşırmış olduğunu itiraf etti. Benden kurtulamazdı, onu bırakmazdım, asla feda edemezdim. Ancak arkasından tutabiliyordum, ama tetikte oluşumun onu rahatsız ettiğini hissediyordum. Hiçbir gece, bir kereden fazla denemezdi bu işi. Patırtı sona erdikten sonra kikimiz de bitkin halde uykuya dalardık. Giderek bana karşı saygıya benzer bir duygu geliştirdi ve pek çok konuda bana yetişkinmişim gibi davranmaya başladı.</p>

  <p class="p7">Birkaç ay sonra babamın öldüğü Burton Sokağındaki evden, annemin ağabeyinin Palatine Sokağındaki evine taşındık. Bu çok kalabalık, büyük bir malikâneydi ve süreğen tehlike geçmişti.</p>

  <p class="p7">Ancak Burton Sokağında geçirdiğimiz taşınma öncesi dönem, yalnızca bu korkunç gece sahnelerinden oluşmuş değildi. Günler sakin ve olaysız geçiyordu. Akşama doğru, Annemle ikimiz, sarı salondaki küçük oyun masasında yemek yerdik. Salona özel olarak getirilen (aslında oraya hiç uymayan) bu masa ikimiz için hazırlanırdı. Ufak tefek soğuk yiyeceklerden oluşan küçük bir kuşluk yemeğiydi bu ve tıpkı Bulgaristan'daki gibi, sofrada hep beyaz koyun peyniri, hıyar ve zeytin bulunurdu. Ben yedi, Annemse yirmi yedi yaşındaydık. Çok ciddi, derin, uygar konuşmalar yapardık; ev çok sakindi, bebek odasındaymışız izlenimi veren bir sessizlik egemendi; annem bana: &ldquo;Sen benim büyük oğlumsun,&rdquo; der, bu sözleriyle özellikle geceleri ona karşı duyduğum sorumluluğu körüklemiş olurdu. Gün boyunca bu ikindi kahvaltılarını iple çekerdim. Yiyecekleri tabağıma kendim koyardım, tıpkı annem gibi çok koyardım; her şey, çok düzenli, yavaş ve bir tören havasında gerçekleşirdi; ancak parmaklarımın hareketlerini bile çok iyi anımsamama karşın, konuştuğumuz konuları artık anımsamıyorum; sık sık dile getirilen o tek tümce dışında her şeyi unutmuş bulunuyorum: &ldquo;Sen benim büyük oğlumsun.&rdquo; Annemin bana eğilirken ölgün gülümsemesini, konuşurken ağzının her gibi tutkulu olmayan, gergin hareketlerini görüyorum; bu yemekler sırasında onda hiç üzüntü izi hissetmediğimi sanıyorum, belki kederi, onu anlayan varlığım sayesinde körleşiyordu. Bir keresinde zeytinler hakkında bir şeyler söyledi bana.</p>

  <p class="p7">Bu olaydan önce Annem benim için pek önemli değildi. Onu hiç yalnız görmezdim. Bize bir dadı bakardı ve hep yukarda, çocuk odasında oynardık. Kardeşlerim benden dört ve beş buçuk yaş küçüklerdi. En küçüğümüz George, etrafı parmaklıklı, küçük bir tahta oyun alanında dururdu. Ortanca oğul Nissim, yaramazlıklarıyla ünlüydü. Yalnız bırakıldığı an bir işler çevirirdi. Banyodaki musluğu açardı örneğin, sular merdivenlerden aşağı akıncaya dek de kimse bunun farkına varmazdı; ya da üst kat koridoru baştan başa kâğıt kaplanıncaya dek tuvalet kâğıdını yuvarlardı. Hep yeni ve daha beter oyunlar kurmakla meşguldü, hiç kimse de ona engel olamadığından, &ldquo;yaramaz çocuk&rdquo; damgasını yemişti.</p>

  <p class="p7">Okula giden tek çocuk bendim. Miss Lancashire'ın Barlowmore Sokağındaki okuluna gidiyordum. Bundan daha sonraları söz edeceğim.</p>

  <p class="p7">Evde, çocuk odasında genellikle tek başıma oynardım. Aslında oynuyor sayılmazdım, duvar kâğıdıyla konuşuyordum. Kâğıdın desenindeki sayısız koyu renkli yuvarlaklar, bana insan gibi görünürdü. O insanların kahramanı olduğu öyküler uydururdum, ya ben onlara öykü anlatırdım, ya da onlar benimle oynardı; duvar kâğıdı insanlarından hiç bıkmıyordum, saatlerce konuşabilirdim onlarla. Dadı iki kardeşimle sokağa çıktığında, evde duvar kâğıdıyla tek başıma kalmak konusunda ısrarlıydım. Kâğıdın arkadaşlığını, herkesinkine, hiç değilse, kardeşleriminkine yeğlerdim; kardeşlerimle birlikteyken aptalca yaratılmış olaylarla ve Nissim'in oyunları gibi dertlerle uğraşıyorduk. Kardeşlerim yanımdayken, duvar kâğıdı insanlarıyla fısıltıyla konuşurdum; dadı yanımdaysa, dudaklarımı bile kıpırdatmadan içimden söylerdim öykülerimi. Ama herkes odadan çıktı mı, biraz bekler, rahat rahat konuşmaya başlardım. Az sonra sesim yükselir, sözcüklerime heyecan katılırdı; yalnızca, duvar kâğıdı insanlarını, gözü pek işler yapmaya razı etmeye çalıştığımı anımsıyorum; onlar beni reddeder, ben de onları azarlardım. Yüreklendirirdim onları, kışkırtırdım; yalnız kaldığımda, biraz korkardım, kendi hissettiklerimi onlara mal ederdim, <span class="t13">onlar</span> korkaktı. Ama gene de onlar kendi rollerini oynar, kendi diyeceklerini derlerdi. Tara karşımda, son derece göze çarpan bir noktada duran bir yuvarlak, etkileyici konuşmasıyla bana karşı koyduğunda, onu ikna etmeyi başarmak benim için hiç de küçük bir utku sayılmazdı. Dadının, beklediğimden erken döndüğü ve çocuk odasından seslerin geldiğini duyduğum bir gün duvardaki bu insanla gene bir tartışmaya girişmiştim. Dadım ansızın odaya girdi ve beni suçüstü yakaladı, gizim ortaya çıkmıştı, o andan sonra, küçükler hava almaya çıkarıldığında, ben de götürülüyordum; beni o kadar çok yalnız bırakmanın sağlıklı olmadığına karar verilmişti. Sesli duvar kâğıdı eğlencesi sona erdi, ama inatçıydım, öykülerimi kardeşlerim odadayken bile sessizce oluşturmaya alıştım. Hem duvar kâğıdı insanlarına yanıt yetiştirmeyi, hem de kardeşlerimle oynamayı beceriyordum. Yalnızca beni bu sağlıksız eğilimlerden uzak tutma görevini üstüne alan dadı beni felce uğratıyordu; onun yanında, duvar kâğıdı dilsizdi.</p>

  <p class="p7">Ancak o dönemdeki en güzel konuşmalarım, hayatta olan babamla aramda geçen konuşmalardı. Babam, her sabah işe gitmezden önce çocuk odasına gelir ve hepimize ayrı ayrı ve de özel, inandırıcı sözler söylerdi. Çok neşeli, şakacı bir adamdı ve her zaman için yeni bir soytarılık yaratmayı bilirdi. Sabahları bu şakalar pek uzun sürmezdi; aşağıda yemek odasında Annemle birlikte yapacağı kahvaltıdan önce ve de gazeteleri henüz okumadan gelirdi yanımıza. Akşamlarıysa eli kolu dolu dönerdi eve; herkes için bir armağan getirmiş olurdu mutlaka; eve eli boş geldiği tek bir akşam yoktu. İşte o saatlerde çocuk odasında daha uzun süre kalır ve bizimle beden eğitimi yapardı. En hoşlandığı hareket, üçümüzü de uzatmış olduğu kolunda ayakta tutmaktı. İki küçük kardeşim kolayca duruyordu, ben, bir yere tutunmadan ayakta durmayı öğrenmek zorundaydım, onu dünyadaki herkesten fazla sevmeme karşın, jimnastiğin bu bölümünde hep azıcık korkmuşumdur.</p>

  <p class="p7">Okula başlamamdan birkaç ay sonra o andan sonraki tüm yaşamımı değiştiren ciddi ve heyecan verici bir olay oldu. Babam bana bir kitap getirmişti. Beni tek başıma biz çocukların yatak odası olan arka odaya götürdü ve kitap hakkında bilgi verdi. Bu, <span class="t13">Binbir Gece</span> <span class="t13">Masallar</span><span class="t13">ı</span>'nın çocuklar için hazırlanmış bir basımıydı. Kapakta renkli bir resim vardı, sanırım, Alaaddin ile sihirli lâmbasıydı bu. Babam benimle çok ciddi ve yüreklendirici bir şekilde konuştu ve bu kitabı okumanın, ne kadar güzel olacağını anlattı, içinden bir öykü okudu ve kitaptaki diğer öykülerin de bunun kadar güzel olduğunu, onları okumaya çalışmam gerektiğini ve sonra da akşamları' ona okuduğumu anlatmamı söyledi. Kitabı bitirdiğimde, bana yenisini getirecekti. Bana bir şeyin iki kez söylenmesi gerekmedi, okulda okuma ve yazmayı daha yeni öğrenmiş olmama karşın, hemen kollan sıvadım, bu harika kitaba yumuldum ve her gece ona anlatacak bir bölüm okudum. Sözünü tuttu, her zaman yeni bir kitap hazırdı; tek bir günümü bile okumadan geçirmedim.</p>

  <p class="p7">Kitaplar, hepsi de aynı boyutta, kare şeklinde, çocuklar için hazırlanmış bir diziydi. Yalnızca kapaklarındaki renkli resimlerle birbirlerinden ayrılıyorlardı. Bütün ciltlerde harfler aynı büyüklükteydi, aynı kitabı tekrar tekrar okuyordunuz sanki. Bu hangi diziydi, bilmiyorum, ama bir daha asla eşi benzeri yayımlanmadı. Bütün kitap adlarını anımsıyorum. <span class="t13">Binbir Gece</span> <span class="t13">Masallar</span><span class="t13">ı</span>'ndan sonra Grimm'in masalları, <span class="t13">Robinson Crusoe, Gulliver'in Gezileri, Shakespeare&rsquo;den Masallar, Don Kihote,</span> <span class="t13">Dante</span>, <span class="t13">William Tell</span> geldi. Dante&rsquo;yi çocuklar için uyarlamak nasıl mümkün oldu, merak ediyorum. Her ciltte, birkaç cicili bicili resim bulunuyordu, ama ben bunlardan hoşlanmadım, öyküler çok daha güzeldi; resimleri bugün görsem tanımam bile belki. Daha sonra beni ben yapan hemen hemen her şeyin yaşamımın yedinci yılında babam için okuduğum bu kitaplarda zaten var olduğunu göstermek kolay olacaktı. O günden sonra peşimi hiç bırakmayan öykü kahramanları arasında tek eksik Odysseus'tu.</p>

  <p class="p7">Okuduğum her kitabı babamla tartışıyordum. Bazen öylesine heyecanlanıyordum ki, o beni sakinleştirmek zorunda kalıyordu. Ama o, yetişkinlerden bekleneceği üzere, masalların gerçek olmadığını asla söylemedi bana; bunun için ona ayrıca şükran borçluyum, belki de bugün hâlâ onları gerçek olarak kabul ediyorum. Elbet, Robinson Crusoe'nun, Denizci Sinbad'dan farklı olduğunu görüyordum, ama bu öykülerden herhangi birinin daha az değerli olabileceği hiç aklımdan geçmedi. Bununla birlikte, Dante&rsquo;nin Cehennemiyle ilgili kötü düşler gördüm. Annemin, babama, &ldquo;Jacques, bu kitabı ona vermemeliydin, daha çok erken çocuk için,&rdquo; dediğini duyduğumda, babamın artık bana kitap getirmeyeceğinden korktum ve düşlerimi gizli tutmayı öğrendim. Bir de &mdash;pek emin değilim ama&mdash; sanıyorum, annem duvar kâğıdıyla sık sık yapığım konuşmaları kitap okumama bağlıyordu. O dönem, annemi en az sevdiğim dönemdi. Tehlikeyi savuşturacak kadar kurnazdım, belki de kitaplarla bunlar üzerine babamla yaptığım konuşmalar, dünyadaki en önemli şey haline gelmiş olmasaydı, duvar kâğıdı sohbetlerimi &mdash;vazgeçilmez bulmama karşın&mdash; artık sevmediğim yalanını söyleyerek kendi isteğimle bir kenara bırakmazdım.</p>

  <p class="p7">Ama babam amacından sapmadı ve Dante'den sonra <span class="t13">Wiliam Tell'i</span> getirdi. &ldquo;Özgürlük&rdquo; sözcüğünü ilk kez burada duymuş oluyordum. Babam ne olduğunu şimdi unuttuğum bir şeyler söyledi bana. Sonra İngiltere'yle ilgili birkaç söz ekledi: İngiltere'ye bu yüzden geldik, diyordu, insanlar burada özgür olduğu için. Annem Viyana'ya düşkündü gerçi ama, babanım İngiltere'yi ne kadar sevdiğini biliyordum. Bu dili gerektiği şekilde konuşmak için çaba harcıyordu, haftada bir kez bir kadın gelip ona ders veriyordu. İngilizce tümcelerini, ilk gençliğinden beri çok iyi bildiği ve annemle sık sık konuştuğu Almancadan farklı telaffuz ettiğini fark ettim.</p>

  <p class="p7">Bazen bunları tek tek söyleyip tekrarladığını duyardım. İngilizce sözcükleri, çok güzel bir şeylermişçesine, yavaş yavaş söylerdi, bundan büyük bir zevk duyar, bir kez daha söylerdi. Şimdi artık biz çocuklarla hep İngilizce konuşuyordu; o güne kadarki dilim olan Sefaradça, geri plana çekildi, bu dili yalnızca başkalarından, özellikle de yaşlı akrabalardan duyuyordum artık.</p>

  <p class="p7">Ona okuduklarımı anlatırken, İngilizce konuşmak zorundaydım. Sanırım bu tutkulu okuyuş, çok hızlı bir gelişme göstermemde bana yardımcı oldu. Konuşmalarımın öylesine akıcı olması hoşuna gidiyordu. Ama <span class="t13">onun</span> söyleyeceklerinin, özel bir ağırlığı olmalıydı, çünkü yanlış yapmadığından kesinlikle emin olmak için tümceleri çok dikkatli kuruyordu, okuyormuş gibi konuşuyordu benimle. Bu saatler, vakur, kutsal, değerli anılar olarak duruyor belleğimde, oyun odasında bizimle oynayan ve durmadan yeni şakalar yaratan babamdan çok farklı biriydi o saatlerde.</p>

  <p class="p7">Ondan aldığım son kitap Napoleon üzerineydi. Bir İngiliz gözüyle yazılmıştı ve Napoleon bu kitapta bütün ülkeleri, özellikle de İngiltere'yi ele geçirmek isteyen zalim bir hükümdar olarak görülüyordu. Babam öldüğünde bu kitabı okumaktaydım. Napoleon'a karşı duyduğum hoşnutsuzluk o günden beri değişmemiştir. Babama kitabı anlatmaya başlamış ama pek ilerlememiştim. <span class="t13">William</span> <span class="t13">Tell</span>'den hemen sonra vermişti onu bana ve özgürlük üzerine yaptığımız konuşmalardan sonra bu ona basit geliyordu. Napoleon hakkında hemencecik heyecanlı heyecanlı konuşmaya başladığımda, &ldquo;Dur hele, dedi, daha çok erken. Okumaya devam et bakalım. Sonunda işler çok farklı olacak.&rdquo; O sıralarda Napoleon'un henüz taç giymediğini kesinlikle biliyorum. Belki bu bir sınamaydı, belki Babam imparatorluk debdebesine karşı koyup koyamayacağımı anlamak istiyordu. Kitabı ölümünden sonra bitirdim, onun verdiği bütün kitaplar gibi bunu da sayısız kereler tekrar okudum. Güç ya da iktidar denen şeyle ilgili pek bu&ndash; deneyimim yoktu. Bu konudaki ilk düşüncelerim bu kitaptan filizlendi, o günden bu yana, Napoleon'un adını her duyuşumda elimde olmaksızın onunla babamın ani ölümü arasında bağlantı kuruyordum. Napoleon'un cinayetleri içinde en büyüğü ve en korkuncu, Babamı öldürmesiydi.</p>

  <p class="p7">Pazar günleri bazen beni yürüyüşe çıkarırdı babam. Evimizin yakınlarında, küçük Mersey Irmağı akardı. Sol tarafında kırmızımsı bir duvar bulunuyordu; karşı kıyıda, çiçeklerle ve uzun otlarla dolu harikulade bir çayırın ortasında kıvrıla kıvrıla ilerleyen bir patika vardı. Bana çayırın İngilizce karşılığı &ldquo;meadow&rdquo; sözcüğünü öğretti, her yürüyüşte soruyordu bu sözcüğü. Bunun özellikle güzel bir sözcük olduğunu düşünüyordu, benim için de İngiliz dilindeki en güzel sözcük olarak kaldı. Sevdiği bir başka sözcük de &ldquo;island&rdquo;dı. İngiltere'nin bir ada oluşu onun için çok önemli olsa gerekti; belki de onu bir Kutsanmışlar Adası olarak düşünüyordu. İngiltere'nin bir ada olduğunu çoktan öğrenmiş olmama karşın bana tekrar tekrar açıklamasına şaşıyordum. Mersey Irmağı kıyısındaki çayırda yaptığımız son yürüyüşte, alıştığımdan çok farklı konuştu benimle. Çok ivedi bir sesle, ne olmak istediğimi sordu, ben de hiç düşünmeden &ldquo;Doktor!&rdquo; dedim.</p>

  <p class="p7">&ldquo;Ne istiyorsan olacaksın,&rdquo; dedi bana. Bunu öylesine sevecen bir sesle söyledi ki, adımlarımızı durdurduk. &ldquo;Benim gibi, amcaların, dayıların gibi ticaret adamı olmak zorunda değilsin,&rdquo; dedi; &ldquo;Üniversiteye gidecek, en çok istediğin bölümü seçeceksin.&rdquo;</p>

  <p class="p7">Bu konuşmayı hep onun son isteği olarak görmüşümdür. Ama o zamanlar, bu sözleri söylerken babamın neden öylesine farklı bir insan oluverdiğini bilmiyordum. Ancak yaşamı hakkında daha çok şey öğrendikten sonra, kendisini düşündüğünü anladım. Viyana'da okula giderken, sık sık büyük bir tutkuyla <span class="t13">Burgtheater</span>'a gidiyormuş, en büyük isteği aktör olmakmış. Sonnenthal'e taparmış, daha küçük ' yaşlarda olmasına karşın, onunla karşılaşmayı ve isteğini ona söylemeyi başarmış. Sonnenthal ona sahneye çıkamayacak kadar kısa boylu olduğunu, bir aktörün bu kadar kısa olmaması gerektiğini söylemiş. Yaşamının her saniyesinde aktörlük yapmakta olan, evdeki her sözüyle komedi oynayan Büyükbabamdan tiyatro yeteneğini almış Babam, ama Sonnenthal'ın sözleri karşısında perişan olmuş ve düşlerini gömmüş. Müziğe yatkındı, sesi iyiydi ve kemanını her şeyden çok severdi. Çocuklarını acımasız bir aile reisi olarak yöneten büyükbabam, oğullarının hepsini de, küçük yaşlarda iş hayatına fırlattı; Bulgaristan'ın belli başlı her kentinde, oğullarından birinin yönettiği şubeler açmak istiyordu. Babamın kemanıyla fazlaca vakit geçirdiği görülünce, kemanı elinden alınmış, hiç istememesine karşın, iş hayatıyla baş başa kalmıştı. Ticareti hiç sevmiyordu; kendi öz çıkarlarının neyi gerektirdiği onu hiç mi hiç ilgilendirmiyordu. Ama Büyükbabamdan çok daha zayıftı ve boyun eğdi. Annemin yardımıyla Bulgaristan'dan kaçıp Manchester'a yerleşmeyi sonunda başardığında yirmi dokuz yaşındaydı. Ama artık bakmakla yükümlü olduğu bir ailesi, üç çocuğu vardı, bu nedenle iş adamı olarak kalmayı seçti. Babasının zulmünden kaçıp Bulgaristan'dan ayrılmak büyük bir utkuydu onun için. Gerçi, onunla çok kötü ayrılmışlardı ve babasının lanetini taşımaktaydı, ama İngiltere'de özgürdü ve kendi oğullarına farklı davranmaya kararlıydı.</p>

  <p class="p7">Babanım pek okumuş biri olduğunu sanmıyorum. Müzik ve tiyatro onun için kitaplardan daha önemliydi. Aşağı katta yemek odasında bir piyano vardı, her Cumartesi ve Pazar günleri, Babam bürosuna gitmediği günler, Annemle birlikte orada müzik vardı. Babam şarkı söyler, Annem ona tuşlarla eşlik ederdi. Hep bir Alman liedi, genellikle de Schubert ve Loewe seçerlerdi. Liedlerden biri &mdash;adı &ldquo;Çalılıktaki Mezar&rdquo;dı, kimin olduğunu bilmiyorum&mdash; ayaklarımı yerden keserdi. Bu şarkıyı duyar duymaz yukardaki çocuk odasının kapısını açar, sessizce aşağı iner, yemek odası kapısının ardına saklanırdım. O zamanlar Almanca anlamıyordum ama şarkı çok dokunaklıydı. Bir gün beni kapı ardında yakaladılar, o günden sonra, bana yemek odasında müzik dinleme hakkı tanındı. Bu şarkı söyleneceği zaman özellikle aşağı getiriliyordum, artık gizli gizli inmem gerekmiyordu. Bana sözlerini açıkladılar; aslında Bulgaristan'dayken sık sık Almanca duymuş ve allamadığım halde kendi kendime gizlice konuşmuştum da; ama ilk kez bir şey benim için çevriliyordu, gerçek anlamda öğrendiğim, ilk Almanca sözcükler, &ldquo;Çalılıktaki Mezar&rdquo; şarkısının sözleriydi. Şarkı, ordudan kaçtıktan sonra yakalanan ve kendisini kurşuna dizecek olan yoldaşlarının karşısında dikilmiş bulunan birini anlatıyordu. Kaçmasına yol açan şeyi anlatıyordu kaçak asker, sanırım anayurdunda söylenen bir şarkıydı bu. Şarkı, &ldquo;Elveda ey kardeşler, işte bağrım, vurun!&rdquo; sözleriyle sona eriyordu. Sonra bir silah sesi duyuluyor ve çalılıktaki mezarla üzerindeki güllerden söz ediliyordu.</p>

  <p class="p7">Silah sesini titreyerek beklerdim, asla eksilmeyen bir heyecandı bu. Şarkıyı tekrar tekrar dinlemek ister, babama asılır, asılırdım; o da arka arkaya iki üç kez söylerdi. Her cumartesi, eve geldiğinde, daha armağanlarımızı bile çıkarmasını beklemeden &ldquo;'Çalılıktaki Mezar&rdquo;ı söyleyip söylemeyeceğini sorardım. &ldquo;Bakarım,&rdquo; derdi. Ama aslında kararsızdı çünkü şarkıya böylesine tutkun olmam onu rahatsız etmeye başlamıştı. Kaçağın gerçekten ölmüş olduğuna inanmak istemezdim; kurtarılmasını dilerdim, annemle babam birkaç kez söylediği halde kurtarılmadığını görünce büyük bir düş kırıklığı ve şaşkınlığa gömülürdüm. Gece yatağımda, adam aklıma gelirdi, düşüncelere dalardım. Yoldaşlarının onu vurmasını aklım almıyordu. Adamcağız her şeyi iyice açıklamıştı ne de olsa; ben olsaydım ona ateş etmezdim. Ölüm anlaşılmaz bir şeydi benim için, yasını tuttuğum ilk ölüm bu oldu.</p>

  <h3 class="h31"><a id="ncx173"></a><a id="a29"></a><a id="a30"></a>Küçük Mary<br />
  <span class="th32">Titanic</span>'in Batışı<br />
  Kaptan Scott</h3>

  <p class="p7">Manchester&rsquo;a gelmemizden kısa süre sonra okula başladım. Okul Burlowmore Sokağında, evimizden on dakika kadar uzaklıktaydı. Müdürün adı, Miss Lancashire'dı, Manchester&rsquo;ın içinde bulunduğu ilçenin adı da Lancashire olduğu için, bu ada şaşardım. Kız erkek karışık bir okuldu, ben birden kendimi hepsi de İngiliz ola çocukların ortasında buldum. İngilizce bir öykü anlattığımda, müdür&ndash;öğretmen beni yüreklendirirdi, çünkü başlangıçta, diğer çocuklar kadar iyi değildi İngilizcem. Ama çok kısa sürede okumayı yazmayı öğrendim, babamın bana verdiği kitapları okumaya başlayınca da, Miss Lancashire'ın bu kitaplardan söz edilmesinden hoşlanmadığını fark ettim. Onun amacı, okulunda bütün çocukların kendilerini rahat hissetmesiydi, hızlı gelişme onu pek ilgilendirmiyordu. Onu bir kez bile kızgın ya da öfkeli görmedim, işini öylesine iyi yapıyordu ki, çocuklarla ilgili hiçbir sorunla karşılaşmıyordu. Hareketleri güvenli, ama atletik değildi, sesi inişsiz çıkışsızdı, hiçbir iz bırakmazdı. Ağzında tek bir buyruk çıktığım anımsamıyorum. Yapmamamız gereken şeyler vardı; ama kendisi bunları durmada tekrarlamadığından, biz sözünü dinlerdik. Daha ilk günden sevdim okulu. Miss Lancashire'da, bizim dadımızdaki katılık yoktu, her şeyden önemlisi, burnu sivri değildi. Sevimli, yuvarlak yüzlü, ufak tefek, narin bir kadındı, kahverengi giysisi yerlere dek uzanıyordu, ayakkabılarını göremediğimden, annemle babama onun yalınayak dolaşıp dolaşmadığını sorardım. Benimle alay edilmesine karşı çok duyguluydum, annem bu soruma kahkahalarla gülerek yanıt verince, Miss Lancashire'ın görünmez ayakkabılarını bulmaya karar verdim. Dikkat kesildim, sonunda gördüm onları ve biraz incinmiş olarak, buluşumu evde açıkladım.</p>

  <p class="p7">İngiltere'de, o dönemde tanık olduğum her şey, düzenliliğiyle beni büyülüyordu. Rusçuk&rsquo;ta harala gürele yaşıyorduk, gürültü vardı, korku' vardı, sonu kötüye varan kazalardan yana zengindik. Ama okulda kendi ortamımdaymışım gibi hissetmeme yol açan bir şeyler olsa gerekti. ^Odaları, Bulgaristan'daki evimizin odaları gibi düzayaktı; Manchester'daki yeni evimizde olduğu gibi üst kat yoktu, ayrıca okul arka büyük bir bahçeye bakıyordu. Sınıfların kapı ve pencereleri hep açıktı, mümkün olduğu kadar bahçede oynuyorduk. Spor, en önemli ilgi alanımızı oluşturuyordu. Diğer çocuklar, analarından kriket oynayarak doğmuşlar gibi daha ilk günden kuralları koymuşlardı. Arkadaşım Donald, bir süre sonra, başlangıçta bana kuralları tekrar tekrar anlatmak ve açıklamak zorunda kaldıkları için aptal olduğumu sandıklarını itiraf etti. Önceleri, bana acıdığı için yanıma oturmuş, benimle konuşmuştu; ama pullarını bana gösterdiği gün, ilgi çekici olduğuma karar verdi; bir kere, gösterdiği pulların hangi ülkelere ait olduğunu hemencecik söylemiştim, sonra da ben ona hiç tanımadığı Bulgaristan pullarımı gösterdiğimde, hele hele değiş tokuş yapmak yerine, &ldquo;bende bunlardan çok var&rdquo; olduğu için öylesine verdiğimde benimle ilgili düşünceleri değişti, arkadaş olduk. Ona rüşvet verme amacı güttüğümü sanmıyorum; çok gururlu bir çocuktum, ama beni küçümsediği için onu etkilemek istediğim kesin.</p>

  <p class="p7">Pul biriktirme dostluğumuz öylesine hızlı gelişti ki, sınıfta gizli gizli sıranın altında pullarla küçük oyunlar oynamaya başladık. Bize bir şey söylenmedi, tatlı tatlı yerlerimiz değiştirildi ve oyunlarımız, dönüş yoluyla sınırlı kaldı.</p>

  <p class="p7">Onun yerine küçük bir kızı oturttular yanıma: Mary Handsome. İlk anda, bir posta pulu gibi hoşlandım ondan. Handsome, &mdash;<span class="t13">yak</span><span class="t13">ı</span><span class="t13">ş</span><span class="t13">ı</span><span class="t13">kl</span><span class="t13">ı</span><span class="t13">, cömert</span>&mdash; adı beni şaşırtmıştı, adların bir anlam taşıyabileceğini bilmiyordum. Benden kısa boylu, san saçlıydı, ama en güzel tarafı, yalaklarının &ldquo;küçük elmalar gibi&rdquo; kırmızı oluşuydu. Hemen konuşmaya başladık, beni karşılıksız bırakmıyordu; ama derste, onunla konuşmazken bile, gözümü ondan ayıramıyordum. Kırmızı yanakları beni öylesine büyülemişti ki, Miss Lancashire'a hiç dikkat etmiyor, sorularını duymuyor, karmakarışık yanıtlar veriyordum. Kırmızı yanaklarını öpmek istedim, bunu yapmamak için kendimi zor tutuyordum. Okuldan sonra onunla birlikte yürümeye başladım; benim gideceğim yönün tersi yönde oturuyordu; her zaman benimle nerdeyse evimin kapısına dek yürüyen Donald'a hiçbir şey söylemeden onu orda öyle bıraktım. Küçük Mary ile &mdash;ona bu adla sesleniyordum&mdash; oturduğu sokağın köşesine dek yürüdüm; alelacele yanağından öptüm ve koşar adım eve gittim, kimseye bu konuda bir şey söylemedim.</p>

  <p class="p7">Bu birkaç kez tekrarlandı, köşede ona yalnızca bir veda öpücüğü verdiğim sürece hiçbir şey olmadı, belki o da evde bu olaydan söz etmemişti. Duygularım alevlenmeye başladı, artık okul beni ilgilendirmiyordu, onun yanında yürüyeceğim anı bekliyordum, az sonra köşeye kadarki uzaklık fazla gelmeye başladı, ayrılma noktasına varmadan kırmızı yanağından öpmeye kalktım. Beni itti ve &rdquo;Bana ancak köşede veda öpücüğü verebilirsin, yoksa anneme söylerim,&rdquo; dedi. Ani bir hareketle dönerken söylediği &ldquo;veda öpücüğü&rdquo; sözleri beni çok etkiledi, artık köşeye daha hızlı yürüyordum, o, hiçbir şey olmamış gibi duruyordu, ben de onu her zamanki gibi öpüyordum. Ertesi gün, sabredemedim ve onu caddeye çıktığımız an öptüm. Onun öfkesini bastırmak için de, kendim öfkelendim ve gözdağı veren bir ses tonuyla, &ldquo;Seni istediğim zaman öpeceğim,&rdquo; dedim. &ldquo;Köşeye gelinceye kadar beklemeyeceğim artık.&rdquo; Kız kaçmaya çalıştı, ben de hemen yakaladım, birkaç adım yürüdük, gene öptüm, köşeye gelinceye dek öpmeye devam ettim. Sonunda onu bıraktığımda hiçbir veda sözcüğü söylemedi, yalnızca: &ldquo;İşte şimdi anneme söyleyeceğim&rdquo; dedi.</p>

  <p class="p7">Annesinden korkmuyordum; kırmızı yanaklarına öylesine tutkundum ki, eve geldiğimde, dadımızın şaşkın gözleri önünde, <span class="t13">&ldquo;Little Mary is my sweetheart\</span> Küçük Mary benim sevgilim! Küçük Mary benim sevgilim!&rdquo; diye şarkı söylemeye başladım.</p>

  <p class="p7">&ldquo;Sweetheart'&rsquo; sözcüğünü bizzat dadımdan öğrenmiştim. Yalnızca küçük kardeşim Georgie'yi öperken kullanıyordu bu sözcüğü; kardeşim bir yaşındaydı ve dadımız onu bebek arabasıyla dolaşmaya çıkarırdı. Elmacık kemikleri çıkık, uzun burunlu kadın, bebeği tekrar tekrar öper, &ldquo;You are my sweetlıeart,&rdquo; derdi ona. &ldquo;Sweetheart&rdquo;ın ne anlama geldiğini sordum, bütün öğrendiğim, hizmetçimiz Edith'in bir &ldquo;sweetlıeart&rdquo;ı, bir erkek arkadaşı olduğuydu. O ne işe yarar? Tıpkı dadının Georgie'yi öptüğü gibi öpersin onu. Bu beni yüreklendirmişti, zaten dadının karşısında zafer şarkımı söylerken yanlış bir şey yaptığımı düşünmemiştim.</p>

  <p class="p7">Ertesi gün, Mary'nin annesi Mrs. Handsome okula geldi. Ansızın karşımızda dikildi bu iri yarı kadın; kızından da çok beğendim onu ve buna sevindim. Miss Lancashire'la konuştuktan sonra yanıma geldi ve çok kesin bir tavırla: &ldquo;Artık küçük Mary'ye eve gelirken eşlik etmeyeceksin. Senin evin başka yönde. Artık ikiniz yan yana oturmayacaksınız ve de onunla konuşmayacaksın.&rdquo; Öfkeli değildi sesi, alınmış görünmüyordu ama ses tonu öylesine kesindi ve aynı zamanda benim annemin konuşmasından öylesine farklıydı ki.... Mrs. Handsome'a gücenmedim; o da arkasında durduğundan göremediğim kızı gibiydi, onun yalnız kırmızı yanaklarını değil, her şeyini, özellikle de konuşurken tavrını sevmiştim. O sıralarda, okumayı yeni öğrendiğim dönemlerde, İngilizcenin üzerimde dayanılmaz bir etkisi vardı ve hayatımda hiç kimse, benim önemli bir rol oynadığım bir konuda konuşma yapmak için bu dili kullanmamıştı.</p>

  <p class="p7">Mesele kapandı, ama sonradan bana söylendiğine göre, konu bu kadar basit değilmiş. Miss Lancashire, annemle babamı okula çağırmış ve benim okulda kalmamın iyi olup olmayacağını görüşmüşler. Okulunda böylesine büyük bir tutkuya tanık olmamış, biraz şaşırmışmış ve acaba bunun &ldquo;Oriental&rdquo; (Doğulu) çocukların İngiliz çocuklardan çok daha erken olgunlaşmasıyla bir ilgisi var mıymış? Babam onu yatıştırmış, bunun masum bir şey olduğu konusunda onu ikna etmiş. Belki de kızın aşırı kırmızı yanaklarından başka bir neden aramamak gerektiğini söylemiş. Miss Lancashire&rsquo;dan bir hafta daha denemesini rica etmiş ve de haklı olduğu görülmüş. Bir daha Küçük Mary'ye göz ucuyla bile bakmış olduğumu sanmıyorum. Annesinin arkasında ayakta dururken, kadının benliğinde erimişti kız bana göre, onun içine girmişti. Evde, Mrs. Handsome'dan hayranlıkla söz ettim sık sık. Ama Mary okulda daha sonra ne yaptı, okula ne kadar devam etti, alınıp da başka bir okula mı verildi, bilmiyorum. Belleğim, onu öptüğüm dönemle sınırlanmış durumda.</p>

  <p class="p7">Olayın kızın kırmızı yanaklarıyla ilgili olabileceğini tahmin ederken ne kadar haklı olduğunu bilmiyordu belki de babam. Daha sonra, asla unutmadığım bu çocukluk aşkını düşündüm sık sık. Bir gün, Bulgaristan'da duyduğum ilk çocuk şarkısını anımsadım. Henüz büyüklerin kollarında taşındığım dönemlerdi, bir kadın bana yaklaştı ve <span class="t13">&ldquo;Manzanicas coloradas, las que vienen de Stambol&rdquo;</span> (Küçük elmalar, kırmızı kırmızı elmalar, İstanbul'dan gelen elmalar) diye bir şarkı söyledi. İşaret parmağı yanağıma yaklaştı, yaklaştı, ansızın güçlü bir hareketle okşadı. Hoşnutlukla kıkırdadım, kadın beni kollarına aldı, sarıldı, öptü. Bu olayı tekrar tekrar yaşadım, sonunda şarkıyı öğrendim. Derken, kadınla birlikte söylemeye başladım, bu benim ilk şarkımdı ve benim şarkı söylememi isteyen herkes, bu oyunu oynardı. Dört yıl sonra, Mary'de kendi küçük elmalarımı bulmuştum, kız benden daha ufak tefekti, ona hep &ldquo;küçük&rdquo;, diyordum, nasıl oldu da öpmeden önce parmağımı yanağına değdirmedim, şaşıyorum.</p>

  <p class="p7">En küçüğümüz George, kara gözleri, kuzguni siyah saçlarıyla çok sevimli bir çocuktu. Babam ona ilk sözcüklerini öğretiyordu. Her sabah yatak odamıza geldiğinde, aralarında aynı sözcüklerden oluşan bir konuşma geçerdi, ben de pürdikkat dinlerdim: &ldquo;Georgie?&rdquo; derdi Babam ivedi ve sorgulu bir ses tonuyla, &ldquo;Canetti,&rdquo; diye yanıtlardı bu sesi George; &ldquo;İki?&rdquo; derdi babam, &ldquo;Üç&rdquo; derdi çocuk; &ldquo;Dört?&rdquo; derdi babam, çocuk: &ldquo;Burton,&rdquo; babam, &ldquo;Road.&rdquo; Başlangıçta hepsi bu kadardı. Ama günler geçtikçe yavaş yavaş bir söz babadan, bir sözcük çocuktan olmak üzere adresimiz tamamlandı: &ldquo;Batı,&rdquo; &ldquo;Didsbury,&rdquo; &ldquo;Manchester,&rdquo; &ldquo;England.&rdquo; Son sözcük benimdi, hiç ihmal etmez, &ldquo;Avrupa,&rdquo; diye eklerdim.</p>

  <p class="p7">Söylemek istediğim, coğrafya benim için çok önemli hale geldi, bu konuyla ilgili bilgimse, iki şekilde artıyordu. Bana bir boz yap verildi. Bu, ülkelerin tek tek oyulduğu bir tahta üzerine yerleştirilen renkli bir Avrupa haritasıydı. Bütün parçaları bir yığın haline getirip karıştırıyordunuz, sonra şimşek hızıyla parçaları birleştiriyordunuz. Her ülkenin kendine özgü bir şekli vardı elbet benim parmaklarım da bu şekillere alıştı; bir gün &ldquo;bilmeceyi gözüm kapalı yapabilirim,&rdquo; sözleriyle babamı şaşırttım.</p>

  <p class="p7"><span class="t13">&ldquo;Yapamazs</span><span class="t13">ı</span><span class="t13">n!</span> &ldquo; dedi. Gözlerimi sımsıkı kapadım ve Avrupa'yı gözü kapalı yerleştirdim.</p>

  <p class="p7">&ldquo;Hile yaptın,&rdquo; dedi, &ldquo;parmaklarının arasından dikizledin.&rdquo; Buna içerlemiştim, kendi elleriyle gözlerimi kapamasını istedim.</p>

  <p class="p7">&ldquo;Sıkı kapat! Sıkı kapat!&rdquo; diye bağırıyordum heyecanla, Avrupa bir araya getirilmişti bile.</p>

  <p class="p7">&ldquo;Gerçekten de yapıyormuşsun,&rdquo; dedi ve beni övdü; yaşamımda hiçbir övgü benim için bu kadar değerli olmadı bugüne dek.</p>

  <p class="p7">Ülkeleri öğrenmenin diğer yolu, pul biriktirmekti. Şimdi artık yalnızca Avrupa'nın değil, dünyanın bütün ülkelerinin pullarını biriktiriyordum, bu ülkeler arasında en önemli rolü İngiliz sömürgeleri oynuyordu. Pul albümü, babamın armağanı oldu, defteri aldığımda, her sayfanın sol üst köşesine birer pul iliştirilmişti bile.</p>

  <p class="p7">Gemiler ve diğer ülkeler konusunda pek çok şey duydum. <span class="t13">Robinson Crusoe,</span> &ldquo;Denizci Sinbad,&rdquo; <span class="t13">Gulliver'in Gezileri</span> en sevdiğim öykülerdi, ayrıca üzerinde güzel resimler bulunan pullarım da vardı. Ne kadar değerli olduğunu aklımın almadığı bir Mauritius Adası pulu vardı defterimde; pul değiş tokuşu yapacağım biriyle oturduğumda ilk sorum, &ldquo;Fazla Mauritius pulun var mı?&rdquo; olurdu. Bu soru her zaman çok ciddi bir havayla sorulurdu, ben bile kendi kendime sorardım.</p>

  <p class="p7">Bu dönemde yaşanan ve bugün, bütün halkı toplu olarak duygulandırdı, harekete geçiren tanığı olduğum ilk olaylar olduğunu anladığım iki felaket de gemiler ve coğrafyayla ilgiliydi. Birincisi Titanic'in batışı, ikincisiyse Kaptan Scott'un Güney Kutbunda ölmesiydi.</p>

  <p class="p7">Titanic'in batışı konusunda ilk konuşan kimdi, anımsamıyorum. Ama dadımız kahvaltıda ağlıyordu, onu ağlarken hiç görmemiştim; bir de, hizmetçi Edith, normalde kendisini hiç görmediğimiz çocuk odasına geldi, dadımızla birlikte ağladılar. Icebergi anlattılar, korkunç sayıda insanın boğulduğunu anlattılar; benim üzerimde en büyük etkiyi yapansa, gemi batarken bandonun sürekli çalması oldu. Ne çaldıklarını öğrenmek istedim, ama ters bir yanıt aldım. Bu kez onur kırıcı bir şey sorduğumu anlayıp ağlamaya başladım. Böylece, Annem aşağıdan Edith'e seslendiğinde üçümüz de ağlamaktaydık; belki de annem haberi henüz öğrenmişti. Sonra dadıyla birlikte aşağı indik, Annemle Edith, ayakta durmuş birlikte ağlıyorlardı.</p>

  <p class="p7">Ama sonra dışarı çıkmış olsak gerek, çünkü sokaklarda ağlayan insanlar şu anda gözümün önünde; her şey çok farklıydı. İnsanlar kümeler halinde toplanmış heyecanlı heyecanlı konuşuyorlardı, başkaları onlara katılıyor, yeni bir şeyler söylüyorlardı; gelen geçenin genellikle hayranlıklarını dile getiren bir şeyle söylediği kardeşim, bebek arabasında yanımızdaydı ve onu hiç kimse fark etmiyordu bile. Biz çocuklar unutulmuştuk, ama gene de, insanlar gemide bulunan çocuklardan söz ediyorlardı, onların ve kadınların ilk kurtarıcılardan olduklarını anlatıyorlardı. Herkes gemiyi terk etmeyi reddeden kaptandan söz ediyordu boyuna. Ama en sık kulağıma gelen sözcük, &ldquo;iceberg&rdquo;di. &ldquo;Meadow&rdquo; ve &ldquo;island&rdquo; sözcükleri gibi içimde kök saldı bu, onu babamdan duymamıştım gerçi ama, en önemli üçüncü İngilizce sözcük bu oldu benim için, dördüncüsüyse &ldquo;kaptan&rdquo;dı,</p>

  <p class="p7"><span class="t13">Titanic</span> tam olarak ne zaman battı bilmiyorum. Ama o günlerin heyecan, bir süre eksilmeyen heyecanı içinde, boşu boşuna babamı aradım. Ne olursa olsun benimle konuşurdu o, beni avutacak bir şey söylerdi. Bütün gücüyle içime oturan felâketten beni korurdu. Onun her hareketi, benim için çok değerli bir anı olarak gözümün önünde, ama <span class="t13">Titanic'</span>i düşündüğümde, onu görmüyorum, onu duymuyorum, geminin, gecenin ortasında buz dağına çarptığı, bando çalmaya devam ederken soğuk sulara gömüldüğü anki çıplak korkuyu hâlâ içimden atamıyorum.</p>

  <p class="p7">İngiltere'de değildi belki o sırada. Bazen seyahate çıkardı. O günlerde okula da gitmedim. Belki felâket, bir tatil dönemine rastlamıştı, belki okulu tatil etmişlerdi, belki hiç kimse çocukları okula göndermeyi aklına getirmemişti. Annem beni avutamazdı elbet, felaket onu pek derinden etkilememişti; evimizdeki İngilizlere, Edith ve Miss Bray'e gelince, kendimi onlara gerçek ailemden daha yakın hissettim. Sanırım Birinci Dünya Savaşı boyunca gösterdiğim İngiliz yanlısı davranışın kökleri, o günlerin üzüntü ve heyecanı içinde filizlenmişti.</p>

  <p class="p7">Bu dönemde yaşanan ve bütün halkı ilgilendiren ikinci olay, tümüyle farklı bir nitelik gösteriyordu. &ldquo;Kaptan&rdquo; sözcüğü burada da başrolü oynuyordu gerçi. Ama bu adam bir geminin kaptanı değildi, Güney Kutbu kâşifiydi ve bir buzdağına çarpmak yerine kaza, kar ve buzla kaplı çorak topraklarda meydana gelmişti; buzdağı bütün bir kıtaya yayılacak şekilde genişlemişti. Ayrıca bir paniğin karşıtı söz konusuydu, gemiden denize atlayan umarsız bir insan yığını yoktu burada; Kaptan Scott'la adamlarından üçü, buzlu çölde donarak ölmüşlerdi. Bu, denebilir ki, tam da İngilizlere göre bir serüvendi; adamlar Güney Kutbuna ulaşmışlardı, ama buraya ilk gelen onlar değildi. Anlatılması olanaksız güçlükler ve çabalar sonunda buraya vardıklarında, Norveç bayrağının dikilmiş olduğunu görmüşlerdi. İlk gelen Amundsen olmuştu. Dönüşte yok olmuşlardı, bir süre için izlerine rastlanmamıştı. Şimdi bulunmuşlardı, son sözleri güncelerinden okunuyordu.</p>

  <p class="p7">Miss Lancashire, okulda bizi bir araya topladı. Korkunç bir şeylerin olduğunu anlamıştık, tek bir çocuk bile gülmüyordu. Öğretmen, Kaptan Scott'un zor görevini betimleyen bir konuşma yaptı. Adamların buz çöllerinde çektiklerini bir bir anlatmaktan da çekinmedi. Aklımda birkaç ayrıntı kaldı, ama sonradan her şeyi dikkatlice okuduğumdan, hangi bilgileri o anda öğretmenden duyduğumu, hangilerini sonradan okuyup öğrendiğimi ayırt etmem beklenemez. Miss Lancashire, adamların başına gelenlerden büyük bir üzüntüyle söz etmedi, ondan daha önce hiç duymadığım şekilde kesin ve gururlu bir havayla konuştu. Amacı, kutup kâşiflerini bize örnek olarak sunmaktı, o anda öğrencilerinden biri açısından başarıya ulaştı: bu biri bendim. Anında bir kâşif olmaya karar verdim ve bu tasarıma birkaç yıl boyunca bağlı kaldım. Miss Lancashire, konuşmasını, Scott ve arkadaşlarının, gerçek birer İngiliz olarak öldüklerini söyleyerek bitirdi; Manchester'da kaldığım yıllarda, İngiliz olmanın gurur verici olduğunun böylesine açıkça ve düpedüz söylendiğine tanık olduğum tek durum buydu. Sonraları, başka ülkelerde bu türden şeylerin, Miss Lancashire'ın sesindeki dinginliği ve gururu anımsatıp beni öfkelendiren bir saygısızlıkla çok daha sık söylendiğini duyacaktım.</p>

  <h3 class="h31"><a id="ncx199"></a><a id="a32"></a><a id="a31"></a>Napoleon, Yamyam Konuklar ve<br />
  Pazar Keyfi</h3>

  <p class="p7">Burton Road'daki büyük evde yaşam hareketliydi, gelen giden çok, neşe eğlence boldu. Hafta sonları mutlaka konuklarımız olurdu. Bazen beni de onların yanına çağırırlardı, bunu konuklar isterdi, onların karşısında yapabileceğim çeşit çeşit gösteri vardı. Böylece ailenin üyelerini ve onların arkadaşlarını çok iyi tanımaya başladım. Manchester'daki İspanyol kökenli Yahudiler ya da Sefaradlar topluluğu biraz hızlı büyümüştü; bütün Yalıudiler, West Didsbury ve Withington'un eteklerindeki yerleşim yerlerinde birbirlerine yakın mahallelere yerleşmişlerdi. Lancashire'den Balkanlara pamuklu mallar ihracı, karlı bir işti. Bizden birkaç yıl önce, Annemin ağabeyleri Bucco ile Solomon, Manchester'a gelmiş ve bir şirket kurmuşlardı. İkisinin en bilgili ve akıllısı olarak kabul edilen Bucco, kısa süre sonra genç yaşta ölmüş, donuk gözlü zor bir adam olan Solomon tek başına kalmıştı. Bir ortak arıyordu, bu da İngiltere'yi çok seven babam içi kaçırılmaz fırsattı. Babam şirkete katıldı, çekici, uyumlu ve diğer insanların görüşlerine saygılı bir insan olarak da, bacanağı için yararlı bir denge oluşturmuştu. Bu dayıyı iyi ya da samimi, dost olarak göremiyorum, gençliğimin nefret edilen düşmanıydı o, hor gördüğüm her şeyi savunan adamdı. Öyle ya da böyle, beni umursadığı yoktu belki de, ama ailenin gözünde, başarının fotoğrafıydı, başarıysa parayı temsil ediyordu. Manchester'da onu pek görmezdim; durmadan iş gezilerine çıkardı, ama aile, bu görünmeyen kişiden görünmediği oranda daha fazla söz ederdi. Artık İngiltere'nin yerlisi sayılırdı, girdisini çıktısını biliyordu, diğer iş adamları arasında da saygın bir yeri vardı. Ailenin İngiltere'ye daha sonra gelen üyeleri, kusursuz İngilizcesine hayrandı; bu görüşleri konusunda yalnız değillerdi ayrıca. Miss Lancashire, okulda bazen ondan söz ederdi. &ldquo;Mr. Arditti bir beyefendi,&rdquo; derdi. Bu sözlerle belki de halinin vaktinin yerinde olduğunu, davranışlarında bir yabancı havası bulunmadığını anlatmak istiyordu. Bu dayı, büyük bir evde oturuyordu, bizim caddeye paralel olan Palatine sokağında, bizimkinden çok daha büyük bir evdi bu; bir de, çevremde gördüğüm kırmızımsı evlerin tersine, bembeyaz, pırıl pırıl parlak bir ev olduğundan, ayrıca belki de sokağın adından dolayı, bana saray gibi gelirdi orası. Ama kendisi, aslında pek öyle göstermemesine karşın, daha ilk zamanlardan başlayarak bana insan yiyen bir dev gibi görünürdü. Hep, Mr. Arditti şöyle, Mr. Arditti böyle... Dadımız onun adını söylerken saygılı bir sırıtma takardı suratına, bütün büyük yasaklarda, onun adı gözdağı olarak kullanılırdı, hatta duvar kâğıdı insanlarıyla konuştuğum ortaya çıkıp da bana karşı hep sevecen ve anlayışlı olan babamın sözleriyle o insanları savunmaya kalktığımda, Mr. Arditti'nin bunu duyması halinde korkunç sonuçlara katlanmak durumunda kalacağım söylenmişti. Onun adını duyar duymaz savunmayı kestim ve duvar kağıdı insanlarıyla ilişkimi koparacağıma söz verdimdi. Çevremdeki bütün yetişkinlerin kaçınılmaz yetkesiydi o. Napoleon hakkında kitaplar okuduğumda, onu tam tamına bu dayı görünümünde getirdim gözlerimin önüne, onun gaddarlıklarını Napoleon'a da yakıştırıyordum. Pazar sabahları, annemle babamın yatak odasına girmemize. İzin vardı, bir keresinde odaya girdiğimde, babanım, ciddi ve soylu İngilizcesiyle, &ldquo;Gözü hiçbir şey görmüyor. Gerekirse cesetleri çiğneyip geçecek,&rdquo; dediğini duydum. Annem beni fark etti ve ona Almanca yanıt verdi, öfkelenmiş görünüyordu ve konuşma, ben anlamaksızın bir süre devam etti.</p>

  <p class="p7">Babam, dayımdan söz ediyorduysa, o anda dayımın öldüreceği ya da kapattıracağı şirketleri anlatmak istiyor olsa gerekti; dayım başkalarına fırsat tanımazdı. Ama o sıralarda bunu arılamadım, Napoleon'un yaşamöyküsünde pek ilerlemiş sayılmazdım gerçi ama, (elbette yalnızca kitaplardan bildiğim) ceset sözcüğünü, insan cesedi olarak kabul edecek kadar tanımıştım bu komutanı.</p>

  <p class="p7">Annemin, daha önce Manchester'a gelmiş üç yeğeni vardı, bunlar kardeştiler. En büyükleri Sam, gerçekten de İngiliz&rsquo;e benziyordu, ayrıca İngiltere'ye herkesten önce gelmiş, herkesten uzun kalmıştı. Ağzının uçlarını aşağı sarkıta sarkıta, güç sözcükleri doğru telâffuz etmeyi öğretirdi bana; ona öykünmek amacıyla onun yüz hareketlerini yapmaya çalıştığımda sevecen bir kahkaha atar, duygularımı incitmeden yürekten gülerdi. Miss Lancashire'ın o diğer akraba, yamyam dev&ndash;dayı hakkındaki kesin kanısı asla kabul etmediğim bir şeydi ve bir keresinde, bu duygumu göstermek için Sam Dayının önüne dikildim ve &ldquo;Siz bir beyefendisiniz, Sam Dayı!&rdquo; dedim. Belki bunu duymak hoşuna gitti, ne var ki, demek istediğimi kesinlikle anladı, <span class="t13">herkes</span> anladı, çünkü yemek odamızdaki herkes, dilsiz kesildi.</p>

  <p class="p7">Biri dışında, annemin bütün bu akrabaları, Manchester'da aile kurmuşlardı, eşleriyle birlikte bizi ziyarete gelirlerdi. Yalnızca Solomon Dayı ortalıkta görünmüyordu, onun vakti çok değerliydi ve konuk kadınlarla sohbet etmek, hele hele müzik çalmak ya da dinlemek onu hiç ilgilendirmiyordu. Bunlara, &ldquo;basit şeyler&rdquo; diyordu, kafası hep yeni iş anlaşmalarıyla doluydu, üstelik, bu &ldquo;zihinsel etkinliğinden&rdquo; dolayı ona hayranlık da duyuluyordu.</p>

  <p class="p7">Diğer konuk aileler, bu türden akşamlarımızda bize gelen komşulardı. Adının güzel olması nedeniyle hoşlandığım Mr. Florentin vardı örneğin. Uzun bir bıyığı bulunan ve hep gülen Mr. Calderon vardı. İlk gördüğümde bana en gizemli gelen, Mr. Innie'ydi. Diğerlerinden daha esmerdi ve onun Arap olduğunu söylerlerdi, Arap kökenli Yahudi demek istiyorlardı, Bağdat'tan daha yeni gelmişti. Aklımda <span class="t13">Binbir Gece Masallar</span><span class="t13">ı</span> vardı; &ldquo;Bağdat&rdquo; sözünü duyduğumda, kılık değiştirmiş bir Harun Reşit göreceğimi sandım. Ama bu kılık değiştirme işinde fazla ileri gidilmişti, Mr. Innie'nin dev boyutlu ayakkabıları vardı. Bundan hoşlanmadım, neden bu kadar büyük ayakkabıları olduğunu sordum. &ldquo;Çünkü bu kadar büyük ayaklarım var,&rdquo; dedi, &ldquo;görmek ister misin?&rdquo; Ayakkabıları hemen çıkaracak saldım ve korktum. Çünkü duvar kağıdı insanlarım arasında, benim özel düşmanım olan ve kurmak istediğim hiçbir oyuna katılmayan birinin de ayakları dev boyutluydu. Mr. Innie'nin ayaklarını görmek istemedim, hoşça kal demeden çocuk odasına çıktım. O ayaklarla Bağdat'tan geldiğine inanmıyordum artık; annemle babama bunun doğru olmadığını ve adamın bir yalancı olduğunu söyledim.</p>

  <p class="p7">Annemle babamın konukları iyi vakit geçirirlerdi, konuşur, bol bol güler, müzik çalar, iskambil oynarlardı. Genellikle belki de piyano yüzünden yemek odasında otururlardı. Yemek odasından bir koridor ve giriş bölümüyle ayrılan sarı salonda pek konuk ağırlanmazdı. Ancak salon, benim, Fransızcayla ilgili utanma sahnelerimin geçtiği yer olarak önem taşıyordu. Herhalde annem, İngilizcenin babam için çok değerli olması nedeniyle ve buna karşılık olarak Fransızca da öğrenmem konusunda ısrar etmişti. Bir öğretmen, bir Fransız kadın geliyor, bana sarı salonda ders veriyordu. Esmer, zayıf bir kadındı ve karşısındakinde öfke uyandıran bir havası vardı, ama yüzü, daha sonradan tanıdığım diğer Fransız kadınlarının yüzleriyle örtülmüş, belleğimde onu artık bulamıyorum. Tam saatinde gelir giderdi, ama asla fazla bir çaba harcamazdı, bana yalnızca evde yalnız kalan ve bir şeyler atıştırmak isteyen bir oğlanı anlatan bir öykü öğretti. <span class="t13">&ldquo;Paul etait seul â la maison,&rdquo;</span> diye başlardı öykü. Kısa süre içinde öyküyü ezberledim ve annemle babama okudum. Çocuk bu atıştırmalar sırasında çeşit çeşit talihsizliklerle karşılaşıyordu, ben de öyküyü elden geldiğince dramatik bir tonla anlatıyordum &mdash; annemle babam bundan çok hoşlanıyor, daha öykünün ortasına gelmeden katıla katıla gülmeye başlıyorlardı. Biraz garip geldi bana bu. Onların böylesine uzun süre ve böylesine uyumlu şekilde gülmelerine hiç tanık olmamıştım, öyküm bittiğinde, övgülerinin sahte olduğunu hissettim. Bundan alındım, yukarı odama çıktım ve öyküyü yanlış yapmayı ya da takılmayı önleyecek şekilde ezberlemek üzere provalara başladım.</p>

  <p class="p7">Bir daha konuklar geldiğinde, hepsi de bir gösteriyi izlemek üzere diziliyorlarmışçasına sarı salona yerleştiler, ben aşağı indirildim ve Fransızca öyküyü okumam istendi. <span class="t13">&ldquo;Paul etait seul â la maison,&rdquo;</span> diye başladığım anda bütün yüzler hevesli bir neşeyle hareketlendi. Onlara günlerini göstermek istemiştim, bu nedenle elimden geleni yapıyordum. Öyküyü sonuna kadar okudum. Her zaman sesi en fazla çıkan kişi olan Mr. Calderon alkışladı ve &ldquo;Bravo! Bravo!&rdquo; diye haykırdı. Beyefendi olan Sam Dayı, ağzını kapalı tutamadı bir türlü ve bütün o İngiliz dişlerini gösterdi. Mr. Innie, dev pabuçlarını uzattı, arkasına yaslandı ve havladı. Genellikle bana karşı sevecen davranan ve başımdan öpmekten hoşlanan bayanlar bile ağızlarını beni yutacakmışçasına açarak güldüler. Yabanıl bir topluluktu bu. Ürktüm, durdum durdum ağlamaya başladım.</p>

  <p class="p7">Bu sahne birkaç kez tekrar edildi; konuklar geldiğinde, Paul öykümü okumak üzere kandırılıyordum, her seferinde de reddetmek yerine çektiğim işkenceye artık son verme umuduyla kabul ediyordum. Ama her seferinde sahne aynı sonuca ulaşıyordu, yalnız içlerinden bazıları öyküyü artık benimle birlikte söylüyor, böylece öyküyü bitirmeden ağlamaya başlayıp, yarıda kesmemi engellemiş, beni sonuna dek okumaya zorlamış oluyorlardı. Bu kadar komik olan neydi, kimse açıklamadı bana; ve o günden beri, üzerinde uzun uzun düşündüğüm gülme edimi kafamda bir bilmece olarak kaldı; bugün bile çözülmemiş bir bilmece bu benim için.</p>

  <p class="p7">Çok daha sonra, Fransızcayı Lozan&rsquo;da işittiğimde, &ldquo;Paur'ümün, konuklar üzerindeki etkisini anlayabildim. Öğretmen, bana doğru dürüst Fransız aksanı öğretmek için küçücük bir çaba bile harcamamıştı. Tümceleri aklımda tutup İngilizce aksanıyla tekrarlamam ona yetiyordu. Hepsi de Rusçuklu olan konuklar, orada, Alliance Française okulunda Fransızcayı kusursuz bir aksanla öğrenmiş bulunuyorlardı, İngilizceye de dilleri pek dönmediğinden, bu İngiliz Fransızcasını dayanılmaz ölçüde gülünç buluyorlardı, utanma duygusundan yoksun bir sürü oluşturmuş olan bu insanlar, kendi öz sorunlarını, daha yedi yaşını bile doldurmamış bir çocukta izlemekten hoşlanıyorlardı.</p>

  <p class="p7">O dönemdeki bütün deneyimlerim, okuduğum kitapları çağrıştırıyordu. Hiç çekinmeden kahkahalarla gülen yetişkinler sürüsünü, <span class="t13">Binbir Gece</span> Masallarında ve Grimm'in masalımda tanıdığım ve kendilerinden korktuğum türden yamyamlar olarak görme konusunda pek yanılıyor sayılmazdım. Korkudan daha hızla gelişen, büyüyen, ondan daha güçlü hiçbir şey yoktur; korku duymasaydık ne kadar küçük olurduk kim bilir. Hiçbir korku kaybolmaz, ama onun gizlendiği yerler bir bilmecedir. Belki de bütün duygular arasında, en az değişen, korkudur. Geriye, küçüklük yıllanma baktığımda, ilk gözümün önüne gelenler o çağlarımda sayısız diyeceğim kadar çok yer tutan korkularım oluyor. Pek çoğunu ancak şimdi buluyorum; belki de asla bulamayacağım diğerleri, bende sona ermeyen bir yaşam isteme duygusu yaratan gizde saklı olsa gerek.</p>

  <p class="p7">En güzel anlar, Pazar sabahlarıydı; biz çocukların anne babamızın yatak odasına gitmemize izin verilirdi, Babam, kapıya yakın, Annemse pencere yanındaki yatakta, ikisi de hâlâ uzanıyor olurlardı. Ben hemen Babamın yatağına sıçrardım, diğerleri, Anneme koşardı. Babam benimle alt alta üst üste yuvarlanır, okulumu sorar, bana öyküler anlatırdı. Bu olay uzun sürerdi, özellikle bu anları iple çekerdim ve her seferinde hiç sona ermemelerini dilerdim. Bunun dışında her şey, ayrıntılarıyla programlanmıştı, dadımızın denetlediği kurallarla doluydu yaşantımız. Ancak bu kuralların benim için işkence olacak şekilde uygulandığını söyleyemem, çünkü bütün günler, babamın, çocuk odasında bize verdiği armağanlarla eve dönmesiyle son bulurdu; bütün haftalar, Pazar sabahıyla ve yatakta oynama ve konuşmalarla son bulurdu. Ben yalnız Babamı dikkate alırdım; Annemin, iki küçük kardeşimle yatakta yaptıklarıyla hiç ilgilenmezdim, hatta belki biraz küçümserdim de onları. Babamın bana getirdiği kitapları okumaya başladığımdan beri kardeşlerimi sıkıcı ya da başımın derdi olarak görüyordum; Annemin onları bizden uzak tutması ve Babamın tümüyle bana kalması, şansların en büyüğüydü benim için. Yataktan kalkmadan önce, özellikle gülünçtü Babam, yüzüyle taklitler yapar, komik şarkılar söylerdi. Bana hayvan taklitleri yapardı yüzünü yamultarak, ben de hangi hayvan olduğunu tahmin etmeye çalışırdım, eğer bilirsem, ödül olarak beni hayvanat bahçesine götüreceğine söz verirdi. Yatağının altında bir oturak vardı, içindeki sıvı öylesine sarıydı ki şaşırdım. Ama bu bir şey değildi, çünkü bir gün kalktı, yatağın yanında ayakta durdu ve su döktü. Müthiş bir şarıltıydı, ondan bu kadar çok su geldiğine öyle şaşırdım ki, ona olan hayranlığım doruk noktasına vardı. &ldquo;Şimdi bir atsın,&rdquo; dedim; sokakta su döken atları, çıkan şarıltıyı biliyordum, organları çok büyük görünürdü. Doğru bildiğimi söyledi Babam: &ldquo;Şimdi bir atım.&rdquo; Taklidini yaptığı hayvanlar arasında bende en büyük etkiyi yapan buydu.</p>

  <p class="p7">Bütün eğlenceye son veren her zaman Annem olurdu. &ldquo;Jacques, artık yeter,&rdquo; derdi, &ldquo;çocuklar fazla azıyor.&rdquo; Hiçbir seferinde oyunu hemen kesmezdi babam, daha önce duymadığım bir öykü anlatmadan beni odama göndermezdi. &ldquo;Bunu düşün bakalım!&rdquo; derdi bizi kapıdan geçirirken; Annem zili çalmış, dadı bizi almaya gelmiş olurdu. Ciddi bir yüzle ayrılıyordum odadan, çünkü bir konu üzerinde düşünmem gerekiyordu; Babam &mdash;bazen günler sonra da olsa&mdash; ne düşündüğümü bana sormayı ihmal etmezdi. Söylediklerimi büyük bir dikkatle dinler, sonunda sözlerimi onaylardı. Belki gerçekten uygun görüyordu, belki de yalnızca beni yüreklendirmeye çabalıyordu; bana bir konuda düşünmemi söylediği zaman duyduğum duygular, ilk sorumluluk duygusu olarak betimlenebilir ancak.</p>

  <p class="p7">Daha uzun yaşasaydı, her şey böyle sürecek miydi acaba diye sık sık düşünmüşümdür. Anneme karşı isyan ettiğim gibi sonunda ona da isyan edecek miydim? Bunu düşünemiyorum, babamın içimdeki imgesi, çok berrak ve onu öyle bulanmamış durumda bırakmak istiyorum. İngiltere'deki o kısa dönem boyunca, babasının lanetiyle yaşamaktan, babasının zulmünden öyle büyük bir acı çekiyordu ki, benimle ilgili her şeyde, dikkati, sevgiyi ve aklı hedefledi. Kaçtığına pişman değildi; Bulgaristan'da, onu ezen babasının işinde kalsaydı, bambaşka bir adam olurdu.</p>

  <h3 class="h31"><a id="ncx213"></a><a id="a33"></a><a id="a34"></a>Babamın Ölümü<br />
  ve Nedeninin Son Şekli</h3>

  <p class="p7">Annem hastalandığında, İngiltere'ye geleli bir yıl kadar olmuştu. İngiliz havası ona yaramadı deniyordu. Doktor, Bad Reichenhall'da bir tedavi önerdi; yazın, sanırım 1912 Ağustosunda gitti. Pek umursamadım, onu pek özlemedim, ama Babam bana Annemi sorduğunda bir şeyler söylemek zorunda kalıyordum. Belki de Babam onun yokluğunun biz çocuklar için iyi olmayacağı düşüncesiyle kaygı duyuyor ve bizdeki ilk değişiklik belirtilerini anında saptamak istiyordu. Bir iki hafta sonra, Annemin daha uzun süre bizden ayrı kalmasının benim için sakıncası olup olmadığını sordu. Sabırlı olursak diye ekledi, sağlığı düzelmeye devam edecek ve eve, bize tam sağlıklı olarak dönecek. İlk birkaç kez onu özlemiş gibi yapmıştım; onun benden bunu beklediğini hissediyordum. O böyle deyince, rahat rahat içten davranarak, daha uzun bir tedavi görmesine razı olduğumu belirttim. Babam bazen elinde ondan bir mektupla çocuk odasına gelir, eliyle mektubu göstererek Annemin bize yazdığını söylerdi. Ama bu dönemde, içi rahat değildi, aklı hep Annemdeydi, kaygılıydı. Yokluğunun son haftasında, az konuşuyor ve bana onun adını hiç anmıyordu; beni pek uzun süre dinlemiyor, hiç gülmüyor, komiklikler uydurmuyordu. Bana&ndash;verdiği son kitap olan <span class="t13">Napoieo&rsquo;nun</span> <span class="t13">Ya</span><span class="t13">ş</span><span class="t13">am</span><span class="t13">ı</span>'ndan ona söz etmek istediğimde, sözlerimi nerdeyse duymuyor, sabırsızlık edip anlatımı kesiyordu; aptalca bir şey söylediğimi sanıyor, utanıyordum. Bir gün sonra her zamanki gibi neşeli ve taşkın bir halde odamıza geldi ve Annemin ertesi gün burada olacağını söyledi. Sevindim, çünkü o sevinçliydi; Miss Bray, Edith'e anlamadığım bir şey söyledi: Hanımın eve gelmesi <span class="t13">uygun dü</span><span class="t13">ş</span><span class="t13">er</span> dedi. &ldquo;Neden uygun düşer?&rdquo; diye sordum, ama o başını iki yana salladı: &ldquo;Sen anlamazsın. <span class="t13">Uygun dü</span><span class="t13">ş</span><span class="t13">er</span> işte!'' dedi. Daha sonra bunu Anneme ayrıntılarıyla sorduğumda&mdash;soyut şeyler öylesine çoktu ki, akıl erdiremiyordum&mdash; altı haftalığına gittiğini ve daha uzun kalmak istediğini öğrendim. Babanım sabrı taşmış ve hemen dönmesi için ona telgraf çekmişti.</p>

  <p class="p7">Annemin eve döndüğü gün, Babamı görmedim, o akşam odamıza gelmedi. Ama ertesi sabah ortaya çıktı ve kardeşimi konuşturdu. &ldquo;Georgie,&rdquo; dedi, &ldquo;Canetti,&rdquo; dedi çocuk; &ldquo;İki&rdquo; dedi Baba; &ldquo;Üç,&rdquo; dedi çocuk; &ldquo;Dört,&rdquo; dedi Baba; &ldquo;Burton&rdquo; dedi çocuk; &ldquo;Sokağı,&rdquo; dedi Baba; &ldquo;Batı,&rdquo; dedi çocuk; &ldquo;Didsbury,&rdquo; dedi Baba; &ldquo;Manchester,&rdquo; dedi çocuk; &ldquo;İngiltere,&rdquo; dedi Baba; ve ben, sonunda, var gücümle, abartarak, &ldquo;Avrupa!&rdquo; dedim. Böylece adresimiz tekrar bir araya gelmişti. Bunlardan daha kesin belleğimde kalan sözcük yok, Onlar Babamın son sözleriydi.</p>

  <p class="p7">Her zamanki gibi aşağıya kahvaltıya, indi. Çok geçmeden çığlıklar duyduk. Dadı koşarak merdivenleri indi Yemek odasının açık kapısından babamın yerde yattığını gördüm. Masayla şömine arasında, şömineye çok yakın bir konumda dümdüz uzanmıştı, yüzü bembeyazdı, ağzında köpükler vardı. Annem yanında diz çökmüş, &ldquo;Jacques, konuş benimle, konuş benimle, Jacques, Jacques, konuş benimle!&rdquo; diye haykırıyordu. Tekrar tekrar aynı sözleri söyledi, herkes eve doldu, komşumuz Brockbank'ler, bir Kuaker çift, sokakta yürüyen yabancılar da içeri geldi. Ben kapıda dikilmiştim, Annem elleriyle saçlarını yoluyor, bağırmayı sürdürüyordu. Odanın içine, Babama doğru çekingen bir adım attım, allamıyordum, Babama sormak istedim, o anda birinin, &ldquo;Çocuğu uzaklaştırın,&rdquo; dediğini duydum. Brockbankler, yavaşça kolumdan tuttu, beni sokağa çıkardı ve kendi evlerinin ön bahçesine götürdüler.</p>

  <p class="p7">Burada, oğulları Alan karşıladı beni, benden çok daha büyüktü ve benimle hiçbir şey olmamış gibi konuşuyordu. Okuldaki son kriket maçını sordu, yanıtladım, oyunun bütün ayrıntılarını bilmek istiyordu, artık söyleyecek bir şeyim kalmayıncaya dek sormayı sürdürdü. Sonra ağaçlara iyi tırmanıp tırmanmadığımı sordu, evet dedim, orada duran bir ağacı gösterdi bana, ağaç, biraz bizim ön bahçeye doğru uzanıyordu. &ldquo;Ama buna tırmanamazsın,&rdquo; dedi. &ldquo;Bahse girerim tırmanamazsın Senin için çok zor. Cesaret edemezsin.&rdquo; Gücümü denemek istedim, ağaca baktım, rahat çıkacağımı sanmıyor, kaygı duyuyordum, ama onlara göstermedim ve &ldquo;Bal gibi çıkarım! Bal gibi de çıkarım!&rdquo; dedim. Ağaca yaklaştım, gövdeye dokundum, kollarımı etrafına doladım, tam davranacaktım ki, yemek odamızdan bir pencere açıldı. Annem iyice dışarı sarktı, beni Alan'la birlikte ağacın dibinde gördü ve haykırdı: &ldquo;Oğlum, sen oyun oynuyorsun, baban öldü!&rdquo;</p>

  <p class="p7">Bu sözleri sokağa doğru haykırdı, sesini giderek yükselterek bağırmayı sürdürüyordu, onu içeri çekmeye çabaladılar, direniyordu, onu gözden yitirinceye dek haykırışını duydum, uzun bir süre bağrışlarını duydum. Onun bağrışları, Babamın ölümünü, benim içime itti ve o andan beri içimden asla çıkmadı.</p>

  <p class="p7">Annemi görmeme izin vermiyorlardı. Evle okulun tarh ortasında, Barlowmore Sokağında oturan Florentin ailesinin evine götürüldüm. Oğulları Arthur, arkadaşım sayılırdı, ondan sonraki günlerde ayrılmaz dost olduk. İki iyi yürekli insan olan Mr. Florentin'le karısı Nelly, gözlerini benim üzerimden bir an ayırmadılar, kaçıp anneme gideceğimden korkuyorlardı. Annem çok hastaymış diyorlardı, onu kimse göremez, çok sürmez, gene tamamen iyileşir, o zaman onun yanına dönebilirsin. Ama yanılıyorlardı, onun yanına gitmeyi hiç istemiyordum, ben, Babama gitmek istiyordum. Babamdan pek söz etmiyorlardı. Cenaze gününü benden saklamadılar, kesin bir tavırla, cenaze törenine katılmak, mezarlığa gitmek istediğimi belirttim. Arthur'da yabancı ülkeleri anlatan resimli kitaplar vardı, pullar vardı, birçok oyun vardı. Gece gündüz benimle meşgul oluyordu; aynı odada yatıyorduk, bana karşı öyle dostça davranıyordu, öylesine yaratıcı, samimi ve komikti ki, şimdi bile onu düşündüğümde, bu dosta karşı yüreğim sıcak duygularla doluyor. Ancak cenaze günü, hiçbir şeyin yararı olmadı; beni cenazeye gitmekten alıkoymak istediğini fark edince, öfkemi tutamadım ve ona vurdum. Bütün aile bana yardım etmeye çalışıyordu, güvenlik için bütün kapılan kilitlediler. Öfkeden kudurdum, kapıları kıracağımı söyledim, o gün buna gücüm yeterdi de. Sonunda beni yavaş yavaş sakinleştirecek iyi bir fikir geldi akıllarına. Cenaze alayını <span class="t13">izleyebilece</span><span class="t13">ğ</span><span class="t13">imi</span> söylediler. Eğer dışarı sarkarsam, çocuk odasının penceresinden görebilirdim, ama ancak uzaktan görebilecektim.</p>

  <p class="p7">Onlara inandım ve ne ölçüde uzaktan olacağı konusunu düşünmedim. Tören başladığında, çocuk odasının penceresinden eğildim, öylesine fazla sarkmıştım ki beni arkamdan sımsıkı tutmak zorunda kaldılar. Alayın, o anda Burton Sokağı köşesini dönmekte ve Barlowmore Sokağına sapmakta olduğunu, sonra da mezarlığa doğru bizden uzaklaşacağını söylediler. Gözlerimi dört açtım, ama hiçbir şey görmedim. Neyi görebileceğimi öylesine açıkça betimlediler ki, sonunda, söylenen yönde hafif bir sis görür gibi oldum. İşte gördün, dediler, işte cenaze bu. Uzun mücadeleden bitkin düşmüştüm, durumu kabullendim.</p>

  <p class="p7">Babam öldüğünde ben yedi yaşımdaydım, o ise daha otuz birini doldurmamıştı. Ölümüyle ilgili pek çok şey konuşuluyordu, sağlığı yerindeydi, çok sigara içiyordu, ama ani kalp durmasını bağlayabilecekleri tek neden de buydu. Ölümünden sonra onu muayene eden İngiliz doktor hiçbir şey bulamamıştı. Ama ailede, İngiliz doktorlara pek güvenilmezdi. Viyana tıbbı o dönemde altın çağını yaşıyordu ve herkes şu ya da bu noktada, mutlaka bir Viyanalı profesöre başvuruyordu. Bu konuşmalar beni hiç etkilemedi. Babamın ölümü için herhangi bir nedeni kabullenmem <span class="t13">olanaks</span><span class="t13">ı</span><span class="t13">zd</span><span class="t13">ı</span><span class="t13">,</span> dolayısıyla neden bulunmaması benim için daha iyiydi.</p>

  <p class="p7">Ancak yıllar geçtikçe, bu konuda Annemi durmadan sorguladım. Ondan duyduğum şeyler birkaç yılda bir değişiyordu; ben yavaş yavaş büyüdükçe, yeni şeyler ekleniyor ve daha önceki öykünün, gençliğim için &ldquo;endişe verici&rdquo; bir durum yaratmamak için o şekilde anlatıldığı söyleniyordu. Hiçbir şey aklımı babamın ölümü kadar meşgul etmediğinden, çeşitli evrelerde söylenenlerin hepsine tümüyle inandım. Sonunda Annemin anlattığı son öyküyü kendime uygun bulmuş olsam gerek, iyice kabullendim, her bir ayrıntıyı, Kutsal Kitapta yazıyormuşçasına benimsedim, çevremde olan biten her şeyi, okuduğum ya da düşündüğüm her şeyi, bu son anlatılanlar çerçevesinde değerlendirmeye başladım. Babamın ölümü, kendimi içinde bulduğum dünyalın merkezinde bulunuyordu. Birkaç yıl sonra, yeni bir şey öğrendiğimde, bir önceki dünyam, düzenlenmiş bir sahne donanımı gibi çevremde çöküyordu, artık hiçbir şey birbirine dayamıyordu, varılan bütün yargılar yanlıştı, sahteydi, sanki biri beni bir inançtan koparıp alıyordu, ama bu birinin ortaya koyup da sonradan yıktığı yalanlar, bana babamın bizzat söylediği, gençliğimi korumak için bilinçli olarak söylediği yalanlardı. Annem ansızın, &ldquo;O zaman sana öyle söylemiştim, çünkü çok küçüktün. Anlayamazdın&rdquo; derken hep gülümserdi. O gülümsemeden korkardım, mağrur, ama aynı zamanda zeki olması nedeniyle sevdiğim her zamanki gülümsemesinden farklı bir gülümseyişti bu. Babamın ölümüyle ilgili yeni bir şey söylediğinde beni paramparça ettiğinin farkındaydı. Acımasızdı Annem ve bunu yapmaktan, böylece de onun yaşamını zorlaştıran kıskançlığımı frenlemekten hoşlanıyordu.</p>

  <p class="p7">Belleğim, ölümle ilgili olarak anlatılan birbirinden farklı öyküleri aynen korudu, bundan daha büyük bir bağlılıkla koruduğum hiçbir şey aklıma gelmiyor. Belki bir gün bunların hepsini yazabilirim. Bu bir kitap oluşturur, koca bir kitap... Ama şimdilik başka izlerden yürüyeceğim.</p>

  <p class="p7">O zamanlar bana söylenen, bugün hâlâ inandığım son ölüm nedeni öyküsünü anlatmak istiyorum.</p>

  <p class="p7">Florentinler, bir savaşın, Balkan Savaşının çıktığından söz ediyorlardı. Bu İngilizler için çok önemli olmayabilirdi, ama ben, Balkan ülkelerinden gelmiş insanlar arasında yaşıyordum ve bu, onlara göre kendi savaşlarıydı. Dürüst, düşünceli bir insan olan Mr. Florentin, benimle Babam hakkında konuşmaktan sakınırdı, ama yalnız kaldığımızda, bir şey söyledi bana. Çok önemli bir şey anlatıyormuş havasıyla söyledi bunları; evin içinde sayıları kabarık olan kadınların bulunmadığı bir anda konuştuğumuz için olsa gerek, bana büyük bir gizi açıklıyormuş duygusuyla dinledim onu. Söylediğine göre, Babam, son kahvaltısında gazete okuyormuş ve manşette, Montenegro'nun Türkiye'ye savaş ilan ettiği' bildiriliyormuş; Babam bunun Balkan Savaşının patlaması anlamına geldiğini ve şimdi pek çok insanın öleceğini anlamış, &ldquo;Ve bu haber,&rdquo; diyordu Mr. Florentin, &ldquo;onu öldürdü.&rdquo; Yerde, babamın yanında, <span class="t13">Manchester Guardian</span> gazetesini gördüğünü anımsıyordu. Evde ne zaman bir yerde bir gazete bulsam, Babam başlıkları okumama izin verirdi ve arada sırada, çok zor değilse, ne anlama geldiklerini açıklardı.</p>

  <p class="p7">Mr. Florentin, savaştan daha kötü hiçbir şey yoktur, diyordu ve Babam onunla aynı görüşteydi, bu konuda sık sık konuşmuşlukları vardı. İngiltere'de herkes savaşa karşı, diye devam etti ve burada hiçbir zaman bir savaş daha çıkmayacak.</p>

  <p class="p7">Sanki bu sözleri Babamın kendisi söylemiş gibi içime gömüldü Mr. Florentin'in söyledikleri. Sanki tehlikeli bir gizmiş gibi, aramızda konuşulmuş bir konu olarak kendime sakladım duyduklarımı. Daha sonraki yıllarda, insanlar çok genç yaşta, son derece sağlıklı, hiçbir hastalığı olmaksızın üzerine bir şimşek düşmüşçesine ansızın ölen Babamdan söz ettiklerinde, şimşeğin, o ölümcül haber, savaşın patladığını açıklayan haber olduğunu biliyordum &mdash; hiç, ama hiçbir şey bu düşüncemi değiştiremezdi. O günden sonra dünyada savaşlar oldu ve her savaş nerde olursa olsun ve hatta, çevremdeki insanların pek de bilincinde olmadığı halde, beni, başıma gelen en <span class="t13">ki</span><span class="t13">ş</span><span class="t13">isel</span> olaymış gibi sararak o erken ölümün gücüyle sarstı.</p>

  <p class="p7">Ama annem için tablo çok farklıydı. İlk kitabımın etkisiyle bana yirmi üç yıl sonra açıkladığı en son ve kesin öyküden, Babamın, öldüğü sabrın akşamından beri onunla tek sözcük konuşmadığını öğrendim. Kendisine benzeyen insanlarla, ciddi entelektüel konularla ilgili kişilerle bir arada bulunduğu Reichenhall'da kendisini çok iyi hissediyordu Annem. Doktoru ona Strindberg'i anlatmış, kendisi de bu yazarı okumaya başlamıştı, ondan sonra da Strindberg okumayı hiç bırakmadı. Doktor ona bu kitapları soruyordu, konuşmaları giderek daha ilginç olmaya başlamıştı, Annem, Manchester'da, yarım yamalak eğitim görmüş Sefaradlar arasındaki yaşamın kendisi için yeterli olmadığını, hastalığının belki de bu olduğunu anlamaya başlamıştı. Bunu doktoruna söylemiş, doktor da ona olan aşkını itiraf etmişti. Babamdan ayrılmasını ve onun eşi olmasını önermişti. Aralarında geçen tek şey, yalnız ve yalnız sözcüklerdi, kendisini suçlayacak hiçbir şey olmamıştı ve o, bir an olsun babamı bırakmayı ciddi olarak düşünmemişti. Ama doktorla olan konuşmaları Annem için giderek daha fazla anlam taşımaya başlamış ve kendisi, Reichenhall'daki günlerini uzatmak için elinden geleni yapmıştı. Sağlığının hızla düzeldiğini hissediyordu, bu da ona babamdan oradaki tedavisinin devam etmesine izin vermesini istemesi için dürüstlükten uzak bir neden oluşturuyor değildi. Ama çok onurlu olduğundan ve yalan söylemeyi kendine yediremediğinden, mektuplarında, doktorla yaptığı büyüleyici konuşmalardan da söz ediyordu. Sonuç olarak Babam telgraf çekip onu hemen dönmeye zorladığı için ona şükran borçluydu. Kendisi Reichenhall'ı terk etme gücünü bulamayabilirdi. Manchester'a neşe içinde ve mutlu bir şekilde dönmüş ve babamın onayını alarak rahatlamak üzere, belki biraz da gösteriş olsun diye, olan biteni, doktorun kendisiyle kalması teklifini geri çevirdiğini anlatmıştı. Babam işlerin bu noktaya nasıl geldiğini anlayamamış, onu sorguya çekmiş, aldığı her yanıtta, kıskançlığı artmıştı. Annemin kendisini suçlu duruma düşürdüğü konusunda ısrar ediyor, ona inanmıyor, yanıtları yalan olarak kabul ediyormuş. Sonunda çok öfkelenmiş, bütün gerçekleri itiraf edinceye dek Annemle tek kelime konuşmayacağını söylemiş. Bütün geceyi sessizlik içinde hiç uyumadan geçirmiş. Annemse Babamın böyle davranmakla kendisine işkence ediyor olmasına karşın ona acıyormuş, ama onun tersine, dönmekle sevgisini kanıtladığına inanıyormuş; herhangi bir yanlış yaptığının farkında değilmiş. Veda ederken doktorun kendisini öpmesine bile izin vermemiş. Babamı konuşturmak için elinden geleni yapmış, ama saatlerce çabaladığı halde sonuç alamayınca o da öfkelenmiş, sessizliğe gömülmüş.</p>

  <p class="p7">Sabahleyin, kahvaltıya inince, ağzını açmaksızın masaya oturmuş Babam ve gazeteyi eline almış. Krizin etkisiyle yere yıkıldığında, Anneme tek bir söz söylememiş bulunuyormuş. Annem önce, Babanım kendisini korkutmaya, onu biraz daha cezalandırmaya çalıştığını sanmış. Başında diz çökmüş ve yalvarmış, yakarmış, kendisiyle konuşması için umarsızlık içinde dil dökmüş. Öldüğünü anlayınca, kendisinin yarattığı bir düş kırıklığı nedeniyle öldüğünü sanmış.</p>

  <p class="p7">Bu son seferinde, Annemin bana gerçeği, kendisine göre gerçek olanları anlattığını biliyorum. Aramızda, uzun, ağır mücadeleler yaşanmış ve o sık sık beni evlatlıktan çıkarmanın sınırına gelmişti. Ama &ldquo;şimdi&rdquo; diyordu, &ldquo;kendi özgürlüğün için yürüttüğün mücadeleyi anlıyorum,&rdquo; mücadelemin ona verdiği büyük mutsuzluklara karşın, şimdi bu özgürlüğe hakkım oluğunu kabul ediyordu. Okuduğu kitap, onun etinden bir parçaydı, benim içimde&ndash; kendisini görüyordu, insanlara hep benim betimlediğim şekilde bakmıştı, yazsaydı eğer, kendisi de tam tamına böyle bir kitap yazardı. Bağışlaması yeterli değildi, önümde eğiliyordu şimdi, beni iki kez oğlu olarak tanıyordu, olmamı en çok istediği kişi olmuştum. Bunları söyledi bana. O zamanlar Paris'te oturuyordu ve kendisini ziyaret etmemden önce, bana Viyana'ya, benzer sözleri içeren bir mektup yazmıştı. Bu mektup beni korkuttu; en büyük düşmanlık günlerimizde bile, en çok, gururundan dolayı ona hayranlık duymuştum. Söz konusu kitap benim için ne&ndash; kadar önemli olursa olsun, bu • romandan dolayı benim önümde eğilmesi düşüncesi, dayanılmaz, geldi bana (onun bendeki imgesi, hiçbir şey önünde eğilmemesinden oluşmuştu). Onu tekrar gördüğümde, utancımı, mahcubiyetimi ve düş kırıklığımı hissetmiş olsa gerek, samimi olduğuna beni inandırmak için kendini koyvermiş ve babamın ölümüne ilişkin bütün hakikati sonunda bana anlatmıştı.</p>

  <p class="p7">Daha önceki öykülerine karşın, zaman zaman olayları hissetmiştim, ama her seferinde, Annemden bana geçen güvensizliğin beni böyle düşünmeye ittiği gerekçesiyle kendimi engellemiştim. Aklımı rahatlatmak için hep Babamın çocuk odasındaki son sözlerini tekrarladım. Bunlar, öfkeli, ya da umutsuz, üzgün bir adamın sözleri değildi. Belki de denilebilir ki, korkunç ve uykusuz bir geceden sonra yumuşamak üzereydi, belki de yemek odasında, savaşın patlaması haberiyle uğradığı büyük şaşkınlık işin içine girip de onu yere yıkmasaydı, Annemle konuşacaktı.</p>

  <h3 class="h31"><a id="ncx232"></a><a id="a36"></a><a id="a35"></a>Kudüs Cenneti</h3>

  <p class="p7">Birkaç hafta sonra Florentinlerin evinden Burton Sokağına, annemin yanına döndüm. Gece, anneminkinin yanında bulunan babamın yatağında yatıyor, annemin başını bekliyordum. Ağladığını duyduğum sürece uykuya dalmıyordum; o birazcık uyuyup da uyandığında, hafiften ağlayışı beni uyandırıyordu. Bu dönemde ona yakınlaştım, ilişkimiz farklıydı, yalnızca yaşım gereği değil, tam anlamıyla, evin büyük oğlu olmuştum. Annem bana büyük oğlum diye sesleniyor ve bu nitelemeye uygun davranıyordu, bana güvendiğini, varlığının bana dayandığını hissediyordum, benimle kimseyle konuşmadığı şekilde konuşurdu, bu konuda hiçbir şey söylememiş olmasına karşın, ondaki umarsızlığı ve içinde bulunduğu tehlikeyi hissediyordum. Onu gecenin içinden sağ salim çıkarma görevini üstlendim, artık çektiği işkenceye dayanamayıp yaşamına son vermek istediğinde, ona asılan ağırlıktım ben. Çok garip bir durum bu, bir ölüm deneyimini, hemen ardından, bir canlının ölüm tehlikesiyle karşı karşıya kalması korkusunu yaşıyorum.</p>

  <p class="p7">Gündüz, kendini denetleyebiliyordu; yapacağı çok şey vardı, alışık olmadığı işlerdi bunlar ama hepsini de yapıyordu. Akşamleyin, birbirimize bir çeşit sessiz incelikler sunduğumuz küçük törensel yemeğimizi yiyorduk. Hareketlerini tek tek izliyor ve onları belleğime yerleştiriyordum, yemek sırasında olup bitenleri, önlemli bir yaklaşımla yorumluyordu bara. Daha önceleri, onu sabırsız, buyurgan, zorba ve düşüncesiz bir kişi olarak bilirdim; en açık şekilde anımsadığım hareket, biz çocuklardan kurtulmak için dadıyı çağıran zili çalmasıydı. Babamı daha çok sevdiğimi ona çeşitli şekillerde belli etmiştim ve çocukları çok acımasızca utandıran &ldquo;Kimi daha çok seviyorsun, Anneni mi Babanı mı?&rdquo; sorusu sorulduğunda, &ldquo;ikisini de,&rdquo; sözüyle geçiştirmeye çabalamıyor, hiç çekinmeden Babamı gösteriyordum. Ama şimdi, ikimiz de birbirimiz için Babamdan geriye kalanları temsil ediyorduk: hiç farkında olmaksızın, Babamı oynuyorduk, birbirimize gösterdiğimiz şefkat, <span class="t13">onun</span> şefkatiydi.</p>

  <p class="p7">Bu saatleri yaşarken, insanın bütün zihinsel gücünü toparlamasına yardımcı olan sessizliği, kımıltısızlığı öğrendim. Bu saatlere o zamanlar yaşamımın hiçbir döneminde olmadığı kadar ihtiyacım vardı, çünkü bu akşamları izleyen geceler, korkunç tehlikeyle doluydu; Yaşamım boyunca o dönemdeki kadar kendime egemen, o dönemdeki kadar kararlı olabilseydim, daha ne isterdim?</p>

  <p class="p7">Başımıza gelen felaketten bir ay sonra insanlar dua için bizim evde toplandı. Erkek dostlar ve akrabalar, şapkaları başlarında, dua kitapları ellerinde olduğu halde yemek odasının duvarı boyunca dikildiler. Dar duvara dayalı, pencereye bakan divanda, Bulgaristan'dan gelen büyükbabamla babaannem oturuyorlardı. O zamanlar büyükbabamın kendini ne kadar suçlu hissettiğini anlamamıştım. Babam Bulgaristan'dan ayrılırken, ona lanet okumuştu; dindar bir Yahudi&rsquo;nin oğluna lanet okuması çok seyrek rastlanan bir olaydır, bundan daha tehlikeli bir lanet, daha korku veren bir beddua yoktur. Babam onu dinlememiş ve İngiltere'ye geldikten sadece bir yıl sonra ölmüştü. Büyükbabamın dua ederken sesli sesli ağladığını kulaklarımla duyuyordum; durmadan ağlıyordu, beni her görüşünde sımsıkı kucaklıyor, bir türlü bırakmıyor, beni gözyaşlarıyla ıslatıyordu. Bunu üzüntüden yaptığını sanıyordum, bunun üzüntüden de öte, suçluluk duygusunun anlatımı olduğunu çok sonra öğrendim; okuduğu lanetin babamı öldürdüğüne inanıyordu. Bu törenler beni müthiş ürküttü, çünkü Babam ortada yoktu. Onun ansızın&ndash; aramızda belirivereceğini ve tıpkı diğer adamlar gibi dua etmeye başlayacağını bekliyordum boyuna. Bir yere saklanmadığının, kendini gizlemediğinin bilincindeydim; ama her nerede olursa olsun, şu anda, bütün erkekler onun için dua okurken gelmeyişinin nedenini kavrayamıyordum. Dua edenlerden biri Mr. Calderon'du, her zaman gülmekle ünlü o uzun bıyıklı adamdı bu. Yapılabilecek en kötü şeyi ondan bekliyordum. Gelir gelmez sağında solunda duran adamlarla paldır küldür konuşmaya başladı ve ansızın korktuğum başıma geldi: adam güldü. Öfkeyle yanına gittim ve &ldquo;Neden gülüyorsunuz?&rdquo; diye sordum. Durmadı, bana güldü. Böyle davrandığı için ondan nefret ediyordum, çekip gitmesini istedim, içimden ona vurmak geliyordu. Ama gülümseyen surata uzanmıyordum, çok küçüktüm, bir sandalyeye çıkmam gerekiyordu; bu durumda ona vurmadım. Dua bitip de herkes odadan çıktığında başımı okşamak istedi, eline vurdum, öfkeyle ağlayarak ona sırtımı döndüm gittim.</p>

  <p class="p7">Büyük babam, benim en büyük evlat olarak ölülerin ardından okunan kadiş duasını okumam gerektiğini söyledi. Her ölüm yıldönümünde kadişi okuyacaktım. Eğer bunu yapmazsam Babam bir oğlu yokmuşçasına kendini terkedilmiş hissederdi. Bir Yahudi&rsquo;nin işleyeceği en büyük günah, diyordu Büyükbabam, babası için kadiş okumamaktır. Bunu bana gözyaşları ve hıçkırıklarla anlattı, o ziyaret boyunca onu hep böyle ağlarken gördüm. Elbet Annem, bizde adet olduğu üzere, onun elini saygıyla öptü ve ona &ldquo;Sefior Padre&rdquo; diye hitap etti. Ama akşam konuşmalarımızda ondan hiç söz etmiyordu, ben de sormanın uygun olmayacağını hissediyordum. Büyükbabamın hiç eksilmeyen üzüntüsü bende derin izler bıraktı. Ama Annemin korkunç krizlerine tanık olmuştum, şimdiyse onun her gece, ama her gece ağladığını görüyor, kaygı duyuyordum, büyükbabamı izlemekle yetindim. Herkese kara yazgısını anlatıyor, kaderine lanet ediyordu. Bunları bize de söylüyor ve bize &ldquo;öksüz&rdquo; diyordu. Ama torunlarının öksüz kalmasından utanç duyuyormuş gibiydi, bense utanma duygusuna karşı savaşıyordum. Ben bir öksüz değildim, Annem vardı ve küçük kardeşlerimin sorumluluğunu ellerime teslim etmiş bulunuyordu.</p>

  <p class="p7">Burton Caddesindeki evde pek uzun süre kalmadık. Aynı kış, annemin Palatine Caddesinde oturan kardeşinin evine taşındık. Bu büyük evde sayısız büyük oda ve daha çok insan vardı. Dadımız Miss Bray ve hizmetçimiz Edith de bizimle geldi. Birkaç ay boyunca iki ev birleşmişti, her şey ikiye katlanmış durumdaydı, çok konuk geliyordu. Artık akşamları annemle yemek yemiyor, geceleri de onun odasında yatmıyordum. Belki kendini daha iyi hissediyordu, belki ötekiler onu yalnızca benim gözetimime teslim etmemenin daha akıllı olacağını düşünmüşlerdi. Onun duygularını değiştirmeye çalışıyorlardı, eve dostlar geliyor, ya da onu davet ediyorlardı. Çocuklarla birlikte Viyana&rsquo;ya yerleşmeye karar ' vermişti. Burton Caddesindeki ev satıldı. Taşınma hazırlıkları yapılacaktı. Büyük adam olarak kabul ettiği yetkin kardeşi, danışmanlığını üstlendi. Çocuk olduğumdan, bu yararlı konuşmaların dışında tutuluyordum. Gene okula gitmeye başlamıştım, Miss Lancashire, bana bir öksüz gibi davranmadı. Saygı gibi bir şey gösteriyordu bana, hatta bir keresinde, artık evin erkeği olduğumu, bunun da bir kişinin ulaşabileceği en iyi konum olduğunu söyledi.</p>

  <p class="p7">Palatine Caddesindeki evde, gene çocuk odasında kalıyordum, içinde canlı duvar kağıtları bulunan ilk odamdan çok daha büyüktü burası. Duvar kağıdını özlemedim; olayların etkisiyle onlara ilgi duymaz hale gelmiştim. Burada gene kardeşlerim ve dadımla birlikteydik; yapacak pek fazla işi bulunmayan Edith de genellikle bizimle otururdu. Oda yeterinden fazla büyüktü, bir eksiklik vardı burada, insana oda boşmuş gibi geliyordu, belki daha fazla insan arıyordu gözlerim; Wales'den gelme dadımız Miss Bray, odayı cemaatle dolduruyordu. Bizimle birlikte İngilizce ilahiler söylüyordu, Edith de bize katılıyordu, bizim için yepyeni bir dönem başlamıştı, çocuk odasına girer girmez şarkıya başlıyorduk. Miss Bray, çabucak bizi şarkı söylemeye alıştırdı, şarkı söylerken bambaşka bir kadın oluyordu, o sopa gibi sert kadın gidiyor, kendini ilahilere kaptırmış, hevesini, hoşnutluğunu biz çocuklara da bulaştırmış bir kadın geliyordu. Hepimiz bütün gücümüzle katılıyorduk ilahilere, en küçüğümüz iki yaşındaki George bile söylüyordu. Söylemeye doyamadığımız <span class="t13">bir</span> şarkı vardı. Bu, Kudüs Cenneti ilahisiydi. Miss Bray, babamızın şimdi Kudüs Cennetinde olduğuna ve bu şarkıyı gerektiği gibi söylememiz halinde, seslerimizi tanıyacağına ve bundan çok hoşlanacağına bizi inandırmıştı. Harikulade bir dize vardı: &ldquo;Kudüs, ey Kudüs, melekler nasıl da şarkı söylüyor, dinle!&rdquo; Bu dizeye geldiğimizde, babamı görebildiğime inanıyor, öylesine güçlü söylüyordum ki, patlayacağımı sanıyordum. Ancak Miss Bray telaşlanmış görünüyor, evdeki diğer insanları rahatsız edebileceğimizi söylüyordu, kimsenin bizi rahatsız etmemesi için de kapıyı kilitliyordu. Şarkılardan çoğunda Hazreti İsa sözleri geçiyordu, bize bu peygamberin öyküsünü atlattı. Ben, bu öykülere doymuyor, hep anlatsın istiyordum ve Yahudilerin neden onu çarmıha gerdiğini bir türlü anlayamıyordum. Yahuda'yı hemencecik tanıyıverdim, uzun bıyıkları vardı ve yaptığı kötülüklerden utanmak yerine gülüp duruyordu.</p>

  <p class="p7">Miss Bray, her ne kadar kötü bir şey yapmadığı kadısındaysa da, vaaz verme saatlerini dikkatle seçiyor olsa gerekti. Kimse bizi rahatsız etmiyordu; Hazreti İsa hakkındaki öyküleri pür dikkat dinledikten sonra, bize söyletmesi için sürekli yalvardığımız &ldquo;Kudüs&rdquo;ü söyleyebilirdik. Her şey öyle hoş, öyle görkemliydi ki, kimse ağzını açıp kimseye bir şey söylemiyordu. Bu oturumlar, uzun bir süre böyle devam etti; haftalarca sürmüş olsa gerekti, çünkü onlara öylesine alıştım ki, okulda bile aklımdan çıkmıyordu, o saatleri dört gözle bekliyordum, okumak bile artık eski önemini yitirmişti benim için, Annemse, sürekli Napoleon dayıyla görüş alış verişinde bulunduğundan, bana gene yabancı gelmeye başlamıştı ve ben, bu dayıdan öylesine hayranlıkla konuştuğu için onu cezalandırmak amacıyla, İsa'yla geçirdiğimiz gizli saatlerden ona söz etmiyordum.</p>

  <p class="p7">Bir gün, ansızın biri kapıyı çaldı. Annem, beklenmedik bir saatte eve gelmiş, çocuk odasından gelen şarkıları duymuştu. &ldquo;Öylesine güzeldi ki,&rdquo; dedi bana sonradan, &ldquo;dinlemekten kendimi alamadım.&rdquo; Nasıl olup da yabancıların çocuk odasına girdiğine şaşırmış, ilahileri söyleyenlerin biz olabileceği aklından geçmemiş. Dinlemiş, dinlemiş, sonra da &ldquo;Kudüs&rdquo; ilahisini kimin söylediğini&ndash; merak edip kapıyı açmaya çalışmış. Kilitli olduğunu görünce, çocuk odamızdaki bu saygısız yabancılardan müthiş rahatsız olmuş ve kapıyı hızla sarsmaya başlamış. Koroyu biraz yönetmek üzere ellerini kullanmakta olan Miss Bray, şarkıyı kesip kapıyı açmadı, sonuna dek söyledik. Sonra sakin sakin kapıyı açtı ve &ldquo;Madam&rdquo;ın karşısında dikildiğini gördü. Şarkı söylemenin çocuklara yaran olduğunu açıklamaya çalıştı, &ldquo;Madam&rdquo; son zamanlarda onların ne kadar mutlu olduğunu fark etmemiş miydi? Korkunç olaylar sonunda geride kaldı diyordu, şimdi artık babamızı tekrar nerede bulabileceğimizi biliyorduk; bizimle geçirdiği bu saatler onu öylesine kendinden geçiriyordu ki, anında büyük bir yüreklilikle ve de hiç çekinmeden öldüğünü anlattı. Ben de tümüyle Ona İsa'dan söz etti, onun da bizim için öldüğünü anlattı. Ben de tümüyle Miss Bray'in etkisi altında kalmış olarak onu savundum, Annem müthiş öfkelendi ve Miss Bray'e, bizim Yahudi olduğumuzu bilmiyor mu diye sordu, bu kadın nasıl olur da onun çocuklarını gizli gizli yoldan çıkarırdı? Özellikle de çok sevdiği, her sabah giyinmesine yardım eden, Annemle her şeyi konuşan, hatta sevgilisini bile anlatan Edith'e çok kızıyordu; nasıl olurdu da bu saatlerde neler yaptığımızı ondan bile bile gizlerdi? Edith anında işten kovuldu, Miss Bıay kovuldu, iki kadın ağlaştı, biz ağladık, sonunda Annem de ağladı ama öfkesinden.</p>

  <p class="p7">Ama Miss Bray kaldı; en küçüğümüz George, ona çok bağlıydı ve Annem sırf bu nedenle onu Viyana'ya götürmeyi tasarlıyordu. Ancak Miss Bray, bir daha asla bizimle ilahî söylemeyeceğine, Hazreti İsa&rsquo;yı ağzına almayacağına söz vermek durumunda kaldı. Sonuçta buradan ayrılacağımız için, Edith nasılsa yakın gelecekte işi bırakacaktı, onun kovulması karan değiştirilmedi ve sevdiği bir kişinin kendisini düş kırıklığına uğratmasına dayanamayacak kadar gururlu olan Annem, onu bağışlamadı.</p>

  <p class="p7">Bana gelince, Annemle, ilişkimizi sonsuza dek belirleyecek bir olayı ilk kez yaşamış oldum. Beni odasına götürdü, yalnız kalır kalmaz, nerdeyse unutmuş olduğumuz akşam konuşmalarımızdaki ses tonuyla, neden ona bunca uzun zamandır ihanet etmekte olduğumu sordu. &ldquo;Bir şey söylemek istemedim,&rdquo; oldu yanıtım. &ldquo;Ama neden istemedin, neden? Sen benim en büyük oğlumsun bak. Sana güvendim.&rdquo; &ldquo;Sen de bana hiçbir şey söylemiyorsun,&rdquo; diye yanıtladım onu yerimden kıpırdamadan. &ldquo;Sen Solomon Dayıyla konuşuyorsun, bana hiçbir şey söylemiyorsun.&rdquo; &ldquo;Ama o benim ağabeyim. Ona danışmak zorundayım&rdquo; &ldquo;Neden bana danışmıyorsun?&rdquo; &ldquo;Henüz allamayacağın şeyler var, onları daha sonra öğreneceksin.&rdquo; Sözleri bir kulağımdan girdi, diğerinden çıktı. Onun ağabeyini sevmediğim için kıskanıyordum. Sevseydim, kıskanmazdım. Ama o, &ldquo;tuttuğunu koparan&rdquo; biriydi, tıpkı Napoleon gibi, savaşlar başlatan adam, bir katildi.</p>

  <p class="p7">Bugün geriye bakıp düşündüğümde, belki de diyorum, birlikte söylediğimiz şarkıların esin kaynağı ben olmuşumdur Miss Bray' için. Zengin dayının büyük evinde, gizlice adlandırdığım üzere &ldquo;Yamyam Dev Sarayında hiç kimsenin bilmediği gizli bir yerimiz vardı; yamyam deve teslim olduğu için Annemi bu işin dışında tutmak benim en büyük isteğimdi belki de. Ağabeyi hakkında ağzından çıkan her sözcüğü, teslim olmasının bir işareti olarak algılıyordum. Ondan her yönde farklı olma kararımın temelleri atılmıştı; ben, ancak bu evden ayrılıp sonunda uzaklara gittiğimizde Annemi gene kendime kazandım ve bir çocuğun yozlaşması olanaksız gözleriyle onun sadakatinin bekçisi oldum.</p>

  <h3 class="h31"><a id="ncx245"></a><a id="a38"></a><a id="a37"></a>Leman Gölü Üzerinde Almanca</h3>

  <p class="p7">1913 Mayısında, Viyana'ya taşınmak için her şey hazırlanmıştı, Manchester'dan ayrıldık. Yolculuk aşama aşama gerçekleşti; zaman içinde yaşamımın ölçüsüz merkezlerine dönüşecek kentleri ilk kez gördüm. Londra'da, sanırım sadece birkaç saat kaldık. Ama trenle kenti bir baştan bir başa gezdik, ben, büyük bir hoşnutlukla yüksek kırmızı otobüslere gözümü diktim ve anneme beni bunların üst katına bindirmesi için yalvardım. Pek zamanımız yoktu, sonsuz uzunlukta siyah yılanlar olarak belleğimde tuttuğum kalabalık caddeler karşısındaki heyecanımı, sayısız insanın birbirine çarpmaksızın oradan oraya koşuştuğu Victoria İstasyonundaki heyecanım izledi.</p>

  <p class="p7">Kanal boyunca yaptığımız yolculuk anılarımda yer etmiyor, ama Paris'e varışımızı hiç unutmuyorum. İstasyonda bizi yeni evli bir çift, annemin en küçük kardeşi kendi halinde çekingen sakıngan bir genç olan David'le kuzguni siyah saçlı, allıklı yanaklı iki dirhem bir çekirdek genç karısı karşıladı. İşte gene kırmızı yanaklar karşıma çıkmış bulunuyordu, öyle koyu kırmızıydılar ki, yeni yengemi yalnızca o kırmızı yuvarlaklardan öpmek istediğimde, Annem bana bunların yapay olduğunu söyledi. Yengemin adı Esther'di, Sefaradların en kalabalık olduğu ve evlenmek isteyen delikanlıların kız bulmaya, gelin almaya gittikleri Selanik'ten yeni gelmişti. Paris'te, oturdukları apartmanda, odalar öylesine küçüktü ki, bunlara bebek odası dedim hemen. David Dayı hiç alınmadı, hep gülüyor, hiçbir şey söylemiyordu. Kendisini işe ortak olarak önerdiklerinde öfkeyle reddeden Manchester'daki güçlü kardeşinin tam tersiydi. David, o sıralarda havalarda uçuyordu, çünkü evleneli henüz bir hafta olmuştu. Işıklar saçan yengemi hemencecik sevmemden gurur duyuyor, durup durup onu öpmemi söylüyordu. Zavallı adam başına gelecekleri bilmiyordu; karısı kısa süre içinde ne denli inatçı, çekilmez ve doyumsuz bir bela olduğunu ortaya koyacaktı.</p>

  <p class="p7">Minik odalı apartmanda bir süre kaldık, bundan hoşnuttum. Meraklı bir çocuktum, yengem de makyajını yaparken kendisini seyretmeme izin veriyordu. Paris'te bütün kadınların boyandığını açıkladı bana, yoksa erkekler onları beğenmezlerdi. &ldquo;Ama David Dayı seni beğeniyor,&rdquo; dedim; yanıt vermedi. Kendisine koku sürdü ve bana iyi kokup kokmadığını sordu. Parfümlerden hoşlanmazdım; dadımız Miss Bray, bunların &ldquo;kötü&rdquo; olduğunu söylemişti. Bu yüzden Esther Yengenin sorusuna kaçamak yanıt verdim &ldquo;En çok saçlarının kokusunu seviyorum.&rdquo; Bunun üzerine oturdu, kardeşimin, herkesin hayran olduğu kıvırcık saçlarından bile daha siyah olan saçlarını döktü; giyinirken de yanında oturup onu hayran hayran izlememe izin vardı. Bütün bunlar, bu işlerden hiç hoşlanmayan Miss Bray'in önünde açık açık oluyordu; sonradan dadımızı, Anneme Paris'in çocuklar için hiç iyi bir yer olmadığını söylerken duydum.</p>

  <p class="p7">Yolculuğumuz, Annemin birkaç ay kalmayı tasarladığı İsviçre&rsquo;nin Lozan kentine devam etti. Annem kentin tepesinde, üzerinde yelkenlilerin dolaştığı, pırıl pırıl göl manzaralı bir apartman kiraladı. Sık sık aşağı Ouchy&rsquo;ye iner, gölün kıyısında gezinir, parkta çalan bandoyu dinlerdik. Her şey pırıl pırıldı, her zaman tatlı bir rüzgar eserdi, gölü, rüzgarı, yelkenlileri ve çaları bandoyu çok severdim, öylesine mutluydum ki, Anneme, &rdquo;Neden hurda kalmıyoruz, en güzel yer burası,&rdquo; diyordum.</p>

  <p class="p7">&ldquo;Şimdi artık Almanca öğrenmen gerek,&rdquo; dedi Annem. &ldquo;Viyana'da okula gideceksin.&rdquo; Gerçi, &ldquo;Viyana&rdquo; sözcüğünü hep büyük bir şevkle söylüyordu ama, Lozan'da kaldığımız sürece bu bana hiç çekici gelmedi. Çünkü, Viyana'da göl olup olmadığını sorduğumda, &ldquo;Hayır,&rdquo; dedi, ''ama Tuna Nehri var.&rdquo; Karşımızda Savoy'daki dağlar yerine de, diyordu, Viyana'nın ormanları ve tepeleri var. Tuna'yı bebekliğimden beri biliyordum, beni fena halde' yakan su Tuna'dan geldiğinden, ona kin besliyordum. Ama işte şu harikulade göl vardı burada, dağlar da benim için yeniydi. Ben inatla Viyana'ya gitmeye karşı tepki gösteriyordum, Lozan'da tasarlanandan uzun süre kalmamızın nedenlerinden biri de belki bu isteksizliğim olabilir.</p>

  <p class="p7">Ama gerçek neden önce Almanca öğrenmemin gerekli oluşuydu. Sekiz yaşındaydım, Viyana'da okula gidecektim, yaşıma göre oradaki ilk okulun üçüncü sınıfına yazılacaktım. Annem, dil bilmemem nedeniyle bu sınıfa kabul edilmeme olasılığını düşünmek bile istemiyordu, bu yüzden bana çabucak Almanca öğretmeye karar vermişti.</p>

  <p class="p7">Kente geldikten birkaç gün sonra birlikte bir kitapçıya gittik: annem bir İngilizce&ndash;Almanca dil bilgisi kitabı istedi ve gösterilen ilk kitabı aldı, beni hemen eve getirdi, derslere başladı. Bu dersleri inanılır şekilde nasıl betimleyebilirim? Derslerin nasıl yapıldığını çok iyi biliyorum &mdash;nasıl unutabilirim ki?&mdash; ama gene de kendim bile inanmıyorum.</p>

  <p class="p7">Yemek odasındaki büyük masaya oturuyorduk, ben masanın dar tarafında, üzerinde yelkenlilerin dolaştığı göle bakan pencerenin karşısında yer alıyordum. O, sol tarafımda , masanın uzun kenarının bittiği yere yakın oturuyor ve kitabı, benim göremeyeceğim şekilde tutuyordu. Kitabı hep benden uzak tuttu. &ldquo;Sana gerekli değil bu,&rdquo; diyordu, &ldquo;hem zaten anlamazsın.&rdquo; Ama bu açıklamaya karşın, kitabı bir giz gibi benden uzak tuttuğunu hissediyordum. Bir Almanca tümce okuyor, bana tekrarlatıyordu. Söyleyiş biçimimi beğenmiyor, tümceyi birkaç kez, kendisi, &ldquo;idare eder,&rdquo; nitelikte buluncaya dek tekrarlatıyordu. Ama bu çok sık olmuyordu, çünkü aksanımla alay ediyordu, bense onun alaylarına hiçbir zaman dayanamadığımdan büyük çaba harcıyordum, böylece kısa süre içinde tümceyi doğru olarak söylüyordum. Ancak ben doğru şekilde söyledikten sonra tümcenin İngilizcede ne anlama geldiğini açıklıyordu. Ama bu çeviriyi asla tekrarlamıyordu, her seferinde anında kapmam ve bir daha hiç unutmamam gerekiyordu. Kendisi hemen bir sonraki tümceye geçiyor ve aynı şeyi tekrarlıyordu; doğru şekilde söylediğim an gözlerinde son derece egemen bir anlatımla anlamını söylüyor, anında bir somaki tümceye geçiyordu. İlk dersten sonra kaç tümceyi çalışmamı istediğini bilmiyorum; haydi iyimser bir yaklaşımla birkaç tümce diyelim, ama korkarım pek çoktu. Dersi şu sözlerle sona erdirdi: &ldquo;Kendi kendine tekrarla. Tek bir tümceyi bile unutmamalısın. Bir tek tanesini bile. Yarın, devam edeceğiz.&rdquo; Kitap onda kaldı, ben, tek başıma şaşkın kalakaldım.</p>

  <p class="p7">Yardım edenim yoktu, Miss Bray, yalnızca İngilizce biliyordu, o gün, Annem bana tümceleri tekrar söylemeyi kabul etmedi. Ertesi gün, gene aynı yerde, açık pencere, göl ve yelkenlilerin karşısına oturdum. Dünkü tümceleri ele alıyor, birincisini tekrarlatıyor, ne anlama geldiğini soruyordu. Ne yazık ki anlamı aklımda kalmış oluyor, o da hoşnutlukla, &ldquo;Hah! Demek bu iş olacak!&rdquo; diyordu. Ama bundan sonra felâket başlıyordu, bildiğim tek tümce oydu; birincisi dışında hiçbir tümce aklımda kalmamıştı. Tümceleri o söylüyor, ben tekrarlıyordum, sonra da bekleyen bakışları karşısında bir iki kekeleyip sessizliğe gömülüyordum. Birkaç tümce için bu olay yaşandığında, o öfkeleniyor, &ldquo;Birincisini anımsadın, demek ki istesen, yaparsın. İstemiyorsun. Lozan&rsquo;da kalmak istiyorsun. Seni tek başına Lozan'da bırakacağım, ben, Viyana'ya gidiyorum, Miss Bray ile küçükleri de götüreceğim. Madem çok istiyorsun, Lozan'da tek başına kalabilirsin!&rdquo;</p>

  <p class="p7">Sanırım Lozan'da yalnız kalmaktan çok onun aşağılamasından korkuyordum. Çünkü sabrı iyice tükendiğinde ellerini başına koyuyor ve &ldquo;Benim oğlum bir ahmak!&rdquo; diye bağırıyordu. &ldquo;Oğlumun bir ahmak olduğunu bilmemişim demek!&rdquo; Ya da şöyle haykırıyordu: &ldquo;Baban da Almanca bilirdi, seni böyle görse ne der!&rdquo;</p>

  <p class="p7">Korkunç bir umutsuzluğa düşüyordum ve bu duygumu gizlemek için bana yardım edemeyen yelkenlilerden yardım almak umuduyla göle bakıyordum. Bugün bile anlayamadığım bir şey oldu o sıralarda. Şeytan gibi dikkat kesildim ve tümcelerin adamlarını söylendiği anda aklımda tutmayı öğrendim. Üç, dört tümceyi doğru bildiğimde beni övmüyor, yeni tümcelere geçmiyor, diğerlerini de soruyordu, her seferinde söylediği bütün tümceleri aklımda tutmamı istiyordu. Ama buna hiçbir zaman tanık olmadığımızdan, bir kere bile övmedi beni; o haftalar boyunca süren derslerimiz annemi sürekli düşünceli, kaygılı ve hoşnutsuz gördüğüm bir hava içinde sona erdi.</p>

  <p class="p7">Şimdi artık onun alaylarına hedef olmanın müthiş korkusu içinde yaşıyordum, gündüzleri, nerede olursam olayım, tümceleri sürekli tekrarlıyordum. Dadıyla yaptığımız yürüyüşlerde asık suratlı ve suskundum. Artık rüzgarı hissetmiyor, müziği duymuyor, sürekli olarak aklımdan Almanca tümcelerimle onların İngilizce karşılıklarını geçiriyordum. Fırsat buldukça bir kenara çekiliyor, bunları sesli söylüyordum, zaman zaman yaptığım yanlışları düzeltiyor, doğrularını sayısız kereler tekrarlıyordum. Nede olsa bilgimi kontrol edebileceğim bir kitap yoktu elimde; kitaplarla olan dostluğumu biliyordu, elimde kitap olması halinde işlerimin çok daha kolaylaşacağını biliyordu, ama gene de inatla ve acımasızca onu bana vermeye razı olmuyordu. Ona göre, insan işin kolayına kaçmamalıydı; dil öğrenmede kitaplar yararlı değildi, dil sözlü öğrenilirdi ve bir kitap ancak dilin biraz bilinmesi halinde yararlı olurdu. İştahsızlığımın nedeninin üzüntümden kaynaklandığını fark etmedi. İçinde yaşadığım korkunç durumu pedagojik bir olgu olarak görüyordu.</p>

  <p class="p7">Bazı günler bir ikisi dışında bütün tümcelerle onların anlamlarını anımsamayı başarıyordum. Öyle durumlarda onun yüzünde bir hoşnutluk belirtisi arardım. Ama bunu hiç görmedim, sağladığım tek şey, benimle alay etmemesiydi. Bazı günler de dersler pek iyi gitmezdi, o zaman dünyaya getirdiği &ldquo;ahmak&rdquo;ı bekleyerek titrerdim; bu beni çok kötü etkiliyordu. &ldquo;Ahmak&rdquo; sözcüğü çıkar çıkmaz, yıkılırdım, ama ardından babamdan söz ettiğinden çabuk toparlanırdım. Babamın sevecenliği beni avuturdu, ondan tek bir kötü söz duymamıştım, ona ne söylersem söyleyeyim, hoşlanırdı; hep hoşlanır ve beni kendi halime bırakırdı.</p>

  <p class="p7">Şimdi artık kardeşlerimle pek konuşmuyor ve homurdanarak tıpkı annem gibi onları tersliyordum. En çok en küçüğümüzü seven ama üçümüzü de ayırmayan Miss Bray, içinde bulunduğum tehlikeli durumu sezdi, Almanca tümcelerimi çalışırken beni yakaladığında, sinirlendi, çalışmamın yeterli olduğunu, artık bırakmam gerektiğini, benim yaşımda bir çocuktan beklenmeyecek kadar fazla şey bildiğimi söyledi; kendisi hiçbir yabancı dil öğrenmemişti ve pekâlâ yaşayıp gidiyordu. Dünyanın her yerinde birçok kimse İngilizce biliyordu. Onun bu yaklaşımı bana çok iyi geliyordu, ama sözcüklerinin özü benim için pek bir anlam taşımıyordu; annem beni ölümcül bir etkinliğin tuzağına düşürmüştü ve beni bu tuzaktan ancak o kurtarabilirdi.</p>

  <p class="p7">Miss Bray'in, Anneme &ldquo;Çocuk mutsuz. Madamın kendisini bir ahmak olarak gördüğünü söylüyor!&rdquo; dediğini de duymuştum elbet.</p>

  <p class="p7">&ldquo;Ama <span class="t13">gerçekten</span> aptal!&rdquo; diye yanıtladı annem onu. &ldquo;Öyle olmasa söylemezdim!&rdquo; Bu çok acıydı, bana göre her şey, ama her şey bu sözcüğe bağlıydı. Palatinc Caddesindeki yeğenim Elsie'yi düşündüm, bu kız özürlüydü, doğru dürüst konuşamıyordu. Büyükler ona acıyarak, &ldquo;Bu kız ahmak kalacak,&rdquo; diyorlardı.</p>

  <p class="p7">Miss Bray'in iyi ve azimli bir yüreği vardı, çünkü sonunda beni kardan o oldu. Bir gün öğleden sonra, tam derse oturduğumuzda, Annem .&ndash;arsızın, &ldquo;Miss Bray Gotik yazıyı öğrenmek istemediğini söylüyor, Doğru mu?&rdquo; dedi. Belki ben ona söylemiştim, belki de kendisi böyle bir yol denemek istemişti. Ancak Annem bu sözcükleri söylerken elindeki kitaba bakmaktaydı ve ben hemen bunu fırsat bilip, &ldquo;Yoo, öğrenmek isterim. Viyana'daki okulda bana gerekli olacak,&rdquo; dedim. Böylece, sonunda köşeli harfleri öğrenmek için kitabı elime geçirmiş bulunuyordum. Ama yazmayı öğretmek konusunda annem hiç sabırlı değildi. İlkelerini bir yana attı ve kitabı bende bıraktı.</p>

  <p class="p7">Bir ay kadar sürmüş olan en kötü acılar, sona ermişti. Annem kitabı bana teslim ederken, &ldquo;Ama yalnızca yazı yazmayı öğrenmen için,&rdquo; demişti. &ldquo;Tümceleri sözlü olarak öğrenmeye devam edeceğiz.&rdquo; Tümceleri okumama engel olamazdı ya. Ondan bir hayli şey öğrenmiştim zaten, ayrıca tümceleri benim öğrenmem için söylerken takındığı etkileyici ve zorlayıcı tavır, yaptığı vurgular önemliydi. Önceden olduğu gibi, yeni tümceleri ondan öğrenmeyi sürdürdüm. Ama duyduğum her şeyi daha sonra okuyarak daha iyi öğrenebiliyor, böylece karşısında daha iyi bir gösteri yapabiliyordum. Artık bana &ldquo;ahmak&rdquo; demesi için bir neden yoktu, kendisi de bu konuda hayli rahatlamıştı. Sonradan bana söylediğine göre, ciddi olarak kaygılanıyormuş benim öğrenmem konusunda; beni dil tersinin geçerli olduğunu görüyordu ve öğleden sonralarımız zevkli saatlere dönüştü. Hatta belki de onu şaşırttığım durumlar oldu, zaman zaman, kendini tutamayıp övgü sözcükleri bile kaçırdı ağzından; bana şöyle diyordu: &ldquo;Eh, ne de olsa benim oğlumsun.&rdquo;</p>

  <p class="p7">Çok güzel bir dönem başladı böylece. Annem derslerin dışında da benimle Almanca konuşmaya başladı. Ona, tıpkı Babamın ölümünü izleyen haftalardaki kadar yakın hissediyordum kendimi. Bana acı çektirerek, alay ederek Almanca dersi vermesinin yalnızca benim iyiliğim için gerçekleştirilmiş bir girişim olmadığını ancak sonraları öğrendim. Kendisinin de benimle Almanca konuşmaya müthiş gereksinimi vardı, çünkü bu onun özel yaşantısının diliydi, Yirmi yedi yaşında babamı yitirmesiyle yaşamında oluşan korkunç kesinti, ona göre en Çok babamla yaptıkları sevgi dolu Almanca konuşmaların kesilmesiyle kendini gösteriyordu. Onun asıl evliliği bu dilde gerçekleşmişti. Ne yapacağını bilmiyordu, onsuz kendisini yitik hissediyor ve olabilecek en kısa süre içinde beni onun yerine koymaya çabalıyordu. Bundan çok şey bekliyordu, girişimlerinin başlangıcında başsızlığa uğrayacağım korkusuna dayanmak onun için Çok zor olmuştu. Bu nedenle, çok kısa süre içinde hiçbir çocuğun gücünün yetmeyeceği bir şeyi başarmaya zorladı beni ve onun başarıya uğraması, Almancamın derinleşmesinde belirleyici nedeni oluşturdu; bu, sonradan gelme, gerçek acılarda yeşermiş bir ana dildi benim için. Yalnızca acılar yaşamış değildim, bunu hemen bir&ndash; mutluluk dönemi izledi ve bu dönem beni bu dile kopmaz bir şekilde bağladı. Bu, bendeki yazma eğilimini küçük yaşta besleyen bir olgu olsa gerek, çünkü kitabı, yazmayı öğrenmek için ele geçirmiştim; ve aslında, bendeki iyiye doğru gelişme, Gotik harfleri yazmayı öğrenmemle başladı.</p>

  <p class="p7">Diğer dilleri bir kenara atmama göz yummadı annem elbet, eğitim, ona göre bildiği bütün dillerin edebiyatıydı, ancak sevgimizin &mdash;hem de ne sevgiydi o!&mdash; dili, Almanca oldu.</p>

  <p class="p7">Şimdi artık Lozan'daki dost ve Arabalara yaptığı ziyaretlerde beni de yanına alıyordu, belleğimde yer eden iki ziyaretin, annemin genç bir dul olması durumuyla ilgili bulunmasına da şaşmamak gerek. Annemin erkek kardeşlerinden biri, biz daha oraya taşınmadan Manchester'da ölmüştü; onun dul eşi Linda ve iki çocuğu şimdi Lozan'da oturuyorlardı. Belki de o orda olduğu için annem Lozan'a uğramıştı. Linda'nın evine yemeye davet edilmişti, Linda Yengenin Viyana'da doğup büyüdüğünü, Almancayı da özellikle güzel konuştuğunu söyleyerek beni de götürdü. Almancamı, bildiklerimi göstermeye yetecek kadar ilerlettiğimi söylüyordu. Müthiş bir sevinç içindeydim; bana yakın geçmişte yöneltilen alayların bütün izlerini bir daha hiç ortaya çıkmayacak şekilde silmek için yanıp tutuşuyordum. Öylesine heyecanlıydım ki, o gece uyuyamadım, kendi kendime uzun Almanca konuşmalar yapıyor, her seferinde de istediklerimi istediğim şekilde söylüyordum. Ziyaret saati geldiğinde, Annem bana bir beyefendinin de orada bulunacağını, Linda Yengeye her gün yemeğe geldiğini söyledi. Adı Monsieur Cottier idi, çok onurlu bir beyefendiydi, gençlik yıllarını geride bırakmıştı ve gayetle önemli bir devlet memuruydu. Onun benim yengemin kocası olup olmadığını sordum ve annemin çekine çekine, biraz da umursamazlık içinde, &ldquo;Belki bir gün olur,&rdquo; dedi. &ldquo;Şimdilik Linda Yengen hâlâ iki çocuğunu düşünüyor. Gerçi onun için iyi bir destek olurdu ama, böylesine çabuk evlenip de çocukların duygularını incitmek olmaz diye düşünüyor.&rdquo; Anında öfke soludum ve ona dedim ki: &ldquo;Senin üç çocuğun var, ama ben senin desteğinim.&rdquo; Güldü. &ldquo;Aklından ne geçiyor senin!&rdquo; dedi o kibirli havasıyla. &ldquo;Ben Linda Yenge gibi değilim. Benim Monsieur Cottier&rsquo;ın falan yok.&rdquo;</p>

  <p class="p7">Bu durumda Almanca önem sırasında ikinci oldu, şimdi aynı anda iki savunma noktasında bulunmak durumundaydım. Monsieur Cottier iri yan, Vandyke sakallı, göbekli, yengemin evindeki yemeklerden müthiş hoşlanan şişman bir adamdı. Her tümce üzerinde düşüne düşüne ve de yavaş konuşuyor, anneme hayran hayran bakıyordu. Adam yaşlıydı ve bana da anneme de çocukmuşuz gibi davranıyordu. Yalnızca onunla konuşuyor, Linda yengeye hiçbir şey söylemiyordu, öte yanda yengem tabağını boyuna dolduruyor, adamsa bunun hiç farkında değilmiş gibi yapıyor, yemesini sakin sakin sürdürüyordu.</p>

  <p class="p7">Eve dönerken, &ldquo;Linda Yengem çok güzel!&rdquo; dedim birden. Esmer tenliydi, harikulade büyük kara gözleri vardı. &ldquo;Çok da güzel kokuyor,&rdquo; diye ekledim; &ldquo;beni öptü, Paris'teki yengemden bile daha güzel kokuyordu.&rdquo; &ldquo;Aman canım,&rdquo; dedi Annem, &ldquo;koca bir burnu ve fil bacakları var. Ama erkeğin kalbine giden yol mideden geçer.&rdquo; Bu sözü bir kere de yemekte söylemiş, Monsieur Cottier&rsquo;ye alaylı bir bakış bakmıştı. Tekrarlamasına şaşırdım ve bunun ne anlama geldiğini sordum. Sert bir tavırla, Monsieur Cottier'nin yemekten hoşlandığını, Linda Yengenin de güzel yemek yaptığını söyledi. Adam bu nedenle her gün geliyordu. Yengemin neden bu kadar güzel koktuğunu sordum, &ldquo;Parfümden,&rdquo; dedi Annem, &ldquo;O hep aşırı parfüm kullanır. &ldquo; Annemin onu onaylamadığını hissettim, ayrıca, Monsieur Cottier'ye çok dostça davranmasına ve onu güldürmesine karşın, pek beğenmiş görünmüyordu.</p>

  <p class="p7">&ldquo;Bize kimse yemek yemeye gelmeyecek,&rdquo; dedim ansızın bir yetişkin gibi, Annem gülümsedi ve düşüncemi desteklercesine, &ldquo;Buna izin vermeyeceksin değil mi,&rdquo; dedi, &ldquo;Engel olacaksın.&rdquo;</p>

  <p class="p7">İkincisi, Monsieur Aftalion'a yaptığımız ziyaretti ve bu çok farklıydı. Annemin taradığı bütün Sefaradlar arasında en zengini oydu. &ldquo;O' bir milyoner,&rdquo; dedi Annem, &ldquo;çok da genç.&rdquo; Solomon Dayımdan zengin olup olmadığını sorduğumda, daha zengin olduğunu söyledi. Ondan üstün birinin varlığı beni sevindirdi. Bu milyoner dayımdan çok farklıydı ayrıca, iyi dans ediyordu, çok kibar bir adamdı. Herkes onu beğeniyordu, soyluydu, bir kral sarayında yabancılık çekmeden yaşayabilirdi. &ldquo;Aramızda artık böyle insanlar yok,&rdquo; diyordu Annem, &ldquo;Eskiden, İspanya'da yaşarken böyleydik biz. Sonra bana bir gizini açtı ve Monsieur Aftalion'un bir zamanlar onunla evlenmek istediğini, ama kendisinin o zaman gizlice babamla nişanlanmış bulunduğunu anlattı. &ldquo;Yoksa belki de onunla evlenirdim,&rdquo; dedi. Adam bu olaydan sonra çok üzülmüş, yıllarca kimseyle evlenmek istememiş. Daha yakılarda evlenmiş ve güzelliği dillere destan olan karısı Frieda'yla Lozan'da balayını geçiriyormuş. En iyi otelde kalıyormuş ve biz de onu orada ziyaret edecekmişiz.</p>

  <p class="p7">Bu kişi, annemin onu dayımdan üstün tutması nedeniyle ilgimi çekiyordu. Dayımdan öylesine nefret ediyordum ki, Mansieur Aftalion'un evlenme teklifi üzerimde özel bir etki yaratmadı. Sırf, Napoleon'un, bir hiçe indiğini görmek için onunla bir an önce buluşmak istiyordum. &ldquo;Ne yazık ki Solomon Dayı bizimle gelemiyor!&rdquo; dedim.</p>

  <p class="p7">&ldquo;O İngiltere'de,&rdquo; dedi, &ldquo;Nasıl gelsin?&rdquo;</p>

  <p class="p7">&ldquo;Ama gelseydi çok iyi olurdu, gerçek bir Sefaradın nasıl olduğunu görürdü.&rdquo;</p>

  <p class="p7">Annem, kardeşinden nefret etmeme karşı koymuyordu. Onun yetkinliğine hayranlık duymakla birlikte, ona karşı isyan etmemi haklı görüyordu. Belki de onu, babamın yerine geçecek bir örnek olarak görmememin ne kadar önemli olduğunu anlıyordu, belki de bu erken ve de sarsılmaz kini, &ldquo;kişilik&rdquo; olarak algılıyordu ve ona göre &ldquo;kişilik&rdquo; dünyadaki her şeyden daha önemliydi.</p>

  <p class="p7">Bir saray&ndash;otele girdik, hayatımda böyle şey görmemiştim, hatta sanıyorum, adı &ldquo;Lozan Sarayı&rdquo;ydı. Monsieur Aftalion çok büyük, lüks döşenmiş birkaç odayı içeren bir dairede kalıyordu; kendimi <span class="t13">Binbir Gece Masallar</span><span class="t13">ı</span><span class="t13">'</span>nda sandım ve dayımın, Palatine Caddesinde bulunan ve bir yıl önce beni öylesine derinden etkileyen büyük evinin çok zavallı olduğunu düşündüm. Bir çifte kapı açıldı ve Monsieur Aftalion lacivert takımı ve beyaz tozluklarıyla belirdi; gülümsemelerle taçlanmış yüzüyle anneme doğru yürüdü ve elini öptü. &ldquo;Yıllar seni daha da güzelleştirmiş, Mathilde,&rdquo; dedi; Annem siyahlar giymişti.</p>

  <p class="p7">&ldquo;Senin karın da dünyanın en güzel kadını,&rdquo; dedi Annem. Her zaman için ne söyleyeceğini bilen, hazırcevap bir kadındı. &ldquo;Kendisi nerede? Frieda burada değil mi? Onu Viyana'daki hastaneden beri görmedim. Oğluma ondan öyle çok söz ettim ki, kendisini kesinlikle görmek istediği için getirdim.&rdquo;</p>

  <p class="p7">&ldquo;Biraz sonra gelir. Giyinmesi uzun sürdü. Şimdilik biraz daha az güzel bir şeyi kabullenmek zorunda kalacaksınız.&rdquo; Her şey kerli ferli ortamlara uygun olarak son derece şık ve özenle seçilmişti. Annemin tasarılarının neler olduğunu sordu, büyük bir dikkatle dinliyor, dinlerken aynı amanda gülümsüyordu, Viyana'da yerleşme isteğini onayladı, bu işi de, masal sözcükleriyle yaptı: &ldquo;Sen Viyana'ya aitsin, Mathilde,&rdquo; dedi, &ldquo;kent seni seviyor, her zaman en canlı, en güzel Mathilde'i Viyana'da görmüşümdür.&rdquo;</p>

  <p class="p7">Küçücük bir kıskançlık duymadım, ne bu adamı, ne de Viyana'yı kıskandım. Bilmediğim ve kitaplarımın hiçbirinde yazılı olmayan bir şey keşfetmiştim, bir kentin bir insanı sevebileceği&ndash; fikriydi bu ve bu fikri beğendim. Sonra Frieda salona girdi, beni müthiş şaşırttı. Ömrümde böylesine güzel bir kadın görmemiştim, göl kadar parlaktı ve harikulade giyinmişti, Anneme sanki prenses olan <span class="t13">oymu</span><span class="t13">ş</span> gibi davrandı. Vazodan en güzel gülleri alarak Monsieur Aftalion'a verdi, o da onları, önünde eğilerek Anneme sundu. Uzun bir ziyaret değildi, söylenenlerin hepsini anlamış da değildim; konuşma bir Fransızca, bir Almancaya kayıyordu, bu iki dili de, hele hele Fransızcayı pek bilmiyordum. Bir de, anlamamam beklenen şeylerin Fransızca konuşulduğunu hissettim; olağan durumlarda, yetişkinlerin böyle gizli bir dil kullanmaları karşısında öfkeden delirirdim, ama bu durumda, Napoleon&rsquo;umu yenen ve harikulade güzel karısı olan bu adam beni asla öfkelendiremezdi.</p>

  <p class="p7">Saraydan ayrıldığımızda, Annemin kafasının karışık olduğu dikkatimi çekti. &ldquo;Nerdeyse onunla evlenecektim,&rdquo; dedi ansızın bana bakarak, ama hemen beni korkutan bir tümce ekledi: &ldquo;Ama o zaman sen bugün yeryüzünde olmayacaktın!&rdquo; Bunu aklım almıyordu, yeryüzünde nasıl olmayabilirdim; yanında yürüyordum. &ldquo;Ama ben senin oğlunum,&rdquo; dedim savunmalı bir ses tonuyla. Benimle böyle konuştuğuna pişman olmuştu belki, çünkü durdu, gülleri taşıyan kollarıyla ve de güllerle ' birlikte beni sımsıkı kucakladı, sonra Frieda'yı övdü: &ldquo;Çok soylu bir davranıştı, ne kadın ama!&rdquo; Bu sözü pek nadir söylerdi ve asla bir kadın için kullanmamıştı. Onun da Frieda'dan hoşlandığına sevinmiştim. Bu ziyaret konusunu yıllar sonra konuştuğumuzda, otelden, gördüğümüz her şeyin, bütün bu lüksün aslında kendisine ait olduğu duygusuyla ayrıldığını söyledi. Frieda'ya karşı bir tepki duymadığına, onu kıskanmadığına, yeryüzündeki hiçbir kadına bağışlamayacağı duyguları ona bağışladığına kendisi de şaşırmıştı.</p>

  <p class="p7">Lozan'da üç ay geçirdik. Zaman zaman yaşamımdaki hiçbir dönemin bu kadar önemli olmadığını düşünürüm. Ama insan çoğu kez, belli bir dönem üzerinde ciddi olarak yoğunlaştığında, o dönem çok önemli görülüyor ve düşünülen dönemlerin hepsi de her şeyi içeriyor. Ama gene de, çevremdeki herkesin, dramatik karışıklıklar yaşamaksızın tek tük öğrendiğim Fransız dilini konuştuğu Lozan'da, annemin etkisiyle Alman dilinde yeniden doğmuştum; o doğumun salcıları, beni hem bu dile, hem de anneme bağlayan tutkuyu geliştirdi. Temelde biri diğerinin aynı olan bu iki şey olmaksızın, yaşamımın o dönemden sonraki gidişi anlamsız ve anlaşılamaz olacaktı.</p>

  <p class="p7">Ağustos ayında Viyana'ya doğru yola çıktık, Zürih'te birkaç saat kaldık. Annem kardeşlerimi Miss Bray'le birlikte bekleme salonunda bıraktı ve teleferikle beni Zürih Dağına çıkardı. Rigiblick denen bir yerde teleferikten indik. Pırıl pırıl bir gündü, kentin uçsuz bucaksız önümde uzandığını gördüm, çok çok büyük görünüyordu, bir kentin nasıl bu denli büyük olabileceğini anlayamadım. Bu benim için müthiş yeni bir şeydi, biraz da ürkütücü geliyordu. Viyana'nın bu kadar büyük olup olmadığını sordum, &ldquo;çok daha büyük&rdquo; olduğunu duyunca da inanamadım, annem şaka ediyor sandım. Göl ve dağlar, yan tarafta kalıyordu, Lozan'da gibi gözlerimin önünde uzanmıyorlardı; oysa Lozan'da, görünümün özünü oluşturacak şekilde ortada yer alıyorlardı. Lozan'da pek ev görünmezdi, burada gördüğüm sayısız ev beni hayrete düşürdü, üzerinde durduğumuz Zürih Dağının eteklerine yayılmıştı evler, genellikle yaptığım gibi bunları saymaya falan kalkmadım elbet. Şaşırmıştım, belki de korkmuştum; Anneme, onu suçlar bir havayla, &ldquo;Bunları bir daha asla görmeyeceğiz,&rdquo; dedim ve kendi aramızda ''çocuklar'' dediğimiz kardeşlerimi hiç dil bilmeyen dadımızla yalnız bırakmamamız gerektiğini söyledim. Yani yaşamımdaki ilk büyük kent görünümü, bir yitiklik duygusuyla bulanıklaşmış bulunuyordu, ancak, daha sonra gençliğimin cenneti olacak olan Zürih&rsquo;e o ilk bakışımızın anısı belleğimden hiç çıkmadı.</p>

  <p class="p7">Çocukları ve Miss Bray'i gene bulmuş olsak gerek, çünkü, belleğimde, hepimizi ertesi gün, Ağustosun on sekizinde, Avusturya'da seyahat ederken görüyorum. Gezdiğimiz her yer bayraklarla bezenmişti, bayrakların sonunun gelmediğini görünce, Annem bunların bizim gelişimiz onuruna asıldığını söyleyerek bir şaka yaptı. Ama kendisi de bunların neden çekili olduğunu bilmiyordu, kendi İngiliz Bayrağına alışık olan Miss Bray 'in canı iyice sıkılmıştı, Annem birilerine sorup öğreninceye dek bizi rahat bırakmadı. Sonunda Kaiser'in doğum günü olduğu anlaşıldı. Annemin, Viyana &rsquo;da geçirdiği gençlik yıllarından, yirmi yıl öncesinden bildiği eski Kaiser Franz Joseph hâlâ hayattaydı, bütün köyler ve kentler, bundan hoşnut görünüyordu. &ldquo;Tıpkı Kraliçe Victoria gibi,&rdquo; dedi Miss Bray ve Viyana'ya yaptığımız saatler süren tren yolculuğu boyunca, yıllar önce ölmüş kraliçeyle ilgili bir yığın öykü &mdash;beni biraz sıkan öyküler&mdash; anlattı, bu arada çeşit olarak, annemden hâlâ hayatta olan Franz Joseph anıları dinledim.</p>

  <p class="p7"><span class="t14">&nbsp;</span></p>
</body>
</html>
