<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Kötülüğün Keşfi Viyana Sığınağı</title>
</head>

<body>
  <h3 class="h31"><a id="a51"></a>Kötülüğün Keşfi<br />
  Viyana Sığınağı</h3>

  <p class="p7">1915 güzünde, Bulgaristan'a yaptığımız o yaz gezisinden sonra, daha çok çağdaş dillere ağırlık veren bir tür lise olan <span class="t13">Realgymnasium</span>&rsquo;un birinci sınıfına yazıldım. İlkokulla aynı binada, Sophienbrücke'nin bitişiğindeydi. Bu okulu çok daha fazla sevdim; Latince öğreniyorduk, bu yeni bir şeydi, hep aynı şeyi söyleyeli ve daha baştan bana aptal gelen sıkıcı Herr Tegel yoktu artık. Sınıf öğretmenimiz Herr Profesör Twrdy, enlemesine geniş, sakallı bir cüceydi. Kürsüye oturduğunda, sakalını masanın üzerine yayardı, biz, sıralarımızdan yalnızca onun başını görürdük. Başlangıçta bize gülünç gelmiş olmasına karşın, kimse onu özellikle sevmiyor değildi &mdash; sakalını bir sıvazlayışı vardı, insanda saygı uyandırırdı. Belki de bu hareketiyle sabrını tazelemiş oluyordu, iyi huylu biriydi, sabrının taştığı durumlar pek nadirdi. Bize Latincedeki açılımları öğretiyor, öğrencilerinin çoğu karşısında çaresiz kalıyor, durup dinlenmeden, <span class="t13">&ldquo;silva, silvae&rdquo;</span> diye sözcükleri tekrarlıyordu.</p>

  <p class="p7">Şimdi artık bana ilginç gelen ve hâlâ anımsadığım sınıf arkadaşlarımın sayısı artmıştı. Harikulade resim yapan Stegmar adında bir çocuk vardı; ben iyi resim yapamazdım ve onun çalışmalarını izlemeye doyamazdım. Gözlerimin önünde kuşlar çizerdi çiçek, at ve diğer hayvanları çizerdi ve en güzellerini yaratıldıkları anda bana verirdi. En etkileyici davranışı da, benim hayran olduğum bir resmi ansızın yırtıvermesiydi, beğenmediği için onu yırtıp atıyor, yenisini çizmeye başlıyordu. Bunu birkaç kez yapardı, ama sonunda başardığına karar verir, resmi bütün açılarda dikkatle inceler, sonra alçakgönüllü ama gene de azıcık gururlu bir tavırla bana uzatırdı. Onun yeteneğine ve cömertliğine hayrandım, ama hiçbir değişiklik görememekten rahatsız oluyordum; bütün resimler aynı ölçüde başarılı görünüyordu bana, hatta, yeteneğinden çok şimşek gibi karar vermesine ve bunu uygulamasına hayrandım. Yırttığı her resme acırdım, beni hiçbir şey, üzerinde resim ya da yazı bulunan herhangi bir kağıdı yırtmak kadar üzemezdi. Bunu çarçabuk ve hiç çekinmeden, hatta ve hatta, neşe içinde yaptığını görmek yüreğimi hoplatırdı. Evde, sanatçıların genellikle böyle yaptığı söylendi bana. .</p>

  <p class="p7">Şişman, esmer ve kısa boylu bir başka sınıf arkadaşımın adıysa Deutschberger'di. Annesi, Prater eğlence parkında gulaşıyla ünlü bir çorbacı kulübesi işletirdi. Daha dün benim müdavimi olduğum Eğlence Tünelinin bitişiğinde oturması da bu çocuğu bana büsbütün çekici kılmıştı. Ancak çocuğun, bana çok farklı gelen bir havada sinik olması (on bir yaşında çok bilmiş bir yetişkin gibiydi) kısa süre içinde aramızda acı bir düşmanlığın doğmasına yol açtı.</p>

  <p class="p7">Okuldan çıkınca <span class="t13">Prinzenallee</span> boyunca, bir generalin oğlu ola Max Schiebl ile üçümüz birlikte yürürdük. Yalnızca Deutschberger konuşurdu; yetişkinlerin yaşantısına ilişkin her şeyi bilir görünür, bildiklerini bize açık açık anlatırdı. Ona göre Schiebl ile benim bildiğim gibi değildi Prater, işler bambaşkaydı. Gulaş dükkanında patronların konuşmalarına kulak kabartmıştı ve onları bize ballandıra ballandıra anlatırdı. Hep, kendisinden hiçbir şey gizlemeyen annesinin görüşlerini de eklerdi bu sözlere. Anlaşılan babası yoktu ve tek çocuktu. Schiebl ile ben bu okul dönüşü yürüyüşleri iple çekerdik, ama Deutschberger anlatılarına hemen başlamazdı; merak konusu sözlere başlaması için Viyana Atletik Kulübünün oyun sahasını geçmemiz gerekirdi. Bizi hayretler içinde bırakacak konuları bulmak için zaman kazanmaya çalışırdı kanımca. Sözlerini hep aynı tümceyle bitirirdi: &ldquo;Hayatı ne kadar erken öğrenirsen o kadar iyi, der annem.&rdquo; Etkileyici bir havası vardı; bu, anlattıklarını daha da ilginç kılardı. Şiddet, bıçaklama, cinayet, soygun gibi şeyleri anlatırken onu kendi haline bırakırdık. Savaşa karşıydı. Bu benim hoşuma gidiyordu; ama Schiebl bu konuyla pek ilgilenmiyor, konuyu değiştirmesi için ona sorular soruyordu. Bu konuşmaları evde anlatmaya utanırdım, bir süre için bunlar giz olarak kaldı, sonunda bir gün, Schiebl'in soruları başarılı sonuç verdi ve Deutschberger aşırıya kaçmaya cesaret etti; bu büyük heyecan yarattı.</p>

  <p class="p7">&ldquo;Bebekler nerden geliyor biliyorum,&rdquo; dedi ansızın bir gün, &ldquo;annem bana söyledi.&rdquo; Schiebl benden bir yaş büyüktü; bu konu onu hemen sardı, ben de isteksizce dinlemeye koyuldum. &ldquo;Çok basit,&rdquo; diyordu Deutschberger, &ldquo;bir erkek bir kadının üstüne lakkadak iner, tıpkı horozun tavuğun üstüne atlaması gibi.&rdquo; Annemle birlikte yaşadığımız Shakespeare ve Schiller geceleriyle dolu olan ben, öfkelendim ve &ldquo;Yalan söylüyorsun!&rdquo; diye haykırdım birden. &ldquo;Doğru değil bu! Sen bir yalancısın!&rdquo; İlk kez ona karşı çıkıyordum. Arkadaşım bana mısın demeden aynı sözcükleri tekrarladı. Schiebl sesini çıkarmıyordu, bu durumda Deutschberger'in bütün öfkesi bana yöneldi. &ldquo;Senin annen sana bir şey anlatmıyor demek. Seni bir küçük bebek olarak görüyor. Sen horozlan hiç gözlemedin mi? Bir erkek ve kadın, falan filan. Hayatı ne kadar erken öğrenirsen o kadar iyi, der annem hep.&rdquo;</p>

  <p class="p7">Az daha onu yumruklamaya başlayacaktım. İki çocuğu orda bırakıp, arsayı koşarak geçtim, eve girdim. Hep, yuvarlak bir masada birlikte yemek yerdik; kardeşlerimin yanında kendimi tutuyor, bir şey söylemiyordum, ama yemek de yiyemiyordum, dokunsalar ağlayacaktım. İlk fırsatta annemi gündüzleri ciddi konuşmalarımızı yaptığımız balkona çektim ve ona her şeyi anlattım. Bendeki sıkıntıyı çoktan sezmişti elbet, ama nedenini işitince şaşkınlıktan donakaldı. Her şeye açık ve kusursuz yanıtlar verebilen, kardeşlerimi yetiştirme sorumluluğunu benimle paylaştığını bana hep hissettiren annem, sessizliğe gömülmüştü, karşımda ilk kez susuyordu, öylesine uzun süre sessiz kaldı ki, korkmaya başladım. Ama sonra gözlerimin içine baktı, büyük anlarımızda hep yaptığı gibi ciddi bir tavırla, &ldquo;Oğlum,&rdquo; dedi, &ldquo;annene inanıyor musun?&rdquo;</p>

  <p class="p7">&ldquo;Evet! Evet!&rdquo;</p>

  <p class="p7">&ldquo;Bu doğru değil! O yalan söylüyor. Annesi ona asla böyle bir şey söylemedi. Çocuklar başka bir şekilde dünyaya gelirler, çok güzel bir şekilde. Sana daha sonra anlatacağım. Henüz bunları bilmen gerekmiyor!&rdquo; Onun sözleri, bendeki bilme arzusunu anında yok etti. Aslında gerçekten de bilmek istiyor değildim. O söylenenler yalandı ya, bu bana yetiyordu! Şimdi artık onların yalan <span class="t13">oldu</span><span class="t13">ğ</span><span class="t13">unu</span> biliyordum. Baştan aşağı yalan, kendisi uyduruyordu hepsini, annesi asla böyle dememişti ona.</p>

  <p class="p7">O andan sonra Deutschberger'den nefret ettim ve ona insanlığın tortusuymuş gibi davrandım. Tembel bir öğrencisi olduğu okulda, yanıtlar fısıldamıyordum ona artık. Ders aralarında yanıma geldiğinde, arkamı dönüyordum. Ağzımı açıp tek bir şey söylemedim ona. Eve birlikte dönmüyorduk, Schiebl'i de ikimizden birini seçmek durumunda bıraktım. Daha da kötüsünü yaptım: Coğrafya öğretmeni haritada Roma'yı göstermesini istediğinde Deutschberger Napoli'yi gösterdi, öğretmense fark etmedi; ben hemen ayağa kalktım, &ldquo;Napoli'yi gösteriyor, Roma orda değil,&rdquo; dedim, ona kırık not aldırdım. Aslında bu benim aşağıladığım bir davranış şekliydi, arkadaşlarımı hep destekler, her fırsatta, sevdiğim öğretmen söz konusu olduğunda bile onlara yardım ederdim. Ama Annemin sözleri bende ona karşı öyle büyük bir nefret uyandırmıştı ki, yapamayacağım şey yok diye düşünüyordum. Annemle aramda bu konuda hiç konuşma geçmedi gerçi ama, körü körüne bağlılık denen şeyi ilk kez o zaman yaşadım. Ona öfke kusuyor ve onu bir hain olarak görüyordum, Schiebl'e uzun uzun IIL Richard&rsquo;ı anlattım ve Deutschberger&rsquo;in de daha bu yaşta ondan hiçbir farkının bulunmadığına, vakit çok geç olmadan birinin bu oyuna bir son vermesi gerektiğine inandırdım onu.</p>

  <p class="p7">Kötülüğün keşfi işte bu kadar erken yaşlarda başladı. Bu eğilim, uzun süre peşimi bırakmadı, ileriki yıllarda, Karl Kraus&rsquo;un sadık kölesi olduğum ve saldırdığı sayısız kötü yazın kişileri konusunda ona kayıtsız şartsız inandığım yıllarda bile sürdü. Deutschberger için okul hayatı çekilmez olmuştu. Özgüvenini yitirdi, yakaran bakışları sürekli beni izliyordu, benimle barışmak için yapmayacağı yoktu, ama duygularını değişmiyordu, içimdeki nefret, özellikle onun üzerinde bıraktığı gözle görülür etkiden dolayı eksilmek yerine artıyordu. Sonunda annesi okula geldi ve ders arasında beni buldu. &ldquo;Oğlumu neden suçluyorsun?&rdquo; diye sordu. &ldquo;O sana hiçbir şey yapmadı. Ne güzel arkadaştınız.&rdquo; Çok hareketli, çabuk ve sözcükleri aramadan konuşan bir kadındı. Oğlunun tersine, onun boynu vardı ve konuşurken dudaklarını şapırdatmıyordu. Benden bir şey oğluna şefkat&mdash; istemesi hoşuma gitmişti, bon de, onunki kadar açıkça, düşmanca duygularımın nedenini anlattım. Hiç utanmadan horozla tavuk hakkındaki tabu tümceyi tekrarladım. Hayret içinde oğlana döndü; çocuk annesinin ardında dikilmiş titriyordu. &ldquo;Bunu sen mi söyledin?&rdquo; Çocuk korkuyla evet anlamında başını salladı, yadsımıyordu en azından, bu da benim için yeterli oldu. Belki de benimle, kendi annem kadar ciddi konuşan bir anneye zaten hayır diyemezdim, ama çocuğun onun için ne kadar önemli olduğunu hissettim, böylece III. Richard, tıpkı benim gibi, Schiebl gibi bir öğrenciye dönüştü gene. Ancak anlaşmazlık konusu tümce, geldiği söylenen yere dönmüş, böylece gücünü yitirmişti. Dava düştü; tekrar dost olmadık, ama onu kendi haline bıraktım, öyle ki, artık onu hiç anımsamıyorum. Viyana'daki öğrenciliğimin geri kalan günlerini &mdash;hemen hemen altı aydan fazla bir dönemi&mdash; anımsamaya çalıştığımda, bu çocuğun ortadan kaybolmuş olduğunu görüyorum.</p>

  <p class="p7">Öte yanda Schiebl ile dostluğum giderek gelişti. Daha baştan iyi anlaşıyorduk, ama şimdi o benim tek arkadaşımdı. <span class="t13">Schüttel</span>&rsquo;de bizden daha yukarda, bizimkine benzer bir apartmanda oturuyordu. Onun hatırı için askerlerle de oynardım, onun çok askeri vardı, koca koca ordular, bunların silahları, atlıları, cephaneleri, hepsi tamamdı; bu yüzden genellikle ben onun evine giderdim, orada savaşırdık. O, mutlaka yenmek ister, yenilgiyi kaldıramazdı. Yenilmişse, dudaklarını ısırır, öfkesini yüzüne vururdu, bazen de yenildiğini yadsırdı, o zaman da ben öfkelenirdim. Ama bu hiçbir zamanı uzun sürmezdi; iyi yetiştirilmiş uzun boylu, gururlu bir çocuktu, annesine beni müthiş şaşırtacak ölçüde ve de burnundan düşmüşçesine benzemesine karşın, ana kuzusu değildi. Annesi, tanıdığım en sevimli, ayrıca da en uzun boylu anneydi. Onu hep dimdik, benden çok yukarlarda görürdüm; bize yiyecek bir şeyler getirdiğinde, eğilir, bedeninin üst kısmını azıcık eğerek tepsiyi masanın üzerine bırakır ve bize buyurup almamızı söylemeden önce hemen dimdik durumuna dönerdi. Siyah gözleri hiç aklımdan çıkmazdı, oğlu Max'a hiç söylemedim ama, evde hep onları düşünürdüm. Ancak Max'a, bütün Tirollü kadınların gözlerinin güzel olup olmadığını sordum, çok kararlı bir &ldquo;Evet!&rdquo; yanıtı verdi, &ldquo;Erkeklerinki de,&rdquo; diye ekledi hemen ardından. Ancak bir sonraki ziyaretimde, bunları annesine söylediğini anladım, çünkü bize keklerimizi getirirken çok neşeli görünüyordu, her zamankinin tersine bir süre oyunumuzu izledi ve bana annemi sordu. Odadan çıkınca, &ldquo;Sen her şeyi annene mi anlatırsın?&rdquo; diye sordum öfkeyle. Kıpkırmızı kesildi, ama kesinlikle yadsıdı., Ona hiçbir şey söylememişti, onu ne sanıyordum ben, babasına bile her şeyi anlatmazdı.</p>

  <p class="p7">Baba, ufak tefek, dikkat çekici bir görünümü olmayan bir adamdı ve beni hiç hem de hiç etkilemedi. Anneden daha kısa boylu olmakla kalmıyor, ondan çok daha yaşlı da görünüyordu. Bir general emeklisiydi, ama savaşta özel göreve çağrılmıştı. Viyana'nın çevresindeki istihkâmları denetliyordu. 1915 güzünde Ruslar Karpat Dağlarını aştıklarında ve Viyana'nın tehlikede olduğu söylentileri yayıldığında, Schiebl'in babası ikimizi bu denetleme gezilerinden birine götürdü. Neuwaldegg'e bir araçla gittik, sonra da Viyana ormanları boyunca yürüdük; yerler kazılmış, çeşitli küçük &ldquo;istihkâmlar&rdquo; yapılmıştı. Burada asker yoktu, her şeyi gözden geçirmemize izin veriliyordu; bunlardan birinin içine girdik, Schiebl'in babası, elindeki sopayı kalın duvarlara rastgele vururken, biz deliklerden tek bir yaprağının bile kımıldamadığı terkedilmiş ormana baktık. General pek konuşmayan bir adamdı, ama bize bir şeyler açıklamak üzere konuştuğunda, ormanda yürürken bile, biz çok özel birileriymişiz gibi gülümseyerek konuşurdu. Onun yanında hiç mahcup hissetmedim kendimi. Belki bizi geleceğin askerleri olarak görüyordu; oğluna durmadan çoğalan o dev teneke orduları veren kendisiydi ve Max bana oyunlarımızı anlatmasını istediğini, savaş oyununu kimin kazandığını sorduğunu söylemişti. Ancak ben bu kadar suskun insanlara alışık değildim ve kuşkusuz, onu bir general olarak göremiyordum. Schiebl'in annesi, çok güzel bir general olurdu örneğin, onun hatırı için savaşa bile giderdim, ama babayla yapılan denetleme gezilerini ciddiye almıyordum ve general, elindeki sopayı bir &ldquo;istihkâm&rdquo;ın duvarına indirdiğinde, üzerinde o kadar çok konuşulan savaş, çok uzak görünüyordu.</p>

  <p class="p7">Okula gittiğim günlerde de, daha sonraları da, babalar beni pek etkilemedi. Bana göre çok cansız ya da yaşlı bir şeyler vardı onlarda. Benim kendi babam hâlâ içimdeydi, benimle pek çok konuda konuşmuştu, onun şarkılarını dinlemiştim. Onun imgesi, öldüğü zamanki genç haliyle duruyordu bende; o, tek baba olarak kaldı. Ne var ki, annelere karşı çok ilgiliydim, beğendiğim annelerin sayısı, şaşılacak kadar çoktu.</p>

  <p class="p7">1915-16 kışında, savaşın etkileri günlük yaşamda hissedilmeye başlandı. Prinzenallee'de hevesli hevesli marşlar söyleyen asker adaylarının sesi duyulmuyordu artık. Okuldan gelirken yolda rastladığımız küçük gruplar, eskisi kadar neşeli görünmüyordu. &ldquo;Anavatanda, anavatanda, gene görüşeceğiz!&rdquo; şarkısını hâlâ söylüyorlardı ama anavatan, onlara çok yakın değilmiş gibiydi. Geri döneceklerinden eskisi kadar emin değillerdi artık. &ldquo;Bir yoldaşım vardı,&rdquo;yı söylüyorlardı, ama seslerinde, şarkıya konu olan şehit yoldaşın kendileri olduğu havası seziliyordu. Bu değişikliği hissettim ve arkadaşım Schiebl'e söyledim. &ldquo;Onlar Tirollü değil,&rdquo; dedi. &ldquo;Sen Tirollüleri görsen!&rdquo; O zamanlar, Tirollü taburlarını nerede gördü, bilmiyorum, belki anne babasıyla birlikte memleketleri olan Tirollü dostlarla görüşüyorlardı da onlardan gizli bilgiler alıyorlardı. Zafere olan inancı sarsılmazdı, bundan kuşku duymayı aklından bile geçirmezdi. Bu güveni, çok az söz söyleyen ve her zaman için önlemli konuşan babasından almıyordu. Bizi denetim gezilerine götürdüğünde, bir keresinde, &ldquo;Kazanacağız,&rdquo; demişti. Bu benim babam olsaydı, zafer umudunu çoktan yitirmiş olurdum. Herhalde çocuktaki inancı ayakta tutan annesiydi. Belki o da hiçbir şey söylemiyordu, ama onun gururu, boyun eğmezliği, onun korumasında insana kötü hiçbir şey olmazmış duygusu veren bakışları... Böyle bir anneyle, ben de olsam kuşkuya yer vermezdim..</p>

  <p class="p7">Bir gün, <span class="t13">Schüttef</span> boyunca yürürken, Tuna Kanalı üzerinden geçen bir demiryolu köprüsüne yaklaştık. Köprüde bir tren duruyordu, vagonlar tıklım tıklım insan doluydu. Yük vagonları yolcu vagonlarına eklenmişti; hepsi de hiçbir şey söylemeksizin ama soran gözlerle yukardan bize bakıyorlardı. &ldquo;Yahudiler&rdquo; demekten kaçındı, onun yerine &ldquo;mülteciler&rdquo; sözcüğünü kullanarak &ldquo;Bunlar Galiçya Mültecileri&rdquo; dedi. Leopoldstadt, Rusya'dan kaçmış Galiçya kökenli Yahudilerle doluydu. Siyah kaftanları, kulaklıkları ve özel şapkalarıyla garip görünüyor, hemen dikkat çekiyorlardı. Şimdi Viyana'ya gelmişlerdi, ama buradan nereye gideceklerdi? Karınları açtı, Viyana'daysa yiyecek sıkıntısı vardı.</p>

  <p class="p7">Bu kadar çoğunun vagonlara tıkıldığını hiç görmemiştim daha önce. Çok korkunç bir görünümdü bu, çünkü tren duruyordu. Biz baktık, baktık, tren kımıldamadı. &ldquo;Sığır gibi,&rdquo; dedim, tıpkı sığır gibi tıkış tıkış konmuşlar trene, zaten bunlar sığır vagonu ayrıca.&rdquo;</p>

  <p class="p7">&ldquo;Ama kalabalıklar,&rdquo; dedi Schiebl, onlara karşı duyduğu tiksintiyi benim hatırım için göstermemeye çabalıyordu; beni incitecek bir şey söylemekten hep sakınırdı. Hepsi de erkekti; çoğu yaşlı ve sakallıydı, &ldquo;Biliyor musun,&rdquo; dedi Schiebl, &ldquo;Bizim askerlerimiz de tıpkı bunlar gibi yük vagonlarıyla gönderildiler savaşa. Savaş savaştır, diyor babam.&rdquo; Bunlar, babasından bana aktardığı ilk sözcüklerdi, bunu benim öfkeli korkumu hafifletmek için yaptığını anlıyordum. Ama bir faydası olmadı, baktım, baktım, hiçbir şey değişmedi. Trenin hareket etmesini istiyordum, trenin hâlâ köprünün üzerinde durmasından daha korkunç bir şey yoktu.</p>

  <p class="p7">&ldquo;Gelmiyor musun?&rdquo; dedi Schiebl kolumdan çekerek. &ldquo;Artık bize gelmek istemiyor musun?&rdquo; Gene askerlerle oynamaya onun evine gidiyorduk. Çakıldığını yerden ayrıldım, midem bulanıyordu, arkadaşımın evine girmemiz ve annesinin bize yiyecek sunmasıyla büsbütün arttı. &ldquo;Nerde kaldınız?&rdquo; diye sordu annesi. Schiebl eliyle beni gösterdi ve &ldquo;Galiçya mültecilerinin trenini gördük,&rdquo; dedi; <span class="t13">&ldquo;Fra</span><span class="t13">ıı</span><span class="t13">ze</span><span class="t13">ı</span><span class="t13">1sbrücke</span> üzerinde duruyordu.&rdquo;</p>

  <p class="p7">Annesi, yiyecekleri bize doğru sürerek, &ldquo;Öyle mi,&rdquo; dedi. &ldquo;Artık acıkmışsınızdır.&rdquo;</p>

  <p class="p7">Bu sözlerden sonra neyse ki hemen gitti, çünkü yiyeceklere dokunmadım, Schiebl, halden anlayan bir çocuktu, onun da iştahı yoktu. Askerlere de dokunmadı, oynamadık; ayrılırken elimi içtenlikle sıktı ve &ldquo;Ama yarın geldiğinde sana bir şey göstereceğim. Yeni bir cephane alındı bana,&rdquo; dedi.</p>

  <h3 class="h31"><a id="ncx404"></a><a id="a52"></a><a id="a53"></a>Alice Asriel</h3>

  <p class="p7">A<span class="t15">NNEMIN</span> en ilginç arkadaşı, ailesi Belgrad'dan gelmiş olan Alice. Asriel'di. Kendisi, konuşma şekliyle, davranışlarıyla, onu etkileyen konular ve tepki gösterdiği durumlar açısından tam bir Viyanalı haline gelmişti. Minicik bir kadındı, annemin, hiçbiri de pek uzun boylu olmayan dostlarının en miniğiydi. Aydın olma çabası içindeydi, Annemle, hiçbirini anlamadığım ironik konuşmalar yapardı. Bahr'dan, Schnitzler'den pek de derinliği olmayan bir şekilde, biraz hoppaca, ısrarsız ve her türden etkiye açık bir yaklaşımla söz ederdi; onu edilemeyecek insan yoktu, ama bütün konuştukları bu çerçevede kalırdı, o günün edebiyat dünyasının dışında olan konulan pek umursamazdı. Öğrendiği şeylerin anlam taşıması için onları erkeklerden duyması gerekirdi; iyi konuşan erkeklere saygısı vardı, konuşma, tartışma, farklı görüşler onun hayatıydı. Özellikle aydın erkeklerin onunla aynı görüşte olmayıp da tartışmasına bayılırdı. Başka hiçbir neden olmasa bile, düşünce dünyasında olan biteni, fazlaca bir çaba harcamaksızın her zaman, ama her zaman bildiği için Viyanalı sayılırdı. Ama insaflar, onların aşk serüvenleri, flörtleri ve boşanmaları üzerine konuşmaktan da aynı şekilde hoşlanıyordu; sevgi dendi mi, akarsular dururdu, asla benim annemin yaptığı gibi aşkı sevgiyi kınamazdı; böyle bir şey olduğunda onunla tartışırdı; en karmaşık görünen sorunlar için bile cepte hazır açıklamaları vardı mutlaka. İnsanların yaptığı her şey, ona doğal gelirdi. O yaşamı nasıl görüyorsa, yaşam da onu öyle görüyordu, bir kötülükler perisi vardı sanki de, onun başkalarına yaptıklarını kendisine yöneltiyordu. Bize gelirken yanında birilerini, özellikle de karşı cinsten birini getirmeye ve bunların birbiri üzerindeki etkilerini izlemeye bayılırdı, çünkü o, gerçek mutluluğun, aslında eşi&ndash;dostu değiştirme temeline dayalı olduğu görüşündeydi; kendisi için istemiş olduğu bir şeyi istemek, başkalarının da hakkıydı, işte bu inançla, başkalarına fırsat tanıma konusunda elinden geleni yapıyordu.</p>

  <p class="p7">Bu kadın benim hayatımda bir rol oynadı, az önce onun hakkında söylediklerim, aslında daha sonraki deneyimlerime dayanmakta, 1915 yılında onunla ilk karşılaştığımda, savaşın onu hiç ama hiç etkilemediğini fark etmiştim. Savaştan söz ettiğine hiç tanık olmadım, annem de savaşa bütün kalbiyle karşı olmasına karşın yanımda savaştan hiç söz etmezdi ama, o bunu okulda başıma bir şeyler gelebilir kaygısıyla yapardı. Alice savaş üzerinde kafa yoramıyordu; kendisi nefret denen duyguyu tanımadığı ve herkes' ve her şey için yaşa&ndash;yaşat felsefesini benimsediği için, savaş hakkında belli bir görüş geliştiremiyor, çok sığ düşüncelerle yetiniyordu.</p>

  <p class="p7"><span class="t13">Jojef</span>-<span class="t13">Gall</span>-<span class="t13">Gasse</span>'deki evimize konuk geldiği o günlerde, gene Belgrat'tan gelmiş ve kendisi gibi Viyanalı olmuş bir yeğenle evliydi. Herr Asriel, ufak tefek, bulanık bakışlı bir adamdı, hayatta akla gelebilecek her konuda beceriksizliğiyle ün salmıştı. İş yaşamı hakkında bildikleri, karısının çeyizi de dahil bütün parasını batırmaya yetti ancak. Son bir hamle yapmaya kalktığında, üç çocuklarıyla küçük bir apartman dairesinde oturuyorlardı. Patronunun ilgisi koltuklarını kabartmış güzel, basit ve uysal bir kız olan hizmetçilerine aşık oldu. Birbirlerini anlıyorlardı, kafaları aynı şekilde çalışıyordu, ama adamın tersine kız çekici ve tutarlıydı, hoppa ve sığ karısının kendisine veremediği moral ve kayıtsız şartsız bağlılığı kızda buldu. Herr Asriel evini terk edinceye kadar kız onun metresi olarak kaldı. Her şeyi mubah gören Alice, ona hiç kızmadı; gözünü kırpmadan üçlü bir yaşantı sürdürebilirdi. Anneme, ona hiç, ama hiçbir şeyi çok görmediğini söylüyordu. Mutlu olmak kocasının da hakkıydı, kendisiyle mutlu değildi, çünkü aralarında hiçbir ortak nokta yoktu. Edebiyat tartışmaları yapamazdı adam, kitaplardan söz edildiğinde migreni tutuyordu; bu türden konuşmalar sırasında, konuşmaya katılanı görmezden gelmesi yeterdi, kendisi de konuşmak zorunda değildi. Artık kocasına bu konuları açmıyordu, söylediği gibi, migreni tutuyordu, ne yapsındı, hızla artan yoksulluğu nedeniyle de ona kızmıyordu. &ldquo;işadamı olarak doğmamış,&rdquo; diyordu Anneme, &ldquo;herkes işadamı olamaz ki?&rdquo; Hizmetçi konusu' açıldığında Annem onun görüşlerini eleştirirdi, oysa Alice, ikisi için söyleyecek sıcak ve anlayışlı sözler bulurdu her seferinde: &ldquo;Ama kız ona karşı öyle iyi ki, kocam batmış olmaktan utanç duymuyor onun yanında. Oysa bana karşı kendini suçlu hissediyor.&rdquo;</p>

  <p class="p7">&ldquo;Ama suçlu,&rdquo; dedi Annem. &ldquo;Bir erkek nasıl bu kadar zayıf olabilir? Bir erkek değil o, bir hiç, onun gibi biri evlenmeye kalkmamalıydı.&rdquo;</p>

  <p class="p7">&ldquo;Ama evlenmeyi <span class="t13">isteyen</span> o değildi ki. Anamız babamız para aile içinde kalsın diye evlendirdi bizi. Ben çok gençtim, o isi çok mahcup bir delikanlıydı. Bir kadınla göz göze gelemeyecek kadar utangaçtı. Doğrudan yüzüme bakmaya ben zorladım onu, düşünebiliyor musun? O da evlendikten bir süre sonra...&rdquo;</p>

  <p class="p7">&ldquo;Parayı ne yaptı peki?&rdquo;</p>

  <p class="p7">&ldquo;<span class="t13">Hiçbir</span> şey yapmadı. Kaybetti, hepsi bu. Paranın ne önemi var? Bir insan parasını batıramaz mı? Sen zengin akrabalarını yeğ tutuyor musun sanki? Kocamla kıyaslarsak, hepsi de canavar.&rdquo;</p>

  <p class="p7">&ldquo;Onu savunmaktan vazgeçmiyorsun, sen bu adamı hâlâ seviyorsun galiba.&rdquo;</p>

  <p class="p7">&ldquo;Ona acıyorum,' sonunda mutluluğu buldu zavallı. Kız onu büyük bir beyefendi sanıyor. Önünde diz çöküyor. Bak, ne kadar uzun süredir beraberler, hem biliyor musun, kız onun elini öpüyor ve ona 'Efendim,' diyor hep. Her Allah&rsquo;ın günü evi baştan aşağı temizliyor, temizlenecek hiçbir şey yok, her yer pırıl pırıl, ama o gene de durmadan temizlik yapıyor, bana 'bir şey lâzım mı' diye soruyor. 'Sen biraz dinlensene Marie,' diyorum ona, 'canın çıktı.' Ama o durmak bilmiyor, birlikte olmadıkları her saniye temizlik yapıyor.&rdquo;</p>

  <p class="p7">&ldquo;Nasıl oluyor da onu kovmuyorsun anlamıyorum! Ben olsaydım, anında kapıyı gösterirdim ona, anında.&rdquo;</p>

  <p class="p7">&ldquo;Kocam ne olacak peki? Ona bunu nasıl yaparım? Mutluluklarını yıkmam mı gerek yani?&rdquo;</p>

  <p class="p7">Benim konuşmalarım dinlememem gerekiyordu. Alice üç çocuğuyla geldiğinde, birlikte oynardık, Annem de onunla çay içerdi; Alice, röportajına başlar, Annemse arkası yarın gibi söyleyeceklerini merak ederdi. İkisi beni diğer çocuklarla güzel güzel oynarken gördüklerinden, kulak kabartabileceğimi akıllarından geçirmezlerdi. Sonraları, Annem Asriellerin evinde işlerin yolunda gitmediğinin ipuçlarını verecek sözler söylemeye başladığında, tek bir ayrıntıyı bile kaçırmamaya bakardım. Ama Herr Asriel'in hizmetçisiyle neler yaptığı konusunda hiçbir fikrim yoktu. Sözcükleri söylendiği şekliyle algılıyordum, bir arada olmaktan hoşnutlar sanıyor, bunun ötesinde hiçbir şeyden kuşkulanmıyordum; ama gene de, yakaladığım bütün ayrıntıların benim duymamam beklenen şeyler olduğunu çok iyi biliyordum, bir keresinde bile konuyla ilgili bir söz kaçırmadım ağzımdan. Sanırım ayrıca minemi bir başka biçimde de yaşamak istiyordum; onun yaptığı her konuşma benim için çok değerliydi, ona ait hiçbir şeyi gözden kaçırmak istemiyordum.</p>

  <p class="p7">Alice, olağandışı bir ortamda yaşayan çocuklarına acımıyordu. Büyük oğlu Walter, yavaş öğrenen bir çocuktu, babasının bulanık gözlerini, sivri burnunu almıştı ve tıpkı onun gibi, hafiften yana eğilerek yürüyordu. Hep kısa tümceler halinde konuşur, ağzını her açışında yalnızca bir tümce söylerdi, sözlerine yanıt verilmesini beklemezdi ama insanların söylediğini anlardı, müthiş itaatkardı. Ne söylenirse onu yapardı, ama yapmadan önce, anlamadığını sansınlar diye bir süre beklerdi, Sonra ansızın fırlar, söyleneni yerine getirirdi, demek ki anlıyordu. Büyük bir sorun yaratmıyordu ama söylendiğine göre bazen öfke nöbetlerine tutulurmuş, bunlar kısa sürermiş gerçi ama, onu evde yalnız bırakmayı göze alamazlardı.</p>

  <p class="p7">Kardeşi Hans, zeki bir çocuktu, onunla &ldquo;yazınsal ikili&rdquo; oyununu oynamak çok hoşuma giderdi. En küçükleri Nuni de yaptığımız alıntılardan bir şey anlayacak yaşta olmamasına ^karşın Hans'la kurduğumuz bu oyuna katılırdı. Birbirimizi alıntılar bombardımanına tutuyorduk, hepsini ezbere biliyorduk; birimiz ilk sözcüğü söylüyor, diğeri anında gerisini tamamlıyordu. Hiçbirimiz kendi alıntısını baştan sona söylemeyi başarmış değildi; oysa önemli olan, sözü söyleyenin ağzından kapıp alıntıyı eksiksiz bilmekti.</p>

  <p class="p7">&ldquo;İyi adamın...&rdquo;</p>

  <p class="p7">&ldquo;...girdiği yer kutsanmış olur.&rdquo;</p>

  <p class="p7">&ldquo;Tanrı, Onun yar...&rdquo;</p>

  <p class="p7">&ldquo; ...dımına izin verene yardım eder.&rdquo;</p>

  <p class="p7">&ldquo;Soylu...&rdquo;</p>

  <p class="p7">&ldquo;Soyluyu çeker.&rdquo;</p>

  <p class="p7">Bu oyunu biz uydurmuştuk; ikimiz de aynı ölçüde çabuk davrandığımızdan yarışmayı kimse kazanmazdı; saygıya dayalı bir dostluk başladı aramızda; artık yazınsal ikilinin çalacağı parça kalmayınca da, başka ikililer kurmaya, yeni oyunlara başladık. Annesi yazın dünyasının ilkleri hakkında konuşmaya başladığında, Hans hep yanında olurdu ve o da tıpkı bu insanlar gibi hızlı konuşma alışkanlığı edinmişti. Kardeşine nasıl davranması gerektiğini biliyordu; nöbetinin tutacağını ilk hisseden o olurdu, ona öylesine sevecen, öylesine olgun davranırdı ki, bazen bu nöbetleri patlak vermeden geçiştirmeyi bile başarırdı. &ldquo;O benden akıllı,&rdquo; dedi bir gün Frau Asriel onun yanında; çocuklarından gizlisi yoktu, bu onun hoşgörü ilkelerinden biriydi, Annem, &ldquo;Onu bu kadar övme, kendini beğenmiş biri olup çıkacak,&rdquo; dediğinde, &ldquo;Neden övmeyecekmişim?&rdquo; diye yanıtlardı onu Frau Asriel, &ldquo;Babasıyla, şununla bununla uğraştığı yetmez mi?&rdquo; Şu bu dediği geri zekâlı kardeşiydi. Bu çocuk hakkında kendisinin ne düşündüğüne gelince, onu kendine saklıyordu, açıklığı, hiçbir zaman bu kadar ileri gitmezdi; Walter karşısında duyduğu pişmanlık, Hans'la övünmesiyle dengeleniyordu.</p>

  <p class="p7">Hans'ın kafası dar ve uzundu, hep dimdik dururdu. Açıkladığı her şeyi, parmağıyla gösterirdi; aynı hareketi, benimle aynı görüşte olmadığını belirtmek için de yapardı; bundan biraz korkardım, çünkü parmağı öne uzandı mı, mutlaka haklı olurdu. Aklı ve bilgisi yaşından büyüktü, bu yüzden diğer çocuklarla pek geçinemezdi. Ama çenesi düşük değildi, babası saçma bir şey söylemişse &mdash;kendisini pek görmediğimden, buna pek tanık olmadım sayılır&mdash; dilini tutar, kendisini ansızın görünmez kılıyormuşçasına içine kapanırdı. Böyle durumlarda, babasından utandığını anlardım, onun hakkında bana hiçbir şey söylememiş olmasına karşın, &mdash;belki de bu yüzden&mdash; bilirdim utandığını. Kız kardeşi Nuni, bu konuda ona benzemiyordu; babasına hayrandı ve söylediği her şeyi tekrarlardı. &ldquo;Basit, ama olsun, der benim babam,&rdquo; deyiverirdi ansızın, &ldquo;Ama öyle basit ki!&rdquo; Bunlar da <span class="t13">onun</span> alıntılan oluyordu, başka bir şey konuşmazdı zaten, özellikle de biz &ldquo;yazınsal ikili&rdquo; oyunu oynarken heveslenir, döktürürdü. Hans'la ikimiz, ozanların dizelerini bildiğimiz kadar iyi bilmemize karşın, tamamlamazdık bu alıntıları. Nuni'yi bırakırdık tümcesini tamamlaması için; ozanların, yazarların birbirinden güzel dizeleri arasında onun sözlerini duyan, Herr Asriel'in yargılarına şaşardı. Nuni annesine pek yakın değildi ve elbet ondaki bu uzaklığı ya da çekingenliği aşması kolay olmuyordu; insan onun birçok şeyi onaylamadığını, ancak buna alışmış olduğunu hissediyordu, dünyaya eleştirel gözle bakanı ama susmayı yeğleyen bu ketum çocuk, babasına karşı duyduğu sevgi ve hayranlıkla ayakta duruyordu.</p>

  <p class="p7">Frau Asriel, çocuklarıyla geldiğinde, çifte sevinç yaşardım. Haıs'la oynamayı iple çekerdim; karşısında dikkat kesilmemi gerektiren o çok bilmiş havası hoşuma giderdi; o gergin işaret parmağının ucuyla gösterdiği yanlışlara düşmemek, gururumu korumak için oyuna kendimi tümüyle verirdim. Onu, diyelim coğrafyayla ilgili bir alıntıyla köşeye sıkıştırmayı becerdiğim nadir durumlarda, canını dişine takıp sonuca ulaşıncaya dek savaşırdı, asla pes etmezdi; dünyadaki en büyük adanın hangisi olduğu konusundaki tartışmamız bir türlü sonuçlanmadı. Grönland, ona göre &ldquo;yarışma dışıydı.&rdquo; Baştan sona buzdan oluşan bir adanın ne kadar büyük olduğunu nasıl anlayabilirdi insan? Parmağını bana değil de haritaya uzattı bu kez ve utkulu bir havayla, &ldquo;Grönland nerde bitiyor?&rdquo; Oyun, benim için daha zordu, çünkü, Annemle Frau Asriel'in çaylarını yudumladıkları yemek odasına gidebilmek için sürekli bahaneler bulmak zorundaydım. Kitaplıkta bir şey arardım, iki arkadaş arasındaki konuşmayı dinlemek için de aramayı mümkün olduğu kadar uzun tutardım. Annem, Hans'la aramızdaki ilişkinin yoğunluğunu bilirdi, kitaplığa çok kararlı bir tavırla yaklaşır, kitaplardan birini, sonra diğerini alıp karıştırır, aradığımı bulamadığımda homurdanır, bulunca da sevinçle ıslık çalardım, Annem ıslığıma bile kızmazdı; bambaşka bir konuyu merak ettiğimi ve kulak hırsızlığı yaptığımı nerden bilsin!</p>

  <p class="p7">Böylece o evlilik öyküsünün bütün aşamalarını tek tek öğrenmiş oluyordum. &ldquo;Ayrılmak istiyor,&rdquo; diyordu Frau Asriel, gidip o kızla oturmak istiyor.&rdquo;</p>

  <p class="p7">&ldquo;Ama zaten oturuyor,&rdquo; diyordu Annem, &ldquo;Şimdi hepinizi terk ediyor.&rdquo;</p>

  <p class="p7">&ldquo;Çocuklar olduğu için ömür boyu böyle süremez bu diyor. Haklı ama. Walter bir şeyler anladı, onları dinlemiş. Küçüklerin bir şeyden haberi yok henüz.&rdquo;</p>

  <p class="p7">&ldquo;Sen öyle san. Çocuklar her şeyi fark eder,&rdquo; diyordu Annem. Kimse benim kulak kesildiğimin farkında değildi. &ldquo;Ne iş yapacakmış?&rdquo;</p>

  <p class="p7">&ldquo;Kadınla birlikte bir bisikletçi dükkânı açacak. Bisikletleri hep sevmiştir. Çocukluğundan beri hep bir bisikletçi dükkânında çalışmak istermiş. Biliyor musun, kız onu öyle iyi anlıyor ki. Çocukluk düşlerini gerçekleştirmesi için yüreklendiriyor onu. Bütün evin işini de o yapacak. Bütün yük onun omuzlarında olacak. Ben yapamazdım doğrusu. Gerçek aşk diye buna derim işte.&rdquo;</p>

  <p class="p7">&ldquo;Sen bu kadına hayransın yani?&rdquo;</p>

  <p class="p7">Odadan çıktım, Hans ile Nuni'nin yanına geldiğimde, küçük kız gene bir alıntı yapıyordu: &ldquo; 'Kötü insanların türküsü yoktur,' der babam.&rdquo;</p>

  <p class="p7">Az önce duyduklarım beni şaşkına çevirmişti, konuşamıyordum, olayın, karşılarında suskun durduğum bu iki çocuğu ne kadar derinden etkileyeceğini iyice anlamıştım. Hans'a bilgimin doğruluğunu kanıtlayıp oyunu kazanmak amacıyla bulup getirdiğim kitap, elimde kapalı duruyordu, kendisinin haklı olduğunu sansın istedim bu kez.</p>

  <h3 class="h31"><a id="ncx436"></a><a id="a54"></a><a id="a55"></a>Neuwaldegg'in Yakınındaki Çayır'</h3>

  <p class="p7">Fanny gittikten kısa bir süre onun tam tersi bir tip, uzun boylu, zayıf, zarif bir yaratık olan, bir Viyanalıdan beklenmeyecek ölçüde akıllı ve tedbirli, ama gene de neşeli Paula geldi evimize. Aslında hep ama hep gülmeyi yeğlerdi belki, ama işi gereği bu uygun kaçmayacağından, yalnızca bir gülümseme vardı dudaklarında, sürekli bir gülümseme. Bir şey söylediğinde gülümsüyordu, suskunken gülümsüyordu, bana öyle geldi ki, uyurken de, düş görürken de gülümsüyordu.</p>

  <p class="p7">İster Annemle konuşsun, ister biz çocuklarla, ister sokaktaki bir yabancının sorusunu yanıtlıyor, ister bir dostu selamlıyor olsun, hep aynı tavır içinde konuşurdu; gene hep karşımızdaki kapının önünde duran pis kızla bile çok iyi vakit geçirirdi; Paula onu görür görmez, hiç çekinmeden durur, bir iki tatlı söz söyler, bazen eline bir şeker verirdi, kız buna öylesine şaşırırdı ki, almaya cesaret edemezdi. O zaman Paula şekeri güzelce kağıdından çıkarır, yavaşça kızın ağzına koyardı.</p>

  <p class="p7">Prater eğlence parkından pek hoşlanmazdı, ona göre fazla bayağı bir yerdi burası; bunu hiç söylemedi gerçi ama, oraya gittiğimizde ben hissettim. Çirkin bir sözcük duyduğunda, yüzünü buruşturarak başını sallar, anlayıp anlamadığımı görmek için yan gözle, güya belli etmeden bana bakardı. Ben hep, hiçbir şeyin farkında değilmişim gibi davranırdım, bunun üzerine gene gülümsemeye başlardı. Onun gülümsemesine öyle alışmıştım ki, yüzünün asılmaması için yapmayacağım yoktu.</p>

  <p class="p7">Alt katımızda, besteci Karl Goldmark otururdu, zayıf, ufak tefek, düzgün bir şekilde ortada ayırdığı beyaz saçları esmer yüzünün iki yanına inen bir adamdı bu. Kızının koluna girip yürüyüşlere çıkardı, pek uzağa gitmezlerdi, çünkü adamcağız artık yaşlanmıştı, ancak her gün kesinlikle aynı saatte çıkarlardı. Arabistan'ı aklıma getiriyordu; ona ün sağlayan operasının adı <span class="t13">Saba Melikesi'ydi</span> çünkü. Kendisi de oradan geldi sanıyordum, mahallemizdeki en garip, dolayısıyla da en çekici komşuydu. Merdivenlerde ya da kapının önünde hiç rastlamazdım ona; yalnızca <span class="t13">Prinzenallee</span>'den dönerken görürdüm; orada, kızının kolunda, aşağı yukarı birkaç adım atardı. Onlar saygıyla selâmlardım, o, başını hafifçe eğerdi, selamıma nerdeyse fark edilmeyecek bir hareketle karşılık verirdi. Kızının nasıl biri olduğunu anımsamıyorum, onun yüzü belleğime yerleşmiş değil. Bir gün onu saatinde görmedim, hasta olduğunu söylediler, sonra da akşama doğru, çocuk odasındayken, aşağıdan yüksek sesli bir ağlayış duydum, hıçkırıklar dinmiyordu. Duyup duymadığımı anlamamış ola Paula, kuşkuyla yüzüme baktı ve &ldquo;Hen Goldmark öldü,&rdquo; dedi. &ldquo;Zaten çok cansızdı, yürüyüşe çıkacak durumda bile değildi.&rdquo; Ansızın yüksek bir ağlama sesi duyuluyor, yavaş yavaş azalıyor sonra hemen ikinci bir hıçkırık duyuluyordu; ben, dinliyor, seslere uygun ağlama hareketlerini farkında olmaksızın yapıyordum, ama ağlamıyordum, döşemeden gelen ve beni sürükleyen, içine alan bir ağlayıştı bu sanki. Paula'nın sinirleri bozuldu: &ldquo;Artık kızı onunla gezemeyecek. Zavallı, çaresizlik içinde şimdi şimdi ne yapacak.&rdquo; Paula şu anda bile gülümsüyordu, belki beni sakinleştirmek için böyle davranıyordu, çünkü olayın onu derinden etkilediğini fark ettim; babası Galiçya cephesine gitmişti ve uzun süredir ondan haber alamıyorlardı.</p>

  <p class="p7">Cenaze günü, <span class="t13">Josef-Gall-Gasse</span> siyah küçük atlı arabalardan ve insanlardan görünmüyordu. Pencereden baktık, aşağıda iğne atılsa yere düşmez sanıyorduk, ama durmadan arabalar, insanlar katılıyordu kalabalığa, hepsi de yer buluyordu. &lsquo;</p>

  <p class="p7">&ldquo;Bu kadar araba ve insan nerden geliyor?&rdquo;</p>

  <p class="p7">&ldquo;Ünlü biri öldüğünde böyle olur,&rdquo; dedi Paula. &ldquo;Müziğim öyle çok seviyorlar ki, son görevlerini yerine getirmek, saygılarım göstermek istiyorlar.&rdquo;</p>

  <p class="p7">Onun müziğini hiç duymamıştım, kendimi dışlanmış hissettim. Aşağıdaki kalabalığı yalnızca bir gösteri olarak algılamıştım, belki bunun bir nedeni de, üçüncü kattan insanların küçük görünmesiydi; insanlar çok sıkışık duruyorlardı, ama bazıları, şapkalarını çıkararak birbirlerine selam veriyorlardı. Bu davranışı kaba bulduk, ama Paula gene bir iyimser açıklama yaptı: &ldquo;Bütün bu insanlar arasında birini tanımış olmak sevindiriyor onları, yitirdikleri cesaretlerini buluyorlar.&rdquo; Kızın ağlaması aklımdan çıkmıyordu; cenazeden sonra da hep duydum hıçkırıklarını, hep akşama doğru ağlıyordu; sesler yavaş yavaş inlemeye dönüşüyor, sonra kesiliyordu, o zaman kaçınılmaz bir şeyi yitirmişim gibi büyük bir eksikli duyuyordum.</p>

  <p class="p7">Kısa bir süre sonra, <span class="t13">Josef-Gall-Gasse</span>'de bizimkine yakın bir evin dördüncü katından bir adam atladı. Cankurtaran geldi. Adam ölmüştü, asfaltta büyük bir kan lekesi kaldı, uzun süre de çıkarılmadı. Oradan geçerken Paula benim elimden tutup kan lekesi kendi tarafında kalacak şekilde yürümemi sağlıyordu. Adamın bunu neden yaptığını sordum, açıklayamadı. Cenaze töreninin ne zaman yapılacağını sordum, yapılmayacak dedi. Yalnız yaşıyordu, akrabası da yoktu. Belki de dedi, bu yüzden yaşamını sürdürmek istemedi, kim bilir.&ndash;</p>

  <p class="p7">Bu intihar olayına kafamı taktığımı anlamıştı, aklımı başka bir şeye vermem için, bir sonraki Pazar günü Neuwaldegg'e beni de götürmek için Annemden izin istedi. Orada bir arkadaşı vardı, Paula'ya hayran hayran bakan, sakin bir gençti bu, pek konuşmuyordu da; birlikte tramvaya bindik. Öylesine sessizdi ki, Paula aynı anda ikimizle konuşmasaydı, delikanlı aramızda var olmayacaktı bile. Bizim yanıt vermemizi gerektirecek şekilde konuşuyordu, ben yanıtlıyordum, arkadaşı başını sallıyordu. Sonra ormandan geçerek <span class="t13">Knodelhütte</span>'ye yürüdük, bir ara anlamadığım bir şey söyledi: &ldquo;Gelecek hafta, Fraulein Paula, sadece beş gün uzakta.&rdquo; İnsanlarla kaplı ışıl ışıl bir çayıra vardık, çok büyüktü çayır, burada, dünyadaki bütün insanlara yetecek yer var gibi geliyordu insana, ama yer buluncaya dek, uzun uzun dolaşmak zorunda kaldık. Kadın ve çocuklardan oluşan aileler oturuyorlardı, ara ara genç çiftlere de rastlanıyordu, ama çoğunluğu, birlikte gelmiş, ya da hısım akrabadan oluşan gruplardı, hepsinin katılmasını gerektiren bir oyun oynuyorlardı. Birkaç kişi güneşleniyordu, onlar da mutlu görünüyorlardı, çok kişi gülüyordu; Paula burada çok rahattı, o buraya aitti. Ona büyük saygı gösteren arkadaşı, şimdi artık sık' sık ağzını açıyor, birbiri ardına güzel sözcükler sıralıyordu, izindeydi, ama üniforma giymemişti, belki de ona savaşı anımsatmak istemiyordu; Paula'ya, yanında olmadığı zaman onu daha fazla düşünmesi gerektiğini söyledi. Çayırda erkekten çok kadın vardı, üniformalı erkek görmedim, sonunda Paula'nın hayranının ertesi hafta cepheye dönmek zorunda olduğunu anlamasaydım, savaş olduğunu bile unutacaktım.</p>

  <p class="p7">Paula'dan bende kalan son anı bu işte. Neuwaldegg yakınlarındaki çayırda, güneşin altında pek çok insan arasında kaldı anılarımda. Eve dönüş yolculuğunda onu görmüyorum. Arkadaşını cepheye göndermemek için o çayırda kaldı ^sanki. Bizden neden ayrıldı bilmiyorum, neden ansızın gitti, bilmiyorum. Dilerim gülümsemesi hiç silinmemiştir, dilerim hayranı dönmüştür; babasıysa, tramvaya binip gittiğimiz o gün, artık hayatta değildi zaten.</p>

  <h3 class="h31"><a id="ncx448"></a><a id="a57"></a><a id="a56"></a>Annemin Hastalığı Herr Profesör</h3>

  <p class="p7">Ekmeğin, mısır falan gibi daha az iyi şeylerin katkısıyla sarıya ve siyaha döndüğü günlerdi. İnsanlar yiyecek dükkânlarının önünde kuyruk olmak zorundaydılar; biraz daha versinler diye biz çocuklar da gönderilirdik. Yaşantımız Anneme daha da güç gelmeye başladı. Kışın sonlarına doğru, yatağa düştü. Hastalığı neydi bilmiyorum, ama uzun haftalar boyunca bir sanatoryumda yattı ve çok yavaş iyileşti. Başlangıçta onu ziyaret etmeme izin vermiyorlardı, ama giderek iyileşti ve <span class="t13">Elisabethpromenade</span> Caddesi üzerindeki sanatoryuma elimde çiçeklerle geldim. Annemin, hastanenin müdürü olan doktorunu ilk görüşümdü bu. Doktor Annemin odasındaydı, gür siyah sakallı, tıp kitapları yazmış, Viyana Üniversitesinde hocalık yapmakta olan bir adamdı bu. Yarı açık gözleri arasından uzanan dost bakışlarla baktı bana ve &ldquo;Büyük Shakespeare öğrencisi bu demek!&rdquo; dedi. &ldquo;Ayrıca kristal koleksiyonu yapıyor. Senin hakkında çok, şey biliyorum. Annen hep senden söz ediyor. Yaşına göre hayli ilerdesin.&rdquo;</p>

  <p class="p7">Annem ona benden söz etmişti! Birlikte okuduğumuz kitaplar hakkında her şeyi biliyordu. Beni <span class="t13">övmü</span><span class="t13">ş</span><span class="t13">tü</span> yani. Annem beni hiç övmezdi. Doktor, sakalından dolayı bende güvensizlik uyandırdı, pek yüz vermedim. Sakalını bana <span class="t13">sürtece</span><span class="t13">ğ</span><span class="t13">inden</span> korkuyordum, o andan sonra hemen onun hizmetinde bir köleye dönüşeceğimi sanıyordum. Hafifçe burundan gelen sesinin tonu, balık yağma benziyordu. Belki bir övme hareketi olarak elini başıma koymak istedi. Ama çabucak çökerek bundan sakınmayı başardım, bunun üzerine biraz alınmış göründü: &ldquo;Çok gururlu bir oğlunuz var Madam. Sizden başka kimsenin kendisine dokunmasına izin vermiyor!&rdquo; Bu &ldquo;dokunmak&rdquo; sözcüğü aklıma takıldı, ondan nefret etmeme yol açtı, daha önce hiç kimseye ya da hiçbir şeye karşı duymamıştım böyle bir nefret. Bana hiçbir şey yapmadı, tersine pohpohladı ve beni kazanmaya çabaladı. O andan sonra bu işe yaratıcılıklar katmaya çabalıyor, beni gafil avlayacak armağanlar buluyordu, adamcağız, on bir yaşındaki bir çocuğun iradesinin kendisininkine eşit olmak bir yana ondan da güçlü olduğunu nerden bilebilirdi?</p>

  <p class="p7">Kendisine kur yaptığı için Annem ondan hoşlanmaya başladı (daha sonra öğrendiğim üzere), yaşamı boyunca duyduğu en derin hoşlanma duygusuydu bu. Karısından ayrılıp .Annemle evlenmek istiyordu. <span class="t16">Ü</span>ç çocuğa da bakacak, onların yetiştirilmesine yardımcı olacaktı. <span class="t16">Ü</span>çü de Viyana <span class="t16">Ü</span>niversitesinde okurlardı, ama büyüğü kesinlikle doktor olmalıydı ve eğer canı isterse, ilerde sanatoryumu devir alabilirdi. Annem artık bana karşı açık değildi, bütün bunları bana anlatmaktan kaçınıyordu, bunun beni <span class="t13">peri</span><span class="t13">ş</span><span class="t13">an</span> edeceğini biliyordu çünkü. Annemin sanatoryumda gereğinden fazla kaldığını, doktorun onu kasten taburcu etmediğini düşünüyordum. &ldquo;Ama tamamen iyileştin,&rdquo; dedim ona her ziyarette. &ldquo;Eve gel, ben sana bakarım.&rdquo; Annem gülümsedi; yetişkin gibi konuşuyordum, bir erkek, ya da yapılması gerekenleri çok iyi bilen bir doktor gibi konuşuyordum. Onu hastaneden kendi kollarıma alıp çıkarmak istiyordum. &ldquo;Bir gece gelip seni kaçıracağım,&rdquo; dedim.</p>

  <p class="p7">&ldquo;Ama aşağı kapı kilitli, içeri giremezsin. Doktorun eve gitmeme izin vermesini bekleyeceksin korkarım. Bu da yakındır artık.&rdquo;</p>

  <p class="p7">Eve geldiğinde, pek çok şey değişmişti. Herr Profesör, yaşamımızdan çıkmadı; onu ziyarete geliyordu, çaya geliyordu. Her seferinde de evimizden çıktığı anda fırlatıp attığım bir armağan getiriyordu. Armağanlarından hiçbirini, onun ziyaret süresinden daha uzun zaman tutmadım, hatta bazen okumak için can attığım kitapları, koleksiyonumda bulunmayan harikulâde kristalleri getirirdi, ama nafile. Armağanlar konusunda çok kurnazdı, bir kitaptan söz ettiğimi duyar duymaz alıp getiriyordu, kitabı elleriyle çocuk odamızdaki masanın üzerine koyardı, kitabın üzeri küf kaplı gibi gelirdi' bana. Onu güzel bir yere atmakla kalmıyordum (atacak yer bulmak hiç de kolay değildi), o kitabı daha sonra da kendim satın alıp okumuyordum.</p>

  <p class="p7">Bu noktada, beni yaşamım boyunca kemiren kıskançlık başladı, bu duygu, öyle büyük bir güçle üzerime çöktü ki, yaşamımı sonsuza dek etkiledi. Beni ikna etme ya da daha iyi bir yol gösterme girişimlerini kesinlikle hiçe sayan büyük bir tutku haline geldi.</p>

  <p class="p7">&ldquo;Bugün, Herr Profesör çaya gelecek,&rdquo; dedi annem öğle yemeğinde. Biz, kendi aramızda hep Viyana dilindeki <span class="t13">Jause</span> sözcüğünü kullanırdık, ama söz konusu o olunca &ldquo;tea&rdquo; diyordu Annem. Onun çayının Viyana'da yapılan en iyi çay olduğuna inandırmıştı annemi, İngiltere'de yaşadığı için bu işi çok iyi yapıyordu, ' ayrıca da savaş sırasında bütün yiyeceklerin erimiş olmasına karşın, çay, bir mucize gibi tükenmek bilmiyordu. Çay bitince ne yapacağını sordum; daha uzun süre bitmeyeceğini söyledi.</p>

  <p class="p7">&ldquo;Ne kadar süre? Ne kadar süre?&rdquo;</p>

  <p class="p7">&ldquo;Daha bir iki yıl yeter.&rdquo;</p>

  <p class="p7">Ne hissettiğimi biliyordu, ama denetlenmeye tahammülü yoktu; belki de beni sormaktan vazgeçirmek için abartıyordu, çünkü çay stokunu <span class="t13">göstermeye</span> yanaşmıyordu.</p>

  <p class="p7">Herr Profesör gelir gelmez beni selâmlamadan edemezdi. Elini öpmesinden hemen sonra kendisini beklediğim çocuk odasına alırdı Annem onu. Beni her seferinde övücü sözlerle selâmlar, armağanını önüme koyardı. Armağandan anında iyice nefret etmek için pakete gözlerimi diker, hain hain &ldquo;Teşekkürler,&rdquo; derdim. Başka bir şey konuşmazdık, bitişik odanın balkonunda içilecek olan çay, hazırdı, kendisi de armağanını dikkatle okumam için beni bir an önce yalnız bırakmak istiyordu. Tam beklediğim şeyi getirdiğinden emindi, kara sakalının her bir teli ışıl ışıldı. &ldquo;Bir daha geldiğimde ne getirmemi istersin?&rdquo; diye sorardı. Ben sesimi çıkarmayınca da, yanıtı kendisi verir, &ldquo;Ben öğrenirim, benim de kendime göre yöntemlerim var,&rdquo; derdi. Ne demek istediğini biliyordum, Anneme soracaktı; gerçi, onun kendisine neden hoşlanacağımı söylemesi beni kahrediyordu ama, o anda işim başımdan aşkındı; harekete geçme zamanı gelmişti çünkü. O daha kapımı kapatır kapatmaz, armağanı alır, masanın altına tıkıştırırdım. Sonra bir sandalye alır, pencerenin önüne çeker, hasırının üzerine dizlerimi yerleştirir, uzanabildiğim kadar dışarı sarkardım.</p>

  <p class="p7">Çünkü hemen solumda, Herr Profesörün, türlü çeşitli nezaket sözcükleri eşliğinde balkonda yerini almasını gözlerimle görebiliyordum böylece; Annem, balkonun diğer tarafında, bir kavis çizen köşesinde otururdu. Ben onun orada olduğunu yalnızca <span class="t13">biliyordum,</span> kendisini göremezdim, aralarında bulunan masayı da göremezdim. Balkonda olan biten her şeyi, adamın hareketlerinden çıkarmaktan başka çarem yoktu. Ricalı minnetli bir havayla, balkondaki kavis nedeniyle azıcık sola dönerek masaya abanıyor, eğilip doğruluyordu. Eğildiğinde, dünyada her şeyden çok nefret ettiğim nesne olan sakalını görürdüm, sol elini kaldırıp parmaklarını açarak, kendisine söylenenleri kendine göre hoş bir havayla onaylayışını görürdüm. Hareketinden çayında bir yudum aldığını anlar, o anda çayı övmekte olduğunu iğrenerek düşünürdüm &mdash;Annemle ilgili her şeyi överdi çünkü. Kazanılması çok güç bir kadın olmasına karşın, hastalığın yıprattığı bir süreci yaşıyor olmasından dolayı iltifatlarının onun başını döndüreceğinden korkardım. Konuşmaları iyi duymadığımdan kitaplarda okuduğum, ancak kendi yaşamıma uygun düşmeyen bir sürü şeyi yakıştırıyordum onlara, başıma geleceğinden korktuğum her şeyi, büyüklerin sözleriyle aklımdan geçiriyordum.</p>

  <p class="p7">Bir kadınla bir erkek arasında nelerin olup bittiğini bilmiyordum, ama gene de, hiçbir şey olmasın diye gözümü balkondan ayırmıyordum. Doktor ona doğru fazlaca eğilmişse, Annemi öpecek diye düşünürdüm, aslında başka hiçbir neden olmasa da, aralarındaki masadan dolayı pek olanaklı değildi bu. Doktorun ne bir sözünü ne de tümcesini anlamıyordum; pek nadir de olsa, &ldquo;Ama sevgili Madam!&rdquo; dediğini duyar gibi oluyordum. Kendisine müthiş haksızlık etmiş birini yanıtlıyormuş gibi ısrarlı ve tepkili bir sesti bu ve beni bu&ndash; yüzden mutlu ediyordu. Uzun bir süre konuşmadıklarında çok rahatsız olurdum; o süre içinde durmadan Annemin konuştuğunu ve de beni tartıştıklarını varsayardım. O anda balkonun çökmesini ve adamın aşağıdaki kaldırımda parçalanmasını dilerdim. Belki de kendisini görmediğimden, onunla&ndash; birlikte Annemin de düşeceği hiç aklıma gelmezdi. Sadece gözümün gördüğü nesne, yalnızca o aşağı çakılmalıydı. Doktor aşağıda boylu boyunca uzanmış yatarken polisin gelip beni sorguya çektiğini gözümün önüne getirirdim. &ldquo;Onu ben fırlattım aşağı,&rdquo; diyordum polise, &ldquo;Annemin elini öptü çünkü.&rdquo;</p>

  <p class="p7">Şöyle bir saat kadar kalırdı; bana çok daha uzun gelirdi bu süre, inatla hasır sandalyeme yapışır, gözlerimi bir an ondan ayırmazdım. O ayağa kalkar kalkmaz sandalyeden atlar, onu yerine koyar, armağanı masanın altından çıkarır, ta tamına adamın koyduğu yere bırakır, kapıyı açardım. Bu arada doktor çıkış kapısında dikilme konumuna gelmiş olurdu, Annemin elini öper, eldivenlerini, bastonunu ve şapkasını alır, geldiği andakinden daha az istekli ve daha çok düşünceli bir tavırla bana el sallayarak veda ederdi. Eh, adamcağız kaldırıma çakılmıştı bugüne bugün, ayakları üzerinde durabildiğine şükrediyor olmalıydı. O gözden kaybolur kaybolmaz pencereme koşardım. Kısa bir sokak olan <span class="t13">Josef-Gall-Gasse'</span>nin sonuna dek yürüyüşünü, <span class="t13">Schüttel</span> sokağına sapmak üzere köşeyi dönüşünü ve gözden kayboluşunu izlerdim.</p>

  <p class="p7">Annem tamamen iyileşmiş değildi, okuma saatlerimiz, eskisi kadar sık olmuyordu. Artık bana oyun kişilerini canlandırmıyordu, piyesleri yüksek sesle bana okutmakla yetiniyordu; onun ilgisini uyandıracak sorular bulmak için çaba harcardım. Bana uzun bir yanıt verirse, bir şeyi geçmişte olduğu gibi güzel güzel açıklarsa, umutlanıyor, mutlu oluyordum. Ama çoğu kez düşünceliydi, bazen sanki ben orda yokmuşum gibi suskunluklara gömülürdü. &ldquo;Dinlemiyorsun ama,&rdquo; derdim o zaman, dinlemeye başlar, kendini suçüstü yakalanmış hissederdi. Ama aklının, bana sözünü etmediği başka kitaplarda olduğunu bilirdim.</p>

  <p class="p7">Herr Profesörün kendisine verdiği kitapları okuyor, hoşgörüsüz bir ısrarla onların bana göre olmadığını söylüyordu. Eskiden rafları gönlümce karıştırabilmem için kitaplığın anahtarı hep üzerinde dururdu, ama şimdi saklıyordu. Doktorun onu özellikle saran armağanlarında biri, Baudelaire'in Kötülük <span class="t13">Çiçekleri</span> adlı kitabıydı. Onun şiir okuduğunu ilk kez görüyordum. Oysa bunu aklından bile geçirmez, şiiri küçümserdi. Oyunlara tutkundu, bunu bana da aşılamıştı. Ne <span class="t13">Don Carlos</span>'u eline alıyordu, ne de <span class="t13">Wallenstein'</span><span class="t13">ı</span><span class="t13">,</span> onların sözünü ettiğimdeyse yüzünü buruşturuyordu. Shakespeare hâlâ gözdeydi, hatta çok gözde, ama onu okumak yerine, belli bölümleri arıyor, bulamayınca rahatsız bir tavırla başını sallıyor bulduğundaysa önce burun deliklerini titretiyor, sonra yüzünü ışıl ışıl bir gülümseme kaplıyordu; neden güldüğünü bana hiçbir zaman söylemiyordu. Eskiden romanlara ilgi duyardı, ama şimdi, daha ünce gözüme ilişmeyen kitaplar okuyordu. Schnitzler'in kitaplarını görüyordum, onun Viyana&rsquo;da oturduğunu ve aslında doktor olduğunu, ayrıca da Herr Profesörün onu tanıdığını, karısının tıpkı bizim gibi Sefarad olduğunu açıkladığında yüreğimdeki umutsuzluk, sarsılmaz bir şekilde yerleşti.</p>

  <p class="p7">Vereceği yanıtın ne denli korkunç olacağını biliyormuş gibi korka korka, &ldquo;Büyüyünce ne olmamı isterdin?&rdquo; diye sordum ona bir keresinde. &ldquo;En iyisi hem yazar hem de doktor olman,&rdquo; dedi.</p>

  <p class="p7">&ldquo;Bunu Schnitzler&rsquo;i beğendiğin için söylüyorsun!&rdquo;</p>

  <p class="p7">&ldquo;Doktor iyi şeyler yapar, doktor insanlara gerçekten yardım eder.&rdquo;</p>

  <p class="p7">&ldquo;Dr. Weinstock gibi değil mi?&rdquo; Bu şeytanca bir yanıttı. Hep kolunu omuzuna atma fırsatı kolladığı için aile doktorumuzu hiç sevmediğini biliyordum.</p>

  <p class="p7">&ldquo;Yoo, değil,&rdquo; dedi. &ldquo;Onun yazar olduğunu mu sanıyorsun? Hiçbir konuda kafa yormaz. Yalnızca zevkini düşünür. İyi bir doktor, insanları anlar. İşte o zaman yazar olabilir ve saçma sapan şeyler yazmaz.&rdquo;</p>

  <p class="p7">İşlerin iyice kızıştığının bilincinde olarak, &ldquo;Herr Profesör gibi mi yani?&rdquo; diye sordum, bu kez. Yazar falan değildi o da, bu eksikliği başına kakmak istiyordum güya.</p>

  <p class="p7">&ldquo;İlle de Herr Profesör gibi olmak gerekmez,&rdquo; &ndash;dedi, &ldquo;Schnitzler gibi demek istiyorum.&rdquo;</p>

  <p class="p7">&ldquo;Öyleyse neden ben okuyamıyormuşum onun kitaplarını?&rdquo; Yanıt vermedi, ama beni daha da heyecanlandıran bir şey söyledi:</p>

  <p class="p7">&ldquo;Baban senin doktor olmanı isterdi.&rdquo;</p>

  <p class="p7">&ldquo;Bunu sana o mu söyledi? O mu söyledi, ha?&rdquo;</p>

  <p class="p7">&ldquo;Evet, sık sık. Hep söylerdi bana. Doktor olman onu çok mutlu ederdi.&rdquo;</p>

  <p class="p7">Bunu daha önce hiç söylememişti, ölümünden beri bir kez ağzına almamıştı. Mersey kıyısında yürürken Babamın bana söylediklerini anımsadım. &ldquo;İstediğin mesleği seçmelisin. Benim gibi ticarete atılmak zorunda değilsin. Üniversiteye gideceksin ve neyi seviyorsan o dalda eğitim göreceksin.&rdquo; Ama bunu kendime saklamıştım, hiç kimseye, Anneme bile söylememiştin'ı. Annemin konuyu ilk kez ve de salt Schnitzler&rsquo;i sevmesi ve Herr Profesörün, onun sevgisini kazanmış olması nedeniyle söz konusu etmesi beni çılgına çevirmişti. Oturmakta olduğum sallanan sandalyeden fırladım, karşısında öfkeyle dikildim ve &ldquo;Ben doktor olmak istemiyorum!&rdquo; diye haykırdım, &ldquo;Ben yazar olmak istemiyorum. Kâşif olacağım. Uzaklara, hiç kimsenin beni bulamayacağı ülkelere gideceğim.&rdquo;</p>

  <p class="p7">&ldquo;Livingstone da doktordu,&rdquo; dedi Annem alaylı alaylı, &ldquo;Ve Stanley onu buldu!&rdquo;</p>

  <p class="p7">&ldquo;Ama sen beni bulamayacaksın!&rdquo;</p>

  <p class="p7">Aramızda savaş patladı ve her geçen gün daha da şiddetlendi.</p>

  <h3 class="h31"><a id="ncx480"></a><a id="a58"></a><a id="a59"></a>Constance Gölündeki<br />
  Sakal</h3>

  <p class="p7">O dönemde ikimiz yalnızdık, kardeşlerim yoktu. Annemin hastalığında, Büyükbabam ikisini de İsviçre'ye götürmüştü. Akrabalar onları almış, Lozan'da bir yatılı okula yerleştirmişti. Evimizdeki eksiklikleri çeşitli şekillerde hissediliyordu. Günlerimizi birlikte geçirdiğimiz çocuk odası tümüyle bana kalmıştı. Sessiz sakin, istediğimi yapabilirdim, Herr Profesöre karşı açtığım savaşı sürdürdüğüm alanda bana rakip olabilecek kimse yoktu. Yalnızca beni ayartmaya çalışıyor, .yalnız bana armağan getiriyordu. Pencerenin önünde sandalyeden onun ziyaretini gözlemlerken, ardımda olan biteni düşünmek zorunda değildim.</p>

  <p class="p7">Gürültü yapmakta özgürdüm ve bu türden sürtüşmeleri kendilerinden kuşkusuz gizlemek durumunda olduğumuz kardeşlerimi düşünmeden, ne zaman istersem konuşabilirdim Annemle. Bu koşullar her şeyi daha açık ve daha vahşi hale getiriyordu. Gündüzleri en güzel konuşmalarımızı yaptığımız yer olan balkon, özelliklerini tümüyle değiştirmişti: Artık onu sevmiyordum. Çaycı Herr Profesöre karşı kinim bu yerle ilintiliydi, çökmesini bekliyordum. Kimsenin beni görmeyeceği anlarda balkona çıkar, taşın sağlamlığını sınardım, ama yalnızca onun oturduğu tarafı. Çatırdama sesleri beklerdim, hiçbir şeyin yerinden kımıldamadığını görünce de acı bir düş kırıklığı yardım. Her şey sapasağlam duruyordu, zıplamalarım, en hafif, en minik bir sarsıntıya bile yol açmıyordu.</p>

  <p class="p7">Kardeşlerimin yokluğu durumumu güçlendirdi. Onlardan sonsuza dek ayrılmış olmamızı düşünmek bile yersizdi, bu durumda, sık sık İsviçre'ye taşınma tasarıları üzerinde duruluyordu. Bu gidişi hızlandırmak ve Annemin Viyana'daki yaşantısını zorlaştırmak için elimden geleni yapıyordum. Mücadelemdeki kararlılık ve acımasızlıktan dolayı bugün bile vicdanım rahat&ndash; değil. Zafer kazanacağımdan hiç de emin değildim. Annemin yaşamına giren garip kitaplar, beni Herr Profesörün şahsından çok daha fazla ürkütüyordu. Tanıdığım için, ayrıca da son derece akıcı ve övgülü konuşmalarından rahatsız olmam nedeniyle nefret ettiğim bu insanın' ardında, kendisinden bir satır bile okumama izin verilmeyen, hiç tanımadığım bir yazar bulunmaktaydı; o dönemde hiçbir yazardan Schnitzler'den olduğu kadar korkmuyordum.</p>

  <p class="p7">Avusturya'dan çıkış izni almak o günlerde pek kolay değildi. Belki de annem, aşılması gerekli güçlükleri gözünde büyütüyordu. Sağlığına kavuşmuş değildi, tedavisi sürüyordu. Dört yıl önce gidip iyileştiği Reichenhall'la ilgili tatlı anıları vardı. Şimdi benimle birlikte gitmek ve orada birkaç hafta kalmak istiyordu. Ayrıca, Münih'ten İsviçre'ye geçiş vizesi almanın daha kolay olacağını düşünüyordu. Herr Profesör, işlemler konusunda yardımcı olmak üzere Münih'e gelmeye hazırdı. Mesleki ilişkileri ve sakalı, yetkilileri mutlaka etkilerdi. Hazırlanan planın içtenliğini kavradıktan sonra ona sımsıkı sarıldım, şimdi birden Annemi her alanda desteklemeye başlamıştım. Benden gördüğü ve her adımda kendisini felce uğratan inatlı düşmanlıktan sonra müthiş rahatlatmıştı onu bu davranışım. Reichenhall'da baş başa kalacağımız haftaları nasıl geçireceğimizi tasarlamaya başladık. Tiyatro saatlerimize yeniden dönme konusunda gizli bir umut yeşerdi bende. Bu saatlerimiz giderek seyrekleşmiş ve annemin dalgın ve güçsüz olması nedeniyle sonunda kalkmıştı. Onu yeniden canlandırmayı başarmam durumunda, Coriolaıus'un yaratacağı mucizeleri dört gözle bekliyordum. Ama gecelerimizin geri gelmesine ne büyük umutlar bağladığımı ona söylemeyecek kadar gururluydum. Reichenhall'dan başka yerlere gezilere gidecek ve yürüyüşler yapacaktık nasılsa.</p>

  <p class="p7">Viyana'daki son günleri anımsamıyorum. O alıştığımız daireyi, sadık balkonu nasıl bıraktık bilmiyorum. Yolculuğa ilişkin anılar da yok belleğimde, yalnız kendimizi Reichenhall'da görüyorum. Kısa bir yürüyüş bizi Nonn'a götürürdü. Nonn'da, kımıldayan yaprağın sesinin duyulduğu ve Annemin dört yıl önce yaşadığı büyük üzüntüyü yeniden canlandıran küçük bir mezarlık ve kilise vardı. Mezar taşları arasında dolaşırdık, kısa sürede ezberlediğimiz ama gene de her seferinde teker teker okuduğumuz ölü adları yazılıydı taşlarda. Buraya gömülmek istediğini söylüyordu.' Otuz bir yaşındaydı, ama gene de ondaki cenaze özlemleri beni şaşırtmıyordu. Yalnız olduğumuzda, düşündüğü, söylediği ya da yaptığı her şey, yeryüzündeki en doğal şeymiş gibi girerdi benliğime. Varlığım, böyle zamanlarda dile getirdiği tümcelerden oluşuyordu.</p>

  <p class="p7">Daha uzaktaki yerlere, Berchtesgaden'e ve König Gölüne geziler yapardık. Ama bunlar, alışılmış övgülerin etkisiyle yapılmış gezilerdi, Nonn'daki dolaşmaların içtenliği ve kişiselliği yoktu onlarda, orada kendini buluyordu; Annemin bütün yersiz istekleri ve düşünceleri arasında, en teslimiyetçi, en bedbin olanı bu ortamda yaşadığı duygulardı, sanki ansızın üç çocuğu için beslediği büyük umutları bir kenara atmış, elli yıl öncesinden emekliye ayrılmıştı; belki de bu yüzden beni böylesine etkiliyor, böylesine derin izler bırakıyordu. Kanımca hastalığının asıl iyileşme dönemi ve bunun gerektirdiği tedavi, Nonn'a yaptığımız bu düzenli kısa yürüyüşler oldu. Minik kilise avlusunda öyle durup, dileğini tekrarladığında, iyileşmekte olduğunu hissediyordum. Ansızın sağlıklı görünüyordu, yüzüne renk geliyor, burun delikleri titreşirken derin derin ya da rahat bir soluk alıyor ve sonunda, tıpkı Burgtheater'da olduğu gibi, alışılmışın dışında bir rolü oynuyormuşçasına konuşmaya başlıyordu.</p>

  <p class="p7">Bu durumda artık yapılmayan tiyatro oturumlarını özlemiyordum. Artık her akşam eskiden tiyatro yaptığımız saatte, dosdoğru Nonn'a gidiyorduk, yolda bana söyledikleri, hastalanmasından önceki dönemlerdeki kadar içten ve doluydu. Şimdi gene bana her şeyi anlattığı, hiçbir şeyi saklamadığı duygusunu yaşıyordum; yalnızca on bir yaşında olduğum aklına bile gelmiyordu sanki. O zamanlar onda bedeninden, kafasından fışkıran, öyle kendiliğinden dört bir yana yayılan bir şey vardı ve buna yalnızca ben tanık oluyordum, onunla birlikte ve onun içinde yalnızca ben hareket ediyordum.</p>

  <p class="p7">Ama Münih yaklaştıkça kaygılanmaya başladım. Hâlâ orada ne kadar kalacağımızı sormuyordum. Beni kaygılandırmamak için sormama fırsat vermeden, pek uzun sürmeyeceğini söylüyordu. Ne de olsa Herr Profesör bu nedenle oraya gelecekti. Onun yardımıyla her şeyi bir haftada halledebilirdik. O olmasaydı diyordu, çıkış iznini vermezlerdi belki de. Ona utanıyordum, çünkü hâlâ yalnızdık.</p>

  <p class="p7">Münih'e ayak basar basmaz felâket gene başıma çöktü, O, bizden <span class="t13">önce</span> gelmişti ve bizi istasyonda bekliyordu. İkimiz de trenin penceresinden aynı amaçla bakmaktaydık, ama peronda kara sakalı ilk bulan ben oldum. Ciddi sayılacak bir tavırla selâmladı bizi ve hemen, Annemin isteği üzerine ikimize bir oda ayırdığı Hotel Deutscher Kaiser'e götüreceğini söyledi. Bizim için tavsiye mektubu vermekten ya da başka herhangi bir' yardımda bulunmaktan onur duyacak birkaç iyi dostuna haber vermişti bile. Otele vardığımızda, onun da orada kalmakta olduğu ortaya çıktı. Bu işleri kolaylaştırır, diyordu, zaman kaybetmeyiz. Ne yazık ki diye ekledi, altı gün sonra Viyana'ya dönmek zorundaydı, sanatoryumdan daha uzun süre uzak kalamıyordu. Anında içini okudum; altı gün, aynı otelde kalmanın, bana bir cop darbesi gibi iniveren, ancak hiç de felce uğratmayan bu küçük haberin etkisini hafifletmek için hemen dönüş günü söz konusu ediliyordu.</p>

  <p class="p7">Odasının nerede olduğu söylenmedi bana; aynı katta olsa gerek diye düşündüm, bizimkine fazla yakın olmasından korktum sadece. Odanın yerini bilmek istiyordum, anahtarını istediğinde yanına yaklaştım. Oda numarasını söylemedi, resepsiyon memuru, benim dikkatimin tamamen farkındaymışçasına gizlice eline verdi anahtarı; o fark etmeden ortadan kayboldum. Ondan önce davranıp asansöre bindim, bizim kata çıktım ve gelmesini beklemek üzere bir kenara saklandım. Az sonra asansör kapısı açıldı, elinde anahtarla indi ve beni görmeden önümden geçti gitti. Olduğumdan da küçük hale getirmiştim kendimi; aslında beni bakışlarından gizleyen adamın kendi sakalıydı. Duvara yapışa yapışa ardından gittim, uzun koridorları olan büyük bir oteldi burası; uzun uzun yürüdüğünü, bizim odadan hayli uzaklaştığını görünce içim rahat etti. Ortada kimseler yoktu, onunla yalnızdım, gözden yitirmemek için peşinden gitmeye başladım. Köşeyi döndü, sonunda kapısına önünde durdu; anahtarı kilide sokmadan önce göğüs geçirdiğini duydum. Sesli bir derin soluktu bu, şaşırdım, böyle bir adamın iç çekmesini beklemezdim, bu sesi yalnızca Annemden duymaya alışıktım ve onunkilerin bir anlama geldiğini biliyordum. O sıralarda, zayıflığı nedeniyle derin soluk alıyordu bazen; kendini iyi hissetmediği zaman yapardı bunu, ben de onu avutmaya, çok geçmeden gücünü toplayacağı umudunu vermeye çalışırdım. Şimdi adam &mdash;doktor ve de yaltakçı, sanatoryum sahibi, Viyana&rsquo;daki kitaplığımızda birkaç aydır durmakta olan ve benim elimi sürmeme izin verilmeyen üç ciltlik muhteşem bir tıp kitabının yazarı&mdash; orada dikilmiş, perişan bir halde iç çekiyordu. Derken kapıyı açtı, içeri girdi, kapattı, ama anahtarı dışarda bıraktı. Kulağımı anahtar deliğine dayayıp dinledim. Onun sesini duyuyordum, yalnızdı, Annemi dinlenmek ve uyumak üzere odamızda bırakmıştım. Adam yüksek sesle konuşuyordu, ama sözlerini anlamıyordum. Annemin adını söyleyecek diye ödüm kopuyordu, kulak kesilmiş, bu sesi duymayı bekliyordum. Benim yanımda, &ldquo;sevgili Madam&rdquo; ya da &ldquo;saygıdeğer Madam&rdquo;dı Annem, ama bu hitap şekli bana inandırıcı gelmiyordu, dolayısıyla onu suçüstü yakalamaya kararlıydım. Böyle bir durumda kapıyı kırıp açacak, üzerine atlayacak, &ldquo;Buna nasıl cesaret edersiniz?&rdquo; diye haykıracaktım. Kendimi adamın gözlüklerini kapıp paramparça oluncaya dek ezerken görüyordum: &ldquo;Siz doktor falan değilsiniz,&rdquo; diyordum ona. &ldquo;Bir şarlatansınız! Doktor sahtesi! Foyanızı açığa çıkardım işte! Derhal bu oteli terk edin, yoksa sizi polise teslim ederim.&rdquo;</p>

  <p class="p7">Ama bana böyle bir lütufta bulunmamaya özen gösteriyordu, dudaklarından annemin adı dökülmedi hiç. Sonunda Fransızca konuştuğunu anladım, bir şiir okuyordu sanki; Anneme verdiği Baudelaire aklıma geldi birden. Demek ki Annemin karşısında neyse yalnızken de oydu, sefil yaltakçı, hasta, pelte adam! Tiksintiyle sarsıldım.</p>

  <p class="p7">Koşa koşa odamıza gittim, annem hâlâ uyuyordu. Kanepeye oturdum ve uyuklamasını izledim. Yüzündeki değişiklikleri iyi tanırdım, düş gördüğünü hemen anladım.</p>

  <p class="p7">Belki de o altı gün süresince, kimin hangi odada kaldığını bilmem iyi oldu. Yalnızca ayrı olduklarını bildiğim sürece sakindim. Adamın odasında olduğunu işittiğim an, ona egemendim. Belki birlikte olduklarında Anneme okuduğu şiirleri prova ediyordu. Sayısız kez onun kapısında dikildim, bu gizli etkinliklerimi ruhu bile duymadı; ne zaman otelden ayrıldığını, ne zaman döndüğünü biliyordum. Ne zaman sorulsa, odasında olup olmadığım söyleyebilirdim, Annemin oraya hiç girmediğine de kuşkum yoktu denebilir. Bir keresinde adam bir an için odasından çıktı, kapısını da açık bıraktı; çabucak içeri girdim ve bir yerlerde Annemin resmi var mı diye baktım. Yoktu, girdiğim gibi çıktım odadan, hatta Anneme &ldquo;Buradan ayrıldığımızda Herr Profesöre <span class="t13">bizim</span> güzel bir resmimizi versen iyi olur,&rdquo; deme küstahlığını bile gösterdim.</p>

  <p class="p7">&ldquo;İkimizin resmini,&rdquo; dedi biraz şaşırarak, &ldquo;Haklısın, bize öyle çok yardımcı oldu ki, bunu hak etti.&rdquo;</p>

  <p class="p7">Savaş dolayısıyla çoğu kez kadınlarla tıklım tıklım olan bütün resmi yerlerde elinden geleni yaptı adam; Anneme eşlik etti, Madamın güçsüzlüğü nedeniyle ona eşlik ettiğini açıkladı &mdash;kendisi onun doktoru idi ne de olsa&mdash; böylece her yerde Anneme nazik davrandılar, ilgi gösterdiler. Ben, hep onlarla birlikte gidiyordum; böylece onu, deyiş yerindeyse <span class="t13">icraat</span> halinde izleyebiliyordum; kartvizitini çıkarıyor, &ldquo;Kendimi takdim etmeme izin veriniz,&rdquo; sözleri ve nazik bir bedensel selamla bayan memura uzatıyordu. Ardından kartta yazılı olanlara geliyordu sıra, yönettiği sanatoryum, Viyana Üniversitesiyle ilişki, falan, filan... Bense, sözlerinin sonuna, &ldquo;Ellerinizden öperim sevgili Madame,&rdquo; tümcesini eklemeyişine şaşıyordum.</p>

  <p class="p7">Otelde birlikte yemek yedik. Kibar davrandım, kabalık etmedim ve ona çalışmaları hakkında sorular sordum. Benim tükenmez sorularım onu' şaşırtıyordu, gerçekten de kendisini &mdash;kendime örnek aldığım onu&mdash; tanımak, ne olduğunu iyice anlamak istiyorum sandı ve bu davranışı da yaltaklanma malzemesi olarak kullandı. &ldquo;Siz bana her şeyi söylememişsiniz sevgili Madam, oğlunuzun zekâsı ve merakı hayret verici. Onu Viyana Tıp Fakültesinin gelecekteki bir ışığı olarak selamlayabilirim.&rdquo; Ancak benim ona öykünmeye, onunla yarışmaya niyetim yoktu, tek amacım <span class="t13">maskesini indirmekti!</span> Yanıtlarında çelişki yakalamaya çabalıyordum; o, sorularımı eksiksiz ve belki de biraz süslü püslü yanıtlarken, tek bir düşünce vardı aklımda: &ldquo;Asla tıp okumamıştı. Sahte doktordu bu.&rdquo;</p>

  <p class="p7">Akşamları kozlar onun eline geçiyordu. Kolayca alıyordu oyunu, ancak, kendisine karşı yapılan etkinliklerden habersiz olduğu gibi, bana karşı kazandığı zaferin büyüklüğünden de habersizdi. Annem onunla her akşam tiyatroya gidiyordu çünkü, tiyatro açlığı çekmekteydi, oyun izlemesinin yerine geçmek üzere akşamları birlikte geçirdiğimiz saatler yeterli gelmiyordu ona, o saatler ölmüştü, yeni ve gerçek bir tiyatroya ihtiyacı vardı. İkisi birlikte çıktığında ben otel odamda yalnız kalırdım, ama önce, Annemin hazırlanmasını izlerdim. Bu saatleri dört gözle beklediğini saklamıyordu. Coşkusunu açıkça göstererek söz ediyordu akşama tiyatroya gideceğinden; daha iki saat öncesinden bile, tek düşüncesinin o olduğunu sezer, hem şaşkın hem hayranlıkla izlerdim onu. Bütün o güçsüzlüğü, zayıflığı gitmişti; gözlerimin önünde tıpkı eskisi gibi güçlü, akıllı ve güzel bir kadın oluyordu, tiyatronun harikulâde oluşuyla ilgili yeni fikirler geliştiriyor, bazı oyunların sahneye konmayışından yakınıyordu; yalnızca okunan oyunlar ölüydü, oyun seçenler hiçbir şeyden anlamıyorlardı; onu denemek ve perişanlığımı arttırmak için &ldquo;Yüksek sesle okunsalar bile mi?&rdquo; diye sorduğumda, hiç çekinmeksizin, beni incitebileceğini düşünmeksizin, &ldquo;Evet,&rdquo; diye yanıtlardı, &ldquo;Yüksek sesle okunsalar bile! Zaten <span class="t13">bizim</span> yüksek sesle okumamızın ne yaran var! Gerçek aktörlerin nasıl olduğunu bir görsen!&rdquo; Sonra aktör olan büyük oyun yazarlarından söz etmeye başlardı, Shakespeare ve Moliere'den başlayarak hepsini bir bir sayar, diğer oyun yazarlarının aslında sahne oyunu yazan olmadığını, onlara oyun <span class="t13">yazmaz</span><span class="t13">ı</span> denilmesi gerektiğini savunurdu. Bu böylece devam eder, kokularını sürüp, &mdash;bence&mdash; harikulâde giyinip, bu garip otelde kendimi fazla yalnız hissetmemek için hemen yatmam gerektiği konusunda son acımasız buyruğunu verdikten sonra odadan çıkardı.</p>

  <p class="p7">Ben, umutsuz, bizim o büyük içtenliğimizden, yakınlığımızdan yoksun kalakalırdım. Onun gitmesini izleyen birkaç küçük numara bana güven verirdi, ama başka bir işe yaramazdı. Önce koridor boyunca koşarak, otelin Herr Profesör'ün odasının bulunduğu tarafına giderdim. Birkaç kez hafifçe kapıyı tıklatır, sonra tokmağı çevirerek açmaya çalışırdım, orda gizlenmiş olmadığından iyice emin olduktan sonra odama dönerdim. Her yarım saatte bir tekrarlardım bu kontrolü. Bu konuda pek bir şey düşündüğüm yoktu. Annemle tiyatroda olduğunu biliyordum, ama bu bilgimi sürekli doğrulamam gerekiyordu. Annemin, ait olduğu kişiyi terk etmesi nedeniyle duyduğum işkenceyi artırıyordu bu davranışım, ama aynı zamanda sınırlı tutuyordu. Viyana'da da arada bir bir tiyatroya giderlerdi, ama onlar, her Allah&rsquo;ın akşamı kesintisiz devam eden bu festivalle kıyaslanamazdı.</p>

  <p class="p7">Son perdenin saatini öğrenmiş olur, o ana dek giyinik kalırdım. Gördüklerini gözümün önünde canlandırmaya çalışırdım ama çabalarım boşa çıkardı. Gittikleri oyunlardan hiç söz etmezdi, bana anlatmanın anlamı yoktu, öyle diyordu, hepsi de benim anlamayacağım çağdaş oyunlardı. Geleceklerine yakın soyunur yatağa girerdim. Duvara döner, uyur numarası yapardım. Annemin, üzerinde şeftalisi hazır duran başucu masasındaki gece lambasını yanık bırakırdım. Az sonra gelirdi, heyecanını hissederdim, parfümünü koklardım. Benden biraz uzakta yatsın diye yataklar yan yana değil, duvarların önüne yerleştirilmişti. Yatağa oturdu, ama bir süre için. Sonra odada beni uyandırmamaya fazla özen göstermeksizin bir aşağı bir yukarı yürürdü. Yüzüm duvara dönük olduğu için onu göremezdim, ama attığı her adımı duyardım. Geri dönmüş olması beni rahatlatmıyordu; altı güne inanmıyordum. Önümüzde, sonsuz bir tiyatro geceleri zinciri görüyordum, Herr Profesördense, her türlü yalanı bekliyordum.</p>

  <p class="p7">Ama yanılmışım, altı gün geçti, yolculuk için her şey hazırdı. Lindau'ya, gemiye kadar eşlik etti bize. Ayrılık anının ciddiyetini hissettim. Limanda, Annemin elini öptü, her zamankinden biraz uzunca sürdü bu, ama ağlayan olmadı. Sonra gemiye bindik ve parmaklıklarda dikildik, demir alındı; Herr Profesör, elinde şapkasıyla, kımıl kımıl dudaklarıyla orada duruyordu. Gemi yavaşça uzaklaştı, ama dudaklarının hareket ettiğini hâlâ görüyordum. Nefretimden, söylediklerini dudak hareketlerinden çıkarabildiğimi sandım: &ldquo;Ellerinizden öperim Madam.&rdquo; Sonra Herr Profesör küçüldü, şapkası gösterişli, nazik hareketlerle aşağı yukarı gidip geliyordu, sakalı kuzguni siyah rengini değiştirmedi, kısalıp çekmedi, şimdi şapka kafasının hizasında, sanki biraz uzaktaymış gibi, boşlukta çırpmıyordu. Sağa sola bakmadım, yalnızca şapkayı görüyordum, sakalı görüyordum ve bizi onlardan ayıran suyun giderek arttığını görüyordum. Sakal, yalnızca benim sakal olduğunu anlayabileceğim ölçüde küçülünceye kadar kıpırdamadan baktım. Sonra ansızın, adam yok oldu, Herr Profesör, şapka, sakal, yok oldu, daha önce fark etmediğim Lindau kulelerini gördüm. Bu kez Anneme döndüm, ağlayacağından korkuyordum, ama o ağlamadı, birbirimizin kollarına atıldık, sarılıp kaldık öyle. Parmaklarını saçlarımda gezdirdi, olağandışı bir davranıştı bu; ömrümde duymadığım kadar tatlı bir sesle &ldquo;Şimdi bir şey yok. Her şey yolunda,&rdquo; dedi. Bunu öyle sık söyledi ki, bu kez ben ağlamaya başladım, oysa, içimden ağlamak gelmiyordu. Çünkü, yaşamımıza çöken felaket, kara sakal sona ermişti. Birden kollarından sıyrıldım ve güvertede dans etmeye başladım, gene ona koşuyor sarılıyor, gene kopuyor oynayıp zıplıyordum, bir zafer şarkısı söylemeyi ne kadar isterdim o an, ama yalnızca savaş şarkıları biliyordum ve onları hiç sevmiyordum.</p>

  <p class="p7">İsviçre topraklarına ayak bastığımda, işte bu haldeydim.</p>

  <p class="p7">&nbsp;</p>
</body>
</html>
