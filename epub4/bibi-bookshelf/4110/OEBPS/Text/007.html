<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>En Eski Anım</title>
</head>

<body>
  <h3 class="h31"><a id="a4"></a>En Eski Anım</h3>

  <p class="p7">En eski anım, kırmızıya bulanmıştır. Bir hizmetçinin kollarında bir kapıdan çıkıyorum, önümdeki döşeme ^kırmızı; solda, aşağı inen merdiven var, o da kırmızı. Karşımızda, aynı<a id="a5"></a> yükseklikte, bir kapı açılıyor ve gülümseyen bir adam çıkıyor, dostça bir tavır içinde bana doğru yürüyor. Doğru yanıma geliyor, duruyor ve diyor ki: &ldquo;Dilini göster bakayım.&rdquo; Dilimi çıkarıyorum. Cebine uzanıyor, bir çakı çıkarıyor, açıyor ve bıçağı ta dilime yaklaştırıyor. &ldquo;Şimdi dilini keseceğiz,&rdquo; diyor. Dilimi içeri çekmeye cesaret edemiyorum, adam daha yakınıma, daha yakınıma geliyor, bıçak dilime değdi değecek. Son anda, &ldquo;Hadi bugün olmasın, yarın,&rdquo; diyerek bıçağı dilimden çekiyor. Çakıyı tık diye kapatıyor, cebine koyuyor.</p>

  <p class="p7">Her sabah kapıdan çıkıyor, kırmızı koridora ayak basıyoruz, kapı açılıyor, gülümseyen adam görünüyor. Ne söyleyeceğini biliyorum ve dilimi göstermek için buyruğu bekliyorum. Kesip koparacağın biliyorum ve her seferinde biraz daha fazla ürküyorum. Gün böyle başlıyor ve bu çok sık böyle oluyor.</p>

  <p class="p7">Bu konuda kimseye bir şey söylemedim; çok çok sonraları, anneme sordum. Her yerde var olduğunu anlattığım kırmızı renkten, buranın, babam ve benimle birlikte 1907 yazını geçirdikleri Carlsbad'daki otel olduğunu anımsadı. İki yaşındaki bebeğe bakılması için yanında Bulgaristan&rsquo;dan daha on beşini doldurmamış bir genç kızı yardımcı olarak getirmişti. Her sabah günün ağarmasıyla kızın çocuğu da kucağına alarak dışarı çıkması bir olurmuş; kız, yalnızca Bulgarca konuşuyormuş, ama bu canlı ve hareketli kasabada derdini anlatabiliyor, işini beceriyor ve her zaman istenilen saatte çocukla birlikte otele dönüyormuş. Bir kelesinde sokakta yabancı bir. Gençle birlikte görülmüş; kız, delikanlı hakkında pek bir açıklama yapamamış, öyle rastladığı birisi olduğunu söylemiş. Birkaç hafta sonra, genç adamın, koridorun karşı tarafında, bizimkinin tam karşısında bir odada kaldığı anlaşılmış. Kız geceleri bazen çabucak onun odasına gidiyormuş. Annemle babam kendilerini kızdan sorumlu hissettikleri için onu hemen Bulgaristan'a geri göndermişler.</p>

  <p class="p7">Hizmetçi de, genç adam da, hep otelden sabahın erken saatinde çıkıyorlarmış, tanışmaları böyle olmuş, serüvenleri böylece başlamış olsa gerek. Çakıyla tehdit sonuç verdi, çocuk, kelimenin tam anlamıyla on yıl boyunca dilini tuttu.</p>

  <h3 class="h31"><a id="ncx36"></a><a id="a7"></a><a id="a6"></a>Aile Onum</h3>

  <p class="p7">Dünyaya geldiğim, aşağı Tuna üzerindeki Rusçuk, bir çocuk için harikulâde bir kentti ve eğer yalnızca Rusçuk'un Bulgaristan'da bir kent olduğunu söylersem, onu yetersiz bir şekilde yansıtmış olurum. Çünkü orada, geçmişleri birbirinden çok farklı insan grupları yaşardı; tek bir gün boyunca, yedi sekiz dilin konuşulduğunu duyardınız. Genellikle ^kırsal kesimden gelen Bulgarlardan başka, kendi mahallelerinde oturan pek çok Türk vardı, onların mahallesinin yanında da, İspanyol kökenli Yahudilerin oturduğu Sefardim, ya da Sefaradlar mahallesi &mdash; bizim mahalle bulunuyordu. Yunanlar, Arnavutlar, Ermeniler, Çingeneler vardı. Tuna'nın karşı kıyısından Romanyalılar gelirdi; artık anımsamadığım bebeklik dadım, Romen&rsquo;di. Orda burada Ruslar da vardı.</p>

  <p class="p7">Bir çocuk olarak bu çeşitliliği gerçek anlamda kavramış değildim, ama etkilerini aralıksız hissetmişimdir. Bazı insanlar yalnız ve yalnız belli bir etnik gruptan olmaları ve diğerlerinden farklı giysiler giymeleri nedeniyle belleğimde yer etmiştir. Altı yıl süresince evimizde çalışan hizmetçiler, bir bakarsınız Çerkez, bir bakarsınız Ermeni olurdu. Annemin en iyi dostu Olga adında bir Rus&rsquo;tu. Haftada bir gün, bahçemize Çingeneler gelirdi, sayıları öyle çoktu ki, bütün bir ulus orada, bahçemizdeymiş sanılırdı; bende uyandırdıkları şiddetli korkulardan daha sonra söz edeceğim.</p>

  <p class="p7">Rusçuk, Tuna nehri üzerinde eski bir liman kentiydi, bu durum onu hayli önemli kılıyordu. Bir liman olarak, oraya dört bir yandan insan gelirdi, sürekli konuşulan tek konuysa, Tuna'ydı. Tuna nehrinin tümüyle donduğu olağandışı yıllara değgin öyküler anlatılırdı, buzun üzerinde nehrin karşı kıyısına, ta Romanya'ya kızakla yapılan yolculuklar, kızakları çeken atların ayakları dibinde dolanan aç kurtlar anlatılırdı.</p>

  <p class="p7">Kurtlar, adını duyduğum ilk vahşi hayvanlar oldu. Bulgar köylü kızlarının bana anlattığı masallarda, kurt kılığına girmiş insanlar, kurt adamlar vardı; bir gece de, babam yüzünde bir kurt maskesiyle karşıma çıkıp beni müthiş korkutmuştu.</p>

  <p class="p7">Rusçuk'taki o ilk yılların renkli yaşantılarını, tutkularının ve korkularının eksiksiz bir renkli tablosunu yansıtmak hayli güç. O dönemden sonra yaşadığım bütün deneyimler, daha önceden Rusçuk'ta yaşanmıştı. Orada, dünyanın geri kalan bölümü, &ldquo;Avrupa&rdquo; diye bilinirdi ve biri Tuna boyunca nehir yoluyla: Viyana'ya gittiğinde, onun Avrupa'ya gittiği söylenirdi. Avrupa, Türk İmparatorluğunun bir zamanlar sona erdiği noktadan başlıyordu. Sefaradların çoğu hâlâ Türk uyrukluydu. Türklerin yönetiminde yaşam onlar için daima iyi olmuştu, Balkanlardaki Hristiyan Slavlarınkinden çok daha iyi... Ama Sefaradların çoğu hali vakti yerinde tüccarlar olduğundan, yeni Bulgar yönetimi onlarla iyi ilişkiler içindeydi, hatta, tahtta uzun süre kalan Kral Ferdinand'ın, Yahudilerin dostu olduğu söylenirdi.</p>

  <p class="p7">Sefaradların bağlılık duygusu biraz karmaşıktı. Bunlar, dinsel topluluklarının yaşamlarına bayağı önem veren dindar Yahudilerdi. Ama İspanyol kökenli olmaları nedeniyle kendilerini, Yahudilerin özel bir bölümü olarak kabul ediyorlardı. İspanya'dan sürülmeleri üzerinden geçen yüzyıllar boyunca birbirleriyle konuştukları İspanyolca çok az değişikliğe uğramıştı. Birkaç Türkçe sözcük dile katılmış, kullanıma girmişti ama bunların Türkçe olduğu belliydi ve öyle kabul ediliyordu; ayrıca hemen hemen hepsinin İspanyolca karşılığı vardı. İlk duyduğum çocuk şarkıları, İspanyolcaydı, eski İspanyol <span class="t13">romanslar</span><span class="t13">ı</span> da dinlerdim; ama çok güçlü ve bir çocuk için çok çekici olan bir İspanyol yaklaşımı, bir İspanyol tutumu vardı. Sefaradlar, saf bir öfkeyle diğer Yahudileri küçümser, onlara tepeden bakarlardı; Alman ya da Aşkenazi Yahudi&rsquo;si anlamına gelen <span class="t13">Todesco,</span> her zaman için bir azarlama, bir sövgü sözcüğüydü. Bir <span class="t13">Todesca</span> ile, soyunda Aşkenazi olan bir Yahudi kadınla evlenmek düşünülemezdi ve Rusçuk'ta, çocuk yaşlarımda tanıdığım ya da duyduğum birçok aile arasında, bu türden evlilik yapmış tek bir kişi anımsayamam. Dedem beni gelecekte bu türden bir yanlış yapmamam konusunda uyardığında altı yaşımda bile yoktum. Ama bu genel etnik aynın, yaşanan tek ayrım değildi. Sefaradlar arasında da, &ldquo;çok eskiden beri zenginliğini koruyan&rdquo; anlamına gelen &ldquo;iyi aileler&rdquo; vardı. Bir kişi hakkında duyulabilecek en gurur verici sözcükler şunlardı: <span class="t13">&ldquo;Es de buena famiglia</span> &mdash; İyi bir ailedendir.&rdquo; Bunu annemden ne kadar sık ve ne büyük bir tiksintiyle duymuştum. Viyana&rsquo;daki <span class="t13">Burgtheater</span> salonlarındaki oyunları aklından çıkaramadığı ve benimle birlikte Shakespeare okuduğu, hatta daha sonraları, ilerde en sevdiği yazar olarak göreceği Strindberg hakkında konuştuğu dönemlerde, iyi bir aileden geldiğini ve bildiği daha iyi bir ailenin bulunmadığını söylerken en küçük bir tereddüt sezilmiyordu sesinde. Bildiği uygar dillerin edebiyatları yaşamının özü haline geldiğinde bile, bu tutkulu evrensellik ile beslemekten asla vazgeçmediği gururlu aile onuru arasında herhangi bir çelişki hissettiği hiç olmadı.</p>

  <p class="p7">Ta eskiden, onun kayıtsız şartsız kölesi olduğum dönemlerde bile (bana zekanın bütün kapılarım açtı ve ben gözüm kapalı, büyük bir heves ve istekle izledim onu) bana acı veren ve beni şaşkına çeviren bu çelişkiyi fark ettim ve ilk gençliğimin o dönemlerinde sayısız tartışma ve konuşmada, konuyu açtım ona, kınadım, ama sözlerim onu hiç etkilemedi. Gururu, erken bir yaşta ona yerleştirilmiş, koyulduğu yolda hızla ilerliyordu; ama küçük yaşlarda, onda bulunmasının nedenlerini hiç anlayamadığım dar görüşlülük, kişinin geçmişiyle övünmesi, kibirliliği karşısında beni hep önyargılı kılmıştır. Kastlarıyla gurur duyan insanları ciddiye alamıyorum, onları garip, hatta daha çok gülünç hayvanlar olarak kabul ediyorum. Görkemli kökenleriyle böbürlenen insanlar karşısında birden aykırı önyargılarla doluverdiğimi görüyorum. Soylularla yakınlaştığım birkaç durumda, onların kökenleriyle övünmelerini görmezlikten gelmek durumunda kaldım, bunun için ne büyük bir çaba harcadığımı hissettiklerinde, benimle dostluğu kesiyorlardı. Bütün önyargıların nedeni başka önyargılardır; ve oluşan önyargıların çoğu, karşıtlarından kaynaklanmıştır.</p>

  <p class="p7">Üstelik annemin kendisini dahil ettiği toplumsal sınıf, hem. İspanyol soyundan hem de parasal &mdash;ya da ekonomik&mdash;bir sınıftı. Benim ailemde, özellikle de anneminkinde, paranın insanlara ne yaptığını gördüm. Kendilerini büyük bir istekle paraya adayan insanların, en beter durumda oldukları görüşündeydim. Bu kötülüğün bütün çeşitlerini, paragözlülükten paranoyaya uzanan bütün evrelerini yavaş yavaş tandım, gördüm. Açgözlülükleri, kavgalarla dolu yıllar içinde, birbirlerini yok etmelerine yol açan, hatta ortada para kalmadığında bile kavgayı sürdüren kardeşler gördüm. Annemin çok gurur duyduğu o aynı &ldquo;iyi&rdquo; aileden gelmişti hepsi. Kendisi de olan biteni görüyordu, sık sık bu konuyu konuşuyordum onunla. Keskin bir zekâsı vardı; insan doğasına ilişkin bilgileriyle, kendi yaşamının deneyimleriyle olduğu kadar, dünya edebiyatının büyük yapıtlarıyla da yoğrulmuştu. Ailesinin içinde bulunduğu çılgın kendini&ndash; yok etme sürecine yön veren nedenleri görebiliyordu; bu konuda kolayca bir roman kaleme alabilirdi; ama bu ailenin bir üyesi olmaktan duyduğu gurur, ne olursa olsun sarsılmıyordu. Bu duygu gurur değil de sevgi olsaydı, anlardım, anlayışla karşılardım. Oysa ailenin önde gelen üyelerinden pek çoğunu sevmiyordu bile; bazılarına karşı öfke duyuyor, bazılarını küçük görüyor, ama gene de bir bütün olarak aileye karşı gururdan başka duygu beslemiyordu.</p>

  <p class="p7">Çok daha sonraları, insanoğlunun daha büyük boyutları içinde kendime baktığımda, benim de tıpkı onun gibi olduğumu anladım. Yaşamımın en güzel yıllarını ve de büyük bir bölümünü, tarihsel uygarlıklarda sahneye çıkan insanların yaptığı kötülükleri ortaya koymaya harcadım. Annem ailesinin davalarını ne denli acımasız ele aldıysa ben de güç ya da iktidar olgusunu o' denli acımasız bir yaklaşımla inceledim ve çözümledim. İnsanlar ve insanoğlu hakkında söyleyemeyeceğim hiçbir kötü şey kalmadı nerdeyse. Ama gene de, insanlarla öylesine büyük bir gurur duyuyorum ki, gerçekten nefret ettiğim tek bir şey var: onların düşmanı olan ölüm.</p>

  <h3 class="h31"><a id="ncx46"></a><a id="a9"></a><a id="a8"></a><span class="th32">Kako la Gallmica</span><span class="th32"><br /></span>Kurtlar ve Kurtadamlar</h3>

  <p class="p7">§IK sık duyduğum sabırsız ama sevecen bir sözcük de <span class="t13">la butica'yd</span><span class="t13">ı</span><span class="t13">.</span> Büyükbabamla oğullarının günlerinin çoğunu geçirdikleri işyeri olan dükkâna <span class="t13">la butica</span> diyorlardı. Çok küçük olduğumdan oraya pek seyrek götürülürdüm. Dükkân, Rusçuk'un zengince bölgelerinin bulunduğu tepelerden dosdoğru limana inen dik bir yokuş üzerindeydi. Belli başlı dükkânların hepsi, bu caddedeydi; büyükbabamın <span class="t13">butica's</span><span class="t13">ı</span><span class="t13">,</span> evlerin hepsinin birer katlı olması nedeniyle, bana çok yüksek ve gösterişli görünen üç katlı bir binadaydı. Bırtico'da toptan gıda maddeleri satılırdı, geniş bir yerdi ve harikulade güzel kokardı. Yerde, içlerinde çeşidi tahıllar buluna üstü açık dev çuvallar vardı. Darı, çavdar ve pirinç çuvalları. Ellerim temizse, çuvallara elimi daldırmama ve tahıllara dokunmama izin verilirdi. Çok hoş bir duyguydu bu, elimi doldurur, kaldırır, tahılları koklardım, sonra yavaş yavaş dökerdim avucumdan; bunu sık yapardım ve dükkânda başka birçok garip şey bulunmasına karşın, en çok bu işi yapmayı severdim; beni çuvallardan uzaklaştırmak kolay olmazdı. Çay ve kahve, özellikle de çikolata vardı. Her şeyden büyük miktarlarda bulunuyordu dükkânda, hepsi de güzelce paketlenmişti, bildiğimiz dükkânlarda olduğu gibi küçük miktarlarda satılmazdı bunlar. Yerde duran açık çuvallardan özellikle hoşlanmamın bir nedeni de erişemeyeceğim yükseklikte olmamalarıydı, ayrıca elimi daldırdığımda, sayısız tahılı avucumda hissedebiliyordum, bu benim için çok önemliydi.</p>

  <p class="p7">Dükkândakilerin çoğu yiyecek şeylerdi ama hepsi değil. Kibrit vardı, sabun, mum vardı. Bıçak, makas, bileği taşı vardı, orak, tırpan vardı. Köylerden alışverişe gelen köylüler, bu aletlerin önünde uzun uzun dikilir, keskin olup olmadıklarını parmaklarıyla yoklarlardı. Ben, merakla, birazcık da korkuyla onları izlerdim; bıçaklara dokunmam yasaktı. Bir keresinde belki de benim yüzümdeki anlatımdan hoşlanmış bir köylü, başparmağımı tuttu, kendi parmağının yanına yaklaştırarak, derisinin ne kadar sert olduğunu gösterdi. Dükkânda bana bir gün bile çikolata verildiği olmamıştı: arkada bir büroda oturan büyükbabam çok disiplinli bir işadamıydı, her şey toptan satılıyordu, tek tek verilemezdi. Evde bana sevgisini gösterirdi, çünkü onun soyadını, hatta adını da taşıyordum. Ama beni dükkânda görmekten pek hoşlanmazdı, orada uzun süre kalmama izin yoktu. Bir buyruk verdiğinde, buyruğu alan kişi fırlar giderdi, bazen bir işçi, <span class="t13">butica</span>&rsquo;dan elinde paketlerle çıkardı. En sevdiğim işçi, pek iyi giyimli olmayan, her zaman boş boş gülümseyen orta yaşlı bir adamdı. Ne anlama geldiği anlaşılmayan hareketler yapardı durmadan ve büyükbabam bir şey söylediğinde yerinden fırlardı. Bir düş aleminde yaşıyor gibiydi ve dükkanda gördüğüm diğer insanlardan tümüyle farklıydı. Her seferinde bana söyleyecek tatlı bir söz bulurdu; öylesine belli belirsiz konuşurdu ki, ne dediğini hiç anlamazdım, ama benden hoşlandığını anlardım. Adı, Çelebon'du, yoksul ve umutsuz derecede yeteneksiz bir akraba olduğundan, büyükbabam acımış, ona iş vermişti. Büyükbabam Çelebon'a bir uşakmış gibi davranırdı; onu hep öyle anımsadım ve çok çok sonraları, büyükbabamın kardeşlerinden biri olduğunu öğrendim.</p>

  <p class="p7">Büyük bahçe kapımızın önünde uzanan cadde, tozlu ve sönük bir caddeydi. Çok yağmur yağdığında, sokağımız çamur olurdu, bu durumda at arabalarının tekerlekleri derin izler bırakırdı. Sokakta oynamama izin verilmezdi, büyük avlumuzda yeterinden fazla yer vardı ve orası güvenliydi. Ama bazen dışardan şiddetli gıdaklama sesleri duyardım, giderek yükselen, giderek çılgınların bir sesti bu. Çok geçmeden yırtık pırtık siyah giysili bir adam, korkudan tir tir titreyerek ve de gıdak gıdak bağırarak bahçe kapımızdan içeri dalardı, sokak çocuklarından kaçıyordu. Hepsi de <span class="t13">&ldquo;Kako! Kako! &ldquo;</span> diye bağırıp tavuklar gibi gıdaklayarak adamın peşinden koşuyordu. Adam, tavuklardan korkuyordu, çocuklar bu nedenle adamı kızdırıyorlardı. Çocuklardan birkaç adım önde, gözlerimin önünde bir tavuğa dönüştü adam. Şiddetle gıdaklıyordu, ama müthiş bir korku içindeydi ve kollarını kanat çırpar gibi sallıyordu. Soluk soluğa büyükbabamın evinin merdivenlerine tırmanır, ama içeri girmeye asla cesaret edemezdi; öte tarafa atlar, yerde öyle hareketsiz yatardı. Çocuklar, gıdaklama seslerini kesmeksizin kapıda dururlardı, bahçeye girmeleri yasaktı. Adam orada ölü gibi yatınca, biraz korkar kaçarlardı. Ama hemen sonra, zafer şarkılarına başlarlardı: <span class="t13">&ldquo;Kako la gallinica! Kako la gallinica!</span> &mdash; Tavuk Kako! Tavuk Kako!&rdquo; Çocukların sesi uzaklaşır uzaklaşmaz ayağa kalkardı adam, sağını solunu yoklar, korkuyla etrafına bakınır, bir süre seslere kulak kabartır, sonra kambur kambur, ama çıt çıkarmaksızın bahçeden sıvışırdı. Şimdi artık tavuk değildi o, ne kanat çırpıyor ne de gıdaklıyordu, gene eskisi gibi, ancak yorgunluktan bitkin düşmüş mahalle delisiydi.</p>

  <p class="p7">Kimi zaman, çocuklar yeterince uzaklaşmamışsa, çirkin oyun albaştan edilir, aynı şeyler tekrar yaşanırdı. Genellikle olay başka bir sokağa aktarılmış olurdu ve ben bir şey görmezdim. Kako&rsquo;ya acıyordum belki, zıpladığında hep korkardım, ama tam anlayamadığım ve hep aynı heyecanla izlediğim olay, adamın dev bir kara tavuğa dönüşmesiydi. Çocukların neden onun peşinden koştuğunu anlayamıyordum, zıplayıp da yerde kımıltısız uzandığında, bir daha asla kalkmayacak ve de gene bir tavuğa dönüşmeyecek diye kaygılanırdım.</p>

  <p class="p7">Tuna Nehri, Bulgaristan vadilerinde çok geniş akar.' Nehrin karşı kıyısındaki Giurgiu Romanya&rsquo;nındır. Sütannemin, bana süt emziren dadımın oradan geldiği söylenmişti. Birlikte getirdiği kendi bebeğini de emziren güçlü kuvvetli, sağlıklı bir köylü kadını olsa gerekti. Onu övdüklerini hep duymuşumdur, onu anımsamam gerçi ama, &ldquo;Romen&rdquo; sözcüğü bu sütannem sayesinde kulağıma hoş gelen bir sözcük olmuştur.</p>

  <p class="p7">Seyrek de olsa, bazı kışlarda Tuna Nehri donardı, bununla ilgili heyecan verici öyküler anlatılırdı. Annem gençliğinde, Romanya&rsquo;ya çoğu kez kızakla gidermiş, bana sarındığı sıcak kürkleri göstermişti. Hava çok soğuk olduğunda, dağlardan kurtlar inermiş ve kızakların önünde giden atlara aç aç saldırırlarmış. Kızağı süren adam, kamçısıyla onları kovmaya çalışırmış ama bu sonuç vermez, sonunda birinin hayvanlara ateş etmesi gerekirmiş. Bir keresinde böyle bir kızak seferinde, yanlarına tabanca ya da tüfek almadıklarını gömüşler. Evimizde çalışan yatılı Çerkez uşağın silahı varmış, yolculuğa o da gelecekmiş, ama kızak sürücüsü uşağı bulamayınca, onsuz yola çıkmış. Kurtları uzak tutmak için müthiş bir mücadele vermişler, büyük bir tehlike atlatmışlar. Eğer karşı yönden içinde iki adam bulunan bir başka kızak gelmeseymiş, durum çok kötü olabilirmiş, neyse ki adamlar kurtların birini vurup öldürmüşler ve diğerlerini de uzaklaştırmışlar. Annem müthiş korkmuş; kendisine, yıllar sonra bile gözünün önünden gitmeyecek ölçüde yaklaşan kurtların kırmızı dillerini anlatır dururdu.</p>

  <p class="p7">Bana bu öyküyü anlatmasını sık sık isterdim, o da anlatmaktan hoşlanırdı. Böylece kurtlar, benim imgelemimi dolduran ilk yabanıl hayvanlar oldu. Onlardan duyduğum korku, Bulgar köylü kızlarından dinlediğim peri masallarıyla beslendi. Beş altı Bulgar kızı evimizde yaşardı. Pek gençtiler, olsa olsa on, on iki yaşlarındaydılar; aileleri onları köylerden kente getirmiş, orta sınıf ailelerine hizmetçi olarak vermişlerdi.. Evde yalınayak dolaşırlardı ve hepsi de iyi huylu, becerikli kızlardı. Yapacakları iş yoktu pek, her şeyi elbirliğiyle yaparlardı; bunlar benim ilk oyun arkadaşlarım oldular.</p>

  <p class="p7">Akşamları annemle babam gezmeye gittiklerinde, evde kızlarla kalırdım. Kocaman oturma odamızın duvarları boyunca alçak Türk divanlarımız vardı. Her yerde serili halılar ve birkaç küçük sehpayı saymazsak o odadan belleğimde kalan tek sürekli eşya bu divanlardı. Karanlık olduğunda kızlar korkardı. Divanlardan birine, pencerenin önüne hep birlikte yumulurduk; beni ortalarına alır, kurtadam ve vampir öykülerine başlarlardı. Bir masal bitmeden diğeri başlardı; korkardım, ama kızlara iyice sokulmak da hoşuma giderdi. Öyle korkardık ki, hiç kimse ayağa kalkmaya cesaret edemezdi; annemle babam eve döndüklerinde, hepimizi tir tir titreyen bir yığın halinde bulurdu.</p>

  <p class="p7">Dinlediğim masallardan yalnızca kurtadamlar ve vampirlerle ilgili olanlar belleğimde kalmış. Belki de başka masal anlatılmamıştı. Hangi Balkan masal kitabını elime alsam, hemen birkaçını önceden bildiğimi görürüm. Bütün ayrıntıları aklımdadır, ama duyduğum dilde değil. Onları Bulgarca dinlemiştim, şimdiyse Almanca anımsıyorum; bu esrarengiz çeviri, belki de gençliğim hakkında anlatacağım olguların en garibi; çocukların çoğunda dilin oluşma süreci farklı bir gelişme gösterdiğinden, bu konuda birkaç şey daha söylemem gerekir belki.</p>

  <p class="p7">Annemle babam aralarında Almanca konuşurlardı, bu dili benim anlamam yasaktı. Biz çocuklarla, bütün akraba ve dostlarla Ladino yani Sefaradça konuşurlardı, Her ne kadar bir eski İspanyol diliyse de, gerçek bir bölgesel konuşma diliydi bu; Sefaradçayı sonraları da sık sık duydum ve hiç unutmadım. Evdeki köylü kızlar, yalnızca Bulgar dili konuşuyorlardı, Bulgarcayı onlardan öğrenmiş olmalıydım. Ama Rusçuk'tan altı yaşında ayrılmış biri olarak, hayatımda bir Bulgar okuluna gitmediğimden, kısa süre sonra bu dili tümden unuttum. O ilk birkaç yılın bütün olayları ya Sefaradça ya da Bulgar dilindeydi. Bu iki dilin bende Almanca haline gelmesi çok daha sonralara rastlar. Yalnızca özellikle dramatik olaylar, cinayet, bıçaklama gibi olaylar diyelim ve derin iz bırakan korkular, bende kesinlikle ve silinmez bir şekilde Sefaradça sözcüklerle kalmayı sürdürdü. Geri kalan her şeyi, yani çoğu olayları, özellikle de masallar gibi Bulgarca olanları, şimdi Almanca olarak yaşatıyorum belleğimde!</p>

  <p class="p7">Bunun tam tamına nasıl olduğunu bilemiyorum. Zaman içinde hangi noktada, hangi olay ya da durum sonucu şunun ya da bunun kendi kendini başka bir dile nasıl çevirdiğini bilmiyorum. Bu konuda fazlaca düşünmedim de; katı ilkelere dayalı yöntemli bir incelemenin en değerli anılarımı yok etmesinden korkmuşumdur belki. Ama bir şeyi kesinlikle söyleyebilirim: O yılların olayları, bütün güçleri ve tazelikleriyle belleğimde mevcuttur (altmış yılı aşkın zamandır onlarla beslenmekteyim), ama anılarımın büyük bir çoğunluğu, o dönemlerde bilmediğim sözcüklere bağlanmış durumda. Şimdi onları kağıda dökmek bana doğal geliyor; herhangi bir şeyi değiştiriyormuşum, ya da çarpıtıyormuşum duygusuna kapılmıyorum. Bir kitabın bir dilden bir başka dile yazınsal bir çevirisi gibi değil bu, bilinçaltımda, kendi isteğiyle gerçekleşen bir çeviri; bu bilinçaltı sözcüğünden normalde veba gibi sakınırım ben aslında, aşırı kullanımdan anlamını yitirmiş bir sözcüktür. Bu yüzden yalnızca bu durumda ve de bir kez bu sözcüğü kullandığım için özür dilerim.</p>

  <h3 class="h31"><a id="ncx58"></a><a id="a10"></a><a id="a11"></a>Ermeni'nin Baltası<br />
  Çingeneler</h3>

  <p class="p7">Stendhal'in, <span class="t13">Henri Brulard'</span><span class="t13">ı</span><span class="t13">n</span><span class="t13">ı</span><span class="t13">n</span> sayfaları boyunca büyük bir ustalıkla kendisini kaptırdığı yer betimlemeleri, o güzel resimler, benim yapacağım iş değil, hem, üzülerek söylüyorum, hiçbir zaman iyi bir resimci olmadım. Dolayısıyla, Rusçuk'daki avlunun çevresinde bulunan evleri kabataslak betimlemek durumundayım.</p>

  <p class="p7">Caddeye açılan büyük kapıdan avluya girdiğinizde, Caııetti Dedenin evi, tam sağdaydı. Bu, diğer evlerden daha gösterişli duruyordu, ayrıca daha yüksekti de. Ancak tek katlı olan diğer evlerin tersine bir ikinci katı var mıydı, bilemiyorum. Ama ne olursa olsun, daha yüksekti kuşkusuz, çünkü evin kapısına uzanan merdivenlerde daha çok basamak vardı. Diğer evlerden daha parlaktı ayrıca, belki de açık bir renge boyanmıştı.</p>

  <p class="p7">Karşıda, bahçe kapısının sol tarafında babamın en büyük ablası Sophie halanın, eşi Nathan Enişteyle birlikte oturduğu ev vardı. Soyadları Eliakim'di, bu adı hiç sevmezdim; belki de kulağa tüm diğer adlar gibi İspanyolca gelmediği için beni rahatsız ediyordu. Halamla eniştemin üç çocuğu vardı: Regine, Jacques ve Laurica. Bu Laurica, yani en küçükleri, benden dört yaş büyüktü, bu kadarlık bir yaş farkı, ilişkilerimizde doğal olarak olumsuz rol oynuyordu.</p>

  <p class="p7">Bu evin yanında aynı sırada ve gene bahçenin sol tarafında, tıpkı eniştemlerinkine benzeyen bizim ev vardı. Birkaç basamak merdivenle iki evin ön cephesi boyunca uzanan bir terasa çıkılıyordu.</p>

  <p class="p7">Bu üç ev arasındaki bahçe çok büyüktü; tam ortada değil de biraz yana kayık bir yerde buluna tulumba, tam karşımıza geliyordu. Pek fazla suyu yoktu kuyunun, kullanılan suyun çoğu, katırların çektiği dev fıçılarla Tuna nehrinden taşınırdı. Tuna suyu kaynatılmadan kullanılamazdı, bu yüzden evin önündeki terasta soğumaya bırakılmış dev boyutlu kazanlar dururdu.</p>

  <p class="p7">Tulumbanın arkasında, bahçeden bir çitle ayrılmış meyve bahçesi bulunuyordu. Özellikle güzel bir bahçe denemezdi buna, ağaçlar gereğinden fazla düzenli ve belki de yeterinden az büyüktü; anne tarafından akrabalarımızın çok daha güzel meyve bahçeleri vardı.</p>

  <p class="p7">Büyük bahçeden evimize, evin dar tarafında bulunan bir kapıdan girilirdi. Ev, arkaya doğru boylu boyunca uzanırdı, tek katlıydı gerçi ama, anılarımda çok geniş bir ev olarak yaşıyor. Bahçenin bir ucundan, evin uzun duvarı boyunca yürür, mutfak kapısının açıldığı küçük bir bahçeye girerdiniz. Burada yarılacak odunlar dururdu, kazlar ve tavuklar, telaş içinde sağda solda dolaşırdı, mutfakta her zaman bir koşuşturma vardı, aşçı içeri dışarı bir şeyler taşır, beş&ndash;altı küçük kız, oradan oraya gider gelir, bir saniye boş durmazlardı. Herkesin işi vardı.</p>

  <p class="p7">Bu mutfak bahçesinde, genellikle odun kesen bir uşak olurdu, bunlar arasında en' iyi anımsadığın dostum kederli Ermeni&rsquo;ydi. Odunları yararken benim anlayamadığım, ama yüreğimi paralayan türküler söylerdi. Anneme bu uşağın neden böylesine kederli olduğunu sorduğumda, İstanbul'da, kötü insanların bütün Ermenileri öldürmek istediğini ve onun bütün ailesini yitirdiğini söyledi. Kız kardeşini öldürürlerken saklandığı yerden izlemiş olayı. Sonra Bulgaristan'a kaçmış, babam da ona acımış ve eve almış. Şimdi odun keserken, hep küçük kardeşini düşünüyormuş, bu acıklı şarkıları da bu yüzden söylüyormuş.</p>

  <p class="p7">Ona karşı derin bir sevgi yeşerdi yüreğimde. Adam ne zaman odun kesmeye başlasa, uzun oturm0na odamızın ucundaki divana çıkar, mutfak bahçesine bakan pencereye dikilirdim. Sonra, pencereden sarkar, ona bakardım, o şarkı söylerken, onun kız kardeşini düşünürdüm &mdash; ve benim de bir kız kardeşimin olmasını dilerdim. Adamın uzun siyah bıyıkları, simsiyah saçları vardı, çok iri görünürdü bana, belki de bunun nedeni, onun yüzünü, balta tutan kolunu yukarı kaldırdığında görmemdi. Onu, dükkanda çalışan ve aslında pek seyrek karşılaştığım Çelebon&rsquo;dan bile daha çok seviyordum. Ermeni&rsquo;yle ikimiz bir iki şey konuşurduk, ama çok az; hangi dilde konuşurduk, bilemiyorum. Ama odun kesmeye başlamak için beni beklerdi. Beni gördüğü an, hafifçe gülümser ve baltasını kaldırırdı, odunu paramparça ederken taşırdığı öfkeyi izlemek, korkunçtu. Bir süre sonra birden dalgınlaşır ve türkülerine başlardı. Baltayla işini bitirip de yere koyduğunda gene bana gülümserdi, o nasıl beni bekliyorsa, ben de onun, yaşantımdaki bu ilk mültecinin gülümsemesini beklerdim.</p>

  <p class="p7">Her cuma Çingeneler gelirdi. Cuma günleri, Yahudi evlerinde hafta sonu tatili, yani Sebt günü hazırlıkları yapılırdı. Evimiz tepeden tırnağa temizlenir, Bulgar kızlar sağa sola koşuşur, mutfakta harıl harıl çalışılırdı, kimsenin bana ayıracak vakti olmazdı. Ben yapayalnızdım Cuma günleri; kocaman salonumuzun avluya' bakan penceresine yüzümü dayar, Çingeneleri beklerdim. Onlardan ödüm kopardı. Bunun nedeni uzun gecelerin karardığında, bana Çingeneleri anlatan evdeki kızlar olsa gerekti. Onların çocukları çaldığını sanırdım, benim peşimde olduklarına kesinlikle inanmıştım.</p>

  <p class="p7">Bu korkuma karşın, onları görmeden edemezdim; çok güzel bir görünüm sunuyorlardı insana. Gelecekleri gün avlu kapısı ardına dek açılırdı, onlara büyük bir alan gerekliydi çünkü. Bir kabile halinde gelirlerdi: ortada uzun boylu dimdik ve de gözleri kör reis, söylendiğine göre de büyük dede olan, beyaz saçlı yaşlı adam vardı; çok yavaş yürürdü bu, sağında ve solunda rengârenk pırtılar giyinmiş torunları koluna girmiş olurdu, adam bu kızlara yaslanarak yürürdü. Çevresinde tıkış tıkış birbirine sokulmuş her yaştan Çingene bulunurdu, birkaç erkek vardı gerçi ama nerdeyse hepsi kadındı, ayrıca sayısız çocuk, anaların koluna kıstırılmış bebekler vardı; bu yoğun kalabalığın dışında kalanlar sağda solda zıplaşırdı ama orta yerden asla ayrılmayan gururlu ihtiyardan hiçbir zaman fazla uzaklaşmazlardı. Bu alay garip bir biçimde yoğundu, sıkışıktı, başka hiçbir durumda, birbirine sokulmuş şekilde ilerleyen bu kadar çok insanı bir arada görmemiştim; bu son derece renkli kentte, en renkli görüntüyü bunlar oluşturuyordu. Giysi olarak birbirine ekledikleri paçavralar renk renk parlıyordu, ama en parlak, en belirgin renk, kırmızıydı. Omuzların pek çoğunda çuvallar sallanıyordu ve ben, bu çuvallara bakarken hep içlerinde çalınmış çocukların bulunduğunu düşünürdüm.</p>

  <p class="p7">Çingeneler, sayısız bir şeymiş gibi gelirdi bana, ama gene de, şimdi imgelemimde sayılarını tahmin etmeye çalıştığımda, otuz ya da kırktan fazla olmadıklarını söyleyebiliyorum. Ancak ne olursa olsun, büyük avluda bu kadar çok sayıda insanı bu olay dışında hiçbir zaman bir arada görmezdim; ayrıca, yaşlı adamdan dolayı çok yavaş hareket ettiklerinden, avluyu baştan sona, sonsuzca dolduruyorlarmış gibi geliyordu bana. Ancak orada kalmıyorlardı, evi dolaşıp, mutfağın açıldığı, odun yığınlarının bulunduğu küçük bahçeye geliyorlar ve işte buraya yerleşiyorlardı.</p>

  <p class="p7">Giriş kapısında ilk göründükleri anı beklerdim, ihtiyar körü görür görmez <span class="t13">&ldquo;Zinganalar! Zinganalar!&rdquo;</span> diye bağıra bağıra bir koşu koparır, uzun salonu, sonra da salonla arkadaki mutfağı birbirine bağlayan daha da uzun koridor boyunca uçardım. Annem orada, Sebt yemekleri için kızlara talimat veriyor olurdu; bazı özel yemekleri kendisi hazırlardı. Yol boyunca sık sık karşıma çıkan kızları görmezden gelirdim; bana yatıştırıcı sözler söyleyen annemin yanına gelinceye dek bağırmayı sürdürürdüm. Ama onun yanında durmak yerine o koca yolu gerisin geriye koşar, pencereden şimdi artık biraz daha ilerlemiş bulunan Çingeneler alayına bakardım, sonra anında mutfağa döner, durumu bildirirdim. Çingeneleri görmek istiyordum, onlara tutkundum, ama bu insanları gördüğüm an ve de her defasında benim peşimde oldukları korkusuna kapılır, çığlık çığlığa kaçmaya başlardım. Durmadan böyle bir ileri bir geri koşardım, evin iki bahçe arasındaki geniş ve büyük alanı bu nedenle bende derin iz bırakmış olsa gerek.</p>

  <p class="p7">Hepsi mutfağın bitişiğindeki varış noktalarına geldi mi, ihtiyar adanı yerine yerleşir, diğerleri etrafına toplanırdı, çuvallar açılır, kadınlar, aralarında hiç çekişmeksizin bütün armağanları kabul ederlerdi. Odun yığınından büyük parçalar alırlardı, odun onlar için önemliydi anlaşılan; pek çok yiyecek alırlardı. Hazırlanmış olan her şeyden biraz konulurdu ortaya ama asla artık verilmezdi bu insanlara. Çuvallarında çocuk bulunmadığını görünce içim rahatlardı ve annemin koruması altında, aralarında yürür, onları dikkatle incelerdim, ancak, beni okşamak isteyen kadınlara pek fazla yaklaşmamaya özen gösterirdim. İhtiyar kör adam, bir çanaktan yavaş yavaş yer, arada dinlenir, hiç acelesi yokmuş gibi davranırdı. Diğerleri yiyecek türünden hiçbir şeye dokunmazdı, her şey büyük çuvalların içine girip ortadan yok olurdu, yalnızca çocukların verilen tatlılardan didiklemesine izin verilirdi. Çocuklarına karşı yaramaz çocuk hırsızları gibi değil de, dostça davrandıklarını görünce şaşardım. Ama bu onlara karşı duyduğum korkuyu hiç değiştirmezdi. Çok uzun bir süre gibi gelen yemek faslı bittiğinde, tekrar harekete geçerlerdi, alay bu kez gelirkenkinden daha hızlı ilerliyordu sanki; evin çevresini dolaşır, avluyu geçerlerdi. Avlu kapısında gözden kayboluncaya dek aynı pencereden izlerdim onları. Sonra son bir kez &ldquo;Çingeneler gitti!&rdquo; diye açıklama yapmak üzere mutfağa koşardım. Hizmetçimiz elimden tutar, beni avlu kapısına götürür, &ldquo;Şimdi artık bir daha gelmeyecekler,&rdquo; diyerek kapıyı kilitlerdi. Avlu kapısı normal olarak gündüzleri açık tutulurdu, ama Cuma günleri kilitlenirdi, böylece daha sonra gelebilecek Çingene grupları, kendi insanlarının daha önce buraya gelmiş olduğunu anlayıp yollarına devam ederlerdi.</p>

  <h3 class="h31"><a id="ncx73"></a><a id="a13"></a><a id="a12"></a>Kardeşimin Doğumu</h3>

  <p class="p7">Çok erken bir dönemde, ben daha masaya yüksek bebek sandalyesiyle otururken, odanın döşemesi bana çok uzaktaymış gibi görünürdü, ben de yere düşmekten korkardım. Bir keresinde Babamın en büyük ağabeyi Bucco Amca, bize oturmaya geldiğinde, beni aldı, yere koydu. Sonra ciddi bir yüz takındı, avucunu başıma yerleştirdi ve konuştu: <span class="t13">&ldquo;Yo ti bendigo, Eliacf</span><span class="t13">ı</span><span class="t13">icu, An</span><span class="t13">ı</span><span class="t13">en!&rdquo;</span> (Seni kutsuyorum, Eliasçığım, Amin!) Bunu çok dokunaklı bir şekilde söyledi, sesindeki ciddi tondan hoşlanırdım; beni kutsadığında kendimi daha büyük hissetmiş olsam gerek. Ama çok şakacı bir adamdı ve o büyüklük duyguma doymadan gülmeye başlardı; benimle alay ettiğini hissederdim, sonuçta beni her zaman etkileyen o büyük kutsama anı, utanmayla noktalanırdı.</p>

  <p class="p7">Bu amca, yaptığı her şeyi durmadan tekrarlardı. Bana pek çok şarkı, tekerleme öğretir, bunları ezbere söyleyinceye dek beni bırakmazdı. Bir sonraki gelişinde, öğrettiklerini tekrarlamamı ister, büyüklerin önünde bir gösteri yapmak üzere beni sabırla eğitirdi. Anında geçersiz kılmasına karşın, kutsamasını beklerdim, biraz da kendini tutabilen biri olsaydı, benim en sevdiğim amcam oydu, diyebilecektim. Varna'da otururdu, burada Büyükbabamın dükkanının bir şubesini yönetiyordu, Rusçuk'a da tatil günlerinde ve özel durumlarda gelirdi. Kendisi <span class="t13">Bucco</span> olduğundan, ailede ondan saygıyla söz edilirdi; bu, ailenin ilk çocuğuna&ndash; verilen onursal payeydi. İlk çocuk olmanın ne kadar önemli bir şey olduğunu erken yaşlarda öğrenmiş bulunuyordum, Rusçuk'ta kalsaydım, ben de bir <span class="t13">Bucco</span> olacaktım.</p>

  <p class="p7">Dört yıl boyunca tek çocuk olarak kaldım ve bütün bu s üre boyunca, bir kız gibi minik entariler giydim. Erkek gibi pantolon giymek istiyordum, ama bu iş sürekli erteleniyordu. Sonra erkek kardeşim Nissim dünyaya geldi ve bu olay nedeniyle ilk pantolonumu giymeme izin verildi. O sıralarda olan biten her şeyi, büyük bir gururla pantolonlu halimle yaşadım, işte bu yüzden hiçbir ayrıntıyı unutmadım.</p>

  <p class="p7">Evde pek çok kişi vardı, meraklı, kaygılı yüzler görüyordum. Benim yatağımın da bulunduğu yatak odasındaki annemin yanına gitmeme izin yoktu; biri içeri girerken annemi bir an olsun görebilmek için kapının etrafında dolanıyordum. Ama kapıyı hep öylesine çabuk kapatıyorlardı ki bakışım ona hiç değemedi. Tanıyamadığım bir inleme sesi duyuyordum, kim olduğunu sorduğumda, &ldquo;Çekil git!&rdquo; diyorlardı bana. Büyükleri hiç bu kadar kaygılı ve telaşlı görmemiştim, ayrıca, alışılmışın tersine, beni kimse umursamıyordu. (Sonradan öğrendiğime göre uzun süren zor bir doğum olmuş ve annem ölecek diye korkuyorlarmış.) Uzun siyah bir sakalı olan Dr. Menakhemoff odadaydı, her zaman bana çok yakın davranan, tekerlemeler, şarkılar söyletip öven bu adam da ne bana bakıyor, ne de benimle konuşuyordu, kapıdan çekilmeyi reddettiğimde de kötü kötü bakıyordu. İnleme sesi yükseldi, <span class="t13">&ldquo;Madre mia guerida! Madre mia guerida!&rdquo;</span> diye bağırıldığını duydum. Başımı kapıya dayadım; kapı açıldığında haykırış öylesine sesliydi ki, korkudan donakaldım. Ansızın bu sesin annemden geldiğini anladım, bu öylesine ürkütücüydü ki, annemi görmeye çabalamadım artık.</p>

  <p class="p7">Sonunda, odaya girmeme izin verildi, herkes gülümsüyor, babam gülüyordu, bana bir küçük kardeş gösterdiler. Annem kireç gibi ve de kımıltısız, yatakta uzanmıştı. Dr. Menakhemoff, &ldquo;Dinlenmeye ihtiyacı var!&rdquo; dedi. Ama bulunulan yer, hiç de dinlendirici değildi. Bir yığın yabancı kadın odada dönenip duruyordu; şimdi artık herkes orada bulunduğumun farkındaydı, neşem yerine geldi, evimize seyrek uğrayan Anneannem, annem için, &ldquo;Şimdi daha iyi,&rdquo; dedi. Annem hiçbir şey söylemedi. Onun için kaygılanıyor, korkuyordum, kapının etrafında dolaşmayı bıraktım. Bu olaydan sonra uzun bir süre annem bana yabancı geldi, ona tekrar güven duymam için ayların geçmesi gerekti.</p>

  <p class="p7">Anılarımda bundan sonra beliren olay, Sünnet Şöleni. Doğumdakinden çok daha fazla insan geldi eve. Sünneti izlememe izin verildi. Hatta, özellikle bakmamı istediler gibi geliyordu bana. Bütün kapılar, hatta evin giriş kapısı bile açıktı, oturma odasında, uzun bir masa konuklar için donatılmıştı, yatak odasına bakan diğer odadaysa sünnet yapılıyordu. Yalnızca erkekler tanıklık ediyordu olaya, hepsi de ayakta duruyordu. Minik kardeşimi bir leğenin üzerinde tuttular, bıçağı gördüm, özellikle de leğene durmadan düşen kan damlalarını gördüm.</p>

  <p class="p7">Kardeşime, annemin babasının adı Nissim verildi ve benim en büyük evlat olduğum, bu nedenle de babamın babasının adını aldığım açıklandı. Büyük oğlun durumu öylesine vurgulandı ki, o sünnet anından sonra bunu bilincime yerleştirdim ve bundan duyduğum gururu hiç yitirmedim.</p>

  <p class="p7">Sonra konuklar masanın etrafında eğlendiler; ben pantolonumla gurur içinde dolaştım. Konukların her biri pantolonumu fark etsin istiyordum, onlar bunu belli etmedikçe rahat etmiyordum; yeni konuklar geldiğindeyse, hemen koşup onları kapıda karşılıyor, bekleyiş içinde önlerine dikiliyordum. Girip çıkan çok kişi vardı; herkes toplandığında, bitişik evden Yeğen Jacques'ın gelmediği anlaşıldı. &ldquo;Bisikletiyle gitti,&rdquo; dedi biri ve bu davranış ayıplandı. Yemekten sonra toz toprak içinde geldi Yeğen. Evin önünde bisikletten indiğini gördüm; benden sekiz yaş büyüktü ve lise forması giyiyordu. Görkemli büyük yeniliği açıkladı, bisiklet ona yeni alınmıştı. Sonra göze çarpmayacak şekilde sinsice partiye katılmaya çalıştı ama ben, ben de bir bisiklet istiyorum diye patladım. Annesi Sophie hala onun üstüne çullandı ve bir güzel azarladı. Yeğen parmağını sallayarak bana gözdağı verdi ve ortadan kayboldu.</p>

  <p class="p7">Gene o gün, yemek yerken insanın ağzını kapalı tutması gerektiğini anladım. Bisiklet sahibinin kız kardeşi Regine, ağzına fındık fıstık doldurdu, ağzı kapalı çiğneyişini büyülenmişçesine seyrederek karşısına dikildim. Bu iş uzun sürdü, çiğnemesi bittiğinde, benim de böyle yemem gerektiğini söyledi, yoksa beni gene kız entarilerine sokarlarmış. Bu kuralı hemen benimsemiş olsam gerek, çünkü pantolonumu dünyada hiçbir şeye değişmezdim.</p>

  <h3 class="h31"><a id="ncx83"></a><a id="a15"></a><a id="a14"></a>Türk Evi<br />
  İki Dede</h3>

  <p class="p7">Bazen, Canetti Dede dükkanda olduğunda, babaanneme saygılarımı sunmak üzere beni onun evine götürürlerdi. Babaannem Türk divanında oturmuş, sigara ve koyu kahve içiyor olurdu. Hep evde oturur, hiç dışarı çıkmazdı; onu evin dışında gördüğümü hiç anımsamıyorum. Adı Laura'ydı ve tıpkı Dedem gibi Adrianople&rsquo;dan gelmeydi. Dedem ona, &ldquo;altın&rdquo; anlamına gelen <span class="t13">&ldquo;Oro&rdquo;</span> adını takmıştı, Babaannemin adını hiçbir zaman anlayamadım. Akrabalar arasında en fazla Türk kalan oydu. Divanından hiçbir zaman kalkmazdı, hatta oturacağı yere nasıl gittiğini bile bilemiyorum, çünkü onu yürürken hiç görmedim. Zaman zaman göğüs geçirir, bir fincan kahve daha, bir sigara daha içerdi. Beni ağlamaklı bir sesle karşılar, hiçbir şey söylemez, gene inleyerek uğurlardı. Beni getirene söyleyeceği birkaç yakınma tümcesi olurdu mutlaka. Belki hasta olduğunu sanıyordu, belki gerçekten hastaydı, ama şurası kesin ki, onda bir doğulu tembelliği vardı, ayrıca, şeytani bir canlılığı, neşesi olan büyükbabamdan çok çekiyor olsa gerekti.</p>

  <p class="p7">Ben o zamanlar bunu anlamıyordum gerçi ama, nerede, ne zaman ortaya çıksa, anında bütün dikkatler onun üzerinde toplanırdı; ailede herkes ondan korkardı, istediğinde acı gözyaşları döktürebilecek zalim, gaddar bir adamdı. Adını taşıyan torunlarıyla arası pek iyiydi. Dostlar ve tanışlar arasında, hatta bütün İspanyol Musevileri topluluğunda özellikle kadınların bayıldığı güzel sesiyle ünlüydü. Bir yere davet edildiğinde, Babaannemi hiç yanında götürmezdi; onun aptallığına ve sürekli yakınmalarına, inlemelerine dayanamazdı. Gittiği yerde hemen herkes etrafına toplanır, o da onlara kendisinin de kahramanı olduğu öyküler anlatırdı, özel durumlarda, şarkı söylemesi ricalarını kırmazdı.</p>

  <p class="p7">Rusçuk'ta, Babaannemden başka pek çok şey Türk&rsquo;tü. Öğrendiğim ilk çocuk şarkısı <span class="t13">&mdash;</span><span class="t13">&rdquo;Manzanicas coloradas, !as que vienen de Stambol,</span> &ldquo; &ldquo;Küçük elmalar, kırmızı, kırmızı elmalar, İstanbul'dan gelenler&rdquo;&mdash; Türk başkentinin adıyla son buluyordu, ayrıca bu kentin ne kadar büyük olduğunu duymuş, hemen kentimizde gördüğüm Türklerle bu kent arasında bir bağlantı kurmuştum. (Canetti Dedeyle babaannenin geldiği kent olan Adrianople'un Türkçe adı olan) Edirne'den sık sık söz edilirdi. Dedem, bitmek bilmeyen Türkçe şarkılar söylerdi, burada önemli olan bazı yüksek notaları boyuna uzatmaktı; ben, çok daha ateşli ve hızlı İspanyol şarkılarını yeğlerdim.</p>

  <p class="p7">Evimizin yakınlarında, hali vakti iyi Türklerin evleri vardı; bu evleri, kadınları korumak için pencerelere konan sık aralıklı parmaklıklardan ya da kafeslerden tanırdınız. Duyduğum ilk cinayet, bir Türkün birini kıskançlıktan öldürdüğü olaydı. Arditti Dedenin evine giderken annem beni bu evlerden birinin önünden geçirirdi; bir gün bana yüksekte bir kafes gösterdi ve bir Türk kadınının orada dikilip yoldan geçen bir Bulgar&rsquo;a bakmış olduğunu, Türkün, yani kocasının bunun üzerine gelip kadını bıçakladığını söyledi. Daha önce hiç ölü bir insanın ne demek olduğunu kavradığımı sanmıyorum. Ama annemle yaptığımız bu yürüyüş sırasında, bunun anlamını öğrendim. Yetkililerin yerde bir kan gölünün içinde bulduğu Türle kadınının oradan kalkıp kalkmadığım sordum. &ldquo;Asla!&rdquo; dedi annem. &ldquo;Asla! Ölmüştü, anlıyor musun?&rdquo; Duydum, ama anlamadım, yanıtım birkaç kez tekrarlamasına yol açacak şekilde aynı soruyu sordum durdum, sonunda annem sabrını yitirdi ve başka şeylerden konuşmaya başladı. Bu öyküde beni etkileyen tek şey, bir kan gölü içinde bulunmuş ölü kadın değil, adamdaki, cinayete yol açan kıskançlıktı. Bu kıskançlıkta, ilgimi çeken bir şey vardı, kadının kesinlikle ölüp ölmediği konusunda kafamda sorular belirmişti ama bu kıskançlık olgusunu hiç karşı koymadan kabul ediyordum.</p>

  <p class="p7">Arditti Dedenin evine vardığımızda kıskançlık denen şeyi bizzat yaşadım. Biz onu haftada bir kez, Cumartesileri ziyaret ederdik. Çok büyük, kırmızımsı bir evde otururdu. Eve, sol tarafta bulunan büyük bir bahçe kapısından girilirdi, eski küçük bahçe, bizimkinden çok daha güzeldi. Kocaman bir dut ağacı bulunurdu burada; dalları alçak, tırmanılması kolaydı. Ağaca çıkmama hiç izin verilmezdi, ama Annem, tepedeki bir dalı bana göstermeden geçmezdi ağacın önünden; bu onun gizlenme yeriydi; genç kızken, kimse tarafından rahatsız edilmeden okumak istediğinde çıkar buraya otururdu. Elinde kitabıyla gizlice ağaca tırmanır, bir fare kadar sessiz otururdu, bunu da öylesine zekice yapardı ki, aşağıdan onu asla göremezlerdi, seslendiklerinde de kendini kitaba iyice kaptırmış olduğundan, duymazdı; bütün kitaplarını orada okumuştu. Dut ağacının yakınında bir yerde, eve çıkan basamaklar bulunurdu; oturulan odalar bizim evdekilerden daha yüksekteydi ama koridorlar karanlıktı. Bir sürü odadan geçer, sonunda ufak tefek, solgun bir adam olan ve her zaman atkılara, şallara bürünmüş, bir koltukta sıcacık oturan Dedemin bulunduğu sonuncu odaya ulaşırdık; Dedem hastaydı.</p>

  <p class="p7">&ldquo;<span class="t13">Li</span> <span class="t13">besolas manos, Senor Padrel&rdquo;</span> derdi Annem. &ldquo;Ellerinden öperim Beybaba!&rdquo; Sonra beni itelerdi; ondan hoşlanmazdım, ama elini öpmek zorundaydım. Ne gülünç, ya da öfkeli, ne sevecen ya da adını taşıdığım diğer dede, büyükbaba gibi sertti; hiç değişmezdi, hep bir koltukta oturur, hiç kımıldamazdı, benimle hiç konuşmaz, bana bir şey vermez, yalnızca annemle bir iki tümce konuşurlardı. Derken ziyaretin son anı gelirdi, bundan nefret ederdim, hiç değişmezdi. Yapmacık bir gülümsemeyle bana kurnazca bakar, alçak sesle şu soruyu sorardı: &ldquo;Hangimizi daha çok seviyorsun, Arditti Dedeyi mi, Canetti Dedeyi mi?&rdquo; Yanıtı biliyordu, genç yaşlı herkes Canetti dedeye bayılıyordu, o herkesi büyülerdi ve hiç kimse, Arditti Dedeyi sevmezdi. Ama benden hakikati zorla söylememi ister, beni korkunç derecede mahcup bir duruma sokardı, bunda da hoşlanırdı, çünkü her Cumartesi aynı şey oluyordu. Önce hiçbir şey söylemez, çaresiz gözlerle ona bakardım, soruyu tekrar tekrar sorar, yalan söyleme gücümü toparlayıncaya dek yılmazdı; sonunda, &ldquo;İkinizi de!&rdquo; derdim. Bunun üzerine işaret parmağını havaya kaldırır ve gözdağı verircesine haykırırdı &mdash; bu ondan duyduğum tek yüksek sesti: <span class="t13">&ldquo;Fâlsu!&rdquo;</span> (Yalancı çocuk!) Bir de aksanlı a'yı uzatırdı bunu söylerken; sözcük hem uğursuz hem de yakınmalı gibi gelirdi bana, dalla dün onu ziyaret etmişim gibi duyuyorum şu anda bu sesi.</p>

  <p class="p7">Odalar ve koridorlar boyunca yürürken yalan söylediğim için kendimi suçlu hissederdim, keyfim yerinde olmazdı. Ailesine sarsılmaz bir şekilde bağlı olan ve bu ziyaret töreninden vazgeçmeyi asla düşünmeyen annem de, aslında öteki dedeme yöneltilmiş olan ama yalnızca bana yüklenen bu suçlamayla beni her zaman karşı karşıya bırakmaktan biraz kendini suçlu hissediyor olsa gerekti. Kederimi unutturmak için beni bagtchi'ye, evin arkasındaki meyve ve gül bahçesine götürürdü. Orada bana kızlığında en sevdiği çiçekleri gösterir, onları derin derin koklardı, annemin hep titreyen geniş burun delikleri vardı. Gülleri koklayabilmem için beni kaldırırdı ve eğer olmuş meyve varsa, koparırdı, ama Dedemin bunu bilmemesi gerekiyordu, çünkü Sebt günüydü. Anımsayabildiğim en harikulade bahçe budur, pek bakımlı olmayan, birazcık aşırı büyümüş ağaçlar... Dedemin bu Sebt meyvelerini kopardığımızı bilmemesi koşulu, Annemin kendisinin de benim uğruma yasak bir şey yapmış olması, beni suçluluk duygumdan kurtarırdı herhalde, çünkü eve dönüşte neşeli olur, gene sorular sormaya başlardım.</p>

  <p class="p7">Evde, Yeğen Laurica&rsquo;dan, bu dedenin, bütün torunlarının diğer dedelerini daha çok sevmelerini kıskandığını öğrendim, bu kıskançlığın nedenini de bana çok gizli, büyük bir sır olarak verdi: O bir <span class="t13">mizquin</span>'di, tamahkâr bir adamdı, ama anneme söylememeliydim.</p>

  <h3 class="h31"><a id="ncx92"></a><a id="a17"></a><a id="a16"></a>Purim; Kuyrukluyıldız</h3>

  <p class="p7">V OK küçük olmamız nedeniyle katılamamakla birlikte, biz çocukların en çok sevdiği bayram, Purim, ya da Hamursuz Bayramıydı. Yimudilerin, günahkâr zalim Haman'dan kurtuluşu anısına düzenlenmiş sevinçli bir bayramdı. Haman, herkesin bildiği bir kahramandı ve adı dilimize girmişti. Daha onun bir zamanlar yaşamış ve korkunç şeyler yapmış biri olduğunu öğrenmeden önce, adını bir hakaret sözcüğü olarak biliyordum. Ardı arkası kesilmeyen sorularla yetişkinleri rahatsız ettiğimde, yatmak istemediğimde, ya da yapmamı istedikleri bir şeyi yapmayı reddettiğimde, derin bir göğüs geçirir, <span class="t13">&ldquo;Haman!&rdquo;</span> derlerdi bana. O zaman neşelerinin yerinde olmadığını , canlarına tak ettirdiğimi anlardım. <span class="t13">&ldquo;Haman&rdquo;</span> son sözdü, derin bir göğüs geçirme ama aynı zamanda bir azarlama, bir sövgüydü. Daha somaları, Haman'ın bütün Yahudileri öldürmek isteyen zalim bir adam olduğunu öğrendiğimde şaşırıp kalmıştım. Ama neyse ki Mordecai ve Kraliçe Esther sayesinde adam amacına ulaşamamış ve Yimudiler, sevinçlerini dile getirmek üzere Purim'i kutluyorlarmış.</p>

  <p class="p7">Bu bayramda yetişkinler kılık değiştirip dışarı çıkarlardı, sokaklarda gürültü olur, evde maskeler görülürdü, bunların kim olduğunu bilmezdim, bir masal gibiydi her şey; annemle babam gecenin geç saatlerine dek eve gelmezlerdi. Bu genel heyecan biz çocukları etkilerdi; küçük yatağımda uyanık yatar, kulak kesilirdim. Bazen annemizle babamız henüz çıkarmadıkları maskeleriyle karşımıza çıkarlardı; bu çok eğlenceli olurdu, ama ben onların annemle babam oldukların bilmemeyi yeğlerdim.</p>

  <p class="p7">Bir gece, biraz kestirmiş olmalıyım, yatağıma eğilmiş dev bir kurt tarafından uyandırıldım. Ağzından uzun kırmızı bir dil sarkıyor, kurt korkunç bir sesle uluyordu. Avazım çıktığı kadar bağırdım: &ldquo;Kurt var! Kurt var!&rdquo; Kimse beni duymadı, kimse gelmedi; çığlıklar atmaya, daha yüksek sesle bağırmaya sonra da ağlamaya başladım. Derken bir el çıktı, kurdun kulaklarım tuttu ve kafasını aşağı çekti. Altında gülmekte olan babam vardı. Ben bağırmayı sürdürdüm: &ldquo;Kurt! Kurt!&rdquo; Babamın yanımdan çekilmesini istedim. O elindeki kurt maskesini bana gösteriyordu; ona inanmadım, &ldquo;Görmüyor musun?&rdquo; diyordu boyuna, &ldquo;Benim, gerçek kurt değildi o.&rdquo; Ama ben sakinleşemedim, hıçkırmamı ve ağlamamı sürdürdüm.</p>

  <p class="p7">Kurtadam öyküsü böylece gerçekleşmiş oldu. Babam, karanlıkta birbirimize sokulduğumuzda küçük kızların bana neler anlattığını bilemezdi elbet. Annem kızak serüvenlerini bana anlattığı için kendine kızıyor ama maskeli dolaşma zevkini denetleyemediği için de babamı azarlıyordu. Babamın, rol yapmaktan daha çok sevdiği hiçbir şey yoktu. Viyana'da okula gittiğinde tek amacı aktör olmakmış. Ama Rusçuk'ta, acımasızca babasının işine sokulmuş. Kasabada bir amatör tiyatro vardı gerçi ve babam orada annemle birlikte oynardı, ama Viyana'daki düşlerine kıyasla bu neydi ki? Purim festivalinde sözcüğün tam anlamıyla dizginlenemez haldeydi diye anlatmıştı annem. Maskelerini değiştirip değiştirip bütün dostlarını şaşırtıyor, onlara garip oyunlar oynuyormuş.</p>

  <p class="p7">Kurt korkum uzun süre gitmedi; geceleri hep düş görüyor, çoğu kez odalarında uyuduğum annemle babamı uyandırıyordum. Babam beni sakinleştirmeye çalışır, tekrar uykuya dalıncaya dek başımda dururdu, ama sonra gene kurt ortaya çıkardı düşlerimde. Ondan öyle hemen kurtulamadık. O zamandan beri imgelemi, aşırı uyarılmaması gereken tehlikeli ve de nazik bir çocuk olarak kabul edildim, bunun sonucu olarak da aylarca şimdi hepsini unuttuğum sönük öykülerden başka bir şey dinlemedim.</p>

  <p class="p7">Bundan somaki olay büyük kuyrukluyıldız olayıydı, bir olayı hep bir başka olayla birlikte düşündüğüme göre, aralarında bir bağlantı olsa gerek. Sanırım kuyrukluyıldızın görünmesi beni kurttan kurtardı; çocukluk korkum, o günlerin evrensel korkusu içinde eridi, çünkü insanları kuyrukluyıldız zamanındaki kadar heyecanlı görmemiştim hiç. Ayrıca kurt da, kuyrukluyıldız da, gece görünmüşlerdi, belleğimde bir arada yer etmelerinin bir nedeni de buydu.</p>

  <p class="p7">Ben görmeden önce herkes kuyrukluyıldızdan söz ediyordu, dünyanın sonunun yaklaştığını söylüyorlardı. Bunun ne olduğunu gözümün önüne getiremiyordum, ama insanların değiştiğini ve yanlarına yaklaştığımda fısıldaşmaya, bana acımayla bakmaya başladıklarını fark etmiştim. Bulgar kızlar fısıldaşmıyorlardı, kendi utanmaz davranışlarına uygun şekilde düpedüz söylüyorlardı: Dünyanın sonu gelmişti. Kasabadaki genel kanı buydu ve özel olarak beni korkutan herhangi bir şey olmaksızın bende derin iz bıraktığına göre insanlardaki' bu kanı uzun süre yaşamış olsa gerekti. Annemle babamın, birer aydın olarak bundan ne ölçüde etkilendiklerini bilemiyorum. Ama genel görüşe karşı koymadıklarından eminim. Karşı olsalardı, daha önceki deneyimimizden sonra beni aydınlatacak, korkmama meydan vermeyecek bir şeyler yaparlardı, yapmadılar.</p>

  <p class="p7">Bir gece, herkes kuyrukluyıldızın geldiğini ve yeryüzüne düşmek üzere olduğunu söyledi. Beni yatağıma göndermediler; birisinin, bunun anlamsız olduğunu, çocukların da bahçeye gelmesinin gerektiğini söylediğini duydum. Avluda pek çok insan vardı. Orada hiç bu kadar çok insan görmemiştim; evlerimizdeki bütün çocuklar, ayrıca da komşu evlerdeki çocuklar toplanmışlardı ve büyük küçük herkes, kuyrukluyıldızın dev bir parlak yay gibi uzandığı gökyüzüne bakıyordu. Gökyüzünün yansı boyunca uzandığını şimdi de görebiliyorum. Onu başından sonuna dek, bütün uzunluğuyla görebilmek için çaba harcadığımda uzayan boynumda duyduğum gerginliği ya da basıncı şimdi bile duyabiliyorum. Belki belleğimde uzamıştır, belki gökyüzünün yarısını değil de küçük bir parçasını kaplamıştı. Bu sorunun yanıtını, o günlerde yetişkin yaşta olup korkmayanlara bırakmalıyım. Ama her yer aydınlıktı, nerdeyse gündüz gibiydi ve ben, o saatlerin aslında gece saatleri olduğunu çok iyi biliyordum, çünkü yaşamımda ilk kez, o saatte yatmaya gönderilmemiştim ve bu benim için büyük bir olaydı. Herkes bahçede dikilmiş gökyüzüne bakıyor ve bekliyordu. Yetişkinler arada bir volta atıyorlardı; garip bir sessizlik vardı, herkes alçak sesle konuşuyordu, olsa olsa çocuklar hareket ediyorlardı, ama yetişkinler onları kolluyordu. Bu bekleyiş içinde herkesi saran merak ve kaygı bende de görülmüş olsa gerek, çünkü beni rahatlatmak için bana kiraz verdiler. Kirazlardan birini ağzıma attım, boynumu uzatıyor, dev kuyrukluyıldızı gözlerimle izlemeye çabalıyordum, bu çaba ve belki kuyrukluyıldızın harikulade güzelliği bana kirazı unutturmuştu herhalde, çünkü çekirdeğini de yuttum.</p>

  <p class="p7">Bu uzun sürdü; kimse bıkmadı, insanlar yoğun bir kalabalık halinde ayakta durmaya devam ettiler. Aralarında Babamı ya da Annemi göremiyorum, benim yaşamımı oluşturan bireylerden hiçbirini göremiyorum. Ama hepsini bir arada görüyorum, eğer bu sözcüğü sonraları öylesine sık kullanmasaydım, bu insanları bir kitle, bir kalabalık halinde, bekleyiş içinde, durgun, atıl bir kalabalık olarak görüyorum, derdim.</p>

  <h3 class="h31"><a id="ncx102"></a><a id="a19"></a><a id="a18"></a>Sihirli Dil<br />
  Yangın</h3>

  <p class="p7">Evde en büyük temizlik, Fısıh Bayramından önce yapılırdı. Her yer altüst edilirdi, hiçbir şey yerli yerinde durmazdı, temizlik erken başladığından &mdash;herhalde iki hafta falan sürerdi&mdash; çok büyük bir düzensizlik dönemi olurdu bu. Kimsenin size ayıracak vakti yoktu, hep ayak altındaydınız ve itilip kakılır ya da bir yere gönderilirdiniz; en ilginç Şeylerin hazırlandığı mutfağa gelince, olsa olsa içeriye bir göz atabilirdiniz. Ben, kahveli suda günlerce ve günlerce kaynatılan kahverengi yumurtaları hepsinden çok severdim.</p>

  <p class="p7">Seder akşamı ya da arife gecesi, uzun masa açılır, yemek odasında donatılırdı; bu odanın böylesine uzun olması bir zorunluluktan doğmuştu belki de, çünkü bu özel gecede masada pek çok konuğun oturması gerekiyordu. Bütün aile, bizim evde kutlanan seder için bir araya gelirdi. Sokaktan iki üç yabancı alıp getirmek âdetti; bunlar şölen sofrasına oturtulur, her şeye katılırlardı.</p>

  <p class="p7">Büyükbabam masanın başında oturur, Agada'yı, Yahudilerin Mısır'dan kaçışının öyküsünü okurdu. Bu onun en çok gurur duyduğu andı: Çünkü o anda, hem, kendisine saygı gösteren ve söylediği her şeyi buyruk kabul eden oğullarından ve damatlarından üstün bir konumda, hem de ailenin en yaşlı ve bir yırtıcı kuşunkini andıran haşin ve sert yüz çizgilerinden dolayı, en öfkeli, en ateşli üyesi durumundaydı; gözünden hiçbir şey kaçmazdı. İlahiyi şarkılı sesiyle okurken, en küçük bir hareketi, masadaki en küçük değişikliği fark eder, bakışı ya da elinin hafif bir hareketiyle düzeni sağlardı. Her şey çok sıcak ve içtendi, her şeyin kesin olarak belirlendiği ve yerli yerinde bulunduğu çok eski bir masal havası eserdi. Seder akşamlarında, büyükbabama büyük bir hayranlık duyardım; onunla pek geçinemeyen oğulları bile, sakin, mutlu ve neşeli olurdu.</p>

  <p class="p7">Ailenin en genç erkeği olarak benim de önemsiz sayılmayacak işlevlerim vardı; Manıştana'yı sormak bana düşerdi. Kurtuluş öyküsü, bayramın kutlanış nedenine ilişkin bir dizi soru ve yanıtlarla anlatılırdı. Kutlayanlar arasında yaşı en küçük olan, hemen başlangıçta, bütün bu hazırlıkların, mayasız ekmeğin, acı baharatların ve masada bulunan diğer olağandışı yiyeceklerin neleri simgelediğini sorar. Anlatıcı, bu durumda büyükbabam, Mısır'dan sürülüşün ayrıntılı öyküsünü anlatarak bu sorulan yanıtlar. Ezbere bildiğim ama gene de kitabı elimde tutarak okur gibi sorduğum bu sorular olmaksızın öykü başlayamaz. Ayrıntıları biliyordum, bana yeterince açıklanmıştı ; ama gene de, soruları sorduğum sürece hep büyükbabamın bana kişisel olarak yanıt verdiği duygusunu taşırdım. Dolayısıyla benim için de bir büyük gündü bu, kendimi önemli hissederdim, kesinlikle kaçınılmaz biriydim; yerimi kapacak benden küçük bir yeğenim olmadığı için şanslı sayılırdım.</p>

  <p class="p7">Ama büyükbabamın her bir sözcüğünü ve hareketini dikkatle izlememe karşın, gene de anlatı boyunca bu işin bir an önce bitmesi için sabırsızlanırdım. Çünkü öykü bittiğinde en güzel bölüm başlıyordu: Erkekler ansızın ayağa kalkıyor, biraz sağa sola sallanıyor, sonra dans ederek <span class="t13">&ldquo;Had gadya, had gadya!&rdquo;</span> &mdash;&rdquo;Bir oğlak! Bir oğlak!&rdquo; diye şarkı söylüyorlardı. Neşeli bir şarkıydı bu&nbsp; ve ben daha o zaman şarkıyı çok iyi biliyordum ama tören gereği, amcalarımda biri, şarkı bittiğinde benden şarkının bütün sözcüklerini Sefaradçaya çevirmemi isterdi.</p>

  <p class="p7">Babam dükkandan eve geldiğinde hemen annemle konuşmaya koyulurdu. O zamanlar birbirlerini çok severlerdi ve benim anlamadığım, kendilerine ait bir dilleri vardı; Almanca konuşurlardı, bu onların Viyana'daki mutlu okul günlerinin diliydi. En çok da <span class="t13">Burgtheater</span> üzerine konuşurlardı; daha hiç tanışmadan önce orada aynı oyunları aynı aktörleri izlemişlerdi ve bunlarla ilgili anıları hiç bitmiyordu. Daha sonraları, bu tür konuşmalar sırasında birbirlerine aşık olduklarını öğrendim; hiçbiri de tiyatro düşlerini gerçekleştirme fırsatı bulamamıştı gerçi ama &mdash;ikisinin de en büyük tutkusu oyuncu olmaktı&mdash; yoğun karşı çıkmaları yenip evlenmeyi başarmışlardı.</p>

  <p class="p7">Bulgaristan'daki en eski ve en zengin İspanyol Yahudilerinden olan Arditti Dede, en küçük ve de en sevdiği kızının, Adı İanople'lu bir yeni zenginle evlenmesine karşıydı. Canetti Dede, ekmeğini taştan çıkarmıştı; öksüzdü, gençliğinde kandırılmış, kapılardan kovulmuş ama sonunda çalışıp zengin olmayı başlanıştı; ama diğer dedemin ya da büyükbabamın gözünde, bir şarlatan ve yalancı olarak kalmıştı. Bir keresinde, Arditti Dede benim duyabileceğimi sanmadığı bir anda, <span class="t13">&ldquo;Es mentiroso (0</span> bir yalancı),&rdquo; demişti. Ancak Canetti Dede, kendisini hor gören Ardittilerin gururu konusunda müdanasızdı. Oğlu istediği kızla evlenebilirdi, ortada kız kalmamış gibi gidip de şu Arditti'nin kızıyla evlenmek istemesi gereksiz bir hakaret gibi gelmişti ona. Bu durumda, annemle babam başlangıçta sevgilerini bir giz olarak saklamışlar, daha sonra yavaş yavaş, çok önlemli bir şekilde, kız ve erkek kardeşleriyle sözü geçen akrabalarının etkin yardımıyla emellerine ulaşmaya yaklaşmışlardı. Sonunda her iki baba da razı oldu, ama aralarındaki gerilim hiç eksilmedi, birbirlerine hiç dayanamıyorlardı. O gizlilik döneminde, iki genç aşklarını sürekli olarak Almanca konuşmalarla beslemişlerdi; sahnede rol gereği birbirini seven kaç çiftin bu konuşmalarda rol oynadığını tahmin etmek güç değil.</p>

  <p class="p7">Dolayısıyla annemle babam konuşmaya başladıklarında kendimi dışlanmış hissetmekte haklıydım. Konuşurken çok canlı ve neşeli olurlardı, bense kesinlikle saptadığım bu dönüşümü, Alman dilinin seslerine bağlardım. Müthiş bir dikkatle onları dinler, sonra şunun ya da bunun ne anlama geldiğini sorardım. Onlar güler, henüz çok küçük olduğumu, bunların daha ileride anlayabileceğim konular olduğunu söylerlerdi. Anladığım tek sözcük olan &ldquo;Viyana&rdquo;yı ele vermiş olmaları onlara yetiyor da artıyordu bile. Yalnızca o dilde konuşulabilecek harikulade şeylerden söz ettiklerini sanırdım. Bir süre yalvarıp yakardıktan ve de sonuç alamadıktan sonra öfkeyle çok nadir kullanılan bir başka odaya kaçar onlardan duyduğum tümceleri, gizemli formüllermiş gibi tıpatıp onların tonlamasıyla kendi kendime tekrarlamaya başlardım; bunları sık sık çalışır, yalnız kaldığım anlarda ezberlediğim tümce ya da sözcükleri makara gibi koy verirdim, öyle hızlı sıralardım ki bunları kimsenin beni anlamasına olanak yoktu. Ama annemle babamın bunu fark etmemesine özen gösterir, onların gizine kendi gizimle karşılık vermiş olurdum.</p>

  <p class="p7">Babamın anneme yalnızca Almanca konuştukları zaman kullandığı bir ad taktığını fark ettim. Annemin adı Mathilde'ydi, babamsa ona Madi diyordu. Bir keresinde bahçedeyken, sesimi elimden geldiğince değiştirdim ve eve doğru &ldquo;Madi! Madi!&rdquo; diye seslendim. Babam eve geldiğinde avludan böyle seslenirdi anneme. Sonra bir koşu koparıp evin öteki tarafına saklandım ve bir süre sonra masum bir suratla ortaya çıktım. Annem orada şaşkın duruyor, bana babamı görüp görmediğimi soruyordu. Benim sesimi babamın sanması benim için bir zaferdi, eve gelir gelmez bu anlaşılmaz olayı babama anlatırken de gizimi saklama gücünü gösterdim.</p>

  <p class="p7">Benden kuşkulanmak akıllarına gelmedi, ama o dönemdeki birçok yoğun dileklerim arasında en şiddetli olanı, onların gizli dilini anlamaktı. Bu olaydan dolayı babamı neden suçlamadığımı bilemiyorum, ama anneme karşı derin bir öfke duyuyordum, bu öfke, ancak yıllar sonra, babamın ölümünden sonra annem bana Almanca öğretmeye başladığında yok oldu.</p>

  <p class="p7">Bir gün, avlumuz birden dumanla doldu; kızlarımızdan birkaçı sokağa koştu ve hemen dönerek heyecan içinde bitişik evin yandığı haberini verdiler. Ev alev almıştı ve nerdeyse tamamen yanmak üzereydi. Avlumuzun çevresindeki üç ev hemen boşaltıldı ve divanından asla kalkmayan babaannem dışında herkes alevlere doğru koşmaya başladı. Bütün bunlar öylesine hızlı cereyan etti ki, beni unuttular. Öyle yalnız kalmak beni biraz ürkütmüştü; ben de dışarı, belki yangın yerine, hatta belki de herkesin koştuğu yöne gitmek istedim. Aslında bana yasak olan açık avlu kapısından sokağa fırladım ve kendimi itiş kakış ilerleyen insanlar kalabalığı arasında buldum. Neyse ki az sonra bizde çalışan iki yetişkin kızı gördüm, kızlar, yönlerini değiştirmeyi akıllarından geçirmediklerinden, beni de aralarına aldılar ve çeke çeke koşularını sürdürdüler. Belki de beni tehlikeye atmamak amacıyla yangından biraz uzak bir noktada durdular, böylece, yaşamımda ilk kez, yanmakta olan bir ev, bir yangın görüyordum. Yangın hayli ilerlemişti, evin kirişleri devriliyor, kıvılcımlar havada uçuyordu. Akşam olmak üzereydi, yavaş yavaş hava karardı ve yangın giderek daha büyük bir ışık saçmaya, daha parlak görünmeye başladı. Ama benim üzerimde ışıl ışıl parlayarak yanan evden de daha büyük etki yapan şey, evin etrafında koşuşturan insanlar oldu. Bulunduğum uzaklıktan küçük ve koyu gölgeler halinde görünüyorlardı; pek çoktular ve telaşla sağa sola koşuşuyorlardı. Bazıları evin yakınında duruyor, bazıları uzaklaşıyordu, bu uzaklaşanlar, sırtlarında bir şeyler taşıyorlardı. &ldquo;Hırsızlar!&rdquo; dedi kızlar, &ldquo;Bunlar hırsız! Evden eşya çalıyorlar! Kaçıyorlar!&rdquo; Hırsızlar konusundaki telaş ve heyecan, yangınla ilgili olandan az değildi; &ldquo;Hırsız var!&rdquo; diye sürekli bağırmaları telaşlarım bana da bulaştırdı. İki büklüm olmuş bu minik kara şekiller, yorulmak bilmiyor, yelpaze gibi dört bir yana koşuşturuyorlardı. Bazıları yüklerini omuzlarına atmış, bazıları ne olduklarını anlayamadığım köşeli nesnelerin yükü altında kambur olmuş koşuşuyorlardı, ne taşıdıklarını sorduğumdaysa, kızlar yalnızca &ldquo;Hırsızlar! Onlar hırsız!&rdquo; diye yinelemekten başka yanıt vermiyorlardı. Benim için unutulmazlığını koruyan bu manzara, daha sonraları, bir ressamın yapıtlarıyla bütünleşti, bu öyle bir bütünleşmeydi ki, artık neyin özgün olduğunu ve söz konusu tabloların olaya neler eklediğini ayırt edemiyordum. Viyana'da, Brueghel'in resimlerinin karşısına dikildiğimde. On dokuz yaşımdaydım. Çocukluğumdaki o yangının küçük insanlarından pek çoğunu hemen tanıdım. Resimler, ben hep onların arasında gezinmişim gibi yakın görünüyordu bana, onları oldum olası tanıyordum sanki. Müthiş çekti beni bu tablolar ve her gün gidip izlemeye başladım. Yaşamımın yangınla başlayan bölümü, aradan on beş yıl geçmemişçesine, bu tablolarda kaldığı yerden sürmeye başlamıştı. Brueghel, bana göre en önemli ressam haline geldi; ama onu, yaşamımın daha sonraki bölümlerindeki pek çok şey gibi düşünerek ve gözlemleyerek özümsemiş değildim, benim kendisine geleceğimden emin olarak, beni uzun zamandır beklemekteymiş gibi, onu içimde varlığını sürdürür halde buldum.</p>

  <h3 class="h31"><a id="ncx114"></a><a id="a20"></a><a id="a21"></a>Yılanlar ve Harfler</h3>

  <p class="p7">Çok eski bir anım, gölde geçer. Uzaktaki çok büyük gölü görüyorum, gözyaşlarımın ardından görüyorum. Annem babam ve beni elimden tutmuş bir kızla birlikte kıyıda bir kayığın yanında ayakta duruyoruz. Annemle babam gölde kayıkla gezmek istediklerini söylüyorlar. Ben elimi kızın elinden koparıp kayığa tırmanmak istiyorum, ben de onlarla gitmek istiyorum, ama annemle babam gidemeyeceğimi, elimi tutan kızla birlikte kalmam gerektiğini söylüyorlar. Ağlıyorum, bana bir şeyler söylemeye çalışıyorlar, ağlamamı sürdürüyorum. Bu bir süre böyle devam ediyor, onlar razı olmuyor, kız elimi bırakmıyor, ben de onun elini ısırıyorum. Annemle babam öfkeleniyor ve beni onunla bırakıp gidiyorlar, ama bu kez, beni cezalandırmış olmak için bırakıyorlar. Kayıkla birlikte gözden yitiyorlar, ben, avazım çıktığı kadar bağırıyorum, şimdi uzaklardalar, göl giderek daha büyük, daha büyük hale geliyor, her şey gözyaşları içinde eriyor.</p>

  <p class="p7">Bu, Avusturya'daki Wörther gölüydü; olaydan çok uzun yıllar sonra o zaman üç yaşında olduğum söylendi. Bir sonraki yazı geçirdiğimiz Kronstadt Transylvania'da, ormanlar ve bir dağ görüyorum, bir kale ve kalenin üzerine kurulduğu tepenin dört bir yanında evler görüyorum; bu resimde ben yokum, ama babamın yılanlar hakkında anlattığı öyküleri anımsıyorum. Viyana'ya gelmeden önce, Kronstadt'da bir yatılı okula gitmişti babam. Çevrede sayısız engerek yılanı vardı ve çiftçiler bunlardan kurtulmak istiyorlardı. Çocuklar bunların nasıl yakalanacağını öğrenmişlerdi, bir torba ölü engerek karşılığı iki kreuzer &mdash;iki bakır kuruş&mdash;ödeniyordu kendilerine. Babam bir yılanın nasıl yakalanacağını gösterdi bana, tam başının arkasından tutacaktınız ki size hiçbir şey yapamasın... Sonra da nasıl öldürüleceğini gösterdi. Bildin mi kolay, diyordu, hem de hiç tehlikeli değil. Ona büyük hayranlık duyuyordum, torbadaki yılanlar iyice ölmüş müydüler diye sordum. Ölü numarası yapıp ansızın torbadan fırlayamazlar mı diye düşünüyordum. Torba sıkıca bağlanırdı, dedi babam ve hepsinin de ölü olması gerekiyordu, çünkü aksi halde iki kreuzer alamazdın. Bir şeyin gerçekten ve de tamamen ölü olabileceğine inanmadım.</p>

  <p class="p7">Böylece eski Avusturya Macaristan İmparatorluğunun, çeşitli bölümlerinde &mdash; Carlsbad, Wörther Gölü ve Kronstadt'da art arda üç yaz tatili geçirdik. Birbirinden uzak bu üç noktanın birleşmesiyle oluşan üçgen, eski imparatorluğun büyük bir bölümünü içeriyordu.</p>

  <p class="p7">Rusçuk&rsquo;ta yaşadığımız o ilk dönemlerde bile üzerimizdeki Avusturya etkisi büyüktü. Annem de babam da Viyana'da okula gitmişlerdi, aralarında Almanca konuşuyorlardı, üstelik de babam her gün Viyana'da çıkan liberal <span class="t13">Neue Freie Presse</span> gazetesini okuyordu; gazeteyi yavaşça açtığı an, çok önemli bir andı. Okumaya başlar başlamaz, artık beni gözü görmezdi, ne olursa olsun hiçbir soruma yanıt vermeyeceğini bilirdim; annem de ona soru sormazdı, Almanca bile sormazdı. Gazetenin neresi onu böylesine büyülüyordu, merak ediyordum, önce, kokusu diye düşündüm; yalnız kaldığım ve kimsenin beni görmediği bir anda, koltuğa tırmanır, oburca yazılan koklardım. Derken, sayfa boyunca başını hareket ettirdiğini far kettim ve babam masada oturur, gazeteyi iki eliyle tutar ve ben de onun arkasında yerde oynarken, önümde gazete olmaksızın onun baş hareketine öykünmeye başladım. Bir keresinde odaya bir konuk girdi, babamı ziyarete gelmişti; babam döndü ve beni hayali okuma hareketlerimin ortasında yakaladı. Bunun üzerine, konuğa ilgi göstermeye bile başlamadan, benimle konuştu ve harflerin, sayısız minik harfin, ne kadar önemli bir şey olduğunu açıkladı, bunu söylerken de, parmağını harflere tak tak değdiriyordu. Çok geçmez, sen de öğreneceksin, dedi bana ve içimde harflere karşı engellenmesi olanaksız bir özlem uyandırdı.</p>

  <p class="p7">Gazetenin Viyana&rsquo;dan geldiğini biliyordum, bu kent hayli uzaktı, oraya gitmek Tuna üzerinden dört gün sürüyordu. Ünlü doktorlara muayene olmak üzere Viyana'ya giden akrabalardan söz ederlerdi sık sık. O günlerin büyük uzmanlarının adları, bir çocuk olarak duyduğum ilk ünlü adlarıydı. Daha sonra Viyana'ya geldiğimde, bütün bu adların &mdash;Lorenz, Schlesinger, Schnitzler, Neumann, Hajek ve Halban'ın&mdash; birer kişi olarak gerçekten var olduklarına şaşırmıştım. Onları fiziksel olarak gözümün önüne getirmeye hiç çabalamamıştım;' bu insanlar, adlarının söyleniş şeklinden başka bir şey değildi benim için ve bu söylenişlerin öyle bir ağırlığı vardı, insanları onlara ulaştıran yolculuk öylesine uzun sürüyordu, adlarının söylenişinin çevremdekiler üzerinde yarattığı değişiklikler öylesine müthişti ki, isimler, insanın korktuğu ve yardım istediği ruhlar haline geldi. Onlara giden biri döndüğünde, yalnızca belirli şeyler yiyebilirdi, diğer yiyecekler ona yasaktı. Doktorların, hiç kimsenin anlamadığı ve hiç kimsenin tahmin edemeyeceği kendilerine özgü bir dille konuştuklarını hayal ederdim. Bunun annemle babamdan duyduğum ve kendi başıma, gizli gizli ve de anlamaksızın öğrenmeye çalıştığım dille aynı olacağı hiç aklıma gelmezdi.</p>

  <p class="p7">İnsanlar sık sık diller konusunda konuşurdu; yalnızca bizim kentimizde yedi sekiz ayrı dil konuşulur, herkes her birinden biraz anlardı. Yalnızca köyden gelen küçük kızlar bir tek Bulgarca konuşur ve bu yüzden aptal kabul edilirlerdi. Herkes bildiği dilleri sayardı; birkaç dili iyi konuşmak önemliydi, dil bilmek insanın ya da başka insanların hayatını kurtarabilirdi.</p>

  <p class="p7">Eski günlerde, tüccarlar seyahate çıktıklarında, bütün nakit paralarını, bellerine bağladıkları kuşaklarda taşırlarmış. Tuna gemilerinde de bu kuşakları takarlarmış ve bu tehlikeliymiş. Bir keresinde annemin dedesi güverteye çıkmış ve uyur gibi yapmış, bu sırada iki kişinin Yunanca olarak bir cinayet plânını tartıştıklarını duymuş. Gemi ilk limana yaklaşığında bir tüccara kamarasında saldırıp onu soyacak, adamı öldürüp yüklü kuşağını çalacak, sonra da cesedi lombar deliğinden Tuna'ya atacaklarmış; gemi demir attığında da kirişi kıracaklarmış. Büyük dedem kaptana gitmiş ve ona Yunanca konuşulanları anlatmış. Tüccar uyarılmış, gemi personelinden biri adamın kamarasına gizlenmiş, birkaç kişi de dışarda bekliyormuş, iki soyguncu plânlarını uygulamaya koyulunca yakalanmışlar, zincire vurulmuşlar ve de yüklü parayla kaçmayı tasarladıkları limanda polise teslim edilmişler. Bu mutlu sona, Yunanca bilmek sayesinde ulaşılmış, ayrıca da dil bilmenin yararlarını kanıtlayan daha pek çok öykü varmış. '</p>

  <h3 class="h31"><a id="ncx122"></a><a id="a23"></a><a id="a22"></a>Cinayet Girişimi,</h3>

  <p class="p7">Kuzenim Laurica'yla ikimiz ayrılmaz oyun arkadaşlarıydık. Bitişik evde oturan Sophie halanın en küçük kızıydı Laurica, ama benden dört yaş büyüktü. Oyun alanımız avluydu. Laurica, sokağa kaçmamam için bana göz kulak olurdu, ama avlu büyüktü ve burada her yere girip çıkmama izin vardı, yalnızca, tulumbamızın bulunduğu kuyunun duvarına çıkmam yasaktı; bir keresinde bir çocuk kuyuya düşüp boğulmuştu. Pek çok oyunumuz vardı, çok iyi geçinirdik; aramızda yaş farkı yokmuş gibi arkadaşlık ederdik. Hiç kimseye söylemediğimiz ortak saklanma yerlerimiz vardı, orada ikimiz de çeşitli şeyler toplardık, birimizin bulduğu, her ikimize ait olurdu. Bana bir armağan verildiğinde, hemen &ldquo;Bunu Laurica'ya göstermem gerek!&rdquo; diye diye koşardım. Sonra onu hangi gizli yerimize koyacağımız konusunu görüşürdük, hiç de kavga etmezdik. O ne derse yapardım, o da ben ne dersem yapardı, birbirimizi öyle çok seviyorduk ki, her zaman ama her zaman aynı şeyi isterdik. Ben ona, alt tarafı bir kız ve ailenin en küçüğü duygusunu asla hissettirmezdim. Erkek kardeşim doğduğundan beri pantolon giymeye başlamıştım ve bir ağabey olarak yüklendiğim onurun pekâlâ bilincindeydim. Belki de aramızdaki yaş farkını ortadan kaldıran bendeki bu bilinçti.</p>

  <p class="p7">Derken Laurica okula başladı; artık sabahlan ondan uzak kalıyor ve onu çok özlüyordum. Tek başıma oynuyor, onu bekliyor, gelince de onu ta bahçe kapısında karşılayıp, okulda neler yaptıklarını bana anlatmasını istiyordum. Her şeyi anlatıyordu, okulu gözümün önünde canlandırıyor, onunla birlikte olabilmek için okula gideceğim günleri dört gözle bekliyordum. Bir süre sonra, elinde bir defterle geldi; okumayı ve yazmayı öğreniyordu. Büyük bir ağırbaşlılıkla defteri önüme açtı; içinde alfabenin, mavi mürekkeple yazılmış harfleri vardı, bugüne dek gözümün gördüğü her şeyden çok büyüledi bunlar beni. Ama onlara dokunmaya kalktığımda, Laurica ansızın ciddileşti. Defterin bana yasak olduğunu söyledi, yalnızca kendisi dokunabilirdi ona, yanından ayırmasına izin verilmemişti. Bu ilk hayır beni derinden yaralamıştı. Ama yalvarıp yakarmalarım sonucunda, kağıda dokunmaksızın parmaklarımla harfleri gösterme iznini kopardım ondan ve gösterdiğim harflerin ne anlama geldiğini sordum. O gün yanıtladı beni, bilgi verdi ama bocaladığını, çelişik yanıtlar verdiğini gördüm; defteri benden esirgemesine incinmiş olduğumdan, &ldquo;Bilmiyorsun işte!&rdquo; dedim. &ldquo;Kötü bir öğrencisin sen!&rdquo;</p>

  <p class="p7">Bu olaydan sonra defterlerini hep benden uzak tuttu. Kısa süre içinde birçok defteri oldu; bu defterlerin her biri için ayrı ayrı kıskanıyordum onu. Kıskandığımı pekâlâ biliyordu ve korkunç oyun başladı. Bana karşı tümüyle değişti, ne kadar küçük olduğumu bana hissettirecek şekilde davranmaya başladı. Her gün defterler için ona yalvarmamı gerektirecek ortamlar yaratıyor, her seferinde de beni geri çeviriyordu. Beni heveslendirmeyi ve işkenceyi uzatmayı iyi biliyordu. Gerçi hiç kimse bu sonucu bekleyemezdi ama, işleri kötüye gittiği belliydi ve ardından gelen felâket beni hiç şaşırtmadı.</p>

  <p class="p7">Ailede hiç kimsenin ömür boyu unutamadığı o gün, her zamanki gibi avlu girişinde dikilmiş onu bekliyordum. Göründüğü anda, &ldquo;Yazıları göstersene, ne olur,&rdquo; diye yalvarmaya başladım. Hiçbir şey söylemedi; işkence sürecinin başlamış olduğunu anlamıştım, o anda bizi hiç kimse birbirimizden ayıramazdı. Çantasını yavaşça yere koydu, yavaşça defterleri çıkardı, sayfalarını yavaş yavaş çevirdi ve burnumun ucuna tutup tutup çekmeye başladı. Ben defterleri yakalıyordum, o geri çekiyor uzaklaşıyordu. Uzaktan bana bir defteri açık olarak gösteriyor ve &ldquo;Sen daha küçüksün! Çok küçüksün! Henüz okuma bilmiyorsun!&rdquo; diye bağırıyordu.</p>

  <p class="p7">Onu yakalamaya çalıştım, ardından koştum, yalvardım, yakardım. Zaman zaman deftere elim değdi değecek hale gelinceye dek beni yanına yaklaştırıyor, tam son anda defteri çekiyordu. Becerikli manevralarla onu pek alçak olmayan bir duvarın gölgesine dek kovalamayı ve sıkıştırmayı başardım; kaçacak yeri yoktu. Şimdi onu elime geçirmiştim, müthiş heyecanlı bir sesle: &ldquo;Ver onları bata! Ver onları bana! Ver onları bana!&rdquo; diye çığlık çığlığa bağırmaya başladım. Onlar derken, defterlerle yazıyı anlatmak istiyordum, bana göre bunların ikisi aynı şeydi. Elinde defterler, kollarını havaya kaldırdı, benden çok daha uzun boyluydu, defterleri duvarın üzerine koydu. Onlara ulaşamıyordum, boyum yetmiyordu, zıpladım, sıçradım, fayda etmedi, o, duvarın dibinde durmuş, gülüyordu. Ansızın onu orada bıraktım ve Ermeni'nin baltasını alıp onu öldürmek üzere evi dolaşan uzun yolu yürüyerek mutfak bahçesine gittim.</p>

  <p class="p7">Odunlar yarılmış, dizilmiş ha.de duruyordu, balta istiflenmiş odunların yanındaydı, Ermeni orada değildi. Baltayı havaya kaldırdım, dümdüz önümde tutarak dudaklarımda ölüm çığlıklarıyla <span class="t13">&ldquo;Agora vo matar a Laurica! Agora vo matar a Laurica!&rdquo;</span> &mdash;&rdquo;Şimdi Laurica'yı öldüreceğim! Şimdi Laurica'yı öldüreceğim!&rdquo; diye bağıra bağıra aynı yoldan koşmaya başladım.</p>

  <p class="p7">Duvarın oraya geldiğimde, Laurica beni baltayla görünce bağıra bağıra kaçmaya başladı. Balta saki havaya kalkmış ve ona inmişçesine avazı çıktığınca bağırıyordu. Bir saniye bile durmadan bağırdı, bu durumda kendi kendime söylemeyi sürdürdüğüm, kararlı ama pek de yüksek sesli olmayan savaş naralarım <span class="t13">&ldquo;Agora vo matar a Laurica'&ldquo;</span> sözleri bastırılmış oluyordu.</p>

  <p class="p7">Büyükbabam bir bastonla silahlanmış olarak evden fırladı; bana doğru koştu, elimden baltayı aldı ve öfkeyle haykırdı. Artık avlunun çevresindeki üç evin üçü de canlanmıştı, kapılardan insanlar fırlıyordu; babam kent dışındaydı ama annem evdeydi. Bir aile kurulu topladılar ve adam öldürebilecek çocuk sorununu tartışmaya başladılar. Laurica'nın bana çok büyük işkenceler ettiğini istediğim kadar anlatmaya çalışayım, boşunaydı; benim, daha beş yaşında bir çocuğun, birini öldürmek üzere bir baltayı elime almış olmamı ve de hele koca baltayı iki elimle kalkık durumda tutarak ve de yürüyerek taşımamı hiç kimsenin aklı almıyordu. Sanırım &ldquo;yazının&rdquo; benim için çok önemli olduğunu anladılar; onlar</p>

  <p class="p7">Yahudi&rsquo;ydi ve &ldquo;yazı&rdquo; (bu sözcük tek başına Tevrat&rsquo;ta yazılanlar anlamına kullanılır) onlar için büyük anlam taşıyordu, ama gene de, beni oyun arkadaşımı öldürmek isteme noktasına getirecek çok kötü ve çok tehlikeli bir şey olmalıydı içimde.</p>

  <p class="p7">Ağır bir şekilde cezalandırıldım, ama kendisi de çok korkan Annem, sonunda beni avuttu: &ldquo;Çok sürmez, sen de öğreneceksin okumayı yazmayı,&rdquo; dedi bana. &ldquo;Okula başlayıncaya dek beklemen gerekmez. Daha önce de öğrenebilirsin.&rdquo;</p>

  <p class="p7">Benim ölüm saçan ereğimle Ermeni&rsquo;nin yazgısı arasındaki bağı hiç kimse anlamadı. Onu seviyordum, acıklı türkülerini ve sözcüklerini seviyordum. Odunları yardığı baltayı seviyordum.</p>

  <h3 class="h31"><a id="ncx134"></a><a id="a24"></a><a id="a25"></a>Lanetli Yolculuk</h3>

  <p class="p7">Bununla birlikte Laurica ile olan ilişkim tümüyle sona ermedi. Bana güven duymuyor, okuldan döndüğünde görünmemeye çalışıyor ve ben varken çantasını kesinlikle açmıyordu. Artık onun yazılarıyla ilgilenmiyordum. Cinayet girişiminden sonra, onun kötü bir öğrenci olduğuna ve yanlış harflerini bana göstermeye utandığına kesinlikle inanmıştım. Belki de gururumu, ancak kendi kendime bunu söyleyerek koruyabilmiştim.</p>

  <p class="p7">Olay anında ve daha sonra inatla yadsımasına karşın, benden öcünü korkunç bir şekilde aldı Laurica. Ondan yana söyleyebileceğim tek şey, belki de bu işi bilmeden yaptığıydı.</p>

  <p class="p7">Evlerde kullanılan suların çoğu dev fıçılarda Tuna'dan getirilirdi. Özel bir araca yerleştirilmiş fıçıyı bir katır çeker, aslında hiçbir şey taşımayan, bir &ldquo;su taşıyıcı&rdquo;' ya da sucu, elinde kamçıyla katırın önünde yürürdü. Su, çok az bir para karşılığında avlu kapısında satılırdı, fıçı boşaltılır, kaynatılmak üzere dev teknelere aktarılırdı. Su kaynatma tekneleri o zamanlar evin önündeki geniş terasa yerleştirilmişti, bunlar soğuyuncaya dek burada bekletilirdi.</p>

  <p class="p7">Laurica'yla ikimiz hiç değilse arada bir kovalamaç oynayacak kadar geçiniyorduk. Bir keresinde, sıcak su tekneleri orada duruyordu; biz de aralarında koşuşuyorduk, fazla yaklaşmıştık, Laurica beni teknelerden birinin yanı başında yakalayınca şöyle bir itti ve ben, kaynak suyun içine düştüm. Başım dışında her tarafım yanmıştı. Çığlığı duyarak koşan Sophie hala beni sudan çıkardı, giysileri yırtarak beni soydu, giysilerle birlikte bütün derilerim soyuldu, öleceğim diye bütün aile korktu, haftalarca korkunç acılar içinde yatakta yattım.</p>

  <p class="p7">O sıralar babam İngiltere'deydi, benim için en kötüsü de buydu zaten. Öleceğimi sanıyor ve sürekli babamı istiyordum, onu bir daha hiç göremeyeceğim diye ağlıyordum; bu, çektiğim sancılardan da beterdi. Sancıları anımsamıyorum, artık onları duymuyorum, ama babama karşı duyduğum umarsız özlem bugün hâlâ yüreğimde. Başıma gelenden haberi yok sanıyordum, olanları ona bildirdiklerini söylediklerindeyse, &ldquo;Neden gelmiyor? Neden gelmiyor? Onu görmek istiyorum!&rdquo; diye ağlamaya başladım. Belki de aslında çekiniyorlardı; bizim oraya taşınmamız için gerekli hazırlıkları yapmak üzere daha birkaç gün önce varmıştı Manchester'a. Belki de benim durumumun kendi kendine iyileşeceğini ve babamın hemen dönmesinin gerekmediğini düşünüyorlardı. Ama anında öğrenseydi, hiç gecikmeden hemen yola çıksaydı bile, yolculuk uzun sürecekti ve öyle çabucak buraya dönemeyecekti. İsteğimi her gün, durumum kötüleştikten sonra da her saat geri çeviriyorlardı. Bir gece, sonunda uykuya daldığımı sandıkları zaman, yataktan atladım ve üstümdekileri çekip attım. Sancılar içinde inlemek yerine, babamı çağırmaya başladım: <span class="t13">&ldquo;Cuando viene? Cuando viene?&rdquo;</span> (Ne zaman gelecek? Ne zaman gelecek?) Annem,&ndash; doktor ve bana bakan tüm diğer kişiler umurumda değildi. Onları göremiyorum, ne yaptıklarını bilmiyorum, o günlerde benim için pek özenli, pek önlemli davranmış olsalar gerek. Bunlar yok belleğimde, onları algılamıyordum, tek bir düşüncem vardı, düşünceden de öte bir şeydi bu, her şeyi içine alan yaraydı bu düşünce: babam.</p>

  <p class="p7">Sonra onun sesini duydum, arkamdan bana yaklaştı, yüzükoyun yatıyordum, yavaşça adımı söyledi, yatağın etrafında yürüdü, onu gördüm, elini hafifçe saçlarıma değdirdi, babamdı ve artık sancım yoktu.</p>

  <p class="p7">O andan sonra olan her şeyi, bana söylenenlerden biliyorum. Yaralar bir mucize olmuşçasına iyileşmeye başladı, babam, bir daha hiçbir yere gitmedi, daha birkaç hafta yanımda kaldı. Doktor, babamın gelmemesi ve yanımda kalmaması halinde öleceğime kesin gözüyle bakıyordu.</p>

  <p class="p7">Benden ümidi kesmişti ve babamın dönmesi için ısrar ediyordu, bu da onun tek ve de pek kesin olmayan umuduydu. Üçümüzü de dünyaya getiren doktordu bu ve sonraları, bu <span class="t13">yeniden</span> doğmanın bildiği bütün doğumlar içinde en zoru olduğunu söyledi.</p>

  <p class="p7">Birkaç ay önce, Ocak 1911&rsquo;de en küçük kardeşim dünyaya gelmişti. Doğum kolay olmuştu, annem, onu emzirecek kadar iyi hissetmişti kendini. Öncekinden çok farklıydı bu; bu doğumda, belki de doğum kolay olduğundan kardeşimin gelişi büyük bir olay olmadı ve ilginin odağı olarak kaldığı dönem daha kısa sürdü.</p>

  <p class="p7">Ancak, büyük olayların yaşanmak üzere olduğunu hissediyordum. Annemle babamın konuşmalarının tonu farklıydı, şimdi daha ciddi, daha kararlı bir hava vardı seslerinde, benim yanımda hep Almanca konuşmuyorlardı ve sık sık İngiltere'nin adı geçiyordu. Küçük kardeşime İngiltere'nin yeni kralının adı olan George adı verilmişti. Beklenmedik bir şey olduğu için hoşlanmıştım bundan, ama büyükbabam adı hiç beğenmedi, o kutsal kitaptan bir ad istiyor ve bu konuda ısrar ediyordu, annemle babamın onun dediğini yapmayacaklarını, kendi çocuklarına diledikleri adı vereceklerini söylediklerini işittim.</p>

  <p class="p7">Büyükbabamla kavga, belki de bir süredir devam ediyordu; bu adın seçilmesi, açık bir savaş ilânı olmuştu. Annemin iki erkek kardeşi, Manchester'da iş kurmuşlardı, iş kısa sürede gelişmişti, kardeşlerden biri ansızın ölmüş, diğeri babama İngiltere'ye gidip onunla ortak olmasını önermişti. Annemle babanı için onlara göre fazla kapalı ve ' fazla, doğulu olan Rusçuk'tan ve de hele büyükbabamın buyurganlığından kendilerini kurtarma fırsatıydı bu. Hemen ortaklığa razı olmuşlardı ama bunu söylemesi kolaydı, çünkü şimdi oğullarından birini bile kendisinden uzaklaştırmayı dünyada istemeyen büyükbabamla aralarında korkunç bir kavga başlamıştı. Altı ay süren bu çarpışmanın ayrıntılarını bilmiyordum, ama evde özellikle de ailenin üyelerinin ister istemez karşılaştığı avluda havanın değiştiğini hissediyordum.</p>

  <p class="p7">Büyükbabam her fırsatta beni avluda yakalar, sarılıp öpmeye başlar, bizi görebilecek biri ortaya çıktı mı da, kanlı gözyaşları akıtırdı. Benim en sevgili torunu olduğumu ve bensiz yaşayamayacağını sürekli öne sürmesine karşın, yanaklarımdaki sürekli ıslaklık umurumda değildi.</p>

  <p class="p7">Annemle babam onun beni İngiltere'ye gitmeye isteksiz duruma getirmeye çalıştığım anladılar ve oranın ne harikulade bir yer olduğunu söylediler. &ldquo;Orada herkes dürüst,&rdquo; diyordu babam. &ldquo;Biri bir şey söyledi mi, yapar, değil kâğıt imzalamak, el sıkışması bile gerekmez.&rdquo; Ben, babamdan yanaydım, başka nasıl olabilirdim ki? İngiltere'ye gider gitmez okula başlayacağıma ve okuma yazma öğreneceğime söz vermeseydi bile onun tarafını tutardım.</p>

  <p class="p7">Büyükbabam ona, özellikle de anneme karşı, bana davrandığından farklı davranıyordu. Annemi, göç tasarılarının başlatıcısı olarak görüyordu, bir keresinde, annem, &ldquo;Evet! Rusçuk'taki bu yaşantıya dayanamıyoruz artık! İkimiz de buradan uzaklaşmak istiyoruz!&rdquo; dediğinde, ona arkasını döndü ve bir daha asla onunla konuşmadı; orda kaldığımız süre boyunca, onu yok saydı. Hâlâ dükkâna gitmek durumunda olan babama gelince, hakaretleriyle onu usandırdı, korkunç öfkesi her geçen gün biraz daha korkunç oluyordu. Sonra, yapılacak bir şey olmadığını görünce, yola çıkmamızdan birkaç gün önce, avluda, kendisini korkuyla dinleyen akrabaların önünde, oğluna lânet okudu. Bu konuda konuştuklarını duyuyordum: Hiçbir şey, diyorlardı, bir babanın oğluna lânet okumasından daha kötü olamaz.</p>

  <p class="p7"><span class="t14">&nbsp;</span></p>
</body>
</html>
