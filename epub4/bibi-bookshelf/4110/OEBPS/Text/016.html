<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Yalta Villa'nın Tatlı Yaşlı Kızları Dr. Wedekind</title>
</head>

<body>
  <h3 class="h31"><a id="a82"></a>Yalta Villa'nın Tatlı Yaşlı<br />
  Kızları Dr. Wedekind</h3>

  <p class="p7">Yalta adının kökenini bilmiyordum, ama bu sözcükte Türkçe bir şeyler olduğundan, bana aşina geliyordu. Ev, Tiefenbrunnen'deydi, göle çok yakındı ve ondan, yalnızca bir asfalt ve demiryoluyla ayrılmıştı; bina, ağaçlarla dolu bir bahçenin içinde, hafiften yüksekçe bir yerdeydi. Kısa bir yokuşu tırmandıktan sonra villanın sol tarafına varıyordunuz; dört bir köşesinde birer kavak ağacı vardı, yapıya öylesine yakındılar ki, evi bunlar taşıyor sanırdınız. Kocaman sağlam yapının ağırlığını hafifletiyorlardı, ta uzaktan, gölden görülebiliyor ve evin yerini belirliyorlardı.</p>

  <p class="p7">Ön bahçe, sokaktan sarmaşık bir çit ve iğne yapraklı ağaçlarla ayrılıyordu; saklanacak yer boldu. Kocaman bir porsuk ağacı, tırmanılmak üzere hazırlanmış gibi duran geniş dallarıyla eve bitişik gibiydi; dakikada ağacın tepesindeydiniz.</p>

  <p class="p7">Evin arkasındaki birkaç taş basamak, eski bir tenis kortuna çıkardı; artık kullanılmıyordu burası, toprak düzgün değildi, tenisten başka her şey oynamaya uygundu ve halka açık etkinlikler için kullanılıyordu. Taş basamakların yanındaki elma ağacı, bir verimlilik mucizesiydi; ben eve taşındığımda, ağaçta öyle çok elma vardı ki, dalları kırılmasın diye birçok yerden desteklenmişti. Merdivenleri koşarak çıkarsanız, elmalar pat pat yere düşüyordu. Solda, evin uzantısı olan ve duvarları sarmaşıklar için kafesle kaplı küçük ev, bir çellocuyla karısına kiraya verilmişti; çello sesleri tenis kortundan duyulurdu.</p>

  <p class="p7">Asıl meyve bahçesi, evin arkasında başlıyordu. Ağaçları bol, meyveleri boldu, ama bulunduğu yer nedeniyle hep göz önünde duran elma ağacının yanında meyve bahçesi hiç kalıyordu.</p>

  <p class="p7">Araba giriş yolundan sonra öğrencileri boşalmış bir sınıf kadar gösterişsiz olan binaya, dev bir duvardaki kapıdan geçerek giriyordunuz. Uzun bir masada genellikle birkaç genç kız oturmuş ev ödevleri yapıyor ya da mektup yazıyor olurdu. Yalta Villa yıllarca bir kız yatılı okulu olmuştu. Kısa bir süre önce pansiyona dönüştürülmüştü; burada kalanlar, akla gelebilecek bütün kentlerden gelmiş genç kızlardan oluşuyordu hâlâ, ama artık bu evde öğrenim görmüyorlardı. Başka okullara gidiyor, ama birlikte yemek yiyor ve hanımların gözetiminde yaşıyorlardı.</p>

  <p class="p7">Her zaman küf kokan alt kattaki uzun yemek masası, en az salon kadar çıplaktı. Ben, üçüncü katta minik bir odada yatardım; daracık, az eşyalı bir odaydı bu. Bahçedeki ağaçların dalları arasından gölü görebilirdim.</p>

  <p class="p7">Tiefenbrunnen tren garı yakınımızdaydı; bu yapının bulunduğu Seefeldstrasse'den gara gitmek için rayların üzerindeki küçük bir yaya köprüsünden geçmek gerekirdi. Yılın belli zamanlarında, ben köprüden geçerken güneş doğuyor olurdu; geç kalmış olmama, acele etmem gerekmesine karşın, her seferinde durur, güneşi selamlardım. Sonra koşar adım gara gider, trene atlar bir sonraki istasyona kadar tünelde yolculuk yapar, Stadelhofen'e varırdım. <span class="t13">Râmistrasse</span>'ye çıkınca kanton okuluna koşardım, ama görülecek şeyleri kaçırmamak için ikide bir durduğumdan, okula hep geç gelirdim.</p>

  <p class="p7">Eve az yüksekte olan <span class="t13">Zollikerstrasse</span> boyunca yürüyerek dönerdim; genellikle Tiefenbrunnen'de oturan bir okul arkadaşımla yürürdüm. Önemli konuşmalara dalardık; ayrılacağımız yere geldiğimizde üzülürdüm. Birlikte yaşadığım kadınlardan ve kızlardan hiç söz etmemiştim ona, bu kadar çok kadından dolayı beni küçük göreceğinden korkardım.</p>

  <p class="p7">Trudi Gladosch adındaki Brezilyalı kız, altı yıldır Yalta'da kalmaktaydı; piyanistti, konservatuara gidiyordu ve evin demirbaşıydı. Onun piyanosunu duymadan eve girdiğim olmuyordu nerdeyse. Odası üst kattaydı ve günde en az altı saat, çoğu kez daha da fazla çalışırdı. Öyle alışıyordunuz ki bu sese, kesildiğinde arıyordunuz. Kışın, hep birkaç kazağı üst üste giyerdi, çünkü müthiş üşürdü. İklime bir türlü alışamamıştı.</p>

  <p class="p7">Onun için tatil diye bir şey yoktu, ailesinin bulunduğu Rio de Janiero çok uzaktı, altı yıldır evine gitmemişti. Vatanını özlüyordu, ama yalnızca güneşten dolayı. Anne babası hakkında hiç konuşmazdı, olsa olsa evden mektup geldiğinde ağzına alırdı adlarını, o da pek sık olmuyordu, yılda bir, ya da iki kez mektuplaşıyorlardı. Gladosch adı Çekçeydi, babası, Bohemya&rsquo;dan Brezilya'ya göç edeli çok olmamıştı; kendisi. Brezilya'da doğmuştu. Tiz, hatta biraz çatlak sesliydi; konuşmaktan hoşlanıldık, konuşmayacağımız hiçbir konu yoktu. Bir heyecanlanması vardı, bayılırdım. Sayısız soylu görüşü paylaşırdık, ne şekilde olursa olsun, insanın onurunu, yetkisini satmasına, rüşvet yemesine ikimiz de karşıydık; ama benden beş yaş büyük olmasına karşın, Trudi'den daha çok şey biliyordum; köleci toplumdan gelmiş biri olarak, bilgiye karşı olanların tarafını tutuyordu; bense onun zararlı ve yozlaştırıcı olarak gördüğü bilginin gerekliliğini savunuyordum. Bir gün tartışırken nerdeyse kanlı bıçaklı olacaktık. Konuşmamız yumruk yumruğa bağrış çağrış bir kavgaya dönüştü; ben, onu ellerimle zorluyor, fazla yaklaşmaması için kollarımı uzatıyordum, çünkü özellikle tartışmalarımız sırasında, dayanılmaz bir koku yayıyordu bu kız. Ne kadar kötü koktuğunu bilmiyordu bile belki ve kavgada benim bedensel yakınlaşmadan kaçınmamı, benden büyük olmasından dolayı çekindiğim şeklinde yorumluyor olsa gerekti. Yazın, <span class="t13">merida giysisi</span> dediği bir şey giyiyordu, beyaz gömleğe benzeyen yuvarlak yakan bir entariydi bu; eğildiğinde göğüslerini görebilirdiniz, ben de görüyordum, ama benim için bir anlam taşımıyordu bu, ancak, günün birinde göğsünde dev boyutlu bir kan çıbanı gördüğümde, karşımdaki bir cüzzamlıymış, dışlanmış biriymiş gibi müthiş bir acıma duygusuyla doldum. Gerçekten de dışlanmıştı, çünkü ailesi yıllardır pansiyon kirasını ödemiyor ve Fraulein Mina'ya seneye ödeyeceğiz deyip duruyorlardı. Trudi, bağışlarla yaşıyormuş gibi hissediyordu kendini ve bu nedenle, genellikle sadece uyuyan ve kötü kokan yaşlı Saint Bernard köpeği Caesar'la özellikle yakın bir ilişki içindeydi. Kısa bir süre sonra, biraz da utanarak, Trudi'yle Caesar'ın aynı koktuklarını anladım.</p>

  <p class="p7">Ama arkadaştık ve ondan hoşlanıyordum, çünkü birlikte her şeyi konuşabiliyorduk. Aslında ikimiz de diğerlerinden farklıydık, o, sonsuz piyano çalışmaları ve bu evde altı yıllık deneyimiyle, bense evin en yeni üyesi ve tek erkeği olmakla ötekilerden ayrılıyorduk. O pansiyoncuların en büyüğü, bense en küçüğüydüm. O, evdeki hanımları her yönleriyle tanıyordu, bense yalnızca iyi yönleriyle. O, ikiyüzlülükten nefret eder ve bayanlar konusunda kendisini rahatsız eden bir şey olduğunda yüzlerine karşı söylerdi. Ama ne kurnazdı, ne huysuz, ne de kindar; belki yazgısına daha küçük yaşlarda anne babasının davranışları sayesinde alışmış olduğundan ve de öğrendiğimde müthiş kırıldığım üzere, umutsuz bir aşk çektiğinden, itilip kakılmak, yok sayılmak için doğmuşçasına istenmediği halde herkesin yanına yaklaşıp sıkıntı veren tiplerdendi, ama gene de iyi huyluydu.</p>

  <p class="p7">Konservatuardan tanıdığı Peter Speiser kendisinden çok daha iyi bir piyanistti. Girişkin, başarılı, özgüvenli bir konser virtüözü olan Speiser, aynı zamanda kanton okuluna da gidiyordu; benimle aynı sınıfta, başka şubedeydi ve Trudi'yle birlikte hakkında konuştuğumuz ilk kişiydi. Ondan söz etme fırsatları arandığını fark etmeyecek kadar saftım, ta altı ay sonra, kızın ona yazdığı bir mektup taslağını görünceye dek de uyanamadım. Bunu yüzüne vurdum, o da bu çocuğa âşık olduğunu oğlanın kendisini umursamadığını itiraf etti.</p>

  <p class="p7">Bütün bu süre boyunca Trudi'yi, elde etmem için pek bir çaba gerektirmeyen, hazır bulduğum bir çeşit mülk olarak, her zaman için elimin altında ve &mdash;&rdquo;ait olmak&rdquo;ın daha hâlâ tümüyle zararsız bir anlam taşıdığı o günlerde&mdash; bana ait olması çok doğal biri olarak görmüştüm. Ancak itirafından sonra bana ait olmadığını anladım. Şimdi onu yitirmiş gibi oldum ve Trudi, yitirilmiş bir şey gibi önem kazandı gözümde. Kendime onu hor gördüğümü söylüyordum. Çünkü, Peter'in ilgisini çekmek için yaptığını anlattığı şeyler acıklı geliyordu bana. Yalnızca boyun eğmeyi düşünüyordu, güdüleri, bir köleninkilerden farksızdı. Onun ayakları altında ezilmek istiyordu, kendisini &mdash;mektubunda yazdığına göre&mdash; onun ayakları önüne seriyordu. Ama gururlu ve kendini beğenmiş biri olan Peter için onu yok saymak kolaydı. Kızı ayakları dibinde &ndash;görmüyordu ve eğer üzerine basmışsa, bu farkında olmadığı bir kazaydı yalnızca. Kızın da kendine göre gururu vardı; genel olarak bütün duyguları ciddiye alan ve onlara saygılı olan bir insan olarak o da kalbinin sesini dinlemek zorundaydı. Duyguların bağımsızlığını savunuyordu, onun yurt sevgisi de buydu; İsviçre için, okul için, ikimizin de yaşadığı bu ev için duyduğum yurtseverlik duygularını paylaşmıyordu benimle. Bu türden yurtseverliği olgunlaşmamış bir duygu olarak görüyordu; Peter, onun için bütün İsviçre'den daha önemliydi. Bütün müzikçiler arasında (hepsinin de öğretmeni birdi), en iyisi Peter'di, mesleğinde yükseleceği kesindi, ailesi ona her bakımdan yardımcı oluyordu, şımartılmıştı, her zaman iyi giyinirdi, artistik saçları aslan yelesi gibiydi, yapmacık görünmeden yüksek sesle konuşmada kullandığı büyük bir ağzı vardı; ama aynı zamanda herkese dostça davranırdı, yaşına göre hayli nazikti, hiç kimseye yukardan bakmaz, hiçbir övgüyü küçümsemezdi, ama Trudi'nin tutkulu düşkünlüğüne dayanamıyordu. Kızın kendisi hakkındaki duygularını öğrendikten sonra (hiçbiri de gönderilmemiş, ama o savruk havasına uygun olarak yırtıp atmayı unuttuğu birçok aşk mektubundan sonra, temize çektiği birini çocuğa göndermişti), oğlan, onunla konuşmayı kesti ve yalnızca uzaktan soğuk soğuk selam vermekle yetinmeye başladı. İşte sırtında ezeli merida entarisiyle bana içini dökmesi, bu zamanlara rastlıyordu; mevsim yazdı, Peter'in isteklerine ne kadar boyun eğebileceğini göstermek üzere eğilmişti, göğsündeki dev çıbanı görmüştüm ve ona duyduğum acıma duygusu alevlenmişti.</p>

  <p class="p7">Fraulein Mina adını tek &ldquo;n&rdquo; ile yazardı ve Minna von Barnhelm&rsquo;le uzaktan yakından ilgisinin bulunmadığını, adının aslında Hermine Herder olduğunu söylerdi. Pansiyonu işleten dört kişinin başıydı ve dördü arasında &ldquo;aslî mesleği&rdquo; bulunan ve bununla da bayağı böbürlenen tek kişiydi. Bu kadın ressamdı. Aşırı denebilecek yuvarlaklıktaki kafası, kısa bir beden üzerinde, omuzlarına gömülü gibi dururdu; kafa, dümdüz bir çizgi üzerinde otururmuşçasına, boyun diye bir şey hiç yaratılmamış, bu, bedenin gereksiz bir bölümüymüşçesine bir top gibi dururdu orada. Kafa çok büyüktü, bedene göre fazla büyük... Yüzü yanaklarda yoğunlaşan sayısız kırmızı kılcal damarla kaplıydı. Altmış beş yaşındaydı, ama yıpranmamış görünüyordu; hafızasının güçlü olduğunu söyleyip övdüğünüzde, resim yapmanın onu gençleştirdiğini söylerdi. Çok yavaş ve tane tane konuşurdu, yürümesi de öyleydi; hep koyu renk giysiler giyerdi, etekliği yerlere değerdi, bu etekliğin altında adım attığını yalnızca üçüncü kata, &ldquo;kırlangıç yuvasına&rdquo; resim yapmak üzere çekildiği stüdyosuna giden merdivenleri çıkarken fak ederdiniz. Orada, yalnız ve yalnız çiçek resmi yapardı; bunlara çocuklarım derdi. Resme, botanik kitaplarına çizimler yapmakla başlanıştı; çiçeklerin özelliklerini bilir, kitaplarım resimlemesini isteyen bitkibilimcilerin kendisine güvenmesinden çok hoşlanırdı. Onlardan, yakın dostlarıymış gibi söz ederdi; sık sık andığı iki ad, Profesör Schröter ile Profesör Schellenberg'di. Schröter'in <span class="t13">Alpine Flora</span>'sı, kitapları arasında en ünlüsüydü. Profesör Schellenberg benim zamanımda hâlâ pansiyona gelir, ilginç bir liken ya da özel bir yosun getirir, Fraulein Herder'e ders veriyormuşçasına (İsviçre Almancasıyla değil de) standart Almancayla, bunları ayrıntılı olarak anlatırdı.</p>

  <p class="p7">Konuşmasındaki ve yürümesindeki yavaşlık, resim yapmasıyla ilgili olsa gerekti. Beni birazcık sevmeye başladığı an, resim yapışını izlemem için &ldquo;kırlangıç yuvasına&rdquo; davet etti. Çalışmasının ne kadar yavaş, ne kadar ciddi ve soylu bir süreç olduğunu görmek beni müthiş şaşırttı. Daha baştan stüdyonun kokusu, onu hiçbir şeye benzemeyen özel bir mekan haline getiriyordu, girer girmez koklamaya başladım, ama burada olan her şey gibi, koklama işi de özenle yapılmalıydı, düşüncesizliğe yer yoktu. Eline fırçayı aldığı an, ne yaptığını anlatmaya başladı. &ldquo;Şimdi biraz beyaz alıyorum, azıcık beyaz. Evet, beyazı alıyorum, çünkü buraya başka bir şey gitmez, beyazı almaktan başka çarem yok.&rdquo; Rengin adını elinden geldiğince sık yinelerdi, başka bir şey söylediği de yoktu zaten. Arada, resmini yaptığı çiçeklerin adını söylüyordu durmadan, hep de Latince adlarını söylüyordu. Her türü büyük bir titizlikle ayrı ayrı boyuyor, çiçekleri karıştırmaya yanaşmıyordu (çünkü kitap resimlerinde hep böyle yapmıştı), işte, bu Latince adları, renkleriyle birlikte ondan öğreniyordu insan. Başka hiçbir şey söylemiyordu, çiçeklerin yetiştiği ortam, yapıları, işlevleri ağza alınmıyordu; fen öğretmenimizden öğrendiğimiz ve defterlerimize çizmek durumunda olduğumuz o yepyeni, büyüleyici şeyler onun konusu dışındaydı, dolayısıyla kırlangıç yuvasına yapılan ziyaretlerin bezir kokusundan, paletteki saf renklerden ve çiçeklerin Latince adlarından oluşan törensel bir yönü vardı. Fraulein Mina, bu kurumun çok değerli ve kutsal bir yönünün bulunduğuna inanıyordu ve bir keresinde, ciddi bir anda, iffetli bir bakire olduğunu, bu yüzden hiç evlenmediğini söyledi; yaşamını sanata adamış biri, diyordu, normal ölümlülerin mutluluğundan feragat etmelidir.</p>

  <p class="p7">Fraulein Mina çok iyi huylu biriydi, hiç kimseyi de incitmezdi; bu çiçeklerden kaynaklanıyordu. Kötü bir insan olmadığına inanıyordu; mezar taşma şu tek tümce yazılsın istiyordu: &ldquo;iyi bir kadındı.&rdquo;</p>

  <p class="p7">Göl yakındı, kürek çekmeye gidiyorduk; gölün karşı kıyısında Kilchberg uzanıyordu. Bir keresinde o zamanlar en sevdiğim ozan olan Conrad Ferdinand Meyer'in mezarım ziyaret etmeye gittik. Mezar taşındaki yazılar bana çok çarpıcı geldi. &ldquo;Ozan&rdquo; olduğunu belirten bir şey yoktu, kimse yas tutmamıştı, hiç kimse için unutulmaz biri değildi; yalnızca şu sözler yazılıydı taşta: &ldquo;Burada Conrad Ferdinand Meyer yatmaktadır. 1825-1898.&rdquo; Başka bir söze gerek olmadığını, söylenebilecek her şeyin onun adım küçülteceğini anladım, burada ilk kez yalnız ve yalnız adın önemli olduğunu, yalnızca adın bir anlam taşıdığını ve geri kalan her şeyin onun yanında sönük kaldığını idrak ettim. Eve dönerken, kürek çekme sırası bendeydi; ağzımı bıçak açmıyordu, taştaki yazının derin sessizliğine kaptırmıştım kendimi, derken birden kafasında mezar düşüncesi dolu tek kişi olmadığımı anımsadım, ne diyordu Fraulein Mina, &ldquo;Mezarımda tek bir satır olsun isterim: &lsquo;iyi bir kadındı.&rdquo;' O anda Fraulein Mina'dan soğudum, çünkü az önce mezarını ziyaret ettiğimiz ozan, onun için hiçbir anlam taşımıyordu.</p>

  <p class="p7">Sık sık İtalya'dan söz ederdi, iyi bildiği bir ülkeydi burası. Gençliğinde, Kont Rasponi ailesinin çocuklarına dadılık yapmıştı, eski öğrencisi genç kontes, onu her iki yılda bir, Rimini yakınlarında Rocca di Saıt'Arcangelo'daki evlerine davet ederdi. Rasponiler kültürlü insanlardı, hep ilginç konukları olurdu ve Fraulein Mina orada kaldığı uzun yıllar boyunca bu kişilerle tanışmıştı. Ama Fraulein Mina sahiden ünlü insanlarda mutlaka kusurlar bulurdu. Gizlilik içinde çiçek açan sessiz sanatçıları yeğliyordu, belki de kendini düşünüyordu. Gariptir, yalnız o değil, Fraulein Rosy de, evdeki diğer kadınlar da, tek bir dizesi yayımlatmış ozanı bile göklere çıkarırlardı. Fraulein Rosy, resimden çok edebiyattan sorumlu olması nedeniyle orta ya da genç kuşak İsviçreli ozanların okuma günlerine düzenli olarak gider, döndüğünde, salonda, bize adamın özellikleri konusunda ayrıntılı raporlar verirdi. Kadınlar müthiş ciddiydi, şiirlerini anlamasalar bile, ozanın şu ya da bu davranışını, selam verirkenki utangaçlığını, yanlış yaparkenki şaşkınlığını beğenmiş olurlardı. Herkesin dilinde olanlara karşı bunun tam tersi bir yaklaşım içindeydiler. Onlara hep eleştirel gözle bakar, özellikle de kendilerininkine benzemeyen yönlerini yerden yere vururlardı.</p>

  <p class="p7">Ev kızların yatılı okuluyken, yani daha birkaç yıl önce, hanımlar, yapıtlarını kızlara okuması için arada bir bir ozan çağırırlarmış. Bir keresinde Carl Spitteler diye bir ozan ta Lucerne'den gelmiş ve kızlar arasında hiç yabancılık çekmemişti. Bu ozan satranç meraklısıydı, en iyi oyuncu olan Bulgar kızı Lalka'yla oynamak istemişti. Sonuçta, yetmiş yaşını gerilerde bırakmış olan bu adam, salondaki masaya oturmuş, başını eline yaslamış, kızın her oynayışından sonra değilse de, gerektiğinden fazla ve gözlerinin içine baka baka yavaş bir sesle, &ldquo;Hem güzel, hem de zeki bir kız,&rdquo; deyip durmuştu. Bu davranışından dolayı onu asla bağışlamamışlardı, bu duygularını da her seferinde biraz daha büyüyen bir öfkeyle sık sık dile getiriyorlardı.</p>

  <p class="p7">Dört bayan arasında gerçekten iyi olan ama bunu ağzına bile almayan bir kadın vardı. Resim yapmaz, derslere girmez, bahçeyle uğraşmaktan hoşlandığı kadar hiçbir şeyden hoşlanmazdı. Onu &mdash;mevsimin elverdiği ölçüde&mdash; genellikle bahçede bulurdunuz; her karşılaşmada, söyleyecek güzel bir şey bulurdu, ama yalnızca birkaç söz söyler, asla nutuk çekmezdi, bütün gün çiçeklerle uğraşmasına karşın, ağzından tek bir Latince çiçek adı duyduğumu anımsatıyorum. Frau Sigrist, Frâulein Mina'nın ablasıydı, altmış sekiz yaşındaydı ve gerçekten de yaşlı gösteriyordu. Güneşte kavrulmuş yüzü kırış kırıştı; duldu, bir kızı vardı, kızı, Frâulein Rosy'ydi, öğretmendi ve annesinin tersine, durmadan konuşurdu.</p>

  <p class="p7">Bunların ana kız olduğu kimsenin aklına gelmezdi; bilirdiniz, ama günlük yaşantıda, bu durum aklınızın ucundan geçmezdi. Dört hanım, yaşamlarında herhangi bir erkek cinse hiçbir zaman yer olmamışçasına görülmemiş bir birlik oluşturmuşlardı. Bunların birer babası bulunduğu bile aklınızdan geçmezdi, sanki babasız dünyaya gelmişlerdi. Frau Sigrist dördü içinde en anaç, aynı zamanda da en hoşgörülü olanıydı, önyargılı, ya da kınayıcı, ayıplayıcı bir söz duymadım ağzından ama öte yanda, analığını öne süren bir tavır da sergilemiyordu, &ldquo;kızım&rdquo; dediğini hiç duymadım; Tindi bana söylemeseydi, bir kızı olduğunun farkına bile varmazdım, Dolayısıyla bu dört hanım arasında analık niteliği, nerdeyse bu biraz da rastlantıymış gibilerden sıkı sıkıya yasaklanmıştı. Frau Sigrist, dördü içinde en sakin olanıydı; asla öne çıkmaz, hiçbir zaman talimat vermez, herhangi bir buyruk çıkarmazdı ağzından; belki de ondan arada bir bir onaylama sesi duyulurdu, o da yalnızca bahçede yalnız rastlanıldığı zaman... Her akşam birlikte oturdukları salonda, genellikle suskundu. Sandalyenin kenarına ilişirdi hep; Fraulein Mina'nınki kadar büyük olmayan başı hep aynı açıda olmak üzere hafif eğik dururdu; yüzündeki kırışıklarla bir anneanne görünümündeydi ama hiç kimse bunu dile getirmez, hiç kimse de Fraulein Mina ile kardeş olduğunu ağzına almazdı.</p>

  <p class="p7">Üçüncü hanımın adı Fraulein Lotti'ydi, yeğenleri oluyordu, belki de yoksul bir yeğen. Çünkü içlerinde en yetkisizi oydu. En zayıfları, en sadeleri oydu, iki kardeş gibi ufak tefek, nerdeyse onların yaşında, yüz çizgileri çok belirgin, davranışları ve yüz anlatımı, tıpkı bir yaşlı kızınkini andıran bir kadındı. Biraz ihmal ediliyordu, çünkü onun zihinsel talepleri yoktu. Ne resim hakkında konuşurdu ne de kitaplar hakkında bunu diğerlerine bırakırdı. Onu hep dikiş dikerken görürdünüz, bu işi iyi yapardı; bir düğmemi dikerken yanında dikildiğimde, birkaç kararlı tümce söylerdi; yaptığı bu ufak tefek işlerde, diğerlerinin büyük işlerde harcadığından daha fazla enerji harcadığı görülürdü. Hemen hemen hiç gezmezdi, yakın semtlerde tanışları vardı. Kendisinden küçük bir yeğeni, Itschnach'da bir çiftlikte yaşardı; bazen uzun bir yürüyüş yaptığımızda onu ziyaret ederdik. Evde yapacak çok işi olan (mutfak işlerinde de yardımcı olurdu) Fraulein Lotti, gelmezdi bizimle, onun vakti yoktu, bu durumu ciddi bir havayla, yakınmasız söylerdi, onun en belirgin özelliği görev duygusuna sahip olmasıydı çünkü. Özellikle sevdiği şeyleri yapma konusunda özveride bulunmaktan gurur duyardı. Itschnach'a gezmeye gitme konusunda konuşulur, planlar yapılırken, onun da belki, ama belki bizimle gelebileceği, fazla üstüne varmamamız gerektiği fısıltıları dolaşırdı, gitme vakti gelip de bahçede toplandığımızı gördüğünde ansızın yanımızda biterdi. Evet böyle günlerde gelirdi yanımıza, ama yalnızca kuzene ayrıntılı selamlar göndermek, ona neler aktaracağımızı anlatmak üzere gelmişti. Siz de gelmiyor musunuz, diye sorulurdu bunun üzerine. Aman tanrısı, biz deli miydik? Bu evde üç günlük iş vardı ve de yarına kadar bitmesi gerekiyordu! Ama kendisinin baştan çıkarılmasına asla izin vermediği ziyareti çok ciddiye alırdı. Kuzeninden getirdiğimiz selamlara, hepimizin sırayla ve de bütün ayrıntılarıyla anlattığı izlenimlere çok değer verirdi. Aklına yatmayan bir şey söyledik mi, sorular sorar ya da başını iki yana sallardı. Bunlar, Fraulein Lotti'nin yaşamında önemli anlardı, aslında, ortaya koyduğu tek talebiydi onun; gezi raporunun verilmesi uzun süre geciktirilmişse, iğneli sözleri artar, çekilmez hale gelirdi. Ama bu durum pek yaşanmazdı; açık açık konuşulmasa da, bu konuda gerekli önlemi almak bu evdeki yaşantının ayrılmaz bir parçasını oluşturuyordu.</p>

  <p class="p7">Geriye, dört hanımın en genci ve en uzun boylusu olan, adından daha önce söz ettiğim Fraulein Rosy kalıyor. Hayatının en güzel çağındaydı, kırkında yoktu, dinç, candan, güçlü, atletik yapılı bir kadındı; tenis kortundaki oyunlarımızı görmezden gelirdi. Sapına kadar öğretmendi, konuşmayı severdi. Gereğinden fazla düzenli bir tempoda ve de çok konuşurdu, fazla ayrıntıya kaçardı. İlgisini çeken çok şey vardı, bir de, Almanca öğretmeni olduğundan, özellikle genç İsviçreli şairlerden pek hoşlanırdı. Ancak ne konuda konuşursa konuşsun, hep aynı şeyleri söylüyor sanırdınız. Her şeyi incelemek, onun baş göreviydi sanki, tepki göstermediği hiçbir şey yoktu, denebilir. Ancak her zaman kendi bildiğini okumakta olduğundan, ona bir şey sormayı başarmak nerdeyse olanaksızdı. Yalta'da, tarihin başlangıcından bu yana nelerin olup bittiğini ondan öğrenirdiniz; bu pansiyona dünyadaki bütün ülkelerden kimlerin gelip kimlerin gittiğini, hatta mümkünse, çocuklarının ilk gelişinde onlara eşlik eden &mdash;bazıları ne yazık ki hiç ortada görünmemiş olan&mdash; ana babalarını, öğrencilerin iyi ve kötü yönlerini, daha sonra yaşamlarım nasıl sürdürdüklerini, şimdi ne yaptıklarını, hayırlı çıkıp çıkmadıklarını hep ondan öğrenirdiniz. Belki bir saat dinledikten sonra dalar, aklınızı başka şeylere verirdiniz ama Fraulein Rosy bunu asla fark etmezdi, herhangi&nbsp; bir nedenle sözünü kesip başka bir işe bakacak olsa, tam tamına nerede kaldığına dikkat eder, sonra kaldığı yerden gene başlardı. Ayda bir kez, iki günlüğüne ortadan yiterdi. Odasında oturur, yemeklere inmezdi, &ldquo;kafası vızıldıyordu&rdquo;, bu, baş ağrıları için kullandığı süslü bir addı aklınca. Bu iki gün, çenesinden kurtulmuş olmanın rahatlığını yaşayacağımıza sevindiğimiz sanılabilir, ama hayır, hepimiz onu özlerdik, ona acırdık da, çünkü diye düşünürdük, onun tekdüze konuşmasını biz özlüyorsak, kendisi ne haldedir kim bilir, odasında iki koca gün konuşmadan durmaya nasıl dayanacak zavallı!</p>

  <p class="p7">Herkesten büyük saygı gören Fraulein Mina gibi bir sanatçı olarak görmezdi kendini, hem, diğer üçü sürekli olarak ıvır zıvır işlerle uğraşırken</p>

  <p class="p7">Fraulein Mina'nın günün büyük bir bölümünde kırlangıç yuvasına çekilmesi herkesin işine gelirdi. Fraulein Mina, aynı zamanda pansiyonerlerin faturalarını da hazırlar, belli aralıklarla ailelerine gönderirdi. Her seferinde faturaya uzun bir mektup ekler, uzmanlık alanının para işleri değil, resmini yaptığı çiçekler olması nedeniyle, bunları büyük bir isteksizlikle hazırladığını belirtirdi. Mektuplarda öğrencilerin davranışlarını ve gösterdikleri gelişmeyi de ele alır, onlarla derinden ilgilendiğini açıkça dile getirirdi. Bütün bunlar son derece duygusal, özverili ve soylu davranışlardı.</p>

  <p class="p7">Dört bayana, ikisinin soyadları farklı olmakla birlikte bir birim olarak: Frauleins Herder ya da Herder Harımlar denilirdi. Aynı ailenin kadınlarını oluşturmaları açısından doğruydu bu ama. Salonda gündüzleri kahve, akşamlarıysa birer bardak bira içmek üzere bir araya geldiklerinde, ya da hava güzelse, salonun önündeki verandada toplandıklarında eksiksiz bir birim, bir bütün oluştururlardı. Böyle zamanlarda, işten uzak, baş başaydılar ve hangi nedenle olursa olsun, onları rahatsız etmenize izin yoktu. Benim salona girmeme izin verilmesi bir ayrıcalık olarak: görülürdü. Salon, yastık kokardı, eski giysi kokardı &mdash;hanımların üzerlerindeki giysilerin kokusuydu bu&mdash; yarı kurumuş elma ve mevsimine göre de çiçek kokardı. Bunlar, evde kalan genç kızlar gibi durmadan değişirdi; asıl koku, hanımların kokusu hep aynı kalır ve her zaman için bütün diğer kokuları bastırırdı. Bunu yadırgatıyordum, çünkü bana karşı yardımsever bir tutum içindeydi bayanlar. Gerçi, bu evde saçma bir durum' olduğunu söylerdim kendi kendime bazen, kadınlardan başka kimse yok, Frau Sigrist'i saymazsak: evde kalmış kızlardan başka kimse yok, diye düşünürdüm, ama düpedüz ikiyüzlülük ediyordum. Genç olsun, yaşlı olsun, aralarındaki tek erkek olarak: bundan daha iyi durumda olamazdım, İsviçre Almancasıyla dile getirdikleri üzere bir &ldquo;delikanlı&rdquo; olmam nedeniyle çok özel biriydim ve benim yerimde başka bir &ldquo;delikanlı&rdquo; olsaydı bu denli özel biri olmazdı diye düşünüyordum. Yalnızca istediğimi yapıyordum, okuyordum ve istediklerimi öğreniyordum. Akşamları hanımların oturduğu salona inmemin nedeni de buydu zaten: salonda, rahatça karıştırabileceğim bir kitaplık bulunmaktaydı. Resimli kitaplara şöyle bir bakar, diğerlerini alır toplantı salonunda okurdum. Şiirlerini ve masallarını severek okuduğum Mörike vardı, Storm'un koyu yeşil ciltli kitapları, Conrad Ferdinand Meyer'in kırmızı deri kaplı kitapları vardı. Bir süre için Meyer en sevdiğim yazar olarak kaldı; göl, beni ona bağlıyordu, günün her saatinde ve akşam üzeri, sık sık çalan kilise çanları verimli meyve ağaçları ve de ayrıca tarihsel konular, özellikle de sanatım sonunda öğrendiğim ve ayrıca Fraulein Mina'dan dinlediğim İtalya... Beni hep Meyer'e yaklaştırıyordu. Bu kitaplıkta önce Jacob Burckhardt'a rastladım, <span class="t13">Uygarl</span><span class="t13">ı</span><span class="t13">k</span> ve Rönesans'ına daldım, ama o zamanlar pek bir şey anlayamadım. Kitap on dört yaşında birinin kaldıramayacağı kadar çok yönlüydü, bazıları bana hâlâ tamamen kapalı alanlarda deneyim ve akıl yürütme gerektiriyordu. Ama bu kitap bile benim için kışkırtıcı oldu, çok yönlülük ve çeşitlilik konusunda beni daha fazla öğrenmeye itti ve iktidara olan güvensizliğimi güçlendirdi. Burckhardt gibi bir adama kıyasla benim bilgiye susamışlığımın ne kadar küçük, ne kadar zayıf olduğunu şaşkınlıkla görüyordum, ayrıca aklımdan bile geçiremeyeceğim, duyulmamış gelişmelerin ve yoğunlukların bulunduğunu da fark ediyordum. Kendisi, bu kitabın ardında bir kişilik olarak görünmüyordu bana; onun içinde eriyor, satırlara, harflere karışıyordu, kitabı, sanki farklı, nerdeyse duyulmadık bir dilden kurtuluyormuşçasına acele acele kitap rafına geri koyduğumu anımsıyorum.</p>

  <p class="p7">Özenerek incelediğim &ldquo;lüks baskılı&rdquo; bir eser, <span class="t13">Do</span><span class="t13">ğ</span><span class="t13">an</span><span class="t13">ı</span><span class="t13">n Mucizeleri</span> başlığını taşıyordu ve üç ciltten oluşuyordu; öylesine pahalı görünüyordu ki, satın almayı umut bile edemezdim. Alıp toplantı salonuna götürebilir miyim diye sormaya da cesaretim yoktu; kızlar onunla ilgilenmiyorlardı bile, ama bunu istemek, kutsal bir şeye saygısızlık etmek olabilirdi. Bu durumda onu yalnızca hanımların bulunduğu salonda inceliyordum. Bazen burada bir saat boyunca oturur, sessizce ışınlı hayvanlara, bukalemunlara ve deniz anemonlarına dalardım. Bayanlar, dinlenme saatinde olduklarından, sorularımla rahatsız etmezdim onları, hiçbir şey göstermezdim, özellikle heyecan verici bir şey bulduğumda bile heyecanımı kendime saklar, kendi kendime şaşırırdım, bu da pek kolay olmuyordu elbet, en azından &ldquo;hii, ahh&rdquo; gibi sesler çıkarmak isterdim doğrusu, ayrıca da kitaplıklarında yıllardır duran bir şeyden haberlerinin olmadığını saptamak ne eğlenceli olurdu kim bilir!</p>

  <p class="p7">Ama gene de orada uzun süre oturmamam bekleniyordu, çünkü bu, salona girip çıkan kızların bana özel işlem uygulandığını düşünmelerine yol açabilirdi. Doğrusunu söylemek gerekirse, uygulanıyordu, ama bu iş özenle ve dikkatle yapıldığı sürece kimse sesini çıkarmıyordu. Arada düşmanlık yaratabilecek tek bir nokta vardı, o da yiyecek konusuydu. Yemekler ahım şahım değildi çünkü. Bayanlar, akşamları biralarıyla birlikte birer parça ekmek yerlerdi ve hiç kimse, bana fazladan bir şey verildiğini düşünmemeliydi, elbet bu asla olmadı, çünkü bu tür lütuflardan, utanç duyardım.</p>

  <p class="p7">Kızlar hakkında anlatacak çok şey var, ama şu anda hepsini betimlemeye girişmeyeceğim. Brezilyalı kız Trudi Gladosch, daha önce tanıtıldı. En önemlisi oydu çünkü Trudi, her zaman göz önündeydi ve benden de diğerlerinden de Çok önce gelmişti pansiyona. Dolayısıyla diğerleriyle aynı kefeye konulamazdı, onlardan farklıydı, ayrıca da hiç kimse onunki kadar uzak bir ülkeden gelmiş değildi. Hollanda'dan gelen vardı, İsveç'ten, İngiltere, Fransa, İtalya ve Almanya'dan gelenler vardı, İsviçre'nin Fransız, İtalyan ve Alman bölümlerinden gelenler vardı. Viyana'dan bir öğrenci gelmişti, kız, buraya &ldquo;şişmanlasın&rdquo; diye gönderilmişti (Birinci Dünya Savaşı sonrası açlık dönemi yaşanıyordu), böyle, Viyana'dan gönderilmiş tek tük çocuk hep bulunurdu pansiyonumuzda. Ancak bu kiracılar iki yıl boyunca sürekli değişti, biri gidiyor, biri geliyordu, yalnızca Trudi hiç ayrılmadı ve, daha önce belirttiğim üzere, babasının kira borcu olduğundan, durum bu kız için hayli utanç vericiydi.</p>

  <p class="p7">Herkes, salondaki büyük masanın başında birlikte çalışırdı, ev ödevleri burada yapılır, mektuplar burada yazılırdı. Rahatsız edilmek istemediğimde, evin arkasındaki küçük sınıf odasını kullanmama izin veriyorlardı.</p>

  <p class="p7">Yalta'ya taşındıktan kısa bir süre sonra, bayanlardan &ldquo;Wedekind&rdquo; adım duydum; ama burada adın önünde bir &ldquo;Doktor&rdquo; sözcüğü kullanılıyordu, bu beni biraz şaşırtmıştı. Onu iyi tanıyora benziyorlardı, sık sık uğrarmış; onun hakkında Wreschner'den, Annemden duyduklarımdan ve de duymadıklarımdan sonra &mdash;adını bir yere oturtmuş değildim&mdash; burada ne işi olduğunu anlayamamıştım. Adam yakınlarda ölmüştü, ama hâlâ yaşıyormuş gibi söz ediyorlardı ondan. Ad, büyük bir gizlilik içinde anılıyordu sanki; insanın her zaman güvenebileceği birinin adını söylüyor gibiydiler, şu gelişinde şunu söylemişti, bu gelişinde bunu söylemişti, derken, büyük bir saygı seziliyordu seslerinde, bir daha sefere, ona çok önemli bir konuda danışacaklardı üstelik. Ağzım açık kaldı, bana göre yalnızca tek <span class="t13">bir</span> adama ait olan bu ad beni şaşkına çevirmişti; böyle konularda çekingen olmamakla birlikte, bu konuyla ilgili bir şey sormaya cesaret edemedim ve kendi kendime, bir çifte yaşam olgusuyla karşı karşıya bulunduğum açıklamasını yaptım. Hanımların adamın ne yazdığını bilmedikleri anlaşılıyordu, benim bilgimse, kulaktan dolmaydı; demek aslında ölmemişti, hâlâ bizim sokağın, <span class="t13">Seefeldstrasse'</span>nin kasabaya yakın bölümünde doktorluk yapıyordu, bunu da yalnızca hastaları biliyordu.</p>

  <p class="p7">Derken kızlardan biri hastalandı ve Dr. Wedekind çağrıldı. Ben, merakla salonda bekledim. Geldi, ciddi ve sırada bir görünümü vardı, sevmediğim birkaç öğretmenimden birine benziyordu. Yukarı hastaya çıktı, az sonra aşağı indi ve alt katta beklemekte ola Fraulein Rosy'ye kızın hastalığının ne olduğunu kararlı bir tavırla söyledi. Salondaki uzun masaya oturdu, bir reçete yazdı, ayağa kalktı ve Fraulein Rosy ile ayaküstü bir konuşmaya daldı. Bir İsviçreli aksanıyla İsviçre Almancası konuşuyordu, ikili oynamada çok başarılıydı; onu pek umursamıyordum gerçi ama, oyunculuktaki bu başarısından dolayı ona hayranlık duymaya başladım. Sonra kararlı bir ses tonuyla (konu nasıl açıldı bilmiyorum) kardeşinin ailenin yüz karası olduğunu söylediğini duydum, bu kardeşin onun mesleğine ne büyük zararı dokunmuştu ve bunu kimse anlamıyordu. Bazı hastalar kardeşinden dolayı öyle bir ürkmüşlerdi ki, bir kez geldikten sonra bir daha uğramıyorlardı muayenehanesine. Bazıları da, diyordu, &ldquo;Nasıl olur da böyle bir adam kardeşiniz olabilir?&rdquo; diye soruyorlardı kendisine. Her zaman için aynı yanıtı vermişti onlara: Beş parmak birbirine benzer mi? Ailede birinin yolda çıktığını duymadınız mı hiç? Dolandırıcısı vardı, sahtekarı vardı, düzenbazı vardı, vardı da vardı; bunların pek çoğu da, doktorluk deneyimlerinin de doğruladığı üzere, iyi ailelerden gelmeydiler. Eh, hapishaneler ne içindi? Bu tür suçluların geçmişleri dikkate alınmaksızın en ağır şekilde cezalandırılmalarından yanaydı kendisi. Şimdi kardeşi ölmüştü, diye sürdürdü konuşmasını, başkalarının kendisi hakkındaki görüşlerini değiştirmeye yaramasa da, birkaç söz söyleyebilirdi onun hakkında. Ama başını ağrıtmamayı ve düşüncesini kendine saklamayı yeğliyordu. Düşüncesi de şuydu: İyi ki ölmüştü kardeşi. Hiç yaşamamış olsaydı daha iyi olacaktı. Adam orada dimdik ve güvenli bir havayla durmuş öyle bir hiddetle konuşmaktaydı ki, yanına yaklaştım, öfkeden kendimi yitirmiş bir halde karşısına dikildim ve &ldquo;Ama o bir yazar'dı!&rdquo; dedim.</p>

  <p class="p7">&ldquo;İşte bütün mesele burada!&rdquo; diye anında yanıtladı beni. &ldquo;Onun gibiler insanlara yanlış ülküler aşılıyorlar. Bu sözlerime mim koy evlat, iyi yazarlar vardır, kötü yazarlar vardır. Kardeşim en kötülerinden biriydi. Her şeyden önce yazar olmamak ve yararlı bir şeyler öğrenmek çok daha iyidir! &mdash; Senin bu oğlanın nesi var?&rdquo; O anda Fraulein Rosy'ye döndü, &ldquo;Daha şimdiden büyüklere karşı gelmeye kalkıyor ha?&rdquo;</p>

  <p class="p7">Fraulein Rosy beni' savundu; adam döndü, giderken benim elimi sıkmadı. Dolayısıyla, Wedekind'i okumadan çok önce, doktor yüreğimi ona karşı yakınlık ve saygıyla doldurmayı başardı. Yalta'daki iki yıllık yaşantım boyunca, o dar görüşlü ağabey tarafından iyileştirilmeyeyim diye bir kez bile hastalanmadım.</p>

  <h3 class="h31"><a id="ncx683"></a><a id="a84"></a><a id="a83"></a>Ispanağın Filojenisi<br />
  Junius Brutus</h3>

  <p class="p7">Annem o iki yılın büyük bir bölümünü, Arosa'daki <span class="t13">Waldsanatorium</span>'da geçirdi. Ona da yazdığım üzere, onu Zürih&rsquo;in üzerinde, yükseklerde fazla hareket etmeksizin uçarken görüyordum, onu aklıma getirdiğim an, farkında olmaksızın gözlerim dalıyordu. Kardeşlerim Lozan'da, Geneva Gölü'ndeydiler; yani, <span class="t13">Scheuchzerstrasse</span>'deki tıkış tıkış daireden sonra aile bir üçgen oluşturacak şekilde birbirinden uzak noktalara ayrılmıştı: Arosa&ndash;Zürih&ndash;Lozan. Her hafta mektuplar gidip geliyor, (en azından benimkilerde) her şey tartışılıyordu. Ama çoğu zaman ailemden kopuktum, bağımsızdım, dolayısıyla, onların yerini alacak yeni şeyler buldum. Günlük yaşantıda annemin yerini &mdash;deyiş yerindeyse&mdash;dört kişilik kadınlar komitesi aldı. Onları onun yeıine koyabileceğimi aklımdan geçirmezdim, ama dışarı çıkmak istediğimde ya da başka bir konuda izin almak için onlara başvurmak durumunda olduğum da bir gerçekti. Eskisinden daha özgürdüm şimdi; ne türden isteklerim olduğunu biliyor ve beni hiçbir şeyden yoksun bırakmıyorlardı. Ancak aşırıya kaçtığımda, arka arkaya üç gün konferansa gittiğimde örneğin, Fraulein Mina'nın kuşkucu damarı kabarıyor ve nerdeyse çekinerek bana hayır diyordu. Ama bu pek nadir oluyordu, gidebileceğim konferansların sayısı o kadar fazla değildi ve çoğunlukla boş zamanımı evde geçirmek istiyordum, çünkü konu ne olursa olsun, her konferanstan sonra okunacak pek çok şey oluyordu. Değinilen her şey dört bir yana yayılan yenilik dalgaları oluşturuyordu.</p>

  <p class="p7">Her yeni deneyimi, fiziksel olarak, bir bedensel genişleme duygusu şeklinde hissediyordum. Bu biraz da, yeni öğrenilen şeyle uzaktan yakından ilgisi olmayan bir başka şeyi biliyor olmaktan kaynaklanıyordu. Daha önce hiçbir şeyin bulunmadığı bir alanda her şeyden apayrı bir şey tüneyiveriyordu. Hiç kimsenin ardında bir şey bulunduğunu aklına getirmediği bir kapı ansızın ardına dek açılıveriyor ve insan kendini her şeyin yeni bir ad taşıdığı, uzaklara, daha uzaklara, ta sonsuza uzanan bir manzaranın ortasında, o manzaranın ışığı altında buluveriyordu. Yürüyordunuz, şuna şaşıyordunuz, buna hayret ediyordunuz, dilediğiniz yönde ilerliyordunuz ve kendinizi daha önce başka hiçbir yerde bulunmamış gibi hissediyordunuz. O dönemde &ldquo;bilimsel&rdquo; sözcüğü benim için sihirli bir sözcük haline geldi. Bu, daha sonraki yıllarda olduğu gibi, insanın kendini kısıtlamasını, başka her şeyi bir kenara atarak bir başka şeyde ilerleme hakkını elde etmesini simgeliyor değildi; tersine, yayılma anlamına geliyordu, sınırlardan ve kısıtlamalardan kopma, farklı şeylerle dolu gerçekten yeni manzaralara açılma anlamına geliyordu ve bunlar, öykülerdeki, masallardaki gibi düşsel değildi, adlarını koyduğunuzda, koyulmuş adlarını söylediğinizde, onları çürütecek kanıtlar bulunmuyordu. Sanki yaşam onlara bağlıymış, asılıymış gibi sımsıkı tutunduğum çok daha eski öyküler konusunda güçlüklerle karşılaşıyordum. Onlara gülümseniyordu; bense, örneğin okul arkadaşlarım önünde bu öyküleri söyleyemiyordum. Bazıları, bütün öyküleri yitirmişlerdi bile; büyümüş olmak demek, bunlar hakkında olumsuz görüşler dile getirmek anlamına geliyordu. Ben, bütün öyküleri sakladım, onları dallandırdım, budaklandırdım, yeni öyküler uydurmada başlangıç noktaları olarak kullandım; ama bilgi alanları da aynı ölçüde ilgimi çekiyordu. Okulda, eski derslerden başka dersler, yeni konular düşlüyordum, bazıları için adlar uyduruyordum, öyle garip adlardı ki bunlar, sesli söylemeye cesaret edemiyordum, daha sonraları da, bunları birer giz olarak sakladım. Ama bunlarda eksik bir şey var gibi geliyordu bana, yalnızca benim için geçeniydiler, hiç kimsenin gözünde bir anlam taşımıyorlardı, ayrıca bu düşsel konulan geliştirirken, içlerine, halen bilmediğim bir şeyi kalamadığımı da hissediyordum. Yeniye karşı duyulan özlemi pek gidermiyorlardı, yeni, benden bağımsız olarak bulunduğu bir noktadan alınmalıydı, demek ki, &ldquo;bilim &ldquo;in işlevi buydu aslında.</p>

  <p class="p7">Ayrıca, değişen koşullarım, uzun zamandır tutsak olan güçleri de serbest bırakmıştı. Artık Viyana'da ve <span class="t13">Scheuchzerstrasse</span>'de olduğu gibi Annemi <span class="t13">kollam</span><span class="t13">ı</span><span class="t13">yordum.</span> Belki de bu, dönemsel rahatsızlıklarının nedenlerinden biriydi. Kabul etmek istesek de istemesek de, birlikte yaşadığımız sürece birbirimize karşı sorumluyduk. İkimiz de diğerinin ne yaptığını bilmekle kalmıyor, düşüncelerini de hissediyordu, bu ilişkinin mutluluğunu ve yoğunluğunu oluşturan nedenler, aynı zamanda yıkıcılığını, acımasızlığını da yaratıyordu. Şimdi bu kollama, yalnızca mektuplara indirgenmişti ve biraz zeki davranmakla, kolayca gizlenebiliyordu. O, bana kendisiyle ilgili her şeyi kesinlikle anlatmıyordu. Yalnızca hastalığının seyrini yazıyor, ben de bunlara inanıyor ve yanıtlıyor, soruyordum. Karşılaştığı bazı insanlara gelince, bunlardan yalnızca ziyaretlerinde söz ediyordu, mektuplarında pek bir şey yazmıyordu. İyi de ediyordu, çünkü sanatoryumda biriyle yakınlık kurduğunu öğrenseydim, bütün gücümle üzerine çullanır, adamı paramparça ederdim. Birçok yeni tanışı olmuştu, içlerinden birkaçı, entelektüel açıdan anlam taşıyorlardı onun için; olgun ve hasta insanlardı hepsi, çoğu kendisinden yaşlıydı, ama onları becerikli ve büyüleyici buluyordu. Onlarla konuşa konuşa, kendisini gerçekten hasta olarak görmeye başlamış, bir zamanlar bizim için feda ettiği bir şeyi yapmaya, kendine bakmaya, kendini düşünmeye koyulmuştu. Sonuç olarak, ben ondan ve kardeşlerimden kurtulduğum gibi o da bizden kurtulmuştu ve enerjilerimiz teker teker, birbirimizden bağımsız olarak gelişti.</p>

  <p class="p7">Ama gene de, ben, yeni kazanılmış harikalarımı ondan gizlemek istemedim. Dinlediğim ve hoşlandığım her konferansı ona bütün ayrıntılarıyla yazıyor, ya da anlatıyordum. Onu hiç ilgilendirmeyen konuları, örneğin Kalahari'deki Buşmanları, Doğu Afrika faunasını ya da hayvanlarını, Jamaika adasını da dinlemek durumunda kalıyordu; öte yanda</p>

  <p class="p7">Zürih'in mimari geçmişini, ya da özgür irade sorunuyla ilgili görüşleri anlatan mektuplarımı da ister istemez okuyordu. İtalya'daki Rönesans sanatında söz ettiğim de oluyordu &mdash;bu, hâlâ ilgisini çeken bir konuydu ve o bahar, Floransa'ya yapacağı geziden önce kesinlikle görmesi gereken eserler konusunda önerilerimi almıştı. Güzel sanatlar alanındaki deneyimsizliğinden utanıyor, ama arada bir kendisine neyin nasıl olduğunun söylenmesine soğuk bakmıyordu. İlk insanlar konusunda anlattıklarımla alay etti, hele doğal tarihle ilgili mektubumu hiç beğenmedi. Kendisi benden çok şey gizlediğinden, benim de aynı şeyi yaptığımı varsayıyordu. Onu sıkan konularda yazılmış bu sayfalarca yazıların, yaşadığım kişisel olayları örtbas etmek amacıyla yazıldığına kesinlikle emindi. Bilim kokan her şeye taktığı küçümseyici adla, &ldquo;Ispanağın Filojenisi&rdquo;ni anlatmak yerine, yaşamımla ilgili gerçek haberleri yazmamı istiyordu durmadan. Kendimi bir yazar olarak görmem, pek de isteksizce kabul ettiği bir şey değildi, önüne koyduğum oyun taslakları ve şiirleri, hatta ona adayıp postaladığım tamamlanmış bir oyunu bile hafife almadı, baltalayıcı sözler söylemedi. Bu çalışmaların değeriyle ilgili kuşkularını asla dile getirmedi; belki de yazarı ben olduğum için kesin bir yargıya varamıyordu ayrıca. Ama &ldquo;bilim&rdquo; kokan her şeyi acımasızca elinin tersiyle itiyordu, mektuplarda bu konuda hiçbir şey okumak istemiyor, bunların benimle hiçbir ilgisinin bulunmadığını, yalnızca kendisini yanıltma girişimleri olduğunu yazıyordu</p>

  <p class="p7">O dönem, aramızda daha sonra baş gösteren yabancılaşmanın ilk tohumlarının atıldığı dönem oldu. Uyanması için elinden gelen her şeyi yaptığı, beslediği merakım, kendisine yabancı bir yönde gelişmeye başlayınca, benim içtenliğimden, doğruluğumdan ve kişiliğimden kuşku duymaya başladı; düzenbaz bir aktör olarak gördüğü Büyükbabama, en büyük düşmanına çekmem olasılığı onu korkutuyordu.</p>

  <p class="p7">Ama gene de, yavaş bir süreçti bu, zaman aldı; bu sürecin tamamlanması için daha çok konferansa gitmem, duyduklarımı anlatmam ve etkilerinin onda birikim yapması gerekti. 1919 Noel&rsquo;inde, Yalta'ya girişimden üç ay sonra, ona adadığım oyunun, <span class="t13">Junius Brutus</span>'un etkisi altındaydı hâlâ. Ekim başlarından beri çalışıyordum bu oyun üzerinde, çalışmam için bana verilen arkadaki sınıfta, geceler boyu yazdım, akşam yemeğinden sonra dokuza ya da daha geç saatlere kadar oturuyordum.</p>

  <p class="p7">Ev ödevlerimi çoktan bitirmiş olurdum, eğer birini aldatmam söz konusuysa, bu annem değil, &ldquo;Frauleins Herder&rdquo; ya da Herder Hanımlardı. Günde iki saat Annem için yazmakta olduğum bir oyun üzerinde çalıştığımdan haberleri yoktu. Bu benim gizimdi, hiç kimse duymamalıydı.</p>

  <p class="p7">Tarquinii'yi deviren Junius Brutus, Roma Cumhuriyetinin ilk konsülüydü. Cumhuriyetin yasalarını öylesine ciddiye almıştı ki, kendi oğullarını ölümle cezalandırmış ve Roma Cumhuriyetine karşı bir harekete katılmaları nedeniyle idam ettirmişti. Öyküyü Livy'den almıştım, beni derinden etkilemişti, çünkü Babam Brutus'un yerinde olsaydı, oğullarını bağışlardı diye düşünmüştüm, bundan emindim. Ama <span class="t13">onun</span> öz babası, sözünü dinlemediği için ona lanet okuyabilmişti. Sonraki yıllarda, Büyükbabamın, Annemin acı acı yüzüne vurduğu bu lanetin yarattığı suçluluk duygusundan kurtulamadığına tanık olmuştum. Livy bu konuda pek bir şey söylemiyordu, kısa bir bölümdü. Brutus'a oğullarının yaşamı için kendisiyle mücadele eden bir eş yarattım. Kadın onu ikna edemiyor, oğulları idam ediliyor, o da umutsuzluk içinde kendini bir uçurumdan Tiber'e atıyordu. Oyun, annenin tanrılaşmasıyla son buluyordu. Son sözcükler (kadının ölümünü haber alan Brutus'a söyletiliyordu bunlar) şöyleydi: &ldquo;Kendi oğullarını katleden babaya lanet olsun!&rdquo;</p>

  <p class="p7">Bu Anneme çifte övgü oldu; yazdığım aylar boyunca adeta elimi kolumu bağlayan birinci övgünün farkındaydım; hatta onu, hastalığını geçirecek kadar sevindireceğini umuyordum. Çünkü esrarengiz bir hastalığı vardı, doktorlar tam bir tanı koyamıyorlardı; dolayısıyla bu türden yöntemlerle ona yardımcı olmaya çalışıyordum. İkinci gizli övgüye gelince, bunu bilmeden yapmış oluyordum: Oyunumun son dizesi, aileden birkaç kişinin, özellikle de annemin, lanetiyle oğlunu öldürdüklerine inandıkları Büyükbabamı mahkûm ediyordu. Zaten, Büyükbabamla Annem arasında geçen, Viyana'da tanık olduğum kavgalarda, kararlı bir tavırla annemin tarafını tutmuştum. Belki bu gizli mesajı da almıştı; konuyu hiç tartışmadık, dolayısıyla kesin bir şey söyleyemem.</p>

  <p class="p7">Ön dört yaşında yeteneklerini ortaya koyarı genç yazarlar olmuştur, olmaktadır belki. Ben, kesinlikle bunlardan biri değildim. Oyun berbattı, biri kısa diğeri uzun iki heceli ölçüye göre yazılmıştı güya, acemi işi, şişirilmiş, inişli çıkışlı bir metindi, bütün ayrıntılarda Schiller'in etkisinin görülmesi amaçlanmıştı, ancak bu etki, her şeyin gülünç olması şeklinde kendini gösteriyordu, dizeler ahlâk ve soylulukla yapış yapıştı, gevezelikten başka bir şey yoktu, ayrıca da derinlikten yoksundu, sanki her biri diğerinden yeteneksiz altı çift elden geçmişti de asıl metin tanınmaz hale gelmişti. Bir çocuğun büyük bir ciddiyetle bir yetişkinin giysileri ya da kılıfı içinde dolaşması doğru değildir; aslında bu kötü deneyimden hiç söz etmeyecektim, ama çok önemli bir noktayı açığa çıkardığından, değinmeden edemedim: ölüm cezası ve onu uygulama buyruğu karşısında erken yaşlarda duyulan korku. Bir buyrukla ölüm cezası arasındaki ilişki, o zamanlar bildiğimden çok daha farklı nitelikte olsa da, ileriki yıllarda onlarca yıl boyunca beni meşgul etti, halâ da yakamı bırakmış değil.</p>

  <h3 class="h31"><a id="ncx695"></a><a id="a86"></a><a id="a85"></a>Büyük Adamlar Arasında</h3>

  <p class="p7">Oyunu vaktinde bitirdim ve Noel&rsquo;den önceki haftalar boyunca temize çektim. 8 Ekimde başladığım ve 23 Aralıkta bitirdiğim böylesi uzun bir işe girişmek, beni tanımadığım, yeni bir sevinç dünyasına soktu. Geçmişte, bitmez tükenmez haftalar boyunca masallar, öyküler uydurmuş, onları bolüm bölüm kardeşlerime anlatmıştım; ama bunları hiç yazmadığımdan, önümde görmüyordum. Beş perdelik bir trajedi olan ve çok sevimli, açık gri bir defteri doldurmuş bulunan <span class="t13">Junius Brutus</span> yüz yirmi bir sayfadan fazla tutmuş, 2298 dizeden oluşmuştu. Bu iş, on hafta boyunca benim en önemli etkinliğimdi, Yalta'daki hanımlardan ve kızlardan, üstelik sırdaşım olan Trudi'den bile gizli tutmaksa, işin önemini artırıyordu. İçimde pek çok yeni rüzgârları esiyordu, büyük bir tutkuyla kendimi kaptırdığım şeyler oluyordu ama gene de, yaşamımın gerçek anlamı, her gün, Annemi taçlandırma işine ayırdığım o iki saate sıkışmıştı. Her şeyi tek tek anlatmak üzere ona gönderdiğim haftalık mektuplar, gururla süslenmiş bir imza ve altında şu sözlerle son buluyordu: &ldquo;In.spe <span class="t13">poeta clarus.&rdquo;</span> Gittiği okullarda Latince öğrenmiş değildi, ama Latince kökenli dilleri bildiğinden, bu sözcüklerin anlamını çıkarabilirdi. Gene de, <span class="t13">&ldquo;clarus&rdquo;</span> (eşsiz, ünlü) sözcüğünü &ldquo;clear&rdquo; (açık, net) şeklinde anlamasın diye tümcenin Almancasını da yazıyordum.</p>

  <p class="p7">Tümceyi gözümün önünde görmek hoşuma gidiyordu. Hem de iki kez, bir Latince, bir Almanca, üstelik kendi el yazımla ve de büyük yazarlara büyük saygı duyan Anneme yazdığım mektupta okuyunca, büsbütün gururlanıyordum. Ancak o dönemlerde yazma hevesimi körükleyen şey, Anneme duyduğum sevgi değildi yalnızca. Bütün suç, eğer huna suç denebilirse, <span class="t13">Pestalozzi Okul</span> Takvimi&rdquo;ndeydi. Üç yıldır bana eşlik ediyordu bu küçük takvim, öğrenilecek çok ilginç olguları içeren hu takvimi okurken, büyük adamların resimleri, benim için bir tür yasa maddeleri içeren tablolar haline geldi. İki güne bir resim düşüyordu, yani tam yüz seksen iki resim vardı. Etkileyici fırçalardan çıkmış portreler ve altlarında, sahiplerinin yaşamöyküsü, başarıları ve yapıtları hakkında birkaç kısa ve özlü satır yer alıyordu. Takvim ilk elime geçtiği 1917 yılında müthiş ilgimi çekmişti. Columbus, Cook, Humboldt, Livingstone, Stanley, Amundsen gibi gezginler vardı içinde. Ayrıca büyük yazarlar da vardı. Takvimi rastgele açtığımda ilk karşıma çıkan Dickens olmuştu; yazarın resmini ilk kez görüyordum, 6 Şubat sayfasının sol üst köşesindeydi ve yanında, tarihten sonra şu alıntı yer alıyordu: &ldquo;İnsanlar curcunası içinde en aşağıdakine bir bakış bak!&rdquo; &mdash; bu tümce öylesine benim bir parçam haline geldi ki, onunla ilk karşılaştığım gün sanki hiç olmadı gibi geliyor şimdi. Ama Shakespeare de oradaydı, <span class="t13">Robinson Crusoe'su,</span> babamın bana verdiği ilk İngilizce kitaplardan biri olan Defoe vardı; aynı şekilde, Dante ve Cervantes, Schiller, elbet Annemin sık sık sözünü ettiği Moliere ve Victor Hugo, <span class="t13">Antik Ça</span><span class="t13">ğ</span> <span class="t13">Söylenceleri</span> kitabından tanıdığım Homeros, öykülerinden evde sürekli söz edilen ama hâlâ benden uzak tutulan <span class="t13">Faust'un</span> yazarı Goethe, &ldquo;Mücevher Kutusu&rdquo;nu okulda steno derslerinde kullandığımız Hebel ve Almanca şiirler kitabından tanıdığım birçok başka yazar takvimde yer almıştı. Görmeye dayanamadığım Walter Scott'u yırtmak istedim ve mürekkepli kalemle karalamaya başladım. Ama içim rahat değildi, işe yeni koyulmuşken, Anneme tasarımı açıkladım. &ldquo;Çocukça bir davranış,&rdquo; dedi. &ldquo;O kendini savunamaz. Bu hareketin onu yeryüzünden silmez. En ünlü yazarlardan biri kendisi, gene de kitaplarda yer alacak. Ama biri senin takvimini görürse, utanırsın.&rdquo; Daha şimdiden utanmıştım ve yıkıcı çalışmalarıma hemen son verdim.</p>

  <p class="p7">Bu büyük adamlarla harikulade bir yaşam sürüyordum. Bütün uluslardan, bütün alanlardan birçok ünlü bir aradaydı. Müzikçiler hakkında fazla bir şey bilmiyordum; piyano dersleri alıyor ve konserlere gidiyordum. Bach vardı, Beethoven, Haydn, Mozart vardı, Schubert vardı. <span class="t13">Aziz Matthew'nun Tutkusu</span> adlı parçanın Annem üzerindeki etkisine tanık olmuştum. Diğerlerine gelince, parçalarını çalabiliyordum, müziklerini dinliyordum. Ressam ve yontucuların adları ancak Yalta'da benim için anlamlı olmaya başladı; iki üç yıl boyunca onların portrelerine çekingen gözlerle baktım ve kendimi suçlu hissettim. Takvimde Sokrates de vardı, Platon, Aristoteles, Kant da vardı. Matematikçiler, fizikçiler, kimyacılar ve adlarını hiç duymadığım doğa bilimciler vardı. Örneğin oturduğumuz <span class="t13">Scheuchzerstrasse</span> bunlardan birinin adını taşıyordu; takvimde tıklım tıklım kaşif bulunuyordu. Bu Cennetin ne kadar zengin olduğunu anlatamam. Herr Profesörün, bunların yanında solda sıfır kaldığını anlasın diye doktorları tek tek Anneme gösteriyordum. İşin en güzel yatı, fatihlerle generallerin takvimde son derece üzücü roller üstlenmiş olmalarıydı. Takvimi yayımlayanlar, insanlığı yok edenleri değil de ona <span class="t13">hizmet</span> edenleri bir araya getirmeye özen göstermişlerdi. Büyük İskender, Caesar ve Napoleon'un portreleri vardı ama o takımdan başka kimseyi anımsamıyorum, bunlar da, 1920 yılında takvimden atılmaları nedeniyle aklımda kalmış. &ldquo;Bu ancak İsviçre'de mümkündür,&rdquo; demişti Annem. &ldquo;Burada yaşadığımıza seviniyorum.&rdquo;</p>

  <p class="p7">Belki de takvimdeki büyük adamların dörtte biri İsviçreliydi. Çoğunun adını duymuş değildim. Araştırma zahmetine de katlatmadım; garip bir tarafsızlıkla kabul ettim onları. Takvime adım veren Pestalozzi bir çoğunu şişirmişti. Bu, belki geri kalanlar için de geçerliydi. Ama bir İsviçre takvimi olması nedeniyle orada bulunmaları da olasıydı. İsviçre tarihine saygı duyuyordum; cumhuriyetçi olduklarından, eski Yunanlar kadar değerliydiler benim için. Sonuç olarak, içlerinden hiçbirine kuşkuyla bakmıyor, erdemlerinin, beni etkilemesini, değiştirmesini diliyordum.</p>

  <p class="p7">Bu adlarla yaşadığımı söylemek abartma olmayacaktır. Sayfaları karıştırmada geçirdiğim tek bir gün yoktu, resim altı yazılarını da ezbere biliyordum. Bunlar ne kadar kesin görünürse, o kadar hoşuma gidiyordu. Takvimde üstünlük sıfatları kaynıyordu; sayısız &ldquo;en büyük şu&rdquo; ve &ldquo;en büyük bu&rdquo; örneği belleğimde yığılı duruyor. Bir de bunun kuvvetlendirildiği görülüyordu: &ldquo;bütün zamanların&rdquo; en büyük şusu ya da busu. Böcklin, bütün zamanların en büyük ressamlarından biriydi, Holbein, bütün zamanların en büyük portre ressamıydı; kâşifler hakkında bir iki şey biliyordum, Stanley'in Afrika'nın en büyük kaşifi olarak gösterilmesini doğru bulmamıştım, Livingstone'u çok daha fazla seviyordum, çünkü o aynı zamanda bir doktordu ve köleliğe kafa tutmuştu. Tüm diğer alanlarda, okuduklarımı yuttum. !ki kişi için &ldquo;büyük&rdquo; yerine &ldquo;muhteşem&rdquo; sözcükleri kullanılmıştı: Michelangelo ve Beethoven'in yerleri ayrıydı.</p>

  <p class="p7">Bu itici gücün iyi bir şey olup olmadığına karar vermek kolay değil; ama beni fırtına gibi esen umutlarla doldurduğu kuşku götürmez. Sürekli hu beylerin arasında dolaşmaya hakkım olup olmadığını hiç sormadım kendime. Elime geçtikçe sayfaları çeviriyordum, onlar bana aitti, bu büyük adamlar, benim kutsal ikonlarımdı. Ne olursa olsun, bu karşılıklı ilişki, büyük ölçüde annemden aldığım hırsımı artırmakla kalmıyor, içimde müthiş bir saygı uyandırıyordu. Hafife alınmıyorlardı, saygıdeğer kişilerle aradaki uzaklık, ölçülemez gibi görünüyordu. İnsan onların başarılarına olduğu kadar yaşamlarına da hayranlık duyuyordu. İnsan anlaşılmaz bir şekilde, biri ya da ötekiyle yarışmaya kalkıyordu gerçi ama gene de duyup işitmediği alanlarda etkinlik göstermiş, asla öykünemeyeceğini bildiği için şaşırmakla yetindiği çalışma süreçlerinden geçmiş çok sayıda ünlü kalıyordu geriye ve işte, bu insanların aslında gerçek birer mucize olmalarının nedeni buydu. Fikirlerinin zenginliği, yaptıkları işlerin çeşitliliği, başarıları elde etmede sahip oldukları eşit haklar, geçmişlerinin çeşitliliği, dilleri, yaşadıkları çağlar, öte yanda yaşam sürelerinin birbirlerinden farklı oluşu (bazıları çok genç ölmüşlerdi)... Bana daha güçlü bir büyüklük duygusu, zenginlik duygusu verebilecek ne vardır dünyada, bilemiyorum, insanlık için umut beslememi, bu yüz seksen iki en iyi akıllar topluluğunda başka ne sağlayabilir, bilemiyorum.</p>

  <h3 class="h31"><a id="ncx702"></a><a id="a87"></a><a id="a88"></a>İnsan Yiyen Devin<br />
  Zincire Vurulması</h3>

  <p class="p7">23 Aralık günü, <span class="t13">Junius Brutus</span> Arosa'ya yola çıktı, pakette, Annemin onu nasıl okuyacağını anlatan talimatların yer aldığı uzun bir mektup vardı: Önce bir oturuşta okuyacak, bir genel izlenim edinecekti, ama sonra ikinci kez elinde bir kalemle, bölüm bölüm okuyacak, ayrıntıları eleştirel gözle inceleyecek ve bana görüşlerini içeren bir rapor gönderecekti. Beklediğim gün gelmişti, isteklerim ve beklentilerim konusunda bayağı yüksekten atıyordum, oysa bu &ldquo;yapıt&rdquo;ın ne kadar berbat olduğunu ve en küçük bir umut beslemem için gerekli yeterlilikten ne kadar uzak bulunduğunu kısa sürede anlamıştım; kendini beğenmiş havalarında yazdığım hiçbir şeye güvenmemeye o dönemde başlamış olsam gerek.</p>

  <p class="p7">Büyük patırtı, ertesi gün, oyun daha Annemin eline geçmeden koptu. Hâlâ Zürih'te oturan ve haftada bir kez düzenli olarak ziyaret ettiğim Anneannemle Emestine Teyzeyi görmeye gitmem gerekiyordu. Fraulein Vogler&rsquo;in evinde, Annemin evlenmemesi için verdiğim ve kazandığım o gece savaşından sonra anneannem ve teyzemle olan ilişkilerim değişmişti. Annemi yeniden evlenmeye razı etmenin yararsız olduğunu biliyorlardı, beni perişan edecek bir şeyi yapmasını istemelerini duymaya bile yanaşmıyordu. Annemin bu ortanca kardeşiyle aramda dostluğa benzer bir şey bile gelişmişti; şimdi artık Ardittilere çekmediğimi ve para kazanmayı düşünmek yerine, bir &ldquo;ideal&rdquo; uğraş seçmeye kararlı olduğumu anlamaya başlamıştı.</p>

  <p class="p7">Anneannem yalnızdı, daha kapıda bana önemli bir haberi olduğunu söyledi: Manchester'lı Solomon Dayı gelmişti, teyzem onunla birlikte nerdeyse burada olurdu. Manchester'dan ayrıldığımdan beri tam altı buçuk yıldır görmediğim, İngiltere&rsquo;deki çocukluğumun yamyam devi, Zürih'e gelmişti demek. Aradan Viyana dönemi geçmişti, Wilson'la On Dört ilkesine bağlanan umutlarla sona eren bir dünya savaşı geçmişti ve şu sıralarda, büyük bir düş kırıklığı &mdash;Versailles&mdash; yaşanıyordu. Dayımdan sık sık söz edilirdi, Annemin ona olan hayranlığı azalmamıştı. Ama bu yalnız ve yalnız onun ticaretteki başarısından kaynaklanıyordu ve o zamandan bu yana Annemle haramda öylesine çok şey geçmiş, akşam okumalarımızda öylesine büyük adamlar ortaya çıkmıştı ki, sonra gerçek dünyada, büyük bir istekle izlediğim öylesine büyük değişiklikler olmuştu ki, dayım ve onun gücü, gözümde küçülmüştü. Her zaman olduğu gibi onu hâlâ bir canavar olarak, bütün alçaklıkların elle tutulur simgesi olarak görüyordum, imgesi, acımasız, korkunç bir biçime dönüştü gözümde &mdash;bu da onun niteliklerine tam tamına uyuyordu, ama artık onu tehlikeli bir varlık olarak görmüyordum. Üzülmemek için onu alt edecektim. Teyzem tek başına gelip de, dayımın bizi aşağıda beklediğini, gezmeye götüreceğini söylediğinde, sevinç gibi bir şey duydum; on dört yaşında bir oyun yazan olan ben (oyun postaya verilmişti) onun karşısına çıkmak ve onunla boy ölçüşmek istiyordum.</p>

  <p class="p7">Hiç tanıyamadım dayımı; beklediğimden daha iyi görünüyordu, yüzü ilk bakışta çirkin gelmiyordu insana, en azından bir yamyam devinkine benzemiyordu. İngiltere'de bunca yıl kaldıktan sonra hâlâ akıcı bir Almanca konuşmasına şaşırdım, bu, aramızda yeni bir dildi. Beni, kendisiyle İngilizce konuşmaya zorlamamasını, nerdeyse bir soyluluk işareti olarak algıladım; uzun süredir İngilizcem körelmişti; ciddi konuşmalarda, Almanca konuşmayı yeğliyor, kendimi daha güvenli hissediyordum.</p>

  <p class="p7">&ldquo;Zürih'teki en güzel pastane hangisi?&rdquo; diye sordu hemen. &ldquo;Sizi oraya götürmek istiyorum.&rdquo; Emestine Teyze, Sprüngli'yi söyledi; tutumlu biriydi bu teyzem bu yüzden daha da kerli ferli bir yer olan Huguenin&rsquo;in adını vermeye çekindi. <span class="t13">Bahnftöfstrasse</span> boyunca yürüyerek gittik Sprüngli'ye; teyzem, bir işim var diyerek bir süre geç geldi; biz de, erkek erkeğe hemen politika konuşmaya başladık. Müttefikleri, özellikle de dayımın oradan gelmesi nedeniyle İngiltere'yi müthiş eleştiriyordum; Versailles Anlaşmasının adil olmadığını, Wilson'un vaat ettiği her şeyle çeliştiğini söyledim. Bazı noktalara dikkatimi çekti, ama hayli sakindi; ciddiliğimin hoşuna gittiğini hissediyordum, beni konuşturup hakkımda bir kanıya varmak istiyordu. Ama çok az konuşmasına karşın, Wilson aleyhinde bir görüş dile getirmek istemediğini fark ettim. Versailles'la ilgili olarak da, &ldquo;Ekonomik etmenler rol oynuyor burada,&rdquo; dedi. &ldquo;Sen daha anlamazsın... Hiçbir ülke, bedavadan savaş çıkarmaz.&rdquo; Beni asıl şaşırtansa şu sorusu oldu: &ldquo;Brest&ndash;Litowsk'a ne diyorsun? Sence Almanlar kazansaydı, başka türlü davranırlar mıydı? Zafer zaferdir.&rdquo; Şimdi ilk kez olarak gözlerini tam anlamıyla bana dikmişti: soğuk, mavi bakışlardı bunlar, dayımı o an iyice anımsadım.</p>

  <p class="p7">Ernestine Teyze Sprüngli'de bize katıldı. Dayı, o havalı tavırlarıyla hepimize pasta ve kakao ısmarladı, ama kendisi hiçbir şeye dokunmadı, tabak orada değilmiş gibi önünde duruyordu; önemli bir iş için geldiğini, fazla vaktinin olmadığını söyledi, ama önümüzdeki birkaç gün içinde Arosa'ya gidip Annemi mutlaka görmek istiyordu. &ldquo;N^<span class="t16">&ndash;</span> onun hastalığı?&rdquo; diye sordu ve hiç beklemeden kendi kendine yanıtladı: &ldquo;Ben hiç hasta olmam, buna zamanım yok çünkü.&rdquo; sonra bizleri uzun süredir görmediğini ve şimdi arayı kapatmak istediğini ekledi. &ldquo;Başınızda erkek yok, bu böyle olmaz.&rdquo; Aceleye getirilmiş bir şekilde söylendi bu söz ama kötü niyetli bir hava sezmedim sesinde. &ldquo;Peki sen ne <span class="t13">yap</span><span class="t13">ı</span><span class="t13">yorsun</span> bakalım?&rdquo; diyerek bana döndü ansızın, sanki konuşmaya şu an başlıyorduk. <span class="t13">Yap</span><span class="t13">ı</span><span class="t13">yorsun</span> sözcüğü vurgulanmıştı, önemli olan <span class="t13">yapmakt</span><span class="t13">ı</span><span class="t13">,</span> geri kalan her şey ıvır zıvırdı ona göre. İşlerin kızıştığını hissettim ve azıcık duraksadım. Teyzem bana arka çıktı, kadife gibi gözleri vardı ve zorunlu olduğunda kadife gibi konuşabilirdi de.</p>

  <p class="p7">&ldquo;Biliyorsun,&rdquo; dedi, &ldquo;Üniversiteye gitmek istiyor.&rdquo;</p>

  <p class="p7">&ldquo;Bu söz konusu bile olamaz. O ticarete atılacak!&rdquo; Sözcükleri Viyana aksanıyla söylüyordu, bu söyleyiş biçimi, söylediklerine kesinlik katıyordu. Bunu, ailenin iş hayatına yaptığı katkılar, bu alanda gösterdiği başarılar konulu uzun bir söylev izledi. Hepsi de iş adamıydılar ve kendisi, ticarette ne büyük başarılar elde edilebileceğinin canlı kanıtıydı. Başka bir dal seçen tek kişi kuzeni Dr. Arditti olmuş, kısa süre içinde de pişmanlık duymuştu. Doktor hiç para kazanmazdı, zenginlerin getir götürcüsünden başka neydi ki bir doktor? Küçücük bir rahatsızlık için koşup gitmek zorundaydı, oysa insanların ne hastalığı vardı ne bir şeyleri. &ldquo;Tıpkı baban gibi,&rdquo; dedi, &ldquo;şimdi de annen gibi.&rdquo; Dr. Arditti bu yüzden mesleği bırakmış, diğer bütün Ardittiler gibi iş hayatına atılmıştı. Kuş beyinli, on beş yılını okullarda ve kendisini hiç ilgilendirmeyen insanların hastalıklarıyla heba etmişti. Ama neyse ki şimdi yerine oturmuştu. Belki de on beş yıl yitirmiş olmasına karşın hâlâ zengin olma şansı vardı. &ldquo;Kendisine sor! Anlatsın! Göreceksin aynı şeyleri söyleyecek!&rdquo; Bu Dr. Arditti, ailenin baş belasıydı, hep karşıma çıkıyordu. Anlatamayacağım ölçüde nefret ediyordum ondan, Zürih'te oturuyordu ama gene de gerçek mesleğine ihanet eden bu adama bir şey sormayı aklımdan bile geçiremezdim.</p>

  <p class="p7">Teyzem içinde bulunduğum durumu anlıyordu, belki de babamdan öylesine acımasız bir şekilde söz etmesi nedeniyle korkuyordu da. &ldquo;Biliyorsun,&rdquo; dedi, &ldquo;bilgiye karşı müthiş bir açlık duyuyor o.&rdquo;</p>

  <p class="p7">&ldquo;Tamam, tamam! Bir genel eğitim, bir ticaret okulu, sonra çıraklık dönemi ve sonra da ticaret! Hepsi bu!&rdquo; Sözünü sakınmıyor, makinalı tüfek gibi konuşuyordu; bu arada hiç yüzüme bakmadı, ama sanki söyledikleri bana değil de onaymış gibi kardeşine dönüp şu sözleri söylerken gülümsedi bile: &ldquo;Biliyor musun, bütün yeğenlerimi benim şirkette toplamak istiyorum. Nissim bir iş adamı olacak, George da öyle; çok sürmez, benim Frank büyür, bunlar da yetişmiş olur, başlarında Frank'la gül gibi çalışır giderler!&rdquo;</p>

  <p class="p7">Başımda Frank! Ben bir iş adamı! İçimden onu yumruklamak geliyordu. Kendimi tuttum, vaktim dolmadan izin istedim, yanlarından ayrıldım. Sokağa çıktığımda başım alev alev yanıyordu, o öfke içinde, ticaret peşimden kovalıyormuşçasına, Tiefenbrunnen'e kadar koştum. İlk anda yüreğimi saran ilk duygu gururum oldu. &ldquo;Frank patron, ben memur, ben, ben...&rdquo; sonra adım geliyordu. O anda tehlikede olduğum zamanlarda yaptığım gibi adıma sığındım. Onu seyrek kullanırdım, adımla çağrılmaktan hoşlanmazdım. Adım, gücümün saklandığı hazneydi, belki hangi ad olursa olsun, bana ait olmakla bu görevi görecekti, ama bu ad, daha bir hazineydi. Hakaret tümcesini kendi kendime tekrar tekrar söyledim. Sonunda yalnızca ad kaldı geriye. Yalta'ya geldiğimde, kendi kendime yüzlerce kez söylemiştim bu adı ve ondan öylesine büyük bir güç almıştım ki, hiç kimse bende bir gariplik sezmedi.</p>

  <p class="p7">Yirmi dört Aralık akşamıydı, Yalta'da Noel kutlamaları başlamak' üzereydi. Haftalardan beni başka hiçbir şey konuşulmuyordu burada. Hazırlıklar gizli yapılıyordu; Trudi'nin bana dediğine göre, bu yılın en&ndash; büyük olayıydı. İkiyüzlülüğe karşı büyük bir öfkeyle savaşan bu kız, bana çok güzel bir gece geçirileceğini söylemişti. Evimizde, birbirimize armağanlar verirdik, ama hepsi bu kadar. Annem dindar değildi, dinler arasında ayrım gözetmezdi. Lessing'in <span class="t13">Burgtheater</span>'daki <span class="t13">Ak</span><span class="t13">ı</span><span class="t13">ll</span><span class="t13">ı</span> <span class="t13">Nathan</span> adlı oyunu, bu konudaki yaklaşımını kesinlikle belirlemişti. Ama memleketteki geleneklere ilişkin anıları ve belki de ayrıca doğal gururu, Noel&rsquo;i bütünüyle kutlamasına engel oluyordu. Bu durumda, yalnızca armağanlarla küçücük bir ödün vermiş oluyordu.</p>

  <p class="p7">Yalta'da her şey süslenmişti; vaktimizin çoğunu geçirdiğimiz salon normalde çıplak ve asık suratlı bir yerken bu gece sıcak renklerle ışıl ışıl parlıyor, mis gibi çam kokuyordu. Salona bitişik çok daha küçük bir alanda, &ldquo;kabul salonu&rdquo;nda kutlama başladı:. Burada, özel konserlerde kullanılan piyano bulunuyordu. Piyanonun tam üstünde duvarda, odanın küçüklüğü nedeniyle bana hep dev boyutluymuş gibi görünen bir resim asılıydı: Böcklin'in <span class="t13">Kutsal Koru</span> adlı tablosu. Başlangıçta onu özgün tablo sanmış ve bir evde ilk kez &ldquo;gerçek&rdquo; bir tablo görmenin şaşkınlığı içinde bakmıştım ona. Ama sonra bir gün, Frâulein Mina ressamının <span class="t13">kendisi</span> olduğunu, tablonun kendi ellerinden çıkma bir kopya olduğunu söyledi. Kendisini &ldquo;çiçek&ndash;çocukları&rdquo;na tümüyle adamadan önce, ressamlığının ilk dönemlerinde yapmıştı bunu; resim aslına öyle bir benziyordu ki, eve gelen ve bu konuda henüz aydınlatılmamış bir konuk, onu orijinal sanabilirdi. Şimdi, Frâulein Mina, eserinin önünde oturmuş, biz Noel şarkıları söylerken piyanoda eşlik ediyordu. Evdeki en iyi piyanist değildi kuşkusuz, ama şarkıları çalar ve söylerken yaşadığı duygular, bulaşıcıydı. Hepimiz de odaya doluşmuştuk; fazlaca yer yoktu ve herkes, bütün becerisini döktürüyordu. &ldquo;Sessiz Gece, Kutsal Gece&rdquo; ve &ldquo;Sen Ey Mutlu, Sen Ey, Kutsal,&rdquo; şarkılarından sonra, herkesin uygun gördüğü ve de sevdiği bir şarkıyı istemesine izin veriliyordu. Bütün isteklerin yerine getirilmesi hayli uzun sürdü, ben en çok bu işin böyle sürüp gitmesinden ve hiç kimsenin aceleci davranmamasından hoşnuttum. Sanki herkeste armağan alma sabırsızlığı yokmuş gibi, başkalarının sürpriz armağanlar karşısındaki şaşkınlığını bir an önce görmeye can atmıyormuş gibi rahat rahat söyleniyordu şarkılar. Ama sonra sıra olunup da herkes evin en arkasındaki odaya geçmeye hazırlandığında, adımlar hızlandı; en küçüğümüz tatile gelmiş bir Viyanalı çocuktu ve başı çekiyordu, o sıralarda Viyanalıdan sonra ben geliyordum, böylece yaş sırası olmuş halde odaya geçtik. Sonunda büyük masanın başında dikildik, bütün armağanlar çok güzel, süslü paketler içindeydi, ayrıca herkese benden birkaç dize taşlama sunuluyordu; uyak yapma fırsatlarını hiç kaçırmazdım. Bana, bir devenin üzerine çıkmış gayet hareketli bir Tuareg heykelciği düştü, altında, isim ve <span class="t13">Afrika Gezgini</span> sözcükleri okunuyordu. Armağan edilen kitaplar bile daha iyi bir gelecek kavramıma uyuyordu: Nansen'in <span class="t13">Eskimo Ya</span><span class="t13">ş</span><span class="t13">am</span><span class="t13">ı</span><span class="t13">,</span> eskilerden bugüne birçok resim içeren <span class="t13">Eski Zürih,</span> Umria'dan gezi notlarını içeren <span class="t13">Sisto e Seslo.</span> Dolayısıyla, o dönemde beni baştan çıkaran, saatlerimi dolduran pek çok şey vardı, bütün bunlardan haberi bile olmayan, buz gibi çirkin sözcüklerini şarkı söylerken bile duymakta olduğum dayım sonunda kafamdan kovuldu ve sessizliğe gömüldü.</p>

  <p class="p7">Bayram yemeğinden sonra geç vakitlere dek müzik vardı. Eski kiracılardan bir şarkıcı gelmişti, bitişik binada eşiyle birlikte oturan belediye orkestrası çellisti Herr Gamper gelmişti, ayrıca bizim piyanistlerimiz, Trudi'yle ona harikulâde şarkılarıyla eşlik eden Hollandalı bir kız vardı. Her şey öylesine güzeldi ki, öç almayı düşledim. Dayımı bir sandalyeye zincirleyerek&ndash; onu oturup dinlemeye zorladım. Manchester'da, müziğe hiçbir zaman dayanamazdı. Uzun süre bir yerde oturamaz, zıp zıp zıplardı. Ama onu sandalyeye öyle bir sıkı bağlamıştım ki, şimdi kaçamıyordu. Sonunda kibarlığı bir yana bıraktı ve sırtında sandalyeyle sıçraya sıçraya evden dışarı çıktı. Çok gülünç bir manzaraydı bu &mdash; üstelik bütün kızlar, Herr Gamper ve de hanımlar ona bakıyordu. Annem onu keşke böyle görse diye düşündüm ve ona yarın her şeyi yazmaya karar verdim.</p>

  <h3 class="h31"><a id="ncx717"></a><a id="a90"></a><a id="a89"></a>Kendinden Nefret Ettirme</h3>

  <p class="p7">Annemden ve kardeşlerimden ayrılışımın ilk kışı, okulda büyük güçlükler yaşamama yol açtı. Son birkaç aydır, bazı okul arkadaşlarım arasında olağandışı bir tutukluk, bir uzaklaşma hissediyordum, ama bu uzaklık, yalnızca içlerinden bir ikisinin alaylı sözcükleriyle kendini belli ediyordu. Olan bitenden haberim yoktu. Davranışlarımın, herhangi bir kişiyi incitebileceği aklımdan geçmezdi, değişen bir şey yoktu çünkü, birkaçı dışında okul arkadaşlarım aynıydı, hepsiyle de iki yıldır birlikteydik. Sınıf, 1919 baharında iyice küçüldü; birkaç kişi Yunanca öğrenmek için <span class="t13">Literargymnasium'a</span>, edebiyat bölümüne geçti. Latince ve diğer dilleri öğrenmek isteyenlerse, <span class="t13">Realgymnasiumda</span> dört şubeye ayrıldı.</p>

  <p class="p7">Bu dağıtımla birlikte, birkaç yeni öğrenci aramıza katılmıştı; bunlardan biri Tiefenbrunnen'de oturan Hans Wehrli&rsquo;ydi. Yolumuz aynıydı, yakın arkadaş olduk. Yüzü, derisi sanki kemikleri üzerine sımsıkı gerilmiş gibi duruyordu, inişli çıkışlı, yorgun görünümlüydü ve bu, onu diğer yüzlerden daha yaşlı gösteriyordu. Ama bana diğerlerinden daha yetişkin görünmesinin tek nedeni bu değildi. Hans düşünen, inceleyen bir çocuktu, diğer arkadaşlardan bazıları gibi kızlardan söz etmezdi hiç. Eve yürürken, hep &ldquo;gerçek&rdquo; şeylerden, yani bilgiyle, sanatla ve dış dünyayla ilgili şeylerden konuşurduk. Sessiz sakin dinler, sonra ansızın canlı bir şekilde, zekice düşünülmüş kendi görüşleriyle karşı çıkardı. Bu sakinlik ve karşıtı olan canlılık bana çekici gelirdi, çünkü sessizlik ya da sakinlik bana göre değildi; ben her zaman konuşkan, canlı bir insandım. Hans'ın en temel özelliğinin çabukluk olduğunu görüyordum. Lebden leblebiyi anlardı, fazla konuşmanıza gerek yoktu ve onaylayıcı olsun olmasın, her zaman için size verecek bir yanıtı vardı; tepkilerini önceden kestiremezdiniz, bu da konuşmaları renklendirirdi. Ama bu konuşmaların göze görünen niteliğinden çok, nereden kaynaklandığını bilmediğim özgüveni kafamı kurcalardı. Ailesi hakkında bildiğim tek şey, Tiefenbrunnen'de, Zürihlilere ekmek yapmada kullanıla unu öğüten büyük bir değirmenleri olduğuydu. Bu yararlı bir şeydi, beni ürküten, dayımın kişiliğinde nefretimi uyandıran işten, &ldquo;ticaret&rdquo; denen şeyden çok farklıydı. Bir insanı azıcık tanıdıkta sonra, ticaretle ve kişisel çıkarla ilgili her şeye karşı duyduğum hoşnutsuzluğu dile getirmekten sakınmazdım. Hans Wehrli, bunu anlıyor gibi görünüyordu, çünkü görüşlerimi sakin sakin kabul ediyor ve hiç eleştirmiyordu. Ayrıca, kendi ailesine karşı hiçbir şey söylememiş olması da dikkatimi çekmişti. Bir yıl sonra, okulda Viyana Kongresinde İsviçre konulu bir konuşma yaptı. İşte o zaman, atalarının Kongrede İsviçre&rsquo;yi temsil ettiğini öğrendim ve Hans Wehrli'nin &ldquo;tarihsel&rdquo; bir kişi olduğunu anlamaya başladım. O dönemde, konuyu gereken çerçevesine oturtmam beklenemezdi ama, Has'ın aile geçmişi konusunda kaygı duymasına yol açacak bir nedeninin bulunmadığını hissediyordum.</p>

  <p class="p7">Benim içinse durum çok daha karmaşıktı. Babam, yaşam yolumun başında iyi bir imge olarak durmaktaydı, her şeyimi borçlu olduğum Anneme karşı duygularımsa hâlâ sarsılmaz görünüyordu. Ama bu iki kişinin ardından, özellikle de Anne tarafımda, bende müthiş bir güvensizlik yaratmış olan aile çevrem geliyordu. En başta, annemin Manchester'daki başarılı kardeşi vardı, ama o yalnız değildi. 1915 yazında, Rusçuk'a gittiğimizde, Annemin korkunç ve de deli yeğeni, ailenin her bir üyesinin kendisini soymakta olduğuna inandığını haykırmıştı; bu adam, yaşamının sonuna dek bir düşman olarak yaşayacaktı. Sonra benim &ldquo;güzel&rdquo; meslek olarak, yani insanın başka insanlar için yaşadığı bir uğraş olarak gördüğüm mesleği seçen tek akrabamız Dr. Arditti vardı; ama o da doktorluğa ihanet etmişti ve şimdi tıpkı diğerleri gibi ticarete atılmıştı. Baba tarafımda daha az sıkıcı, inişsiz çıkışsız bir kişi olan ve yetkinliğini, bazı durumlarda da katılığını doyasıya kanıtlamış, genel görünümünü daha karmaşık ve daha şaşırtıcı kılan pek çok başka niteliğe sahip Büyükbabam vardı. Beni iş hayatına çekmek istediği izlenimini edinmiş değildim. Yapacağını yapmıştı zaten, babamın ölümü kemiklerini sızlatıyordu, bu acının açtığı yara, şimdi benim işime yarıyordu. Ama beni derinden etkilemesine karşın, ona hayran olamıyordum; bu durumda ondan başlayarak geriye doğru, <span class="t13">onlar</span><span class="t13">ı</span><span class="t13">n,</span> dört beş yüz yıl önce İspanya'da yaşayan atalarından farklı olarak. Balkanlarda bir doğulu yaşantısı süren bir atalar tarihi uzanıyordu önümde. Hepsi de gurur duyulacak insanlardı, doktorlar, ozanlar, düşünürler vardı, ama elde yalnızca genel bilgiler bulunuyordu. Bunun da aileye özel bir etkisi yoktu.</p>

  <p class="p7">Geçmişimle duygusal, kuşkulu ve kesinlikten uzak bir ilişki kurduğum bu dönemde, dıştan bakıldıkça hiç de önemli görülmeyecek, ancak daha sonraki gelişmemde önemli etkileri olan bir olay yaşadım. Bu konuda konuşmaktan hoşlanmasam da, burada atlamayacağım, çünkü bu, Zürih'te geçen ve aslında coşkun bir şükran duygusuyla anılarımda yer etmesi gereken beş yılımın tek kötü olayıydı.</p>

  <p class="p7">Çocukluğumda, Yahudi olmamdan dolayı bana yöneltilmiş herhangi bir düşmanlıkla karşılaşmadım, böyle bir duyguyu tanımadım. Bulgaristan'da olsun, İngiltere'de olsun, böyle şeyler bilinmiyordu o zaman sanırım. Viyana'da fark ettiğim bu türden olgular hiçbir zaman bana zarar verebilecek boyuta ' ulaşmadı; bunları gördüğümü ya da duyduğumu anneme söylediğimde, o kendine özgü sınıf gururunun verdiği kibirle, olayların başkalarını hedef aldığını, asla bir İspanya kökenli Yahudi&rsquo;nin söz konusu edilmediğini söylerdi. Bu durumu büsbütün garipleştiriyordu aslında, çünkü bütün geçmiş tarihimiz, İspanya'dan kovulmaya dayandırılmıştı; ama suçlamaları çok eski bir geçmişe yöneltmekle içinde bulunduğumuz andan uzak tutmada daha etkili olacağını salıyordu.</p>

  <p class="p7">Zürih'te Latince öğretmeni Billeter, bir keresinde söz istemek üzere elimi kaldırmada fazla acele davrandığım için beni eleştirmişti; sorusunu erken davranıp biraz geri bir öğrenci olan Lucerne'li Erni'den önce yanıtladığımda, Emi'nin düşünmesine fırsat vermemi istemiş ve onu yüreklendirmek için, &ldquo;Düşünürsen bulacaksın yanıtı Erni,&rdquo; demişti. &ldquo;Viyanalı bir Yahudi&rsquo;nin her şeyi elimizden almasına izin vermeyeceğiz, değil mi?&rdquo; Bu biraz aşırı kaçıyordu ama o zamanlar hiç alınmadım. Ne var ki, Billeter'in iyi bir insan olduğunu, amacının, ağır bir çocuğu, hazırcevap birinin karşısında korumak olduğunu biliyordum, olay bana karşıydı gerçi ama öğretmeni genelde seviyordum, bu durumda aceleciliğimi bastırmaya çalışmıştım.</p>

  <p class="p7">Ama üstün olma istekliliği konusunda ne demeliydi? Nedenlerden biri, çocuk yaşta konuştuğum Sefaradçanın canlı, hızlı bir dil olmasıydı, bu alışkanlığım, Almanca, hatta İngilizce gibi görece olarak daha yavaş konuşulan dillerde bile garip bir tempo şeklinde kendini gösteriyordu. Ama tek neden bu olmasa gerekti. En önemli etmen, Annemin karşısında konumumu koruma isteğimdi sanının. Annem, konuşmalarımızda hemen karşılık isterdi benden, hazırcevap olmamı beklerdi; bir süre bekledikten sonra verilen yanıtlar geçerli değildi onun için. Lozan'da bana birkaç hafta içinde Almanca öğretmesindeki başarı, bu yöntemin doğru olduğunu gösteriyordu. Dolayısıyla sonraları da her şey aynı tempoda yaşandı. Aslında aramızdaki her şey sahne oyunları şeklinde gerçekleşiyordu; biri konuşuyor, diğeri yanıtlıyordu; uzun d^^^analar yalnızca ayral donralar için söz konusu olabilirdi ve bu şekilde söylenen sözün de çok özel bir şey olması gerekirdi. Ama bu ayrıcalık bize verilmiş değildi; sahnelerimizde, her şeyin saat gibi işlemesi beklenirdi, bir kişi daha son tümcesini tamamlanmadan diğeri yanıt vermeye başlamalıydı. Bu konuda usta olmak zorundaydım çünkü Annemin karşısındaki konumumu ancak böyle koruyabilirdim.</p>

  <p class="p7">Dolayısıyla yapımda doğuştan var olan canlılığı, dışa dönüklüğü Annemle onu doyuracak şekilde konuşmak için de arttırma gereksinimi duyuyordum. Sınıftaki durum başkaydı gerçi ama ben, gene de evdeki gibi davranıyordum. Öğretmeni annemmiş gibi görüyordum. Tek fark, yanıtı yapıştırmadan önce elimi kaldırmak durumunda olmamdı. Ama gene de ağzımdan kaçırıyordum ve diğerleri kalakalıyorlardı. Bu davranışımın onları değil öfkelendirmek, incitebileceğini bile aklımdan geçirmezdim. Öğretmenlerin bu türden bir ataklık karşısındaki tutumları birbirinden farklıydı. Bazıları yalnızca birkaç öğrencinin derse katılmasının, işlerini kolaylaştırdığını düşünüyordu. Öğretmelerine yardımcı olunuyordu böylece, hava sıkıcı olmuyor, sınıfta hareket görülüyor ve hemen gerekli tepkileri almakla iyi öğrettikleri duygusuna kapılıyorlardı. Bazıları da bunu haksızlık olarak görüyor, bazı sönük öğrencilerin, özellikle de sürekli karşılarına çıkan karşıt görüşlerden dolayı öğrenme umudunu yitirebileceğinden korkuyorlardı. Hiç de haksız olmayan bu öğretmenler, bana karşı soğukkanlı davranıyorlar, beni bir çeşit baş belası olarak kabul ediyorlardı. Ama öte yanda bilgiye saygı gösterilmesinden mutluluk duyarlar da vardı ve bendeki nahoş atılganlığı harekete geçirenler de bunlardı.</p>

  <p class="p7">Çünkü bence bilgi, kendini gösterme arzusundadır, gizli bir varoluş olarak kalmayı kabul etmez, buna karşı savaşır. Ben, dilsiz bilgiyi tehlikeli bulurum, çünkü suskun bilgi giderek daha da dilsizleşir, sonunda giz haline gelir, o durumda da bir sır olarak kalmasının öcünü almak zorundadır. Kendisinden başkalarına pay vererek kendini ortaya koyan bilgi, iyi bilgidir; ilgi ister, ama hiç kimseye karşı durmaz, karşı olmaz. Öğretmenler ve kitaplardan gelen etki, yayılmaya çalışır. Bu masum evrede kendisinden kuşku duymaz, hem kendini sağlamlaştırır, hem yayılır, ışık saçar ve kendisiyle birlikte her şeyi genişletmeyi, büyütmeyi arzular. İnsan ona ışığın niteliklerini yakıştırır, en yüksek hızda yayılmayı arzulayan bir ışıktır bilgi ve &ldquo;aydınlanma&rdquo; sözcüğüyle betimleyerek onu onurlandırır insan. Aristoteles'in kutularına sıkıştırılmadan önce bu şekilde tanıyordu Yunanlar bilgiyi. Parçalara ayrılıp istiflenmeden önce tehlikeli olduğuna inanmaya yanaşmıyor insan. Herodotos, ışık yaymak zorunda olması nedeniyle masum olan bilginin en saf anlatımı olarak dikkatimi çekmiştir. Yaptığı bölümlemeler, birbirinden farklı konuşan ve yaşayan ulusları kapsamaktadır. Onları anlatırken, bölümlemeleri vurgulamaz; tersine, kendi içindeki en farklı şeylere yer bırakır, kendisi tarafından bilgilenen insanlara yer ayırır. Yüzlerce şey hakkında bilgi sahibi olan her genç adamda küçük bir Herodotos vardır ve bir mesleğe yönelik kısıtlama bekleyerek onu daha yükseklere çıkarmaya hiç kimsenin girişmemesi önem taşımaktadır.</p>

  <p class="p7">Bir yaşamın en önemli bölümü olan &ldquo;bilmeye başlama&rdquo; okulda gerçekleşir. Genç bir insanın ilk toplumsal deneyimidir bu. Kendisini öne çıkarmak isteyebilir, ama bundan da öte, bilgi kendisini sarar sarmaz yalnızca kendisine ait bir şey haline gelmemesi için onu ışık huzmeleri halinde yaymak ister. Kendisinden daha yavaş öğrenciler, onun öğretmenin gözüne girmeye çalıştığını, yağcılık ettiğini düşünür ve ona işgüzar gözüyle bakar. Ama onun hiçbir amacı yoktur, yalnızca bu türden amaçları aşmak ve öğretmenleri kendi özgürlük itkisine yöneltmek istemektedir. Öğretmenlerinden günlük yaşantıyı kolaylaştırma düşüncesini çekip almayı düşlemektedir, bu düşünceleri aşmak istemektedir. Ve yalnızca günlük yaşantıyı kolaylaştırıcı amaçlara kendilerini kaptırmış, bilgilerini salt bilgi adına yayan öğretmenleri &mdash; yalnız ve yalnız onları sevmektedir; ve anında tepki göstermekle onları ödüllendirmektedir, durmadan bilgi yaydıkları için teşekkür etmektedir onlara.</p>

  <p class="p7">Ama bu özellikler, onu ödüllendirmelerine tanık olan diğerlerinden uzaklaştıracaktır bu kişiyi. Kendini öne çıkarırken, onları umursamaz. Onlara karşı kötü duygular beslememekte, ama oyuna katılmalarına engel olmaktadır; oyuna girmezler, yalnızca birer izleyici olarak varlıklarını sürdürürler. Bu durumda öğretmendeki zenginliklere kendilerini kaptırmamış olduklarından, <span class="t13">öteki</span>'nin kendini kaptırdığını kendilerine itiraf etme yetisinden yoksundurlar, aşağılık nedenlerle böyle davrandığını sanmaktadırlar. Kendilerine hiçbir rol düşmeyen bir gösteriymişçesine iterler onu; belki durumunu koruduğu, varlık gösterdiği için azıcık da kıskanıyorlardır. Ama genelde, baş belası olarak görürler onu, öğretmene karşı duydukları doğal tepkilerini karmakarışık hale getiren, ama gene de bunları gözlerinin önünde bir saygıya, bir bağlılığa dönüştüren baş belası.</p>

  <h3 class="h31"><a id="ncx729"></a><a id="a91"></a><a id="a92"></a>Dilekçe</h3>

  <p class="p7">1919 güzünde Tiefenbrunnen'e taşındığımda sınıf gene bölünmüştü. On altı kişiydik; Farber'le ikimizden başka Yahudi yoktu sınıfta. Geometri çizimlerimizi özel bir sınıfta yapıyorduk; burada herkesin kendine ayrılmış birer dolabı vardı, bunlar kilitliydi, üzerlerinde de adlarımız yazılıydı. Aylardan Ekimdi, bütün coşkun duygularımla oturmuş dramatik çabalar gösterdiğim, oyunumu yazdığım günlerdi. İşte bu heyecanımın ortasında, dolabımdaki adımın karalandığını ve etikete bir yığın hakaret sözcüklerinin yazıldığını gördüm: Abrahamli, Isaakli, Yahudiler, defolun bu okuldan, bize lânrn değilsiniz.&rdquo; Farber&rsquo;in etiketinde de benzer şeyler vardı; aynı sözler yazılmamıştı ve belki de ona yazılanlarla kendiminkileri karıştırıyorumdur şu anda, bilemiyorum. Öylesine şaşırdım ki, başlangıçta gözlerime inanamadım. O ana dek hiç kimse bana hakaret etmemişti, arkadaşlarımın çoğuyla da iki buçuk yılı aşkın zamandır birlikteydim. Şaşkınlığım az sonra öfkeye dönüştü; çok etkilenmiştim, kulaklarım çocukluğumdan beri &ldquo;onur&rdquo;la doldurulmuştu. İster Sefaradlarla ilgili olsun, ister aileyle ya da ister herhangi birimizle, Annem onur konusunda çok titiz davranmıştı.</p>

  <p class="p7">Elbet hiç kimse ortaya çıkıp bu işi yaptığuıı söylemedi; bu odada başka sınıflar da geometri dersi yapıyorlardı ama darbenin ne kadar büyük olduğu görülünce bir iki arkadaşımın sinsi bir doyuma ulaştıklarını hissettim.</p>

  <p class="p7">O andan sonra her şey değişti. Sataşmalar, iğneli sözler olmuştu belki geçmişte ama umursamamıştım; o andan sonra bunlara karşı müthiş duyarlı hale geldim; Yahudilerle ilgili en küçük bir söz bile dikkatimden kaçmıyordu. Sataşmalar arttı, eskiden yalnızca tek bir öğrenci laf atarken, şimdi sanki birkaç kişi birden üstüme geliyorlardı. Başlangıçta bizimle olan akıllı, gelişmiş çocuklar artık okulda değildi. Benimle yarışan ve birçok bakımdan benden üstün olan Ganzhorn, aslında benim de geçmiş olmam gereken edebiyat bölümünü seçmişti. Bilgi bakımından en yetişkin olanımız Ellenbögen, başka bir bölüme geçmişti. Altı aydır Hans Wehrli'yle birlikteydi, ama şimdi o da başka bir şubedeydi; gene eve birlikte yürüyorduk ama sonuçta aynı sınıfta değildik. Kendisiyle hep arkadaş olmak istediğim düş sever ve de düş gücü güçlü Richard Bleuler, benden uzak duruyordu. Bunların hiçbirinden değil, başka bir çocuktan, sınıftaki zekâ düşmanı bir öğrenciden kuşkulanıyordum. Belki de benim, daha sonra ortaya çıkan nitelemeyi kullanacak olursak, &ldquo;telaşe müdürlüğümden&rdquo; hoşlanmamıştı. Kendine göre zekiydi, ama okula uygun bir zekilik değildi onunki; ayrıca hepimizden olgundu ve aklımın ucundan geçmeyen konulara, diyelim belki de sonuçta çok daha önemli olduğunu saldığı yaşamsal konulara ilgi duyuyordu. Az çok benzer görüşte olan, bilgiye daha çok önem veren ya da en azından öyle görünen çocuklar grubundan tek ben kalmıştım, bu &ldquo;tek olma&rdquo;nın diğerleri için ne kadar sinir bozucu olduğu hiç aklıma gelmedi.</p>

  <p class="p7">Şimdi saldırılar, beni aslında aramızda hiçbir ortak yön bulunmayan Farber'le yan yana getirmişti. O başka sınıflardan Yahudilerle tanışıyor, oralarda olup biteni bana anlatıyordu. Bütün sınıflardan aynı haberler geliyordu; Yahudilerden hoşnutsuzluğun her yerde arttığı ve de giderek daha açık bir şekilde dile getirildiği anlaşılıyordu. Belki Farber olayları abartarak anlatıyordu bana; aklından çok duygularıyla hareket eden, fazla düşünmeyen biriydi. Ayrıca başka yönlerden de tehlikeli' durumdaydı: tembel ve kötü bir öğrenciydi. Uzun boylu, iri yapılıydı, sınıfta tek kızıl saçlı olan oydu. Onu fark etmemek olanaksızdı; sınıf fotoğrafı çekilirken birkaç kişinin önünde dursa, ardındakiler görünmezdi. Böyle resimlerde, onun yüzüne büyük bir çarpı işareti koyarlardı. Onu öyle önde görmek onları rahatsız ediyora benziyordu, ama gene de çarpı işareti onun sınıftan çekip gitmesi isteklerini dile getiriyordu. Ama o da bir İsviçreliydi, babası, İsviçreliydi, ana dilini bu ülkenin aksanıyla konuşuyordu, başka bir yerde yaşamak aklının ucundan geçemezdi. Sınıfı geçmeyeceğinden korkuyordu, öğretmenlerin karşısında genellikle başarısızdı, onların, tembelliği karşısındaki hoşnutsuzluğunu, sınıf arkadaşlarının gösterdiği düşmanlığın bir parçası olarak değerlendiriyordu. Başka şubelerdeki Yahudilerden bana getirdiği bilgilerin kendi gevezeliği yüzünden fazlalaşmasına şaşmamak gerekirdi. Ben, diğer Yahudi öğrencileri tanımıyordum, onlarla konuşma çabası da göstermedim. Bu ta baştan beri onun göreviydi ve bu işi, giderek artan bir panik içinde, büyük bir istekle yerine getiriyordu. Ama bir çocuk hakkında söylediklerini duyunca ben de paniğe kapıldım: &ldquo;Dreyfus var ya, öylesine çaresiz kalmış ki&rdquo; dedi bir gün, &ldquo;artık yaşamak istemiyor.&rdquo; Birden korktum: &ldquo;Yani sence kendini öldürmek mi istiyor?&rdquo;</p>

  <p class="p7">&ldquo;Dayanamıyormuş, kendini öldürecek.&rdquo;</p>

  <p class="p7">Doğrusu pek inanmadım, durum o kadar kötü değildi, kişisel deneyimlerimden alladığım kadarıyla, her geçen gün artmakla birlikte, söylenenler, sözden öte gitmiyordu. Ama Dreyfus'un kendini öldürebileceği düşüncesi, &ldquo;kendini öldürmek&rdquo; sözcükleri, kaygısızlığıma son darbeyi vurdu. &ldquo;Öldürmek&rdquo; korkunç bir sözcüktü, savaş bunu yeterince ortaya koymuştu, ama savaş biteli bir yıl oluyordu ve ben, bir Sonsuz Barış umuduyla yaşamaktaydım. Kendi kendime ve kardeşlerime savaşı ortadan kaldırmak konusunda uydurduğum öyküler, hep aynı şekilde, ölü askerlerin yeniden canlanmasıyla sona eriyordu; ama şimdi öyküleri aşan bir durumla karşı karşıyaydım. Amerika Başkanı Wilson, Sonsuz Barış kavramını dile getirmiş ve herkes de ona inanmıştı. Bugün, hiç kimse, bu umudun o dönemde dünyayı saran gücünü yeterince anlayamazdı. Çocukların da bu umuda kapıldığının canlı tanığıydım ben; ve tek tanık ben değildim. Eve giderken Hans Wehrli'yle yaptığımız konuşmalar bu umutla doluydu. Bu yaklaşımı paylaşıyorduk ve konuşmalarımızın ciddiliğini ve ağırlığını büyük ölçüde bu umut oluşturuyordu.</p>

  <p class="p7">Ancak bana göre &ldquo;öldürmekten çok daha korkunç bir şey vardı, o da bu işi insanın kendisine yöneltmesiydi. Sokrates'in baldıran kadehini <span class="t13">sakin</span> bir şekilde içtiğini hiçbir zaman anlayamamıştım zaten. Her intiharın önlenebileceği düşüncesi bana nerden gelmişti bilmiyorum ama, o zamanlar buna inandığımı çok iyi biliyorum. Yapılacak tek şey, birinin bu işi tasarladığı öğrenilir öğrenilmez anında engellemesiydi. Kendini öldürmeye kalkan birine ne söyleneceğini tasarlardım: Bir süre sonra kendini öldürdüğünü allaması olanaklı olsa büyük bir pişmanlık duyardı, Ama o zaman iş işten geçmiş olacaktı. En iyisi beklesindi, o zaman allardı nasıl pişman olacağını. Bu savunmanın kesinlikle doğru olduğuna, tersinin kanıtlanamayacağına inanıyordum, kullanma fırsatı doğuncaya dek monolog halinde provalar yapacaktım; ama şu ana dek hiçbir fırsat ortaya çıkmış değildi. Dreyfus konusu farklıydı, belki başkaları da aynı şeyi düşünüyordu. Yunan ve Yahudi tarihlerinde kitle intiharlarını okumuştum, bunlar genellikle özgürlük isteğiyle ilgiliydi gerçi ama, olaylar karşısında karmakarışık duygularla dolmuştum. Derken aklıma &ldquo;toplu hareket&rdquo; fikri geldi, o erken dönemimdeki ilk ve tek toplu hareket fikri. O yıl, beş şubede toplam on yedi Yahudi vardı. Toplanmamızı önerdim &mdash;çoğumuz bir&rdquo; birimizi tanımıyorduk&mdash; toplanıp ne yapılması gerektiğini tartışacaktık, sonra da nasıl bir baskı altında bulunduğumuzdan belki de haberi olmayan yönetime bir dilekçe yazacaktık.</p>

  <p class="p7">Zürih Dağındaki Rigiblick lokantasında, altı yıl önce Zürih'i ilk gördüğüm yerde buluştuk. On yedi kişinin on yedisi de geldi, dilekçe fikri oylandı ve hemen bir taslak yazıldı. Birkaç iş&ndash;mektubu tümcesiyle, toplanmış olan biz üçüncü sınıf Yahudi öğrencileri, bu sınıfta baş gösteren anti&ndash;Semitizmin artışına yönetimin dikkatini çekiyor ve ne gibi önlemler alınabileceğini soruyorduk. Bütün Yahudiler adlarını yazdı, imzalarını attılar; rahatladık. Sert olması nedeniyle kendisinden korkulan ama aynı zamanda adil biri olarak tanınan müdürümüze güveniyorduk. Dilekçeyi yönetime ben sunacaktım. Mucizeler beklemeye başladık, Dreyfus da yaşamak istediğini açıkladı.</p>

  <p class="p7">Haftalar süren bekleme dönemi başlamıştı. Hepimizi idareye çağıracaklar, diye düşünüyordum ve neler söyleyeceğimi tasarlıyordum. Onurlu sözcükler seçilmeliydi, ödün vermemeliydik, her şey kesin ve açık olmalıydı, zırlamamalıydık, lütfen, ne olur zırlamamalıydık. Saygı uyandırmalıydık, işin püf noktası buydu çünkü. Hiçbir şey olmadı. Dilekçenin çöp sepetine inmiş olmasından korkuyordum. Herhangi bir yanıt, bir tepki, bağımsız edimimizden dolayı bir azarlama sessizlikten daha iyiydi benim için. Takılmalar, alay etmeler kesilmiş değildi, bu beni daha da şaşırtıyordu, bu işi yapanlar bizden gizli idareye çağrılmış olsa, herhangi bir yakın arkadaşımdan öğrenirdim çünkü.</p>

  <p class="p7">Beş altı hafta, belki daha da uzun bir süre sonra beni tek başıma&ndash;müdür odasına çağırdılar. Müdür Amberg yoktu odada ama. Yardımcısı Usteri, elinde dilekçeyle karşımda duruyordu, kâğıdı az önce eline almıştı sanki ve sanki ilk kez okuyordu. Kısa boylu bir adamdı Usteri, gözlerinden uzakça duran kalkık kaşları nedeniyle her an neşeyle gülümsüyormuş izlenimi verirdi insana. Ama şimdi neşeli değildi. &ldquo;Bunu sen mi yazdın?&rdquo; diye sordu yalnızca. &ldquo;Evet,&rdquo; dedim; yazı benimdi, hatta yalnız kaleme alan değil, hazırlayan da bendim. Bu konu yalnızca beni ilgilendiriyormuş gibi, &ldquo;Çok parmak kaldırıyorsun,&rdquo; dedi sonra; imzalı dilekçeyi gözlerimin önünde yırttı ve parçaları çöp sepetine fırlattı. Tamam, gidebilirdim. Her şey öylesine çabuk oldu ki, ağzımı açıp bir şey söyleyemedim. Sorusuna yanıt olarak söylediğim &ldquo;Evet,&rdquo; sözcüğü, konuştuğum tek sözcük olmuştu. Daha kapıyı tıklatmamışım gibi, birden müdür kapısının dışında buldum kendimi; çöp sepetine indirilen dilekçe parçaları beni o ölçüde etkilemiş olmasaydı, düş gördüğümü sanabilirdim.</p>

  <p class="p7">Ara tatilinden sonra sataşmalar eskisi gibi sürdü, yalnız şimdi daha kararlıydılar ve hiç durmuyorlardı. Her gün hedefi on ikiden vuran sözler aktarılıyordu bana, kafam karışmıştı Yahudilere genel olarak mı karşıydılar yoksa bu sözleri özellikle Farber için söylüyorlardı da beni katmıyorlar, Yahudi&rsquo;den saymıyorlar mıydı? Bizi parçalamak için düşünülmüş bir taktik olarak değerlendiriyordum durumu ve müdür yardımcısının elimi çok kaldırdığımı söylemekle neyi anlatmak istediğini düşünüp duruyordum. O ana dek, o üç sözcükten oluşan tümce Yardımcının ağzından çıkıncaya dek, durmadan el kaldırmakla yanlış bir şey yaptığım aklımın ucundan geçmemişti. Gerçekten de, öğretmen sorusunu tamamlamadan yanıtı verebilecek durumdaydım. Hunziker, elimi tekrar indirinceye dek beni görmezden gelerek bu aceleciliğime direniyordu. Belki de bu en akıllı davranıştı, ama canlı tepkilerimi pek de sindirmiyordu. Bana söz hakkı verilsin verilmesin kolum hep havaya fırlıyordu. Ben bunu yıllardır yapıyordum ve tek <span class="t13">bir kez</span> bile davranışımın diğer öğrencileri rahatsız edebileceği aklıma gelmemişti. Yıllar önce, ikinci sınıftayken, beni uyarmak yerine Sokrates adını takmışlardı, bu onurla beni daha da yüreklendirmiş oluyorlardı, bugün de böyle değerlendiriyordum durumu. Kolumu sakatlayan tek şey, Usteri'nin kuru tümcesiydi: &ldquo;Çok parmak kaldırıyorsun.&rdquo; Evet, artık kolum kalkmıyordu, onu yerli yerinde tutabiliyordum. Hem zaten hevesim geçmişti, okulu artık sevmiyordum. Sınıfta soruları beklemek yerine, ders arasında gelecek alaylı sözleri beklemeye, onları düşünmeye başladım. Yahudilere yöneltilen her aşağılama, kafamdaki karşıt düşüncelerin tetiğini çekiyordu. Her şeye karşı durmak, sözlerini çürütmek isterdim ama durum o noktaya gelmiş değildi; siyasal bir tartışma yoktu ortada, ama bugün artık bir sürünün oluşması şeklinde dile getirebildiğim bir evre yaşanıyordu. Kafamda yeni bir ideolojinin ögelerini oluşturdum; Wilson, insanoğlunu savaştan kurtarma ereğini gerçekleştirme işini yüklenmişti. Ona duyduğum ilgiyi yitirmeksizin bu işi ona bıraktım; ama arkadaşlarla yaptığım konuşmaların konusu hâlâ buydu. Öte yanda kendime sakladığım &mdash;kime söyleyebilirdim ki?&mdash; gizli düşüncelerim vardı ve bunlar Yahudilerin yazgısıyla ilgiliydi.</p>

  <p class="p7">Farber benden daha güç durumdaydı, çünkü öğretmenlerle arası iyi değildi. Yapısı gereği tembeldi, ama şimdi büsbütün bırakmıştı ipin ucunu. Küskün küskün bir sonraki hakareti bekliyor, sonra birden parlıyordu. Öfkesini tutamıyor, karşı saldırıya geçiyordu, aslında öfkeli tepkileri, düşmanlarının ekmeğine yağ sürüyordu ancak o bunun farkında değildi her halde. Ama müthiş kızıyordu ve karşılığında hiç kimseninkinden aşağı kalmayacak İsviçre sövgüleri yağdırıyordu. Birkaç hafta sonra işler ciddi boyutlara ulaştı. Ders arasında Hunziker'e gitti ve sınıftaki düşmanca davranışı şikâyet etti. Babası Hunziker'den bu şikayeti müdüriyete iletmesini rica etmişti. Hiçbir değişme görülmezse diyordu, babası bizzat müdüre çıkacak.</p>

  <p class="p7">Şimdi gene yanıt beklemeye başladı, gene hiçbir şey çıkmadı. Farber'in müdürün odasına sorguya çağrılması halinde neler söyleyeceğini tasarlıyorduk boyuna. Sabrını taşırmamasını öneriyordum. Sakin olacaksın diyordum ve yalnızca olan biteni anlatacaksın. Prova yapmamızı istedi, birkaç kez denedik. Karşısında ben olduğum halde söze başlar başlamaz yüzü kıpkırmızı oluyordu, sözleri birbirine karıştırıyor, karşıtlarımıza sövüyordu. Bazı günler ödevlerinde yardımcı olmak üzere evine giderdim. Dersimizi bitirdiğimizde, müdür odası konuşmasını prova ederdik. Öyle uzun sürdü ki bekleyiş, sonunda öğrendi Farber neler söyleyeceğini, oldu, tamam dediğimde, Demosthenes'i anımsadım ve Yunanların çektiği güçlükleri anlatarak Farber'i avutmaya çalıştım. Şimdi silahlanmıştık, rahat rahat bekleyebilirdik. Tepki gelmedi, müdürlük, tıpkı ders sırasında, küçücük bir değişiklik izi görebilmek umuduyla gözünün içine baktığımız Hunziker gibi sessiz kaldı. Hunziker'in dersleri giderek daha kuru olmaya başladı, adanı ciddiyetten, ağırbaşlılıktan geçilmiyordu; hele bize verdiği kompozisyon konusundan dolayı onu hiç bağışlamadım: bir arkadaşımıza, bizim için bir oda, bir bisiklet ya da fotoğraf makinası ısmarlamasını isteyen bir mektup yazacaktık.</p>

  <p class="p7">Ama her şeye karşın, sınıftaki hava düpedüz değişti. Kampanyanın başlamasından dört ay sonra, Şubat ayında hakaretler, sataşmalar bıçak gibi kesildi. Bu değişikliğe güvenmiyordum, yeniden başlayacaklarından emindim ama bu kez yanlıyordum. Diğer öğrenciler, tıpkı eski günlerdeki gibi davranıyorlardı bize. Artık saldırmıyorlardı, alay etmiyorlardı, hatta ve hatta, bana öyle geliyordu ki, o onur kırıcı sözcükten özellikle kaçınıyorlardı. Hepsinden çok, hareketi başlatan gerçek düşmanlar beni şaşırttı. Benimle konuşurken seslerinde bir sıcaklık seziliyordu, hele bilmedikleri bir şeyi bana sorduklarında sevinçten uçuyordum. El kaldırma etkinliğimi en aza indirdim, benim için hiç de kolay olmayan bir özveriyi gerçekleştirmeyi başarıyordum artık &mdash; çok iyi bildiğim şeyleri bile bazen kendime saklıyor, sessiz sessiz otururken sabırsızlıktan çatlıyordum.</p>

  <p class="p7">Paskalya bayramından sonra yeni dönem başladı; bu çok büyük değişiklikler getirdi, en önemlisi, öğretmenlerin bize artık sen yerine siz demeleriydi. Eski sınıfımız, asıl <span class="t13">Gymnasium</span> binasının şato duvarlarını andıran uzantısının sonunda, bir meydandaydı. Lise binası, biraz eğik ve az çok görkemli bir şekilde, bir yokuş olan <span class="t13">Ramistrasse</span>'ye dönüyordu. Bizim sınıf, kent manzarasına egemen olan bu binadan, çok yakındaki <span class="t13">Schanzenber'e</span> (vecid dağına) taşındı; burası başlangıçta bir okul olarak düşünülmediğinden nerdeyse özel konut niteliği göstermiyordu. Bizim dersliğin bir verandası da vardı ve bahçeye bakıyordu; derslerde pencereleri açık tutuyorduk, sınıf ağaçların ve çiçeklerin kokusuyla doluyordu; Latince tümcelere kuş sesleri eşlik ediyordu. Tiefenbrunnen'deki Yalta'nın bahçesinin hemen hemen aynıydı. Farber, eski okulda kalmıştı, derslerindeki başarısızlığa bakarsak kendisine haksızlık edilmiş sayılmazdı, ayrıca, sınıfta kalan yalnız o değildi. Şimdi sınıfımız daha derli topluydu ve yeni bir hava esiyordu. Herkes kendine göre derslere katılıyordu, ben, boyuna el kaldırmamaya özen gösteriyordum, diğer çocuklar da artık benden uzak durmuyorlardı. Bir okul sınıfından beklenebileceği ölçüde bir topluluk oluşmuştu. Her öğrencinin kendine özgü nitelikleri vardı ve herkes adam yerine konuyordu. Gözdağı gölgelerinden uzaklaşınca, sınıf arkadaşlarımın pekâlâ ilginç olduğunu fark ettim, herhangi bir derste iyi olmayanların bile ilgi çekici yönleri vardı. Konuşmalarını dinliyor, okul dışındaki birçok alanda bilgisiz olduğumu görüyordum, şimdi, geçen kış başımızı az daha derde sokacak olan kibir, bir hayli törpülenmişti. Yavaş gelişme gösteren bazıları, şimdi arayı kapatıyorlardı. Satranç kulübündeki karşılaşmalarda çoğu kez yeniliyordum. Başkalarını bir zamanlar benim karşımda üstlenmiş olduğu rolü oynuyordum şimdi, benden iyi oynayanlara hayranlık duymaya, onları düşünmeye başladım. Richard Bleuler'in, sınıfta herkese okunacak kadar iyi olan bir kompozisyon ödevine bayıldım, okul ödevi havasında değildi, yaratıcı, aydınlık ve düş gücüne dayalı fikirlerle dolu bir yazıydı; herhangi bir kitaptan da yararlanmadığı izlenimi veriyordu. Bleuler&rsquo;le övünüyordum, ders arasında yanına gittim ve &ldquo;Sen gerçek bir yazarsın,&rdquo; dedim. Ona &mdash;sanki o bilemezmiş gibi&mdash; iyi bir yazar olmadığımı anlatmak istiyordum, çünkü o arada &ldquo;^drama&rdquo; konusunda gözüm açılmıştı. Bu çocuk evde çok iyi yetiştirilmiş olsa gerekti, çünkü alçakgönüllü bir havayla elini salladı ve &ldquo;O kadar da değil,&rdquo; dedi. Numara yapıyor değildi, alçakgönüllülüğü içtendi. Çünkü kendi kompozisyonumu da dinlemişti, yazı, beni saran o atlatılmaz özgüvenle doluydu, kendi yazısını okumak üzere tahtaya giderken &ldquo;Benimki daha iyi,&rdquo; diye fısıldadı bana. Demek biliyordu ve şimdi ne kadar haklı olduğunu görüyordum, onun önünde içtenlikle eğildiğimde gene aynı içtenlikle, &ldquo;O kadar da değil,&rdquo; diyordu. Anladığıma göre evde de yazarlar arasında yaşıyordu, annesi ile arkadaşı Ricarda Huch yazardılar; yazdıklarını birbirlerine okurken yanlarında bulunuyordu her halde, acaba onlar da &ldquo;O kadar da değil,&rdquo; yanıtını mı veriyorlar övgülere diye düşündüm. Bu bana ders oldu: İnsan yaptığı her özel ve iyi işin ardından kendisiyle övünmemelidir. Yeni tanıdığım bu alçakgönüllülük, Anneme yazdığım mektuplarda da kendini gösterdi; pek uzun sürmedi gerçi, ama kendini beğenmiş benliğimi bir kurt kemirmeye başlamış ve oyun yazma tasarılarımdan vazgeçmeme yetmişti. Bu, özellikle de kendisinden hoşlanmam nedeniyle tepkileri geçen kış beni derinden yaralayan Bleuler'di, şimdi anlıyordum, benim birçok davranışımı beğenmemesinin geçerli nedenleri vardı.</p>

  <p class="p7">Uzun sözün kısası, kış, şiddetli geçti: duvarları arasında benden başka tek erkek bulunmayan Yalta'ya alışmak, bana körü körüne bağlanmış, hatta nerdeyse tapmış her yaştan dişi arasında dilediğimi yapmak; beni kendi iş yaşantısında boğmaya kalkan dayımın saldırılan, okulda her gün devam eden kampanya... Kampanya Martta bittiğinde anneme bir süredir insanlardan nefret etmekte olduğumu, tüm yaşama sevincimi yitirdiğimi yazmıştım. Ama şimdi durum farklı, diyordum, şimdi artık öç alma duygularıyla dolu değilim, hoşgörüden, bağışlamadan yanayım. Somaki günler, <span class="t13">Schanzenberg'de</span> geçirdiğim mutlu dönemi oluşturdu, bir bağışlama dönemiydi bu, yeni yeşermiş bir insanlık sevgisi dönemiydi, bazı şeyler karanlıkta kaldı gerçi, onlara kuşkuyla bakıyordum, ama kuşkular &mdash;yaşamımda ilk kez&mdash; kendime yöneltilmişti.</p>

  <p class="p7">Saldırılar, sonradan bir rastlantı sonucu öğrendiğim üzere yukardan ve de gürültüsüz patırtısız zekice durdurulmuştu. Gerçi, yazmaktan gurur duyduğum dilekçe, çöp sepetine gitmişti ama öğrenciler tek tek çağrılıp müdür odasında sorguya çekilmişlerdi. Usteri'nin &ldquo;Çok parmak kaldırıyorsun,&rdquo; sözleri bu görüşmeler sonucunda söyleniyordu. Beni müthiş şaşırtan bu anlam veremediğim soyutlama, davranışımı değiştirmeme neden olmuştu. Karşıtlarımıza da yararlı birkaç görüş söylemiş olsalar gerekti, yoksa kampanyalarına ansızın son vermezlerdi. Her şey sessiz sakin olmuştu, aşağılamalar döneminde, hiç kimsenin konuyla ilgilenmediği izlenimini edinmemin nedeni buydu; ama aslında, durum hiç de öyle değildi.</p>

  <h3 class="h31"><a id="ncx747"></a><a id="a94"></a><a id="a93"></a>Yasaklamalara Hazırlık</h3>

  <p class="p7">Çocukluğumdan anımsadığım en ilk yasak, mekanla ilgiliydi; söz&ndash; konusu mekan, oynadığım ve ayrılmama izin verilmeyen bahçemizdi. Bahçe kapısında dışarı, sokağa adım atmama izin yoktu. Ancak bu yasağın kimin ağzından çıktığını anımsamıyorum, belki evi bahçe kapısının tam yanında bulunan, eli bastonlu büyükbabamdı. Bu yasağa uyulmasını sağlamak, küçük Bulgar kızlarla hizmetçilerin göreviydi; sık sık söylendiğine göre, sokaktaki Çingeneler, başıboş dolaşan çocukları torbalarına atıp götürüyorlardı, bu korkunun yasağa uymama katkısı olmuş olsa gerekti. Buna benzer başka yasaklamalar da vardı her halde, ama hepsi de unutuldu gitti, çünkü bunlar, beş yaşımda, yenilmez bir tutkuyla gözümün döndüğü bir anda beni az daha katil edecek bir olayın getirdiği yasağın yanında hiç kalmış ufak tefek kısıtlamalardı. O dönemde, okulda yazdığı yazıları bana göstermemekte ısrar etmesi, ayrıca bunu bir işkenceye dönüştürmesi nedeniyle, dudaklarımda bir savaş narasıyla &mdash;&rdquo;Şimdi Laurica'yı öldüreceğim!&rdquo;&mdash; elimde balta oyun arkadaşımın üstüne yürümüştüm; o anda, yanına yeterince yaklaşabilmem halinde kuşkusuz kafasına baltayı indireceğim sırada, Büyükbabam, Tanrısal öfkeyle bastonunu sallayarak bana doğru koşmuş, baltayı elimden kapmıştı. Herkesin olaya ürkünç bir davranış olarak bakması, adam öldürecek çocukla ilgili olarak aile üyelerinin aralarında yaptığı konuşmaların ciddiliği, babamın evde bulunmayışı, dolayısıyla ortalığı yatıştıramaması, bu yüzden de Annemin &mdash;hiç yapmadığı bir şeyi yaparak&mdash; cezanın ağır olmasına karşın, gizlice babamın yerini alma çabasıyla korkumu hafifletmeye çalışması... Bütün bunlar ama özellikle de büyükbabamın davranışı (baltayı elimden aldıktan sonra da akıl almaz tehditler savurarak beni bastonla dövmüştü) üzerimde öyle silinmez bir etki yaptı ki, bunu, yaşamımdaki ilk gerçek yasaklama olarak niteleyebilirim ancak: öldürme yasağı.</p>

  <p class="p7">Olaydan sonra yalnızca bir daha baltaya elimi sürmem değil, baltayı aldığım mutfak bahçesine adım atmam da yasaklanmıştı. Dostum Ermeni uşak, artık benim için şarkı söylemiyordu, çünkü, kendisini hep izlediğim oturma odası penceresinden bile uzaklaştırılmıştım. Baltayı görmemem için, mutfak bahçesine gözümün ucuyla bakmam bile yasaktı; bir keresinde, Ermeni&rsquo;yi öyle özlemiştim ki, kimse görmeden pencereye yaklaştım. Balta ortada yoktu, odunlar, olduğu gibi duruyordu; orada boş boş duran Ermeni azarlayıcı bir bakış baktı bana ve eliyle hemen gözden kaybolmamı işaret etti</p>

  <p class="p7">Baltayı indirmediğime tekrar tekrar sevinmem gerekti; Büyükbabam, haftalar boyunca beni sürekli azarladı, söylediğine göre tasarımı gerçekleştirseydim, Lawica ne kadar berbat bir şekilde ölecekti, kanlar içinde ne halde olacaktı, yarılan kafasında beyni nasıl köpüre köpüre taşacaktı, küçük bir hücrede zincire vurulma cezası alacak olan ben, nasıl yaşamımın geri kalan bölümünü yapayalnız geçirmek zorunda kalacaktım, bir parya olacaktım, hiç okula gitmeyecektim, hiçbir zaman okuma yazma öğrenmeyecektim, Laurica&rsquo;nın yaşama dönmesi ve beni bağışlaması için gözyaşları içinde boşuna yalvaracaktım; Büyükbabası, öldürme suçu asla bağışlanamaz, diyordu, çünkü ölen, bir daha asla bağışladığını söyleyebilecek konuma gelmezdi.</p>

  <p class="p7">Tanrının Musa'ya Levhaları verdiği Sina Dağı, benim için buydu, en büyük yasağın doğuşu böyle olmuştu; ve benim asıl dinim, çok kesin, kişisel bağışlanması, yok sayılması olanaksız bir olaydan kaynaklanıyordu, bu olay, başarısızlıkla sonuçlanmış olmasına karşın, bahçede Büyükbabamla karşılaştığım sürece yakamı bırakmadı. Daha sonra, aylar sonra da, beni gördüğünde bastonunu havada sallayarak: gözdağı veriyor, kendisinin tam zamanında engellememiş olması halinde yapabileceğim kötülüğü anımsatıyordu. Hatta ve hatta, gerçi kanıtlayamam ama, yalnızca birkaç ay sonra İngiltere'ye taşınmamızdan önce babama savurduğu lanetin, üzerimizdeki denetiminin sonunda çözülmesine yol açan tehditlerinin ve cezalandırmalarının nedeni benmişim gibi, torununun kötü davranışıyla da ilgili olduğunu adım gibi biliyorum.</p>

  <p class="p7">Ben, öldürmeme buyruğunun egemenliği altında büyüdüm, daha sonra konulan hiçbir yasak, onun anlam ve ağırlığını taşımıyor, ama hepsi de güçlerini bu buyruktan alıyorlardı. Herhangi bir şeyin yasak olduğunu açık bir şekilde dile getirmek yeterliydi, yeni tehditler dile getirilmiyordu, eskisi hâlâ geçerliğini koruyordu, en etkin tehditler, başarılı bir cinayet girişiminin doğuracağı sonuç olarak resmedilen korkunç imgelerdi: yarılmış kafa, içinden köpüren beyin. Daha sonra, babamın ölümünden sonra Büyükbabamın bana karşı davranışlarının, zalimlerin, gaddarların en ılımlısının davranışları haline gelmesi, yarattığı korkuyu hiçbir şekilde değiştirmedi. Ancak şimdi, bu olayları düşünürken, hayvanların beynine ve diğer iç organlarına asla dokunamayışımın nedenlerini anlıyorum; bunlar, bende kendiliğinden oluşmuş yiyecek yasaklarıydı.</p>

  <p class="p7">Manchester'daki ilk din derslerimden kaynaklanan bir başka yiyecek yasağı, annemin acımasız bir edimiyle daha tomurcuk halindeyken kökünden kesildi. Yakın dostlarımızın erkek çocukları, Barlowmore Sokağındaki Florentin'lerin evinde, din dersi almak üzere toplanıyorduk. Öğretmenimiz Mr. Duke, Hollanda'dan gelmiş, Vandyke ya da keçi sakallı genç bir adamdı. Olsa olsa allı ya da yedi erkek çocuktuk. Ev sahibinin oğlu, benimse en yakın arkadaşım Arthur da katılıyordu derslere. Yalnızca erkekler vardı, Arthur'un ablası Mirry &mdash;belki meraktan belki bir şey almak için&mdash; bulunduğumuz odaya girdiğinde Mr. Duke konuşmayı kesiyor, kız çıkıncaya dek suskun bekliyordu. Bize anlatmakta olduğu konu, çok gizli olsa gerekti. Bize anlattığı Nuh'un Gemisi öyküsünü duymuştum daha önce. Ama Sodom ve Gomora'ya şaşırıyordum, belki de gizli olan bu bölümdü; çünkü tam Lot'un karısı bir tuz sütununa dönecekken, İngiliz hizmetçi büfe çekmecesinden bir şey almak üzere odaya girdi. Bu kez Mr. Duke, tümcesini yarıda kesti. Lot'un karışı başını çevirip kayıtsızca bakmıştı, şimdi ona verilecek cezayı merak ediyor, gerilim içinde bekliyorduk. Mr. Duke kaşlarını çattı, alnını kırıştırdı ve hizmetçinin hareketini onaylamadığım aldatan bir hareket yaptı. Lot'un karısı cezasının ne olduğunu biraz gecikmeli öğrendi; hizmetçi odadan çıkınca, Mr. Duke bize yaklaştı ve nerdeyse fısıltıyla, &ldquo;Bunlar bizden hoşlanmaz,&rdquo; dedi. &ldquo;Size söylediklerimi duymaması daha iyi.&rdquo; Sonra biraz durdu ve ciddi bir sesle şu açıklamayı yaptı: &ldquo;Biz Yahudiler domuz yemeyiz. Onlar da bundan hoşlanmıyor, kahvaltıda domuz pastırması yemeye bayılıyorlar.</p>

  <p class="p7">Sizin domuz yemenize izin yok.&rdquo; Gizli bir anlaşmaya varıyorduk sanki, Lot'un karısı hâlâ bir tuz sütununa dönüşmemişti ama tabu benim içime gömüldü, bir daha asla domuz yememeye karar verdim. Şimdi Mr. Duke gırtlağını temizledi, Lot'un karısına döndü ve biz soluğumuzu tutmuş halde dinlerken, kadının tuzlu cezasını açıkladı.</p>

  <p class="p7">Bu yeni yasakla dolmuş bir halde Burton Sokağındaki evimize döndüm. Artık Babama danışamazdım. Ama olanları Anneme anlattım; Sodom'un mahvoluşunu domuz etine bağlıyordum; dadımızın kahvaltıda yediği domuz pastırmasının bize yasak olduğunu açıkladığımda gülümsedi; beni yalanlamadı, yalnızca başını salladı ve onun da, kadın olmasına karşın, Mr. Duke'un anlatımıyla &ldquo;bizden&rdquo; olduğunu düşündüm.</p>

  <p class="p7">Bu olaydan kısa bir süre sonra, Annem, dadımız ve ben, üçümüz yemek odasında öğle yemeği yiyorduk. Bana yabancı gelen kırmızımsı bir et vardı; çok tuzlu ve de çok lezzetliydi. Bir parça daha almam önerildiğinde aldım ve güzelce yedim. Sonra Annem masum bir sesle, &ldquo;Lezzetli, değil mi?&rdquo; dedi.</p>

  <p class="p7">&ldquo;A, evet, çok güzel. Yakında gene alır mıyız?&rdquo;</p>

  <p class="p7">&ldquo;Bu domuzdu,&rdquo; dedi Annem. Benimle eğleniyor sandım ama hayır, çok ciddiydi. Midem bulanmaya başladı, gittim, kustum. Annem oralı olmadı. Mr. Duke'un yaptığı umurunda değildi, tabuyu yıkmaya kararlıydı; başardı da. Mr. Duke'un gözleri beni bir daha görmedi ve bu türden din eğitimi de sona ermiş oldu.</p>

  <p class="p7">Belki annem tek yetkili olmak, yapılacak ve yapılmayacak şeyleri saptayan tek kişi olmak istiyordu. Yaşamını tümüyle bize adamaya ve bütün sorumluluğumuzu üstlenmeye karar vermiş biri olarak, başkalarından gelecek derin etkilere göz yummazdı. Başkalarının Kutsal Kitabı okuması gibi okuduğu yazarlardan çeşitli dinlerin kendilerine özgü gelişmelerinin önemli olmadığı sonucunu çıkarmıştı. İnsanın bütün dinlerde ortak olan şeyi bulmak ve ona uymak durumunda olduğu görüşündeydi. Dinler arasında yoğun ve kanlı savaşlara yol açacak hiçbir şeye güveni yoktu ve bunun, dikkatleri, insanların öğrenmek durumunda olduğu çok daha önemli şeylerden saptırdığını düşünüyordu. İnsanlar çok kötü şeyler yapabilirlerdi ona göre, işte, hâlâ sürdürdükleri savaşlar, bütün dinlerin ne büyük bir başarısızlığa uğradığının çürütülmesi olanaksız kanıtıydı. Kısa bir süre önce, bütün dinlerin temsilcileri, birbirlerini daha önce bir kez bile görmemiş insanların savaşmada kullandıkları silahların kutsanmasına katıldıklarında, öyle büyük bir tepki duymuştu ki, öfkesini &mdash;Viyana'da olmasına karşın&mdash;benden bile gizleyemedi.</p>

  <p class="p7">Her ne pahasına olursa olsun beni bu tür yetkelerin etkisine karşı korumak istiyor, ama böylece kendisini bütün kuralların tek kaynağı haline getirdiğini anlamıyordu. En büyük yasaklamaların yürütme yetkisi ondaydı şimdi. Kendisini tanrıya benzer bir şey olarak görme çılgınlığına asla kapılmıyordu, yüklendiği görevin ne kadar acımasız olduğunu, bunu ne büyük taşkınlıkla yerine getirdiğini söyleseler şaşırıp kalırdı. Mr. Duke'un yapmacık sırdaşlığını, onun bu çirkin hareketini çabucak zararsız hale getirmişti. Ama Büyükbabama karşı direnmek çok daha güçtü onun için. Büyükbabamın yetkesi, lanetiyle sarsılmıştı, lanetinin gerçekleşmiş olmasıysa, ona göre bizim karşımızda özgüvenli davranmasına engel oluyordu. Beni öptüğünde, bir öksüz olduğum için acıdığında gerçekten suçlu hissediyordu kendini. Öksüz sözcüğünü garip ve yersiz buluyordum, sanki Annem hala hayatta değilmiş gibi söylüyordu bunu; ne var ki bunu kendisine karşı söylemekteydi, ben durumun farkında değildim, ama davranışları, kendini suçlu görmesinin bir anlatımıydı. Annemle biz çocuklar konusundaki tartışmalarında çok sert davranamıyordu; öte yanda annem de kendi suçluluk duygusunun altında ezilmeseydi, savaşı kazanması işten bile olmazdı. Ama ikisi de güçlerini yitirmişlerdi, öte yanda büyükbabamın suçu anneminkine oranla çok daha büyük olduğundan onun işi daha zordu.</p>

  <p class="p7">Bütün, yetke annemde toplanmıştı. Ona gözü kapalı inanıyordum, ona inanmak, beni mutlu ediyordu, herhangi bir tehlike ya da verilecek kararın önemli olduğu bir durum söz konusu olduğunda, bir tanrı ya da onun peygamberinin ağzından çıkacak sözü beklercesine, Annemin söyleyeceklerine kulak kesilirdim. Büyükbabam tarafından konulan öldürme tabusunun üzerinden onca yıl geçtikten sonra, yaşamımın ikinci büyük tabusu Annemden geldiğinde on yaşındaydım. Bu, cinsel sevgiyle ilişkili her şeye karşı konulmuş bir tabuydu: cinselliği elinden geldiğince uzun süre benden gizli tutmak istiyordu, bunun beni ilgilendirmediğini söyledi, söylemekten öte beni inandırdı. Gerçekten de o zamanlar ilgimi çekmiyordu ama tabusu, Zürih dönemim boyunca yürürlükte kaldı; Nerdeyse on altı yaşındaydım ve hâlâ diğer öğrenciler kafalarını en çok meşgul eden bu konuları konuşurken dinlemekten kaçınıyordum. Nefret ediyor değildim, olsa olsa, o da zaman zaman ve yalnızca derin ve ayrıntılı konuşmalar söz konusu olduğunda, &ldquo;sıkılıyordum.&rdquo; Sıkılma denen şeyi bilmeyen ben, gerçekten var olmayan şeyler üzerine konuşmanın sıkıcı olduğuna karar vermiştim; Frankfurt'ta on yedi yaşımda, sevginin, ozanların bulduğu bir şey olduğunu, aslında var olmadığını, gerçeklikte her şeyin tümüyle farklı olduğunu söyleyerek bir arkadaşımı şaşırtabiliyordum. Bunu haklı kılmak için de, uzun zaman düşüncelerime egemen olan uyaksız şiir ozanlarına güvenimi yitirdim, hatta, Annemin tabusuna &ldquo;yüksek&rdquo; aşkı da dahil ederek yasağının kapsamını genişletiyordum.</p>

  <p class="p7">Bu tabu kısa bir süre sonra doğal bir şekilde ufalanıp gitti, ama öldürme tabusu sarsılmazlığını korudu. Bütün bir bilinçli yaşam boyunca deneyimler bu yasağı öyle bir besledi ki, tabunun yerinde olup olmadığı sorusu, beş yaşımdaki cinayet girişimim sayesinde yanıtlanmış olmasaydı bile aklımdan geçmezdi.</p>

  <h3 class="h31"><a id="ncx763"></a><a id="a96"></a><a id="a95"></a>Fare Tedavisi</h3>

  <p class="p7">Annem fare gördüğü an kendini kaybederdi. Sıçrayan bir şey gördüğü anda bir çığlık koparır, yapmakta olduğu işi keser (hatta elinde bir şey varsa düşürür), bağıra bağıra ve de belki fareyle karşılaşmamak için garip zikzaklar çizerek kaçmaya başlardı. Ben buna alışıktım; kendimi bildim bileli fareden korkardı annem; ama Babam varken, beni pek derinden etkilemiyordu; o onun koruyucusu olmaktan hoşlanır, sakinleştirmesini bilirdi. Babam göz açıp kapayıncaya dek fareyi bulundukları yerden kovar, Annemi kollarına alır, kaldırır, bir çocuk gibi odada dolaştırır, onu yatıştıracak sözler söylerdi. Bu olay sırasında &mdash;nerdeyse diyebilirim ki&mdash; birbirinden farklı iki ayrı suratı olurdu Babamın: biri annemin korkusunu paylaşan ve kabul eden ciddi surat, diğeriyse korkuyu gidereceği vaadini taşıyan, belki de ayrıca biz çocuklar için takındığı mutlu yüz. Derken yeni kurulmuş bir fare kapanı büyük dikkatle ve de törenle yerleştirilirdi, Babam önce kapanı Annemin gözlerine kaldırır, teknik özelliklerini över, içindeki peynirin dayanılmaz lezzetinden söz eder ve ne kadar sıkı koparıldığını kanıtlamak için birkaç deneme yapardı. Sonra her şey başladığı gibi çabuk biter, yaşam normale dönerdi. Annem artık kendi ayakları üzerinde gülerek, &ldquo;Sen olmasan ne yapardım ben Jacques!&rdquo; derdi. Sonra göğüs geçirir, &ldquo;Ah, ne aptalım ben!&rdquo; diye eklerdi. &ldquo;Alı!&rdquo; sesi duyuldu mu, annemize kavuştuk demekti, gene eski haline dönmüş demekti.</p>

  <p class="p7">Viyana'da yanımızda artık babamız yokken, onun rolünü üstlenmeye çabaladım, ama bu olanaksız denecek kadar güçtü. Onu kucağıma alamazdım, çok küçüktüm çünkü, Babamın söylediklerini söyleyemezdim, fare üzerinde aynı etkiyi yaratamıyordum, ben onu odadan çıkarıncaya dek fare uzun süre bir aşağı bir yukarı koştururdu odada. Bu durumda önce Annemi başka bir odaya aktarmaya çabalardım; başarım her zaman aynı yoğunlukta olmayan korkusunun derecesine bağlıydı. Bazen öyle bir paniğe kapılırdı ki, farenin bulunduğu odadan çıkamazdı, o zaman işim işti, çünkü Anemin zikzakları, fareninkilerle karışıyormuş ve ikisi de karşılıklı olarak birbirlerini korkutmaktan kendilerini alamıyorlarmış gibi anlamsızca oradan oraya koşup dururlar, işleri büsbütün karıştırırlardı. Çığlıkların nedenini artık iyi bilen Fanny, elinde kurulmuş bir fare kapanıyla mutfaktan koşup gelirdi, bu <span class="t13">onun</span> işiydi; aslında her seferinde fareye söylenecek en etkileyici sözleri bulan da Fanny&rsquo;ydi: &ldquo;Fare, fare, gel, bak sana domuz pastırması vereceğim! Aptal hayvan! Gel de gir şuraya!&rdquo;</p>

  <p class="p7">Sonradan Anneme bu davranışının nedenlerini sorduğumda, açıklama yerine çocukluğuyla ilgili öyküler dinliyordum: nasıl da masanın tepesine fırlarmış, bir türlü inmek bilmezmiş; korkusunu nasıl ablalarına da bulaştırmış da onlar da kendisine katılıyor, üçü birden odada koşturuyorlarmış, hatta bir keresinde üçü aynı masanın tepesine çıkmış, orda dururlarken erkek kardeşlerinden biri &ldquo;Ben de geleyim mi bari?&rdquo; diye sormuş. Açıklaması yokmuş; bulmaya da çalışmıyormuş, çocukluk günlerine dönmek istiyormuş da, bu fırsatı yalnızca bir fare ortaya çıktığında elde ediyormuş.</p>

  <p class="p7">Daha sonra İsviçre'ye gittiğimizde, bir otele yerleştiğimiz arı, hemen zile basıp çağırdığı oda hizmetlisine yönelttiği ilk soru burada fare olup olmadığı sorusu oluyordu. Basit yanıtlar doyurmazdı onu,, kaçamak cevapları kurcalamak için şaşırtmacalı sorular sorardı. Otelde en son ne zaman fare görülmüştü, bunu özellikle bilmek isterdi, hangi katta, hangi odada görülmüştü, bu odayla bizim oda arasındaki uzaklık ne kadardı? Çünkü farenin, bu odada hiçbir zaman görünmemiş olması inandırıcı gelmiyordu ona. Gariptir, bu çapraz sorgulama, onun içini rahatlatıyordu; bu iş biter bitmez bavullar açılır, yerleşme başlardı. Uzman tavırlarıyla bir aşağı bir yukarı odada dolaşır, eşyalar hakkındaki görüşlerini bildirir, sonra balkona çıkar, hayran hayran manzaraya bakardı. Kendine güvenen, mutlak bağımsızlığını soluyan kişi, sevdiğim kişiydi o an gene.</p>

  <p class="p7">Yaşım büyüdükçe, fare korkusuna kapıldığında yaşadığı dönüşümden utanır oldum. Yalta döneminde, onu sağaltmak için çok ince elenip sık dokunmuş bir yöntem uyguladım. Yılda iki kez beni görmeye gelir ve Yalta'da birkaç gün geçirirdi. Ona ikinci katta büyük, güzel bir oda verirlerdi; onun bu konudaki duyarlığını pek anlayamayan Herder Hanımları sorguya çekmeyi asla ihmal etmezdi elbet. Aslında bu türden bir çapraz ateşe elverişli değildi Herderler, bu konuda ciddi olamıyorlardı, öyle şakacı davranıyor, öyle kaçamak yanıtlar veriyorlardı ki, Annem rahat uyuyabilmek için bu kez bana asılıyor, bir saat kadar da beni sorguya çekiyordu. Bu kötü bir başlangıç oluyordu, çünkü onca zaman onu görmek için sabırsızlanmıştım, söyleyecek çok şeyim vardı, ayrıca da onu sakinleştirmeye yarayan yalanlardan hoşlanmıyordum. Bir Odysseus hayranı olarak, kahramanı bir başka şeye dönüşen ve böylece kendini gizleyen öyküler uydurmaya bayılırdım, ama yaratıcılık gerektirmeyen zararsız yalanlar pek bana göre değildi. Ziyaretlerinden birinde, daha o bir şey söylemeden Odysseus yöntemiyle ele aldım konuyu ve harikulade bir şey gördüğümü, ona anlatmak için sabırsızlandığımı söyledim: tavan arasındaki odamda bir fareler toplantısına tanık olmuştum. Tam ayın on dördünde, ay ışığında, pek çok, en azından bir düzine fare gelmiş ve bir çember oluşturarak dans etmeye başlamışlardı. Onları yatağımdan izliyordum, her bir ayrıntıyı iyice görebiliyordum, ay çok parlaktı çünkü; buna dans denemezdi belki, bir halka şeklinde, hep aynı yönde, her zamanki hızlı adımlarıyla değil de, sürüne sürüne ilerliyorlardı; aralarında bir de ağzında taşıdığı yavrusuyla dansa katılan bir anne fare vardı. Minik yavrunun ne kadar minik olduğunu anlatmak olanaksızdı, yarısı annenin ağzında, yarısı dışardaydı, ama bana öyle geldi ki, diyordum, annenin diğerleriyle dönüp durmasından hoşlanmadı yavru fare, acıyla ağlamaya başladı, anne dansın büyüsüne kapılmış bulunduğundan ve danstan kendini alamadığından, yavru giderek daha yüksek sesle bağırmaya başladı, sonunda anne, çekinerek, hatta belki de istemeyerek halkadan çıktı ve çocuğu emzirmeye başladı, dans eden gruptan biraz uzak duruyorlardı ama gene de ay ışığı üzerlerine vuruyordu. Ne yazık ki sen göremedin, diyordum anneme, tıpkı insan gibi, anne bebeğine meme emziriyordu, öyle ki, bunların fare olduğunu unuttum bir an, öylesine insanca bir olaydı ki bu ancak gözümü dans eden farelere çevirdiğimde, bunların fare olduğu aklıma geliyordu; ama dans edişlerinde bile farece olmayan bir yan vardı, çok düzenli, çok denetimli adımlarla dans ediyorlardı.</p>

  <p class="p7">Annem sözümü kesti ve hemen bunları başka birine anlatıp anlatmadığımı sordu. Anlatır mıydım hiç, insan önüne gelene böyle bir şeyi anlatamazdı ki, kimse inanmazdı çünkü, Yalta'dakiler çıldırdığımı sanır, hayır, kesinlikle anlatmam onlara... &ldquo;Masalının ne kadar garip olduğunu biliyorsun yani? Düşünde görmüş olmalısın.&rdquo; Ama dile getirdiği kuşkulanma karşın, öykünün gerçek olmasını yeğlediğini fark ettim. Bebeğini emziren anne fare derinden etkilemişti onu, tekrar tekrar ayrıntılarını sordu; onu inceden inceye yanıtladıkça, öyküyü uydurduğumun pekâlâ bilincinde olmama karşın, ben bile olayların gerçek olduğunu sanmaya başlamıştım. O da aynı duyguları yaşıyordu, burada bulunanların hiçbirine anlatmamam için uyardı beni gene; düşümde görmediğim konusunda üsteledikçe, tanıtlar ortaya koydukça, başkalarına bundan söz etmemem gözünde daha büyük önem taşıyor, uyarısını tekrarlıyordu; bir daha ki ayın on dördünü beklememi önerdi, bakalım ne olacaktı. Dansın, ay artık odama yansımayacak kadar uzaklara gidinceye dek sürdüğünü söylemiştim. Ama anne fare, dansçılara katılmamıştı, yavrusuyla uzun süre meşgul oldu, onu minik elleriyle değil de diliyle temizlemişti üstelik. Ayın ışığı artık odama düşmez olduğunda, bütün fareler ortadan kaybolmuştu. Hemen ışığı yaktım, dedim, dikkatle yeri inceledim ve minik fare pisliklerini gördüm. Bu beni çok şaşırttı dedim, çünkü çok vakur, çok görkemli dans ediyorlardı; insanılar böyle bir durumda altlarına kaçırmazlardı kuşkusuz.</p>

  <p class="p7">&ldquo;Haksızlık ediyorsun,&rdquo; dedi, &ldquo;huyundan vazgeçmiyorsun, yeterinden fazla şey bekliyorsun. Dans etseler bile fareler insan değil ne de olsa.&rdquo;</p>

  <p class="p7">&ldquo;Ama yavrusunu emzirişi, o insancaydı işte.&rdquo;</p>

  <p class="p7">&ldquo;Haklısın,&rdquo; dedi Annem, &ldquo;haklısın. Ama eminim emziren anne bir şey yapmamıştır.&rdquo;</p>

  <p class="p7">&ldquo;Hayır, o değildi, kakalar dans edilen alandaydı.&rdquo; Bu ve benzer ayrıntılarla onun inancını pekiştirdim. Olayı kendimize saklamamız konusunda anlaştık. Gelecek ayın on dördünde ona Arosa'ya yazmayı unutmamamı tembihledi.</p>

  <p class="p7">Bu, annemdeki fare korkusunun sonu oldu. İleriki yıllarda bile, her şeyi uydurduğumu ele verecek konuşmalardan sakındım. Zaman zaman beni aldatan düşgücümle alay ederek, yalancı kişiliğim konusunda kaygılandığını dile getirerek beni denemeye kalktı. Ama faka basmadım, anlattıklarımın hepsini de &mdash;ne yazık ki yalnızca bir kez&mdash; gözlerimle gördüğüm konusunda ısrar ettim. Hiçbir ayın on dördü, fareleri geri getirmemişti; belki de çatı odamda gözetlendiklerini hissetmişler ve danslarını daha zararsız bir yere taşımışlardı.</p>

  <h3 class="h31"><a id="ncx775"></a><a id="a98"></a><a id="a97"></a>Damgalı Adam</h3>

  <p class="p7">Evin alt katındaki uzun masada villa sakinleriyle birlikte yediğimiz akşam yemeğinden sonra gizlice meyve bahçesine giderdim. Meyvelik yan tarafa düşüyor, Yalta'nın bahçesinden bir çitle ayrılıyordu; buraya yalnızca hasat zamanı grup halinde girer diğer zamanlar aklımıza getirmezdik. Küçük bir yükselti, bahçenin evden görünmesine engel oluyordu, orada olabileceğiniz kimsenin aklına gelmezdi, orada aranmazdınız, evden seslenseler bile öylesine az duyulurdu ki, duymazdan gelebilirdiniz. Çitteki küçük aralıktan kimseye görünmeden geçtiniz mi, alacakaranlıkta yapayalnız ve de aklınıza gelebilecek her türden sessiz olaya hazır bulurdunuz kendinizi. Otlarla kaplı küçük bir yükseltideki kiraz ağacının dibine oturmak öyle güzeldi ki. Buradan göl olduğu gibi görünürdü; suların, hiç kimseye ve hiçbir şeye kulak asmaksızın çeşitli renklere bürünüşünü izlerdiniz.</p>

  <p class="p7">Bir yaz akşamı, ışıl ışıl bir gemi göründü; öyle yavaş gidiyordu ki, demir atmış sandım. Ömrümde hiç gemi görmemişçesine bakıyordum, yalnızca bir gemi vardı, o kadar. Yakınında, karanlıklar ve daha koyu karanlıklar görülüyordu. Işık saçıyordu, ışıkları kendi takımyıldızlarını oluşturuyordu, suda olduğunu yalnızca hafif hafif kayışından anlayabiliyordunuz.. Bir umut veriyor, bir beklenti yaratıyormuş gibi sessizliğini yayıyordu. Uzun süre yanıp sönmeksizin, titremeksizin ışıldadı, beni kendine tutsak etti, meyve bahçesine bu gemi getirmişti beni sanki. Daha önce hiç görmemiştim onu, ama tanıyordum. Işıklarının bütün gücüyle gözden yitti. Eve döndüm, kimseyle konuşmadım; ne konuşabilirdim ki?</p>

  <p class="p7">Ertesi akşam, sonraki, sonraki akşam hep meyveliğe gittim, geminin gelmesini bekledim. Zamana güvenmiyor, yalnızca onu ilk gördüğüm saatte orada bulunmak yerine daha uzun süreler bekliyordum, onu saatin ellerine teslim edemezdim. Mutlaka ortaya çıkacaktı, biliyordum. Ama saati değişmişti, görünmedi, kendini tekrarlamadı, masum bir tansık olarak kaldı.</p>

  <p class="p7">Öğretmenlerimiz arasında hiç sevilmeyen tiplerden birinin adı Jules Vodoz'du, bir süre için Fransızca dersimize girdi. Öğretmenimiz olmadan önce fark etmiştim bu adamı: nerede olursa olsun, okulun koridorlarında bile şapka takıyordu kafasına, kasvetli, donuk bir gülümsemesi vardı. Kim olduğunu merak ediyor, ama başkalarına sormaya çekiniyordum. Yüzü renksizdi, vaktinden önce yaşlanmış gibi duruyordu; bir başka öğretmenle konuşurken hiç görmedim onu. Hep yalnız geziyordu, öfkeli olduğundan değil, küskünlükten değil, ama ölümcül bir uzaklık duygusuyla, çevresinde olan biteni görmüyormuş, duymuyormuş gibi, sanki orada değil de uzaklardaymış gibi yapayalnız dolaşıyordu. Ona &ldquo;maske&rdquo; adını taktım ama bunu kimseye söylemedim. Sonunda bir gün başında şapkası, Fransızca öğretmenimiz olarak bizim sınıfa girdi. Fransız aksanıyla, yumuşak, hızlı hızlı &mdash;ve hep gülümseyerek&mdash; hiçbirimizin yüzüne bakmaksızın konuşuyordu. Sinirli sinirli volta atıyordu bir yandan da, başındaki şapka, adamın sınıftan çıkmak üzere olduğu duygusunu uyandırıyordu. Bir gün kürsünün başına geçti, şapkasını çıkardı, karşımızda durdu. Alnının üst bölümünde derin bir delik vardı ve şapka bunu örtüyordu. Şimdi neden hep şapka giydiğini ve hangi nedenle çıkarmaktan kaçındığını anlamıştık.</p>

  <p class="p7">Delik sınıftaki herkesin ilgisini çekti, hemen Vodoz'un kim olduğunu ve bu deliğin nerden çıktığını öğrendik. Yaptığımız soruşturmadan onun haberi yoktu, ama artık alnındaki deliği gizlemediğine göre, geçmişini bildiğimizi anlamıştı. Yıllar önce bir başka öğretmenle birlikte bir sınıfı dağlarda geziye götürmüşler. Çığ düşmüş ve hepsini gömmüş. Dokuz öğrenciyle diğer öğretmen kaybolmuş, geri kalanlar karların altında canlı çıkarılmış, Vodoz başında yaralanmış; sayılar belleğimde yanlış kalmış olabilir ama bu olayın okulun başına gelen büyük felâket olduğuna eminim.</p>

  <p class="p7">Vodoz alnındaki o Kabil ya da katil damgasıyla, aynı okulda öğretmenlik yaparak yaşamını sürdürdü. Olaydaki sorumluluğu sorununu nasıl çözümleyebilirdi? Onu meraklı bakışlardan koruyan şapka, kendisine karşı korumuyordu. Hiçbir zaman uzun süre şapkasız kalmazdı başı; şapkayı kürsüden alır, başına koyar ve sürgün yaşamının yoluna koyulurdu. Derslerinde kullandığı tümceler, kendisinden kopuktu, sanki başka biri söylüyordu onları, gülümsemesi, korkusunu yansıtıyordu. İşte böyle bir adamdı Vodoz. Onu düşünürdüm, düşlerime girerdi, onun düşmekte ola çığın sesini dinlemesi gibi dinlerdim onu. Uzun süre gelmedi bize, ayrıldığına sevindim. Sanırım sık sık sınıf değiştirirdi. Belki aynı öğrencilerle uzun süre bir arada olmaya dayanamıyordu, belki hepsi bir süre sonra kurban öğrencilere dönüşüyordu onun gözünde. Bazen koridorda rastlaşırdık, çekinerek selâmlardım onu, o ise beni fark etmezdi, kimseyi fark etmezdi. Sınıf arkadaşlarımdan hiçbiri onda söz etmezdi, kimsenin taklidini yapmaya kalkmadığı tek öğretmen oydu. Onu unuttum, bir daha hiç aklıma getirmedim; imgesi, ışıklı<a id="a99"></a> gemiyle birlikte gözümün önüne geldi.</p>

  <h3 class="h31"><a id="ncx782"></a><a id="a100"></a>Hayvanların Gelişi</h3>

  <p class="p7">Hep size gelmesini istediğiniz türden, parlak, enerjik bir öğretmen varsa, o da Kar! Beck'ti. Rüzgâr gibi girerdi sınıfa, hemen kürsünün önünde dikilir, hiç vakit yitirmeden derse başlardı. İnce uzun bir adamdı, hep dimdik dururdu, katı bir havası vardı. Belki de öğrettiği dersin kişisel sorunlarla ilgili olmamasından kaynaklanıyordu bu. Matematik öğretmeniydi, her konuyu büyük bir açıklıkla anlatır ve birer birer hepimize seslenirdi. Aramızda aynın gözetmezdi, Kari Beck'in gözünde herkes kendine göre bir kişilikti ve sınıfta ayrı bir yeri vardı. Ancak öğrenciler iyi bir yanıt verdiğinde, anında sevinirdi, hoşnutluğunu dışa vurma şekli, size özel bir önem verdiğini göstermediği gibi, yanlışınız karşısındaki düş kırıklığı da sizi ayrı tuttuğu anlamını yansıtmazdı. Yaşına göre az saçı vardı ama bu az saç, ipek gibi ve de sapsarıydı; onu gördüğümde, ışık saçan bir şey karşısındaymışçasına sevinç duygusu kaplardı içimi. Ama sizi bu ışınların sıcaklığıyla baskı altında tutardı demek istemiyorum, aslında bir çeşit korkusuzluk duygusu verirdi insana. Fazla azarlamadığı gibi övmezdi de. Hafif bir alaycılık vardı yüzünde ama kinaye izine rastlamazdınız; olduğundan üstün görünmek ona göre değildi, bu alaycılık onda kendi öğrenciliğinden kalmıştı da sanki, bir öğretmen olarak bunu göstermemek için biraz çaba harcıyordu. Şimdi düşünüyorum a, eleştiren bir düşünce yapısına sahipti sanıyorum; araya koyduğu uzaklık, bir aydın olmanın getirdiği ölçülülükten başka bir şey değildi. Çoğu öğretmende olduğu gibi etkisi önemlilik duygusundan değil, canlılığından, fikirlerinin sağlamlığından, berraklığından kaynaklanıyordu. Sınıf ondan hiç korkmuyor, işini zorlaştırmaya çalışıyordu adeta. Bir gün bağrış çağrış karşıladılar onu; kapıda durdu, ama sınıf susmuyordu. Şöyle bir baktı, öfkeyle, &ldquo;Size ders vermiyorum!&rdquo; diyerek kapıyı hızla kapadı, gitti. Ne bir ceza, ne disiplin kurulu, ne de soruşturma... Gitti, o kadar. Sınıf bağırdığıyla kaldı. Başlangıçta bir utku olarak görülen davranışları, yerini bir saçmalık duygusuna bıraktı, balon gibi sönüverdiler.</p>

  <p class="p7">Coğrafya kitabımızın yazarı Emil Letsch'di, derslerimize de kendisi giriyordu. Daha öğretmenimiz olmadan kitabını okumuştum, yarı yarıya ezberimde sayılırdı, çünkü içinde pek çok sayı vardı. Dağların yüksekliği, nehirlerin uzunluğu, ülkelerin nüfusu, kantonlar, kentler... Sayıyla anlatılabilecek her şeyi ezberlemiştim, çoğu artık geçersiz kalmış olan bu gereksiz sayıları hâlâ kafamda bir yük olarak taşımaktayım. Bu kadar çok bilgiye sahip bir yazara büyük umutlar bağlamıştım, kitap yazan herkes benim için tanrıydı zaten. Ama bu yazarın bir öfke tanrısı olduğu ortaya çıktı. Letsch, ders anlatmaktan çok buyruk veriyordu ve ne zaman bir nesneden söz etse, fiyatını belirtiyordu. Öyle asık suratlıydı ki, bir kez bile güldüğünü ya da hatta gülümsediğini görmedim. Kısa bir süre sonra beni sıkmaya başladı, çünkü kitabında olanlardan başka hiçbir şey anlatmıyordu. İnsanı deli edecek kadar katıydı, bizden de aynı katılığı bekliyordu. Kırık notlar, tokat gibi yağmaya başladı sınıfın üzerine, herkes ondan nefret ediyordu, öyle ki, birçok öğrenci, adını nefretle anmaya başladı. Böylesine yoğun bir öfkeyi hiç kimsede görmedim; öfkeli insanlar, kendilerini hemen gösterirler, öfkelerini taşırırlar çünkü, bizimkiyse boyuna buyruk veriyordu. Belki alışmıştı buyruk vermeye, belki öfkeden çok suskunluktu ondaki. Ancak yaydığı ciddiyet, çevresinde felce uğratma etkisi gösteriyordu. Vandyke sakalı vardı; kısa boylu bir adamdı, onu insana uzak kılan nedenlerden biri buydu belki de.</p>

  <p class="p7">Onun coğrafyayla uğraşmasını haklı çıkaracak bir şeyler öğreneceğim umudunu hiç yitirmemiştim, kaldı ki keşif gezilerine bile çıkmıştı. Ancak o, gözlerimin önünde bambaşka bir dönüşüm yaşadı. Fraulein Herder'in beni de götürdüğü, Carolina ve Mariana Adalarıyla ilgili bir konferansa katılmıştı. Konuşmacı, bizim Letsch'den yalnızca rütbe açısından değil bilgi açısından da çok daha üstün olan Münih'li General Haushofer'di. Sonradan benim. Güney Denizi adalarıyla ilgilenmemde. Büyük rol oynayan, çok zengin, açık güzel bir konferanstı. Ancak anlatımındaki önyargılı tutum hoş değildi; konuşmacının ordu kökenli olması beni rahatsız etti diye düşündüm, daha sonra da ondan bir haber gelmedi kulağıma. Ancak bu konferans sayesinde, o kısacık bir saat içinde çok şey öğrendim. İlgi duyduğu bir konuşmayı izlemeye giden çoğu kişi gibi çok neşeli, güvenli bir havadaydım o gün. Profesör Letsch'in ansızın Fraulein Herder'le selâmlaştığını gördüm. Girit Adasına yapılan bir gezide tanışmış iki eski dosttular; Letsch Zollikon'da oturduğundan, eve üçümüz birlikte yürüdük. Fraulein Mina'yla konuştuğunu duyduğumda kulaklarıma inanamadım. Art arda üç, dört, beş tümce konuştu, gülümsedi, güldü. Bir kız yatılı okulu olarak anımsadığı Yalta Villa'da kaldığıma şaştığını söyledi. &ldquo;Bizim oğlanın Coğrafya uzmanlığının altında yatan şimdi anlaşıldı,&rdquo; dedi. &ldquo;Bunun kaynağı sizsiniz Fraulein Herder!&rdquo; Bu kadarla da kalmadı, pansiyondaki hanımları adlarıyla sordu, demek onları da tanıyordu. Fraulein Herder'e sık sık İtalya'ya gidip gitmediğini sordu. Bir yıl önce Djerba Adasında Kontes Rasponi'ye rastladığını söyledi. Böylece eve kadar durmadan konuştular; çok hatırşinas, hatta nazik bir adamdı, sonunda biraz kaba da olsa yürekten veda ederek yanımızdan ayrıldı.</p>

  <p class="p7">Yolculukta, dedi Fraulein Mina, her şeyin fiyatını sorar, aldatılmaya asla dayanamazdı. Adam bu fiyatları nasıl aklında tutuyordu, bugün bile anlamış değildi.</p>

  <p class="p7">Letsch'in öğretmenliği benim için hiçbir anlam taşımıyordu, yazdığı kitabı, sıradan bir insan da yazabilirdi. Ama ondan çok önemli bir şey öğrenmiştim, ondan hiç beklemediğim bir şeyi, bir insanın ansızın değişebileceğini ilk kez onun davranışlarında gözlerimle görüyordum.</p>

  <p class="p7">Tabiat bilgisi öğretmeni Karı Fenner hakkında anlatacak çok daha iyi şeyler olabilirdi. Ancak bu adam, önümde açtığı uçsuz bucaksız manzara içinde yitiyor. Temeli evde atılmış bir şeyi geliştirmedi bu öğretmen, tümüyle yepyeni bir dünya koydu önüme. Annemin doğa konusundaki fikirleri, sıradan, herkesin bildiği şeylerdi. Pek büyük bir inandırıcılıkla değilse de, güneşin batışını sever, oturacağımız evleri seçerken de en çok kullanacağımız odaların batıya bakmasına özen gösterirdi. Meyveleri ve güllerin kokusunu sevdiğinden, çocukluğunun bahçelerini özlerdi hep. Ona göre Bulgaristan, kavun karpuz memleketiydi, şeftali, üzüm vatanıydı; bu onun tat ve koku alma duygularının çok gelişmiş olmasından kaynaklanıyordu. Ama evde hayvan beslemezdik, bana hayvanlardan yalnızca lezzetli yiyecekler olarak söz ederdi. Çocukluğunda, kazların nasıl tıka basa beslendiğini ayrıntılarıyla anlatırdı; ben, acıma ve utanç duygularıyla kıvranırken, böyle semirtilmiş kazların ne kadar lezzetli olduğunu söylerdi. Bu semirtme işleminin ne kadar acımasız olduğunun farkındaydı, ama onun anlatmasıyla gözlerimin önünde beliren, bir hizmetçinin kazın gagalarını eliyle tutup içine mısır tıkıştırması sahnesi, çocukluk düşlerimin en korkunç imgelemden birini oluşturuyordu; bu düşlerde kendimi ağzına durmadan mısır tıkıştılar bir kaz olarak görüyordum, bu tıkıştırma, çığlık çığlığa uyanmamla son buluyordu. Bunları anlattığımda gülebiliyordu annem, o anda yalnızca kazın lezzetini düşündüğünü biliyordum. Yalnız bir hayvan türünü iyi tanıtmıştı bana, donmuş Tuna üzerindeki kurtlardı bunlar; müthiş korktuğu için saygı duyuyordu onlara. Manchester'da Babam beni hayvanat bahçesine götürürdü. Pek sık olmazdı bu, fazla vakti yoktu; ama annem hiçbir keresinde bile gelmedi bizimle, belki sıkıcı geliyordu ona hayvanlar, kendini insanlara öylesine adamıştı ki çünkü... Dolayısıyla çocukluğu yaşanmaya değer kılan hayvanlarla beni haşır neşir eden Babam olmuştu. Hayvanların taklidini yapardı, İngiltere'deki bütün çocuklar gibi bizim de bahçede beslediğimiz minik kaplumbağa kılığına bile girerdi. Sonra her şey ansızın kesilivermişti. Altı yıldır annemin, içinde hayvanların bulunmadığı dünyasında yaşamaktaydım. Yaşamımıza büyük insanlar oluk oluk akıyordu ama hiçbirinde hayvan yüzü takılı değildi. Yunan tanrılarını ve kahramanlarını tanıyordu, ama gene de insanları onlara yeğ tutuyordu; hayvan bedenli Mısır tanrılarını yetişkin yaşıma dek tanımadım.</p>

  <p class="p7"><span class="t13">Scheuchzerslrasse</span>'deki apartmanımızın mutfak balkonu, boş bir arsaya bakardı. Çevre evlerde oturanlar, burada kendilerine küçük birer sebze bahçesi edinmişlerdi. Bunlardan biri ayrıca da domuz besleyen bir polise aitti. Polis hayvanı semirtmek için büyük çaba harcıyor, türlü kurnazlıklar gösteriyordu. Yazın okul saat yedide başlardı; ben, saat altıda kalkar ve polisin, kendininkinin yanında bulunan sebze bahçesinin parmaklığından atlayıp başkalarının bahçesinden alelacele domuzu için sebze ve ot topladığını görürdüm. Adam önce başını kaldırır, bakan gören var mı diye evlerin pencerelerini gözden geçirirdi, herkes uykudaydı, beni fark etmezdi, belki de küçük olduğum için beni saymıyordu; sonra eline ne geçerse yolar yolar Sugie'nin (domuzunun adıydı bu) yanına koşardı. Ayağında, iki yanı şeritli polis pantolonu vardı, ama işlerini yürütürken bunun farkında değilmişçesine, bir bahçeden diğerine atlıyor, kendisininki dışında hepsinden babasının malıymış gibi sebzeleri topluyordu. Sugie bir türlü doymuyordu, onun homurtularını dinlemekten hoşlanırdık: tatlıyı çok seven kardeşim George dolaptan gene çikolata yürütmüştü de, ona Sugie diyip durmuş, tıpkı domuz gibi homurdanmıştık. Kardeşim ağlamış, bir daha yapmayacağını söylemişti, ama polis onu müthiş etkiliyordu, hemen ertesi gün, dolaptan gene çikolata eksildi.</p>

  <p class="p7">Bir sabah iki kardeşimi de uyandırdım; üçümüz birden balkona sakladık ve soluğumuzu tutarak polisin ortaya çıkmasını beklemeye başladık; sonra çıt çıkarmadan çitten atlayışını izledik, adam gözden kaybolunca da üçümüz avazımız çıktığınca domuz gibi bağırmaya başladık, Sugie bizim ev hayvanımız oldu. Ne yazık ki çok yaşamadı, ortadan kaybolunca, gene yalnız kaldık, hayvan görmeye, sevmeye can atıyor ama bunu gerçekleştiremiyorduk. O dönemde, Annem Sugie ile hiç ilgilenmedi, yalnızca polisin dürüst olmayan davranışı üzerinde durdu ve bize konuyla ilgili uzun nutuklar çekti. İkiyüzlülük konusunu derinlemesine işledi, Tartuffe'a kadar uzanmadıysa da, ikiyüzlü, riyakar bir insanın hak ettiği cezadan asla kurtulamayacağını kesinlikle belirtti.</p>

  <p class="p7">Hayvanlarla olan ilişkimiz o zamanlar hâlâ kötüydü. Bu durum ancak Fenner'le ve onun tabiat bilgisi dersleriyle değişti; hem de baştan sona değişti. Sonsuz bir sabırla bitkilerin ve hayvanların yapısını açıklıyordu bize. Ev ödevi olarak üzerinde uzun uzun uğraşmamızı gerektiren renkli çizimler verirdi bize. Bu resimleri öyle kolay kolay beğenmezdi, küçücük bir yanlışı görür, sevecen ama kesin bir yaklaşımla, bunları düzeltmemizi isterdi. Bana çoğu kez yaptığım resmi atmamı ve baştan çizmemi öğütlerdi. Ev ödevine ayırdığım bütün zamanı bu tabiat bilgisi defterlerine veriyordum. Büyük çaba harcamamı gerektirdiklerinden, severek yapıyordum bu çizimleri. Arkadaşlarımın bana harika görünen çizimlerine hayrandım; hem çabuk hem de güzel çiziyorlardı. Kıskançlık duymuyordum, böyle güzel bir deftere bakarken şaşırıyordum, kolay öğrenen bir çocuk için, bir başka alanda başarısız olması kadar sağlıklı bir şey yoktur. Resimde her zaman kötüydüm, öyle kötüydüm ki, sıcak, sevecen bir insan olan Fenncr'in bana anlayış gösterdiğini, nerdeyse acıdığını hissediyordum. Kısa boylu, şişmanca bir adamdı. Sesi yumuşak ve sakindi ama müthiş güzel öğretiyordu; her şeyi bütün ayrıntılarıyla ve açık bir şekilde özenle tasarlanmış bir şekilde anlatması bize zevk verirdi; yavaş ilerliyorduk. Ama öğrettiklerini asla unutmuyorduk, hepsi de silinmez bir şekilde yazılıyordu aklımıza.</p>

  <p class="p7">Hepimizin çok hoşuna giden gezilere götürürdü bizi. Neşeli, dinlendirici gezilerdi bunlar, incelemediğimiz bir şey kalmazdı; Rumen Gölünden çeşit çeşit küçük su yaratıkları topladık, okula getirdik. Mikroskopta o minicik alanda sürüp giden inanılmaz yaşantıyı gösterdi bize; sonra gördüklerimizi çizdik. Bütün ayrıntıları aktarıp sonunda bütün bunları zaten bilen okurlara haksızlık olacak bir iş yapmış, bir fen dersi kitabı yazmış olmamak için kendimi tutmak zorundayım şimdi. Ancak şunu belirtmem gerekir ki, yemek ve yenilmek konularında giderek artan duyarlılığımı paylaşmadı Fenner. Bunları olağan şeyler olarak görüyordu; doğada olan biten bizim ahlaksal yargılarımızın nesnesi olamazdı. Kendi görüşünün bu bitip tükenmez acımasız süreçlerin işine karışmasına meydan vermeyecek kadar sade, hatta belki alçakgönüllü bir insandı.</p>

  <p class="p7">Bir gezi sırasında konuşma fırsatı bulduğumuzda, bu yönde duygusal bir şey söylediğimde, sesini çıkarmıyor, soruma yanıt vermiyordu; aslında onun huyu değildi böyle davranmak. Bu konularda duygularını kolay dışa vurmayan, güçlü insanlar gibi davranmaya alıştırıyordu bizi, ama bunu gerçekleştirmek için ciddi nutuklara, kuru gürültülere başvurmuyor, yalnızca kendi davranışıyla bize örnek olmaya, bir şeyler öğretmeye çalışıyordu. Bu durumda onun suskunluğunu beni onaylamadığı şeklinde yorumladım ve biraz sakıngan davranmaya başladım.</p>

  <p class="p7">Bir &ndash;gün mezbahaya götürecekti bizi. Gezi gününden önce birkaç ders boyunca bize bilgi verdi, hayvanlara acı çektirmediklerini tekrar tekrar açıkladı, eskiden olduğu gibi değil de, çabucak, acısız ölüyordu hayvanlar. Bu bağlamda hayvanlara karşı nasıl davranılması gerektiğini açıklarken, &ldquo;insancıl&rdquo; sözcüğünü kullanacak kadar ileri gitti hatta. Ona öyle büyük saygı duyuyordum, ondan öyle hoşlanıyordum ki, bu biraz abartılı hazırlık dönemini, bir bildiği vardır, diye ona karşı hiçbir eleştiri yapmaksızın kabullendim. Bizi kaçınılmaz bir şeye alıştırmak istediğini hissettim. Gezinin çok öncesinden bunca zahmetlere katlaması hoşuma gitti. Bunun yerinde Letsch olsaydı diye düşünüyordum, hemen mezbahaya gidileceği buyruğunu verir ve en duyarlı konuları, sorunları en kaba yöntemlerle, kimseyi umursamadan geçiştirmeye çalışırdı. Gene de giderek yaklaşan gezi gününden ödüm kopuyordu. İyi bir gözlemci olan ve hayvanlar konusunda bile gözünden hiçbir şey kaçmayan Fenner, inatla göstermemeye çalıştığını ve alay ederler korkusuyla sınıfta hiç kimseye sözünü etmediğim korkumu hissetti.</p>

  <p class="p7">Gezi günü, salhaneyi gezerken yanımdan hiç ayrılmadı. Bütün bölümleri, hepsi de hayvanların iyiliği için yapılmışçasına bir bir açıkladı bize. Sözcükleri benimle gördüklerim arasında kendi kendime açıklayamadığım bir koruyucu tabaka oluşturuyordu sanki. Bugün bu konuyu düşünürken, onu, ölüme inanan birinin inancını değiştirmeye çabalayan bir rahip gibi gördüğümü hissediyorum. Benimle korkum arasında bir zırh oluşturmaya yarasalar da, sözleri ilk kez bana merhem etkisi yapıyordu. Başardı, her şeyi sakin bir şekilde gözledim, hiçbir duygusal taşkınlık göstermedim. Ancak hemen sonra her şeyi berbat eden bir şeyi göstermesiyle bilimi bir yana savruldu, kendisi bir yana, başarısıyla övünmesine fırsat kalmadı. Önümüzde az önce kesilmiş, organları apaçık görünen bir koyun uzanmaktaydı. Su torbasında, minicik, iki&ndash;üç saatim boyunda bir yavru yüzmekteydi, başı ve ayakları gayet iyi seçilebiliyordu, ama cisim, bütünüyle şeffaftı. Belki de fark etmeden geçecektik önünden ama o bizi durdurdu ve o yumuşak, heyecansız sesiyle görmekte olduğumuz nesneyi açıklamaya başladı. Hepimiz etrafında toplanmıştık, gözlerini benden kaçırıyordu. Bu kez ben gözümü ondan ayırmadım ve duyulur duyulmaz bir sesle, &ldquo;Cinayet,&rdquo; dedim. Daha yeni bitmiş olan savaş bu sözcüklerin ağzımdan zorluk çekmeden dökülmesinde rol oynamıştı, ama sanının o anda kendimden geçmiş bulunuyordum. Öğretmen sözcüğü duymuş olsa gerek ki, beklenmedik şekilde sözümü kesti ve &ldquo;Evet, şimdi her şeyi görmüş olduk,&rdquo; diyerek başka bir yerde durmaksızın bizi mezbahadan çıkardı. Belki de gerçekten bize göstermek istediği başka bir şey yoktu, ama hızlı yürüyordu, bir an önce buradan çıkmamızı istiyordu.</p>

  <p class="p7">Ona olan güvenim sarsılmıştı. Defterlerin kapağı açılmıyordu. Artık çizim yapmıyordum. Kendisi bunu biliyor, sınıfta hiç çizim yapmamı ya da defterimi göstermemi istemiyordu. Ödevlere bakmak için sıra aralarında dolaşıp çizimleri eleştirir, düzeltirken benim defterim önümde kapalı duruyordu. Bana bakmıyordu bile; derslerinde ağzımı açmadım bir daha, daha sonra yaptığı gezilere hasta olduğum bahanesiyle katılmadım. Bizden başka kimse anlamadı ne olup bittiğini; beni anlamıştı sanıyorum.</p>

  <p class="p7">Bugün, yapım gereği asla kurtulamayacağım bir şeyden kurtulmama yardım etmeye çalıştığını çok iyi anlıyorum. Mezbahaya bu amaçla götürmüştü bizi. Çoğu insana olduğu gibi ona da anlamsız gelmiş olsaydı, kısa süre sonra tekrar götürmezdi sınıfı. Eğer bugün &mdash;doksan ya da yüz yaşında&mdash; hâlâ bu dünyadaysa, önünde eğildiğimi bilmesini dilerim.</p>

  <h3 class="h31"><a id="ncx798"></a><a id="a101"></a><a id="a102"></a>Kannitverstan; Kanarya</h3>

  <p class="p7"><span class="t13">Gymnasium</span>&rsquo;un ikinci sınıfında, seçmeli ders olarak steno aldım. Öğrenmek istiyordum, ama kolay değildi; yanımda oturan Ganzhorn'un gösterdiği gelişmeye bakarak bu işin bana zor geldiğini anlamıştım. Çok iyi bildiğim ve uzun süredir kullanmakta olduğum harfler yerine yeni işaretleri kullanmak bana ters geliyordu. Ayrıca, kısaltma beni bir şeyden yoksun bırakıyordu. Daha hızlı yazmak istiyordum evet, ama bu işi harflerde herhangi bir değiştirme gerektirmeyen bir yöntemle gerçekleştirmek istiyordum, buysa olanaksızdı. İşaretleri büyük güçlüklerle ezberliyordum; ama kafama giren bir şey, anında alıp fırlatıyormuşum gibi çıkıp gidiyordu. Ganzhom şaşıp kalıyordu, ona göre bu işaretler Latin ya da Alman ya da hatta yaratıcı çalışmalarını kaleme aldığı Yunan harfleri kadar kolaydı. Aynı sözcükler için farklı işaretler kullanmakta zorlanmıyordu hiç. Bense her sözcüğü sonsuza dek aynı kalmak üzere oluşturulmuş kabul ediyordum, sözcüğün ortaya çıktığı şekli bozmak yasakmış gibi geliyordu bana.</p>

  <p class="p7">Çocukluğumdan beri farklı dillerin varlığına alışkındım, ama farklı yazıların varlığına değil. Latin harflerinin yanı sıra Gotik harflerin varoluşu rahatsız ediciydi ama bunların ikisi de aşağı yukarı aynı şekilde kullanılan aynı dünyanın ve de birbirinin hemen hemen aynı harflerdi. Steno heceleri yeni bir' ilke içeriyordu ve bunların yazmayı böylesine büyük ölçüde azaltması onları gözlerimde garip, inanılmaz kılıyordu. Ganzhom, işleri karıştırdığımı görüyor, kaşlarını kaldırarak yanlışlarımı düzeltiyordu. Belki de bu iş böyle gidecek, sonunda bana doğal gelmeyen bir ders olarak stenodan vaz geçecektim. Derken steno öğretmenimiz Schoch, bize bu harflerle yazılmış bir kitap getirdi: Hebel'in <span class="t13">Hazine Sand</span><span class="t13">ığı</span><span class="t13">.</span> Ne kadar ünlü ve özel bir kitap olduğunu bilmiyordum, içindeki birkaç öyküyü, öylesine okudum, sonra okumayı sürdürdüm. Kısa sürede bitirdim de. Yalnızca seçme öyküler vardı içinde. Bittiğine öyle üzüldüm ki, anında baştan okumaya başladım. Birkaç kez okudum, bu arada üzerinde hiç durmadığım steno &mdash;bu öyküler hangi yazıyla yazılmış olsaydı okurdum&mdash; kendiliğinden belleğimde yer etmiş oldu. Kitapçığı tekrar tekrar okudum, okunmaktan öyle hırpalandı ki sonunda sayfaları yırtıldı; daha sonra normal baskısını aldım kitabın, ama artık okunamayacak duruma gelinceye dek dönüp dolaşıp o yırtık pırtık sayfalardan okudum Hebel'i.</p>

  <p class="p7">İlk öykü, &ldquo;Doğuda Anılar,&rdquo; şu sözlerle başlıyordu: &ldquo;Zaman zaman garip şeylerin yaşandığı söylenen Türkiye'de...&rdquo; Ben hep Türkiye'den gelme hissederdim kendimi. Büyükbabam orada büyümüştü, Babam orada doğmuştu. Benim doğduğum kentte çok sayıda Türk vardı, evde herkes onların dilini anlar ve konuşabilirdi: Çocukken öğrenmemiştim bu dili gerçi ama, sık sık duymuştum; bizim Sefaradçaya geçmiş birkaç Türkçe sözcük vardı, genelde bunların kökenlerinin Türkçe olduğunu bilirdim. Bütün bunlara ek olarak, eski günleri anlatan öyküler vardı: İspanya&rsquo;dan çıkmak durumunda kaldığımızda Türk sultanı nasıl bizi Türkiye'de yaşamaya davet etmişti, Türkler bize o zamanlardan beri ne kadar iyi davranmışlardı... <span class="t13">Hazine</span> <span class="t13">Sand</span><span class="t13">ığı</span>'nda okuduğum ilk sözcükler sıcak duygular uyandırdı bende; başka okurlara garip görünebilecek şeyler, sanki benim memleketimin aynısı bir yerde yaşanmış gibi hiç yabancı gelmiyordu bana. Belki de bu yüzden öyküden çıkarılacak dersi kendime çok yatkın bulmuştum: &ldquo;İnsan, belki bir düşmanla karşılaşırım diye yürekte kin, cepte taş taşımamalıdır.&rdquo; O zamanlar bu dersten yararlanabilecek durumda değildim kuşkusuz. Yaşamımın ilk yıllarının baş düşmanları olarak kabul ettiğim iki erkeğe, Viyana'daki sakallı profesörle Manchester&rsquo;daki yamyam&ndash;dayıya karşı silinmez bir kin beslemekteydim yüreğimde. Ancak alınacak &ldquo;ders&rdquo;i almanız için duygularınıza ve davranış biçiminize ters düşmesi gerekir, sonra da dersin &ldquo;alınması&rdquo; için kafanızda uzun bir süre yaşaması, ansızın sizi sarıp hamle yapması gerekir.</p>

  <p class="p7">Hebel'de, bu türden, unutulması güç birçok ders vardı, hepsi de unutulmaz birer öyküyle iletiliyordu. Benim yaşamım, annemle babamın, bilmediğim bir dilde kendi aralarında konuştuğu dönemde, <span class="t13">Kar</span><span class="t13">ı</span><span class="t13">nitverstan'la,</span> yani &ldquo;anlamıyorum&rdquo;larla, anlamamanın ne demek olduğunu derinden duymakla başlamıştı; bazı durumlarda, bu anlamama halinin ortasında, bazı betimlemelerin özellikle vurgulanarak, tek tek anlatıldığı bir ortamda adım atmıştım yaşam yoluna... Pencerelerinde lale, yıldız, şebboy saksıları bulunan güzel ev, gemiden dalgaların kıyıya attığı değerli şeyler, siyahlara bürünmüş atların çektiği cenaze arabası ve cenaze alayı &mdash; bütün bunlar, yabancı bir dilin imgelemimde yücelmesi şeklinde bir dönüşüme uğruyordu şimdi. Dünyada, belleğimde böylesine ani, böylesine eksiksiz yerleşen başka bir kitabın bulunduğunu sanmıyorum; bende bıraktığı bütün izlerden yürümek ve yalnızca bu kitap için sunulabilecek türden şükranlarımı dile getirmek isterdim. O yıllarda bana egemen olan o gurur çöküp de beni toz haline getirdiğinde bile o kitaptan okuduğum her bir dize hiç bozulmaksızın yaşamını sürdürdü. Gizli gizli o kitabın diliyle karşılaştırdım yazdığım bütün kitapları ve hepsinin de ilk yazımını o kitaba borçlu olduğum stenoyla gerçekleştirdim.</p>

  <p class="p7">Bize <span class="t13">Hazine Sand</span><span class="t13">ığı</span>'nı getiren Kari Schoch, kendi kişiliği konusunda da, öğrencilerini ele alma konusunda da sorunlar yaşıyordu. Küçük, oval kafalı, kırmızı suratlıydı, özellikle de bıyığında kendini iyice belli eden kanarya sarısı saçları vardı &mdash;gerçekten o kadar sarı mıydı yoksa bize mi öyle geliyordu, bilemiyorum. Üstelik sarsak, titrek ya da zıp zıp hareket etmesi ona &ldquo;Kanarya&rdquo; adını takmamıza yetti, hep bu adla andık onu. Gençti, toydu, rahat konuşamıyordu; dilini hareket ettirmede güçlük çekiyormuş gibi konuşuyordu. Dili söylemek istediğini sese dönüştürmeden önce, bir süre prova etmesi gerekiyordu. Sonra tümceler dökülürdü, ama çok değil. Kuru ve tekdüzeydi sözleri, sesi boğuktu, daha iki üç tümce söylemeden gene sessizliğe gömülürdü. Başlangıçta yazı dersimize geliyordu; o bilgiç görüntüsünü hiçbir şeye benzetemediğim bu uzmanlık dalına borçluydu belki de. Güzel yazıyı, yazmayı henüz öğrenmiş bir öğrenci gibi ciddiye alıyordu. Az konuştuğundan, söylediği her bir söz, yeterinden fazla önem taşır hale gelmişti. Gerekli olmadığında bile sözlerini tekrarlardı; iyice anlamamızı, öğrenmemizi istediği bir şey söylemeden önce düşünür taşınır, kafasında tümceyi oluştururdu. Kiminle konuşursa konuşsun, ses tonu hiç değişmezdi. Bize söylemek istediğini önce uzun uzun prova emiş sanırdınız. Öte yanda sık sık ve anlaşılmaz bir nedenle, başarısızlığa uğrardı, bütün o provalar boşa gitmiş olurdu. Zayıf değil de, yerli yerinde bulunmayan bir insan izlenimi uyandırırdı. Parçaları doğru monte edilmemiş bir gereç gibiydi, bunu kendisi de biliyor ve belki hep onu düşünüyordu.</p>

  <p class="p7">Yazı dersi verdiği sürece, öğrencilerin o acımasız sınavından ucu ucuna geçiyordu. Büyük çabalar harcayan ve ondan güzel yazmayı öğrenenler vardı aramızda. Yapmaları gereken tek şey tahtaya tebeşirle yazdığı işaretleri temiz bir şekilde kopya etmekti. Zihinsel çaba gerektirmeyen bir dersti, dolayısıyla fazla gelişmemiş öğrencilere kendilerini kanıtlama fırsatı veriyordu. Ama Schoch, tahtaya yazı yazarken zaman kazanıyordu. Sonra yaşayan öğrencilere değil de harflere veriyordu kendini, onları büyük ve dosdoğru yazıyordu, bireyler için değil herkes için çaba harcıyordu, ayrıca da, onu müthiş ürküten bakışlara kısa süre için de olsa sırtını _ dönmek onu rahatlatıyor olsa gerekti.</p>

  <p class="p7">Daha sonra Letsch'in yerine coğrafya derslerine girmesi tam bir felaket oldu. Bu konuda pek bilgisi yoktu, sınıfsa, Letsch'in gaddarlığından kurtulup Schoch'la baş etmeyi bulunmaz bir fırsat olarak değerlendirmişti. Albaydan sonra Schoch bir er gibi geldi herkese; ancak bu ders, öğretmenin sürekli konuşmasını gerektiriyordu. Onu hafif bir kuş sesiyle karşılıyordu sınıf. Bu kuş kanaryaydı onlara göre. Dersin sonunda kuş sesleri iyice yükseliyor, böylece uğurlanıyordu Kanarya. Hep anlamazdan geldi Schoch, ağzını açıp tek bir söz etmedi, söylenmek isteneni anlayıp anlamadığı da belli değildi.</p>

  <p class="p7">Güney Amerika'yı işliyorduk; hepimizi tek tek çağırıyor, ardındaki büyük haritadan ırmakları gösterip adlarını söylememizi istiyordu. Bir keresinde sıra bana geldiğinde, sayacağım ırmaklar arasında Rio Desaguadero diye anılan bir ırmak da vardı. Adı doğru telaffuz ettim, bu bir marifet değildi ayrıca. Yaşamım boyunca en çok duyduğum ve kullandığım sözcüklerden biri agua, yani &ldquo;su&rdquo;ydu. Beni düzeltti ve ırmağın adının Rio Desagadero diye söyleneceğini, u harfinin yutulduğunu belirtti. Ben, <span class="t13">agua</span> şeklinde söylenmesi gerektiğinde ısrar ettim; nerden bildiğimi sordu. Dediğim dedikti, doğrusunu ancak benim bilebileceğimi, çünkü İspanyolcanın ana dilim olduğunu söyledim. Bütün sınıfın karşısında çekişiyorduk, kimse dediğinden caymıyordu, ben, İspanyolcama güvenilmemesinden rahatsız olmuştum. Aynı anlatımsız ve katı yüzüyle, ama onu hayatımda görmediğim kadar kararlı bir şekilde &ldquo;Rio Desagadero diye söylenir,&rdquo; dedi tekrar tekrar. Karşılıklı birbirimize iki ayrı söyleniş biçimini savurduk, yüzü daha da asıldı; haritada yer göstermede kullandığımız çubuk benim değil de onun elinde olsaydı, kesinlikle vururdu. Sonunda kurtuluşu &ldquo;Güney Amerika'da farklı söylenir,&rdquo; tümcesinde buldu ve beni oturttu.</p>

  <p class="p7">Başka hiçbir öğretmene karşı bu kadar inat edeceğimi sanmıyorum. Aslında bu utandırıcı durumda tümüyle hak etmesine karşın, ona acımadım. Onunla birkaç ders daha yaptık; sonra bir gün, onu beklerken &mdash;kuş sesleri başlamıştı&mdash; başka bir öğretmen kapıda göründü ve &ldquo;Herr Sclıoch artık gelmeyecek,&rdquo; dedi. Hastalandı sandık, ama kısa süre sonra gerçeği öğrendik. Ölmüştü. Bileklerini kesip kendini öldürmüştü.</p>

  <h3 class="h31"><a id="ncx808"></a><a id="a104"></a><a id="a103"></a>Bilginin Coşkusu</h3>

  <p class="p7"><span class="t13">Schanchzenberg</span>&rsquo;de barış yılına rastlayan ders yılında sınıfımıza birkaç yeni öğretmen geldi. Bize sen yerine siz diyorlardı, &ldquo;yenilerin bizi uzun süredir tanıyan eski öğretmenlere göre daha kolay uyabilecekleri bir genel kuraldı bu. Yeni gelen öğretmenler arasında, birçok yaşlı bir de çok genç biri vardı. Yaşlısı olan Emil Walder, Latince ders kitabı olarak bize verilen dilbilgisi kitabını yazmıştı; Letsch dışında kanton okulunda kitap yazarı tek öğretmenim oydu. Onu, bir &ldquo;yazar&rdquo;a karşı her zaman duyduğum büyük bir saygı ve merakla beklerdim. Onu düşündüğümde hep gözümün önüne gelen dev boyutlu bir siğili vardı ama nerede olduğunu pek çıkaramıyorum şimdi. Ya sağdaydı, ya solda, gözlerinden birinin, sanırım sol gözünün yanaldaydı; ancak belleğimde, bu öğretmenle konuşurken hangi tarafında durduğuma bağlı olarak yeri değişen iğrenç diyebileceğim bir siğildi bu. Gırtlaktan gelen bir sesle konuşurdu Almancayı, İsviçre aksanı diğer öğretmenlerinkinden çok daha belirgindi. Yaşlı olduğunu aklınıza getirmeksizin, salt bu nedenle etkileyici buluyordunuz konuşmasını. Alışılmadık ölçüde hoşgörülüydü, ders sırasında başka kitap okumama göz yumardı. Latincem iyi olduğundan, karşısında ikili bir varlık sürdürmeye alışmıştım. Kulaklarım onun derslerini izliyordu, bana bir şey sorduğunda yanıtlayabiliyordum böylece. Gözlerim, sıranın altında tuttuğum ince bir kitabı okumaktaydı. Ama bir gün sıramın yanından geçerken ne okuduğumu merak etti, kitabı çekip aldı, gözlerine iyice yaklaştırdı, ne olduğunu anladıktan sonra gene açık şekilde bana geri verdi. Bir şey söylemediğine göre, okuduğumu onaylıyor diye düşündüm. Çok okuyan biri olmalıydı; bir keresinde yazdıklarından hiçbir şey anlamadığı bir yazar hakkında kısaca konuşmuştuk. Ben, Robert Walser'in Yürüyüş'üne kaptırmıştım kendimi, elimden bırakamadığım garip bir yapıttı bu, bildiğim her şeyden tümüyle farklıydı. İçeriği yoktu sanki de yalnızca nezaket tümcelerinden oluşmuş bir adab&ndash;ı muaşeret kitabıydı; istediğim halde bırakamıyordum kitabı elimden. Walder sol tarafımdan yaklaştı; siğili hissettim ama kafamı kaldırıp bakmadım, normalde küçümsediğimi sandığım nezaket tümceleri başımı kaldıramayacağım kadar sürükleyiciydi. Elini kitabın üzerine koydu, okumamı kesti &mdash; ne yazık ki uzun bir tümcenin ortasındaydım. Sonra kitabı aldı, gözlerine yaklaştırdı, yazarı tamdı. Bu kez sol tarafa düşen siğil, öfkeyle kabarmış bir damar gibi irileşti; bir sınav sorusu yöneltiyormuşçasına ama gene de samimi bir havayla, &ldquo;Nasıl buluyorsun?&rdquo; diye sordu. Kitaptan hoşlanmadığını adamıştım ama haklı olduğunu itiraf etmek istemedim, çünkü kitap beni müthiş çekiyordu. Orta yollu ya da onu kızdırmayacak bir yanıt vermiş olmak için, &ldquo;Fazla kibar,&rdquo; dedim.</p>

  <p class="p7">&ldquo;Kibar mı?&rdquo; dedi. &ldquo;Kötü. Beş para etmez! Okunacak kitap değil!&rdquo; Sesinin derinliklerinden gelen bir mahkûmiyetti bu. Boyun eğdim ve kitaba acıyarak kapağını kapadım, ama sonra, şimdi büsbütün meraklanmış olarak okumayı sürdürdüm. Robert Walser tutkum, işte böyle keyifsiz başladı; belki de Profesör Walder olmasaydı, Walser'i unutup gidecektim.</p>

  <p class="p7">Bu adamın tam karşıtı, ama pişmemişliği nedeniyle hoşlandığım öğretmen, genç Friedrich Witz'di. Yirmi üç yaşında ya var, ya yoktu; biz onun ilk öğrencileriydik, üniversiteden yeni mezun olmuştu ve tarih dersine geliyordu. Kendi kendime &ldquo;Yunan Müller&rdquo; adını taktığım Eugen Müller'i, unutamamıştım. Bir yıldan fazla bir süredir bize gelmiyordu, onunla kıyaslanabilecek bir öğretmen de gelmiş değildi. Büyük bir kayba karşı belleğin gösterdiği tepkiden olsa gerek, ondan sonra bize tarihe kim geldi, anımsamıyorum bile. Şimdiyse öğrencilik yıllarımın ikinci aşkı, asla unutmadığım, yıllar sonra hiç değişmemiş olarak tekrar karşılaşacağım Friedrich Witz'le tanışmıştım.</p>

  <p class="p7">Müthiş bir okuldu bizimki, ne ararsanız bulunur, her türden rüzgâr eserdi! Disiplini, zorla kabul ettirilen bir olgu olarak görmeyen, Karl Beck'in derslerinde olduğu gibi, karşı durulmaksızın kendini gösteren bir düzen kabul eden öğretmenler vardı. Öğrencileri okuldan sonraki yaşantıya, ağırbaşlılığa, önlemli ve düşünceli davranmaya alıştırmaya, onları bu yolda eğitmeye çaba gösteren öğretmenler vardı. Fritz Hunziker, bu ikinci grubun kusursuz bir örneğiydi; bana da aşılamaya çabaladığı ağırbaşlılığa karşı acımasız bir savaş sürmüştü aramızda. Eugen Müller ve Friedrich Witz gibi bizde istek uyandıran, öğrencilerini mutlu kılan çok yetenekli, düş gücü zengin öğretmenler de vardı.</p>

  <p class="p7">Witz, öğretmenler için ayrılmış makama, kürsüye çıkmaya hiç istekli değildi. Bazen o yükseltiye çıkıp konuşsa da, öyle büyük bir heyecan, öyle büyük bir ilgi uyandırırdı ki, nerede durduğunu unutur, onunla dışarda dolaşıyor sanırdınız kendinizi. Bazen de gelir, yanımıza, sıralardan birine ilişirdi, o zaman da kendimizi onunla geziye çıkmış sanırdık. Asla ayrım gözetmezdi, her bir öğrenciyle ayrı ayrı ilgilenir, durmadan konuşurdu; söylediği her şeyi ilk kez duyuyormuşum gibi gelirdi bana. Yeryüzündeki bütün bölünmeler silinip atılmıştı; korku yerine katıksız sevgi uyandırıyordu, hiç kimse bir diğerinden üstün değil, hiç kimse aptal değildi, yetke denen şeyden uzak dururdu, saldırmaksızın reddederdi onu, bizden sekiz yaş büyüktü ama yaşıtıymışız gibi davranırdı bize karşı. Müfredat denen şeyi izlemezdi, kendisinde dopdolu bulunan şeyleri verdi bize. Tarihte, Hohenstaufenlere gelmiştik; tarihler yerine insanları anlattı bize. Güç, yetke ya da iktidarın onun için pek bir anlam taşımaması yalnız ' genç olmasından kaynaklanmıyordu, yetkeye boyun eğmenin, insanlar üzerindeki içsel etkisi onu derinden ilgilendiriyordu. Temelde yalnızca yazarlar ilgisini çekiyordu, eline geçen her fırsatta, onlardan söz ediyor, alıntılar yapıyordu bize. Çok güzel konuşurdu, capcanlı, heyecanlı, ama aşırı bilgiç vurgulardan uzak bir hava vardı sesinde. Anlatırken yaşadığı gelişme sürecini, o zamanlar adını koyamadığım o eşsiz olguyu hissederdim; ama bu, erken bir çağda tomurcuklanma evresinde, benim kendi sürecimdi. Bu yüzden Witz, hemen benim idealim haline geldi, Eugen Müller'den farklı bir biçimde, daha az kesin çizgilerle belirlenmiş, ama daha yakın, bir arkadaş gibi ulaşılması olanaklı bir ülküydü bu.</p>

  <p class="p7">Bir imparatorun yaptıklarını sıralamak ve bunlarla ilgili tarihleri belirtmek yerine, mümkünse güncel bir yazarın sözleriyle bu insanları canlandırırdı. Beni yaşayan bir edebiyatın varlığına inandıran o oldu. Eski edebiyatın zenginliğiyle gözlerim kamaşmış, Annemin eski tiyatro deneyimlerinin kölesi olmuş durumda, kendimi günün yazarlarına tümüyle kapamıştım; zaten, Annemin bana bütün yazınsal kültürlerden getirdiği zenginlikleri nasıl tüketebilirdim? Onun anılarını izliyordum, onun yargılarının avıydım ben. Kendi başıma keşfettiğim her şey, onun gözünde anlam taşımaması halinde ufalanıp kayıyordu elimden; şimdiyse Wedekind'in yalnızca burjuva terörüne çelme takan, bu sınıfı eleştiren bir yazar, ya da yaygaracı basın için iyi bir malzeme olmakla kalmadığını allamış bulunuyordum. Altıncı Henry'ye geldiğimizde, Witz, kendinden bir şeyler söylemeye bile kalkmadı. Onun yapısında kırıntısı bile bulunmayan bir bilgiçlik, bir böbürlenme olacaktı ondan söz etmesi. Kalktı, Liliencron'un bir kitabını açarak, &ldquo;Henry Triefel'de&rdquo; bölümünü okudu bize. Baştan sona okudu, gene kürsüsünde değil, aramızdaydı, sağ ayağını benim sırama koymuş, dirseğini dizine dayamış durumda, kitabı da belli bir yükseklikte tutarak okudu, okudu. Henry'nin büyük aşkını anlatan &ldquo;Yunanistan'ın îreiıe'si, Seni seviyorum ben!&rdquo; dizesine geldiğinde saçı önüne düşüverdi &mdash;her zaman için heyecanlandığının belirtisi olmuştu bu&mdash;ve daha önce hiç böylesine büyük bir sevgi duymamış olan benim, tüylerim diken diken oldu, ürperdim. Almanların <span class="t13">Pathos</span> dediği, hemen hemen tantana ya da abartmanın sınırına varan bir yoğunlukla okuyordu, bugün, ona dışavurumculuğun <span class="t13">Pathos'</span> u diyebilirim; evde duymaya alışık olduğum 1880 ve 1890 Viyana'sının <span class="t13">Patl</span><span class="t13">ı</span><span class="t13">os</span>&rsquo;undan farklıydı bu; ama gene de, Witz'in abartması, bana yabancı değil, hatta çok yakındı. Okumasını engellemesin diye sabırsız bir hareketle saçını yana atmak üzere başını sallayışını izlerken, hep ailenin büyüğü olan ben, ansızın bir ağabeyimin bulunduğunu hissettim.</p>

  <p class="p7">Elbet anlaşılacağı üzere Witz, herkesin dikkatini çekiyor, onu çekemeyenler bulunuyordu. Bazıları, öğrencilerle arasında bir uzaklık oluşturma çabası harcamaması ve dıştan gelen yetkeyi tanrı buyruğu olarak kabul etmemesi nedeniyle kötü' bir öğretmen olarak görüyorlardı onu. Herhangi bir sınıfla kıyaslandığında, bilerek isteyerek gerçekleştirdiği bir tür düzensizlik vardı onun derslerinde. Onun yanında, bir coşkular denizinin ortasında gezinmekteydik. Zaman zaman, artık hiç kimse onu umursamıyormuş gibi ortalık karıştığında, şamata başladığında, buyruklar verip kesin sessizlik sağlamayı beceremiyordu. Korkutmaktan hoşlanmıyordu; belki de korku uyandırma yetisinden yoksun gerçekten de harikulâde insanlar vardı bu dünyada. Zaman zaman yaşlı öğretmenler onu gözlemeye gelirdi. Bunları müdüre şikayet etmeye bile kalkmazdık.</p>

  <p class="p7">Harikulâde &mdash;en azından benim için unutulmaz&mdash; günler uzun sürmedi. Bize baharda gelmişti, Ekim ayında gitti. Elimizde kesin kanıt yoktu gerçi ama öğrenciler arasında, hatta ona pek bayılmayanlar arasında bile, okuldan atıldığı yolunda söylentiler dolaşıyordu.</p>

  <p class="p7">Witz, farklı davranamayacak kadar gençti: Bize gençliğini aşılamaya çabalıyordu. Yıllar içinde yürünen yolun, herkes için aynı nitelikte olduğu hiç de doğru değil aslında. Bazı öğrenciler okula yaşlı olarak geliyorlardı, belki önceden de yaşlıydılar, belki doğuştan yaşlıydılar, şimdi okulda başlarına ne gelirse gelsin, asla gençleşmiyorlardı. Bazıları, birlikte getirdikleri yaştan yavaş yavaş kurtuluyor, yitirdikleri yılları kazanabiliyor, açıklarını kapatabiliyorlardı. Witz, bu tür öğrenciler için biçilmiş kaftandı, ne var ki bunlar azınlıktaydı. Sonra okulu fazla zor bulan bu nedenle de onun etkisiyle yaşlananlar vardı, üzerlerine binen baskının ağır olması, gelişmelerini öyle yavaşlatıyordu ki, bütün güçleriyle yeni kazandıkları yaşa sarılıyorlar, ondan ayrılmaya asla yaraşmıyorlardı. Ama öte yanda, aynı zamanda hem genç hem de yaşlı olanlar da vardı; anlamaya başladıkları her şeye sıkı sıkıya sarılma eğilimleri açısından yaşlıydılar; yeni olan her şeye, ama her şeye ayrım gözetmeksizin büyük bir istekle açık olmaları açısındansa, gençtiler. Ben o zamanlar bu ikincilerdendim her halde, birbirinin karşıtı öğretmenlere karşı çok duyarlı oluşumun nedeni bu olsa gerek. Kari Beck, öğretmenliğindeki direngen ve disiplinli tavrından dolayı bana bir güvenlik duygusu vermişti. Onun derslerinde öğrendiğim matematik, kararlı bir tutarlılık şeklinde, zihinsel cesaret gibi bir şey olarak kişiliğimin derinliklerine yerleşti. İnsan, kesinlikle inandığı belki de küçük bir alandan tek bir yöne doğru gitmeye başlar, sürekli yürür, yürür; sonuçta nereye varacağım sormaz kendine, ne olduğu bilinmeyen bir amaca doğru ilerliyormuşçasına, sağa sola bakmaya kalkmaz, bu yolda yanlış bir adım atmadığı ve adımlar arasındaki bağlantıyı koruduğu sürece başına hiçbir şey gelmeyecekmiş gibi, bilinmeyene doğru ilerler, bilinmeyeni fethetmenin tek yolu olan adımlarla, birbirine eklenen, sayıları <span class="t13">yava</span><span class="t13">ş</span> <span class="t13">yava</span><span class="t13">ş</span> <span class="t13">artan</span> adımlarla yürür.</p>

  <p class="p7">Witz'le yaşadığım deneyimde bunun tam tersi oldu benim için. İçimde bulunan karanlıkta kalmış birçok noktaya aynı anda dokunuldu ve hepsi birden hiçbir amaca yönelmeksizin aydınlandı. Gelişmiyordunuz, bir oradaydınız, bir burada, ereğiniz yoktu, bilinmeyen bir ereğiniz bile yoktu, kuşkusuz çok şey öğreniyordunuz, ama keşfetmekten çok bir kenarda kalmış ya da hâlâ gizlenmiş şeylere karşı bir duyarlılık geliştiriyordunuz. Her şeyden önemlisi, dönüşümün güzelliğini arttırıyordu Witz: orada, aklınızın ucundan geçmeyen öyle çok şey vardı ki, o şeyler <span class="t13">haline gelmek</span> için yapacağınız tek şey, onu işitmekti. Bu, erken yaşlarımda masalların bende yarattığı etkinin aynıydı, ama şimdi, çok daha farklı, daha az yalın nesneleri &mdash; yani sayılan, şekilleri kapsıyordu, ama şimdi bu şekiller yazarlardı.</p>

  <p class="p7">Witz'in beni çağdaş edebiyatla, yaşayan edebiyatla tanıştırdığını söylemiştim. Adını andığı hiçbir yazarı unutmadım; bunlar Witz'in beni içine çektiği özel bir ortama dönüştü, bana böyle uçuşlar için farkında olmaksızın taktığı kanatlarsa, kendisi benden ayrıldıktan sonra da yerli yerinde kaldı; işte şimdi, kendimi oraya uçurmuş, şaşkın şaşkın sağıma soluma bakınmaktaydım.</p>

  <p class="p7">Onun kanalıyla benliğime katılan adları birer birer saymak istemiyorum pek. Spitteler gibi bazılarını daha önceden biliyordum kuşkusuz; Wedekind gibi bazıları, kendilerini ileriki bir zamana saklıyorlarmışçasına edilgin bir merak uyandırdılar bende. Çoğu, şimdi geleneksel edebiyatın bir parçası olarak benliğimde öylesine yer etmiş ve ben onları öylesine olağan görüyorum ki, bu konuda şunu bunu söylemeyi saçma görüyorum. Ama burada salmayacağım büyük bir çoğunluğu, evde öğrendiklerimin tam karşıtıydı; ancak, o zamanlar yalnızca birkaçını benimsemiş olmama karşın, yeni ölmüş ya da hâlâ yaşayan yazarlara karşı önyargım, ansızın ve sonsuza dek yok oldu.</p>

  <p class="p7">Witz yalnızca dört b\!ş ay süren öğretmenliği boyunca iki kez bizi geziye götürdü. Bunlardan biri, Trichtenhaus şarap Fabrikasına, ikincisiyse Kyburg Şatosuna yapılan tarih gezisiydi. Şarap gezisini günlerce önceden planlamıştık, alışılmadık, hatta devrimci bir tasarısı vardı: keman çalması için yeğenlerinden birini getirecekti.</p>

  <p class="p7">Bu tasarıya sınıfta herkes bayıldı, Witz birden popüler oldu. Onun yazınsal sarhoşluklarına metelik vermeyenler bile, disiplin sağlayamaması, ceza vermemesi nedeniyle onu küçük gerenler bile aralarında dişiler dünyasından bir canlı görme hevesleriyle havalara uçuyorlardı. Sınıfta herkes kızlardan konuşuyordu, bir özel kız okuluyla ilişkiler kurulmuştu, ama konuşmakla kalıyorlar, atıp tutmaktan başka bir şey yapmıyorlardı. Sınıfta şimdiden harekete geçmiş olanlar da vardı, bunlar büyük, bedensel olgunluğa ulaşmış öğrencilerdi ve kendi aralarında başka hiçbir şey konuşmuyorlardı. Ancak gene de bu işi kıkır kıkır gülmeden yapamıyorlardı. Böyle konuşmalar içinde boğulmamak güçtü. Bütün bu konularda, gerçek anlamda geri kalmış biriydim ben, Annemin Viyana'daki balkon tabusu hâlâ işlerliğini koruyordu; aşırı kıskançlığımı sonunda yendikten ve yürüttüğüm mücadelelerden &ldquo;muzaffer&rdquo; çıktıktan uzun zaman sonra bile, bir kadınla erkek arasında nelerin olup bittiği konusunda fikrim yoktu. Fenner'in tabiat bilgisi dersinde, hayvanlar hakkında epey şey öğrenmiş, cinsel organlarını defterime kendi ellerimle çizmiştim gerçi ama, bunlarla insanlar arasında bir bağlantı kurmak akıllarından geçmemişti. İnsan sevgisi, yalnızca uyaksız şiirlerle çizilen sahnelerle anlatılabilecek düzeylerde gerçekleşirdi, sevgiyle ilgili bütün konular, şiir dizelerinde yaşanırdı. Sınıf arkadaşlarımın müstehcen konuşmalarından hiçbir şey anlamıyordum, ne kadar yüreklendirici sırıtmalarla yaklaşırlarsa yaklaşsınlar ağzımdan tek söz &ndash; atamıyorlardı, dolayısıyla aslında benim anlamamam, karşı olduğum şeklinde algılanıyordu.</p>

  <p class="p7">Derinlere inilecek olursa garip bir durum söz konusuydu, çünkü diğer çocuklar gerçek, canlı bir kızla bir iki söz etmek için hayatlarını vermeye hazırken, ben her gün Yalta'ya, benden büyük bir düzine kıza gidiyordum, bu kızlardan bazıları, herkesin bayıldığı çıtkırıldım kız okulundaki kızlardan bin kat güzeldi üstelik. Bugün, dayanılmaz güzellikte olduklarını düşünebileceğim iki İsveçli kız Hettie ve Gullki, durmadan kıkır kıkır güler, aralarında İsveççe konuşurlardı, ben bile o halimle delikanlılardan söz ettiklerini anlayabiliyordum. Geneva Gölü üzerindeki Nyon'dan gelme hem sevimli, hem çekingen, belki de benim kafama uygun, ama benden iki yaş büyük bir Angble vardı sonra. Ancak şimdi düşündüğümde duyarlılık olduğunu söyleyebileceğim bir şeyle dopdolu, müthiş esmer güzeli Luganolu Pia vardı. Ve hepsi aynı ölçüde çekici değilse de, ne de olsa genç kız olan, benimle saatlerce salonda oturan ya da tenis oynayan, açık havada gülüşüp zıplayan, itişip kakışırken bedensel olarak da bana yaklaşan bir yığın kızın ortasındaydım; hepsi de benim ilgimi çekmek ve de kazanmak için yarışırlardı, çünkü ev ödevleri konusunda bilmedikleri, Almanca dilbilgisi kurallarıyla ilgili olmaları nedeniyle benim kolayca yanıtlayabildiğim soruları olurdu mutlaka; hepsi değil ama bazıları, evlerinden gelen mektuplarda yazılanları bile söyler, çok özel konularda bana danışırlardı. Ne var ki, bütün bu güzelliklerin ortasında ve doruğunda, bu yaratıklar tarafından benim yaşımda hiçbir çocuğun olmayacağı kadar şımartılmış olan ben, yerimde olmak isteyeceklerini aklımdan geçirmez, böylesine dişil bir ortamda bulunmamdan dolayı beni küçük görecekleri düşüncesiyle bu ev yaşantım konusunda tek bir şey öğrenmemeleri için ne yapacağımı bilemezdim. Onları Yalta'dan uzak tutmak için bütün kurnazlık yeteneklerimi seferber etmiştim; bir tekinin bile beni burada ziyaret etmesine meydan verdiğimi sanmıyorum. Kendisi de Tiefenbrunnen'de oturan Hans Wehrli, nasıl yaşadığım konusunda Fikri olabilecek tek okul arkadaşımdı, ama onunla kız konusunu hiç konuşmazdım, tartışmalarımızda hep ciddiyetini koruduğu gibi bu konuda da gururlu davranıyordu. Belki &mdash;çok emin değilim ama&mdash; o da benimkine benzer bir tabuyla sınırlandırılmıştı, ya da belki diğerlerindeki karşı durulmaz gereksinim onda henüz ortaya çıkmamıştı.</p>

  <p class="p7">Şimdi artık Witz'in sınıftaki ders konusu kemancı yeğeniydi; o andan sonra kız, Witz'in kendisinden çok daha sık konuşulan konu oldu; soruyorlardı, sabırla yanıt veriyordu. Bu arada şarap fabrikası gezisi bu haftadan öbür haftaya erteleniyordu, belki de Witz'in bizimle götürmek istediği yeğen yüzündendi bu, belki onu yüreklendirmesi gerekiyordu, belki ayaklarına çiçek yerine dinleyicileri, kendisini alkışlayacak insanları sermek istiyordu. Önceleri meşguldü kız, sonra hastalandı, sınıftaki beklentiler zayıfladı. &ldquo;Yunanistanlı trene&rdquo; ilginçliğini yitirdi, genel hava beni de etkilemişti, Yalta'da kemancı yoktu ve keman, babamın aleti olarak, gözümde şekil değiştirmişti; ben de ötekiler gibi Witz'i soru yağmuruna tutuyordum, onun giderek daha suskun, sonunda mahcup hale geldiğini hissettim. Yeğenin geleceğinden emin değildi artık, kızın sınavları vardı; sonunda gezi için toplandığımızda, Witz yalnız geldi, yeğen yerine onun özür dilediği haberini getirmişti. Kesinlikle hiçbir şey bilmediğim halde, bu tür konular karşısındaki anlaşılması olanaksız bir güdüyle, Witz'in başına bir tersliğin geldiğini sezdim. Düş kırıklığına uğramış bir hali vardı, reddedilmişti, sınıfta olduğu gibi neşeli ve konuşkan davranmadı. Derken ansızın, belki yitirdiği şey aklına geldiğinden, müzikten söz etmeye başladı. Yeğeni, Beethoven&rsquo;in keman konçertosunu çalmaya bile cesaret etmişti; bu kez ozan yerine bir besteciyi diline doladığına sevinmiştim, Beethoven'e uygun sıfat&mdash;muhteşem&mdash; saptanıp da birkaç kez yinelenince büsbütün mutlu oldum.</p>

  <p class="p7">Yeğen geliverseydi nasıl olacaktı gezimiz, merak ediyordum. Onun ustalığından bir an bile kuşku duymamıştım. Ama çok iyi çalması ve sınıfın ilgisini, uyanık tutmak için de doğru parçaları seçmesi gerekiyordu. Belki de kemanı omuzundan indirmeye kalkışamayacak, ormanı geçip kente dönüşümüzde yol boyunca çalmayı sürdürmek zorunda kalacaktı. Witz&rsquo;in sesi soluğu kesilecek, hayran adımlarla ona yol açmak için önünde yürüyecekti. Ama sonunda, duygularımız, onu omuzlarımıza almaya itecekti bizi ve yeğen, omuzlarımızda kemanını çalmayı sürdürerek, bir kraliçe gibi kente giriş yapacaktı.</p>

  <p class="p7">Gerçekten de gezi onsuz pek zevkli geçmedi. Ancak Kyburg Şatosuna yapılan gezi, geçmişteki düş kırıklığını unutturdu. Witz bu kez kızdan söz etmiyor, bunun yerine tarih anlatıyor, bu iyi korunmuş şatoyu gezdirirken, kendi canlı ve renkli kişiliğini büsbütün ortaya koyuyordu. Gezinin en güzel anları trenle dönüşte yaşandı. Ben, Witz'le aynı vagondaydım, tam karşısında oturmuş, şatoda aldığım broşürü okuyordum. Parmağıyla hafifçe koluma dokundu ve &ldquo;Genç bir tarihçi ha?&rdquo; dedi. Yaptığım bir şeyi fark etmesi, kişisel olarak benimle konuşması, öteden beri derinden arzuladığım bir şeydi; işte şimdi bu düşüm gerçekleşiyordu, gerçekleşiyor ve bende geleceğin yazarını değil de tarihçisini görmesi şeklinde bir olumsuzluğu beraberinde getiriyordu. Ama nerden bilebilirdi, o konuda tek söz çıkmamıştı ki ağzımdan, ayrıca da, üzerinde pek fazla düşünmeden bende bir tarihçiyi görmesi, benim onun derslerinde de sergilediğim her şeyi bilir havama verilmiş haklı bir ceza oluyordu. Bozulmuştum, onu tarihten uzaklaştırmak için o sıralar herkesin dilinde olan ancak henüz okumadığım bir yazarı, Franz Werfel'i sordum.</p>

  <p class="p7">Ozanın, insanlık sevgisiyle beslenmiş şiirlerinden söz etti. Bu ozanın duygularını anlamadığı kişi yoktur diyordu. Hiçbir hizmetçi, hiçbir çocuk, hatta hayvan bile onun gözünde değersiz değildir; bir çeşit Aziz Francis'ti bu ozan, onun adı kendisine yol göstermişti sanki. Öğüt vermezdi o dedi Witz, canlı bir yaratığa öyle bir yaklaşırdı ki, davranışı, bizde o yaratığa karşı sevgi uyandıran bir örnek oluştururdu.</p>

  <p class="p7">Witz'den gelen her şeyi olduğu gibi bunu da anında kabullendim (ama çok daha sonraları, bu konuda çok farklı düşündüğümü görecektim). Tren yolculuğunun önemli olayı bu değildi ama. Benim çekingen, belirsiz ve saygılı sorularımdan etkilenerek, kendisinden söz etmeye başladı bana. Öylesine rahat, başkalarının ne düşünebileceği konusunda öylesine umursamaz, öylesine içten konuşuyordu ki, daha hâlâ oluşma sürecini yaşamakta olan, izlediği yol konusunda tümüyle kararsız, hâlâ tümüyle açık, evde alıştığım bir davranış olan hor görünün küçücük bir izini bile taşımayan, kişiyi mahkûm etmeyen bir insan tablosu oluştu gözlerimin önünde. Belki de doğru dürüst anlamadığım sözleri, bilmecemsi bir dinin açıklamaları olarak kaldı bende. Harekete geçme isteği ve hevesiyle dolu olduğunu, sonra birden kesin bir umutsuzluğa düştüğünü söyledi. Hep arıyor, ama hiç bulamıyordu. Ne yapacağını, nasıl yaşayacağını bilmiyordu. Karşımda oturan, bende böylesine büyük sevgi uyandıran, peşinden gözüm kapalı gidebileceğim bu adam, nereye gittiğini bilmiyor ve durmadan bir şuna, bir buna dönüp duruyordu; onunla ilgili olarak kesin olan tek şey, kesin olmamak istediğiydi, bunlar, onun sözleriyle, onun ağzından dile gelmesi nedeniyle benim için çekici olduğu kadar, harikulade kafa karıştırıcıydı &mdash; onun peşinden nereye gidecektim, tanrım!</p>

  <h3 class="h31"><a id="ncx829"></a><a id="a106"></a><a id="a105"></a>Tarih ve Melankoli</h3>

  <p class="p7">O sıralarda &ldquo;Özgürlük&rdquo; önemli bir sözcük haline gelmişti. Yunanların ektikleri topraktan çıkmıştı; bize Yunanları öğreten öğretmeni yitirdiğimden içimde Yunanistan ve İsviçre'den oluşan garip yapı güçlendi. Burada dağların özel bir önemi vardı. Yunanları ne zaman düşünsem, önümde dağlar belirirdi, işin en garip yanı, bunların her gün gözümün önündeki dağların aynıları olmasıydı. Havanın durumuna göre bazen yakın görünüyorlardı, bazen uzak, netlikle göründüklerinde seviniyordu insan, onlar hakkında konuşuyor, şarkılar söylüyordu, bir tapımdı bu dağlar adeta. En güzel manzara, yakınlardaki Ütli Dağından, bir sis denizi üzerinden bakıldığında gözler önüne seriliyordu; böyle durumlarda, dağlar ışıltılar saçan, nerdeyse dokunacağınızı saldığınız, zirveleri insanda huşu uyandıran adalara dönüşüyordu. Adları vardı, Tödi gibi bazı adlar işlenmiş değerli taş adları gibi geliyordu insana ve kendilerinden başka hiçbir şeyi belirlemiyorlardı; Wungfrau (Bakir) ya da Mönch (Keşiş), yeterinden fazla şeyi belirliyordu; ben, her dağ için yeni ve eşsiz bir sözcüğü, başka hiçbir nesne için kullanılmayan adları yeğlerdim. Aynı yükseklikte iki dağ göremezdiniz. Kayaları sertti, zaman zaman değiştiklerini insanın aklı almıyordu. Bu değişmezlik konusunda çok kesin bir inancım vardı, onları dokunulmaz nesneler olarak kabul etmiştim; bu dağların fethinden söz edildiğinde, keyfim kaçıyordu; tırmanmayı düşündüğümde, yasak bir şey istiyormuş duygusuna kapılıyordum.</p>

  <p class="p7">Üstelik yaşam, tam da göllerin çevresinde yaşanıyordu, en ilginç şeyler orada oluyordu, bu göllerin Yunan okyanusu gibi olmasını isterdim, Zürih Gölü yakınlarında oturduğumda, bütün hepsini tek bir göl olarak düşünürdüm. Şeklini biçimini değiştiren yoktu aslında, her yerin bir anlamı vardı ve hepsi de kendine, özgü niteliklerini, bireyselliklerini koruyorlardı. Körfezler vardı, yarlar, ağaçlar, evler vardı. Ama benim düş dünyamda her şey &ldquo;göl&rdquo;dü, herhangi birinde olan biten, diğerlerinin de başına gelmiş oluyordu, bir antla oluşturulan İsviçre Konfederasyonu bir göller konfederasyonuydu bana göre. Orda hurda keşfedilen yerleşim yerlerinden söz edildiğinde, burada yaşayanların birbirlerinden habersiz olduğunu düşünüyordum. Kendi insanlarından uzakta, iletişimden yoksun bulundukları sürece nerede oturdukları fark etmiyordu, yeter ki minik bir parça göl ya da herhangi bir su bulunsundu ellerinin altında; kim olduklarını kimse öğrenemeyecekti; onlardan geriye kalmış ne kadar çömlek kırığı, ne kadar ok parçası, ne kadar kemik bulunursa bulunsun, fark etmezdi, onlar İsviçreli değildi.</p>

  <p class="p7">İşte tarih <span class="t13">buydu</span> benim için: göllerin birleşmesi. Bundan önce tarih marih yoktu, zaten tarih, benim için tarihin gerçek tarihöncesini, Yunanları öğrenmekle ortaya çıkmıştı. Arada olanlar pek sayılmazdı; Romalılara güvenmiyordum, Walter Scott'un bana göre Yunanların torunları olan, demirden yapılmış, kolları bacakları vidalı yapma bebekleri yani şövalyeleri bana sıkıcı geliyordu, bunlar yalnızca köylüler tarafından yenilgiye uğratıldıklarında ilginç oluyorlardı.</p>

  <p class="p7">Kendimi göllere kaptırdığım bu dönemde, <span class="t13">Hutten&rsquo;in Son Günleri</span> elime geçti, Conrad Ferdinand Meyer'in ilk yapıtlarından biri olan bu kitabın beni anında çarpmasına şaşırmadım. Hutten bir şövalyeydi evet, ama aynı zamanda bir ozandı ve yapay güçlere karşı savaşan bir kişi olarak betimleniyordu. Hasta, dışlanmış bir insandı, herkes onu terk etmişti, Zwingi'nin etkisine girmiş bir halde Ufenau'da yalnız yaşıyordu. İsyancı ruhuyla gerçekleştirdikleri, anılar şeklinde anlatılıyordu, ama insan onların ateşini ne denli hissederse hissetsin, o anda Ufenau'da içinde bulunduğu koşulları unutamıyordu. Yazar, Hutten'i hep üstün bir güce karşı mücadele içinde yansıtıyordu; dolayısıyla şövalyeler konusunda insanı rahatsız eden konu, yani en yüreklilerinin bile, güçlerini zırhlarından aldıkları olgusu, saf dışı bırakılmıştı:</p>

  <p class="p7">Loyola'nın adayı ziyareti bana çok sürükleyici geldi, bu, hiç kimsenin, Hutten'in bile tanımadığı bir Loyola, bir fırtına sırasında kendi küçük kulübesine aldığı, uyuması için üzerini kendi battaniyesiyle, kendi gocuğuyla örttüğü bir hacıydı. Gece yarısı Hutten bir gök gürlemesiyle uyanmıştı, şimşeklerin aydınlığında, hacının kendi sırtını kamçılamakta, kanlar içinde bırakmakta olduğunu görmüş, kendisini Bakire Meryem'in hizmetine adadığını belirten dualarını işitmişti. Sabah kalktığında, hacının yatağı boştu, Hutten şimdi en büyük düşmanının kendini gösterdiğini anlıyordu. Yaşamının sonunda düşmanla karşılaşması, onu gizlice dinleyen birinin varlığından habersiz olması, asıl düşmanının daha yeni ortaya çıkmasıyla şimdiye dek sürdürdüğü mücadelenin boşuna olduğunu anlaması... Ve artık çok geç olduğunda gelen yanıt &mdash;&rdquo;Ben sadece İspanyol'u öldürmüştüm!&rdquo;' 'Gerçeklik&rdquo; denen şeye, tam da burada, şiirsel bir yazının orta yerinde yaklaştığımı sezmemek elimde olabilir miydi?</p>

  <p class="p7">Üzerinde Ufenau'nun uzandığı göl, ta bana dek' uzanıyordu; Meyer karşı kıyıda, Kilchberg'de oturmuştu. Bu uzun şiirin beni sardığını hissediyordum, ozan, önümde uzanan görünümü aydınlatıyordu, iki dizesi, insansal konularda artık geliştirmiş olduğum görüşü dile getiriyordu: &ldquo;Ben ustaca kurgulanmış bir sanat yapıtı değilim / İnsansal çelişkileri olan bir insanım.&rdquo; Kurgu ile insan arasındaki karşıtlık, bir ön bilgiyle yapılan ile doğanın verdiği arasındaki, bir kitabın kavranabilirliğiyle insanın anlaşılamazlığı arasındaki karşıtlık içimi kemirmeye başlamıştı. Hiç beklemediğim durumlarda düşmanlıkla karşılaşıyordum, dışardan zorla uygulanan düşmanlık, kişisel kaynaşmalardan doğmamış, köklerini anlamadığım ve üzerinde uzun uzun düşündüğüm kötülüklerle karşılaşıyordum. Çözüm getiremediğimden, insanı bir çelişki olarak görme şeklindeki geçici çözümü kabul etmiştim. Bu çözüme sıkı sıkıya sarıldım ve sonunda Annem bir imha saldırısıyla onları yok edinceye kadar Meyer'in dizelerini yineledim durdum.</p>

  <p class="p7">Ama bundan önce, beni yalnız bıraktığı bir yıllık bir süre geçirmiştim. Meyer'i Saint Barthelemy Gecesi ve Otuz Yıl Savaşlarına dek okudum. Onun sayesinde, Dante'yi kişi olarak tanıdım, sürgün yerinden konuşan ozanın imgesi, belleğime kazıldı. Geziler sırasında Gruisons dağlarını görmüştüm; biri İsviçre'deki ilk yazımda olmak üzere art arda iki yaz, Domleschg'de, Duke Rohan'ın deyişiyle, &ldquo;Avrupa'nın en güzel dağı&rdquo; olan Heinsen dağına çıkmıştım. Yakınlarında, Rietberg Şatosunda, Jürg Jenatsch'a ait olduğu söylenen kan lekesine dikmiştim gözlerimi, ama pek etkilenmemiştim. Şimdi, onu anlatan yazıları okurken, izini kovalayan bir uzman gibi hissediyordum kendimi. Pescara'nın eşi, Michelangelo'nun kutsadığı Vittoria Coloıına&rsquo;yla tanıştım; Ferrara'ya geldim, yalnızca saf ve sevimli yönleriyle tanıdığım bir ülke olan İtalya ne berbat bir yerdi. &ldquo;Önemli&rdquo; oluşlarıyla benim günlük yaşantıma ters düşen heyecan verici olaylar oluyordu burada hep. Kadının giysilerini görmedim, zamanlardaki ve yerlerdeki çeşitliliği gördüm. Giysilerle yaratılmış debdebeyi fark etmedim hiç; sonlar hep kasvetli, hep umutsuz bitiyordu, bu durumu hakikat olarak kabul ettim.</p>

  <p class="p7">Bu yıllar boyunca bilgiye karşı duyduğum korkunç susuzluk içinde, Meyer'de beni saran şeyin, tarihin birbirinden farklı şekillerde canlandırılması olduğu görüşündeydim. Ondan ciddi ciddi bir şeyler öğreneceğimi sanıyordum. Kafamda hiç kuşku yoktu, onun söylediklerini kabul ettim, ardında yatanın ne olduğunu allamadım, her şey açıktı, öyle çok olay oluyordu ki, olayların zenginliği yanında ilgisiz ya da sözü edilmeye değmeyecek ne bulunabilirdi bunların ardında?</p>

  <p class="p7">Artık resmi tarihe dayanamaz hale geldiğim, yalnızca kaynakların dibine inmeyi, olayları olduğu gibi anlatan kitapları yeğlediğim bugün, Meyer'de beni daha da derinden etkileyen başka şeyler vardı diye düşünüyorum: bir hasat duygusu ve meyve yüklü ağaçlar, &ldquo;yeter denen şey hiç yetmez,&rdquo; ve göl şiirlerindeki melankoli. Şiirlerinden biri şu dizelerle başlıyordu:</p>

  <p class="p6"><span class="t17">Hazin hazin solmakta durgun yaz günü</span><span class="t17"><br /></span><span class="t17">Küreklerim a</span><span class="t17">ğı</span><span class="t17">r, üzgün, isteksiz gider yollar</span><span class="t17">ı</span><span class="t17">nda</span></p>

  <p class="p6"><span class="t17">………………………</span></p>

  <p class="p6"><span class="t17">Gökler uzakta, derinliklerse öyle yak</span><span class="t17">ı</span><span class="t17">n, öyle yak</span><span class="t17">ı</span><span class="t17">n&mdash;</span><span class="t17"><br /></span><span class="t17">Y</span><span class="t17">ı</span><span class="t17">ld</span><span class="t17">ı</span><span class="t17">zlar, ey y</span><span class="t17">ı</span><span class="t17">ld</span><span class="t17">ı</span><span class="t17">zlar neden ç</span><span class="t17">ı</span><span class="t17">kmazs</span><span class="t17">ı</span><span class="t17">n</span><span class="t17">ı</span><span class="t17">z ortaya?</span><span class="t17"><br /></span><span class="t17">Ş</span><span class="t17">imdi aziz, sevecen bir ses ça</span><span class="t17">ğı</span><span class="t17">r</span><span class="t17">ı</span><span class="t17">yor ad</span><span class="t17">ı</span><span class="t17">m</span><span class="t17">ı</span><span class="t17"><br /></span><span class="t17">Deniz-mezardan, durmadan, durmadan.</span></p>

  <p class="p7">Kimin sesiydi bu, bilmiyordum, ama ölü bir insan, kendisine yakın biri olduğunu düşünüyordum, suyun içinden seslenmesiyse sanki seslenen babammış gibi duygulandırdı beni. Bu son Zürih yıllarında, onu sık sık aklıma getirmedim, işte bu yüzden, bu şiirle geri dönmesi, büsbütün beklenmedik, büsbütün gizemli bir durum yaratıyordu benim için. Gölü böylesine çok sevdiğim için babam gölde saklanmıştı sanki.</p>

  <p class="p7">O ana dek Meyer'in yaşamı hakkında bir şey bilmiyordum, annesinin gölde boğularak kendini öldürdüğünü bilmiyordum. Bunu bilseydim eğer, ikindi aydınlığında gölde kürek çekerken babamın sesini duyabileceğim asla aklıma gelmezdi. Tek başıma kürek çektiğim nadirdi ve işte yalnız böyle durumlarda bu dizeleri söylüyor, sonra durup dinliyordum. Yalnız ve yalnız bu dizelerden dolayı gölde yalnız olmak istiyordum; bu şiiri ve benim için ne büyük bir anlam taşıdığını hiç kimse öğrenmedi. Melankolisi, hüzünlü havası beni bütünüyle sardı; bu benim için yeni bir duyguydu, göle bağlı olarak, hava boğucu ve hüzünlü olmasa da, ben hüzünleniyordum, melankoli, sözcüklerden damlıyordu. Bu duygunun, ozanı göle çektiğini hissediyordum, yüreğimdeki acı, aslında başkasından bana yansımıştı ama buna karşın tuzağa düşüyor, sabırsızlıkla ilk yıldızların gökyüzünde belirmesini bekliyordum. Onları, yaşıma uygun olarak, rahatlama duygusuyla değil de sevinçle karşılıyordum. Uzanılmaz ve dokunulmaz varlıklar olan yıldızlarla ilişki kurma itkisi, sanırım o zaman başladı bende ve o günleri izleyen birkaç yıl içinde bir yıldız dinine dönüşecek kadar arttı. Yaşamım üzerinde etkileri olduğunu düşünemeyecek kadar değerli görüyordum yıldızları, yalnızca, ama yalnızca görünüşleri için bağlanmıştım onlara, yanımdan çekildiklerinde korkuyordum, beklediğim yerde tekrar gözüktüklerinde kendimi güçlü hissediyordum. Düzenli aralıklarla hep aynı yere dönmelerinden, yoldaşlarıyla, yani birlikte, harikulade ve de şaşılası adlar taşıyan burçları oluşturdukları diğer yıldızlarla tutarlı bir ilişki içinde bulunmalarından başka hiçbir şey beklemiyordum onlardan.</p>

  <h3 class="h31"><a id="ncx844"></a><a id="a107"></a><a id="a108"></a>Bağış</h3>

  <p class="p7">Oturduğum yerde göle bakan mahalleleri, bir de okula gidip gelme yolunu biliyordum. Ayrıca konser salonu, resim sergisi, tiyatro gibi birkaç halka açık binaya, bir de pek nadir olarak ders dinlemeye üniversiteye girip çıkmıştım. Antropoloji dersleri, Limmat'daki belediye binalarından birinde veriliyordu. Bunun dışında bir de, bundan sonra okuyacağım &ldquo;bilimsel ve ağır&rdquo; kitapları arayıp karıştırdığım kitabevlerinin bulunduğu eski kent bölümlerini bilirdim. Sonra tren istasyonunun yakınlarında, akrabalarımızın Zürih'e geldiklerinde kaldıkları oteller vardı. Oberstrass'da, üç yıl oturduğumuz <span class="t13">Scheuchzerstrasse</span>'yi nerdeyse unuttum diyebilirim; üzerinde ilginç hiçbir şey olmayan, gölden hayli uzak bir sokaktı, burasını düşündüğümde o dönemde başka bir kentte yaşamışım gibi geliyor bana.</p>

  <p class="p7">Bazı mahallelerin yalnızca adını duymuştum, hiç de merak etmiyor, onlar hakkında herkesin önyargılarını, söylediklerini hiç direnmeden kabul ediyordum; insanların nasıl yaşadığı, birbirlerine karşı nasıl davrandıkları konusunda hiçbir fikrim yoktu. Uzakta olan her şey ilgimi çekerdi, bulunduğum yerden yarım saat uzaklıkta ve ters bir yönde olan her şey, ayın öteki yüzü, görünmeyen, var olmayan bir şeydi benim için. Dünyaya açıldığınızı sanıyorsunuz ve bunun bedelini yakın olanlara karşı gözünüzü kapamakla ödüyorsunuz. Yüksekten atıp tutuyor, sizi neyin ilgilendirdiğini neyin ilgilendirmediğini, anlaşılmazlığıyla ölçüyorsunuz. Bütün deneyimleri, önceden tasarlamaksızın, farkında olmadan yaşıyorsunuz; yazıyla kavranabilecek şeyler dışında bir şey görmüyorsunuz, bilgi açlığı şeklinde ortaya çıkan o kurt iştahı, yanından geçip gidenleri kaçırdığını fark etmiyor.</p>

  <p class="p7">Yalnız bir keresinde, yanımdan geçip gidebilecek bir şeyi yakaladım; yalnızca kulaktan dolma bilgilerle adını duyduğum bir mahalleye daldım. Nedeni de bağış toplamaktı. Gönüllü arıyorlardı, her gönüllünün yanına da özel kız okulundan bir öğrenci veriyorlardı. Bana düşen kız benden büyük ve de uzun boyluydu ama o bundan rahatsız olmuş görünmüyordu. Kumbarayı o taşıdı, ben de satılacak malları, yani Çikolataları taşıyordum. Yüreklendirici bakışlarla yukardan bana bakıyor ve çok akıllı, bilgili olduğunu gösteren sözler söylüyordu. Kendisine çok yakışan beyaz plili bir etek giymişti; böylesine güzel bir eteklik, bana hiç bu kadar yakın olmamıştı; herkes de bu etekliğe bakıyordu.</p>

  <p class="p7">Bağış toplama işi iyi başlamadı, kent kumbaralı çiftlerle doluydu. Herkes sattığımız şeylerin fiyatını soruyor sonra da öfleye pöfleye uzaklaşıyorlardı. Ucuzcu değildik; bir saatte, yalnızca tek bir çikolata satabildik. Arkadaşımın canı sıkıldı ama yenilgiyi kabul etmiyordu. Apartmanlara, kafelere, özellikle de Aussersihl'dekilere girmemizi önerdi. Burası bir işçi sınıfı mahallesiydi, daha önce hiç oraya gitmemiştim, şu ana dek zenginlerin vermekten sakındığını yoksul insanlardan beklemesi garip geldi bana. Ancak o benimle aynı kanıda değildi, hiç çekişmeye kalkmadan, görüşünü neye dayandırdığını söyledi: &ldquo;Onlar hiç para biriktirmez çünkü,&rdquo; dedi. &ldquo;Ellerine geçeni hemen harcarlar. Hele kafeler, bu iş için çok uygundur, ceplerindeki paranın hepsini içkiye yatırırlar.&rdquo;</p>

  <p class="p7">O mahalleye yollandık. Arada bir bir binaya giriyor, kapıları çalıyorduk. Başlangıçta hep orta sınıf mesleklerinden kişiler çıktı karşımıza. İkinci çaldığımız kapı zilinde adın altında, &ldquo;banka müdürü&rdquo; yazıyordu. Zili çaldık, pırıl pırıl kırmızı suratlı, görkemli bıyıklı bir bey kapıyı açtı. Hem kuşkulu hem de neşeli bir hali vardı, en önce İsviçreli olup olmadığımızı sordu. Ben dilimi tuttum, kız, bütün sevimliliğiyle ikimiz adına ve de büsbütün yanlış olmayan bir yanıt verdi. Adam kızı tepeden tırnağa inceledi, babasının, mesleğini sordu, doktor olması, bizim bağış toplama etkinliğimize uygun düşüyordu. Benim babanım mesleğiyle ilgilenmedi, bütün ilgisi şimdi artık akıllı havalarında konuşan, bir yandan da elindeki kumbarayı gereken yükseklikte, fazla aceleci ve ısrarlı olmayan bir noktada tutan ve de boş olduğunun anlaşılmaması için sallamamaya özen gösteren kızın üzerindeydi. Çok dil dökmek gerekti, bayağı uzun sürdü, ama adamın yüzündeki gülümseme, inanmış bir sırıtmaya dönüştü, çikolatayı aldı, elinde şöyle bir tarttı ve parayı delikten atarken de, &ldquo;iyi bir amaç için topluyorsunuz. Bizde çok çikolata var,&rdquo; demesine karşın, çikolatayı geri vermeksizin, yaptığı iyiliği tümüyle idrak etmiş iki insanı uğurlarcasına bize veda etti. Kapı kapandığında, bu iyiliğin şaşkınlığı içinde bir an kalakaldık ve sonra hızla aşağı inerek, zildeki ada bakmaksızın bir kapıyı çaldık. Kapı açıldı, yukardaki kırmızı adam, bu kez ayrıca bir de öfkeden kızarmış halde karşımızda duruyordu. &ldquo;Ne, gene mi siz! Bu ne cesaret!&rdquo; diye haykırdı. Kalın parmağıyla zildeki adı gösterdi, yukardakinin aynıydı: &ldquo;Demek siz okuma yazma bilmiyorsunuz! Çabuk buradan defolun yoksa polis çağırırım. Ya da belki kumbarayı elinizden almak gerek.&rdquo; Kapıyı yüzümüze kapattı. Ana kapıdan çıktık. Demek dairenin içinde iki katı birleştiren bir merdiven vardı. Nerden bilelim? Başarılı satışımızın sarhoşluğu içinde zildeki ada bakmamıştık.</p>

  <p class="p7">Arkadaşım apartman dairelerinden yıldı ve, &ldquo;Şimdi kafelere gidiyoruz,&rdquo; dedi. Somurta somurta Aussersihl'in merkezine dek yürüdük. Köşede büyük bir kafe gördük; önden girmemi bile teklif etmeden sakin sakin içeri daldı kız. Boğucu bir sigara bulutunun saldırısıyla karşılaştık. Kafe tıklım tıklımdı, bütün masalar doluydu, kasketlerinden kolayca tanınan her yaştan işçi önlerinde bira bardaklarıyla oturuyorlardı, en çok İtalyanca geldi kulağımıza. Kız korkusuzca masaların arasına daldı, tek bir kadın yoktu, ama bu durum, onun güvenini artırmışa benziyordu; erkekler oturmakta olduklarından büyük bir kolaylıkla kumbarayı adamların yüzlerine yaklaştırıyordu. Çikolataları hazır bulundurmak üzere koşar adım ardından gidiyordum, sonra hemen çikolataların ne kadar önemsiz olduğunu anladım. Yalnızca kız önemliydi, bu karanlık ortamda pırıl pırıl ışıldayan plili eteğiyse, kendisinden de önemliydi. Bütün gözler etekteydi, herkes ayran budalası gibi ona bakıyordu; aslında utangaç görünen bir delikanlı, eteğe uzandı, kendi hayran bakışları altında kumaşın yavaşça elinden kaymasını izledi. Sanki kıza değil de güzel bir kumaşa dokunuyordu. Gülümsemedi, kıza ciddi ciddi baktı, kız, onun önünde duraladı, delikanlı ona &ldquo;<span class="t13">bellissima,&rdquo;</span> dedi, kız etekliğe yöneltilen övgüyü gülümseyerek kabul etti; delikanlı parayı hazırlamıştı bile, farkında bile olmadan kutuya attı, biraz gecikmiş olarak uzattığım çikolatayı almadı; önüne koyduğumdaysa yaptığı bağış karşılığında bir şey almış olmaktan utanmış göründü. Bu arada kız ilerledi, sırada saçları ağarmış bir adam vardı. Adam kıza dostça gülümsedi, kendisine bir şey söylenmediği halde elini cebine daldırdı, bütün bozuklukları masanın üzerine attı, bir adet iki franklık aldı, parmakları arasında hafiften gizleyerek çabucak kutuya attı. Sonra eliyle beni çağırdı, elimdeki çikolatayı aldı ve önünde eğilerek bunu kıza sundu. Onun kıza ait olduğunu söyledi, çikolata onundu, ona veriyordu, sonra bu çikolatanın başkasına satılmamasını tembihledi.</p>

  <p class="p7">Böyle başladı, böyle sürdü de sürdü, parası olan veriyordu, ama bu kez, çikolatalarını da alıyorlardı. Parası olmayan özür diliyordu, sıcak bir incelik yansıyordu herkesten, kızın yanlarına yaklaşmasıyla masalardaki gürültü kesiliyordu; bense sövüp saymalarını beklemiştim, oysa hayran bakışlardan ve zaman zaman şaşkınlık ünlemlerinden başka bir şeyle karşılaşmıyorduk. Kendimin fazlalık olduğunu hissediyordum, ama bu beni rahatsız etmedi; erkeklerin saygılı havasından etkilenmiş olarak kendime eşimin güzel olduğunu söyledim. Kafeden çıktığımızda kız kumbarayı salladı ve eliyle tarttı, yarı yarıya dolduğunu söyledi. Bunun gibi bir iki kafeye girseydik, kumbarada para atacak yer kalmayacaktı. Kendisine gösterilen ilginin pekâlâ farkındaydı, ancak bu ilgiden yoksun kalmanın neyi tehlikeye düşüreceğini bir an olsun aklından çıkarmayacak kadar becerikliydi.</p>

  <h3 class="h31"><a id="ncx852"></a><a id="a109"></a><a id="a110"></a>Usta Büyücü</h3>

  <p class="p7">Büyükbabamın ziyaretlerinin beni ne kadar değiştirdiğinin farkındaydım. Zürih'e ancak yalnız olduğumu bildiğinde geliyordu. Annemle arasındaki gerginlik büyümüş olsa gerekti; birkaç yıl onunla karşılaşmamaya çalıştı Annem, ama düzenli olarak mektuplaşıyorlardı. Savaş sırasında kendisine yeni adresimizi bildiren kartpostallar alıyordu; daha sonra resmi ve kişisel bilgilerden yoksun mektuplar gidip geldi aralarında.</p>

  <p class="p7">Yalta'da olduğumu öğrenir öğrenmez Zürih'e damlıyordu. Hetel Central'de bir oda tutuyor ve benim oraya gitmemi istiyordu. İster Viyana'da olsun ister Zürih'te tuttuğu odalar hep aynıydı, hepsinde aynı koku vardı. Gittiğimde onu, tefillimle &mdash;alnında ve kollarında özel dua şeritleriyle&mdash; donanmış olarak akşam duasını yaparken bulurdum; beni öper ve gözyaşlarıyla yıkarken, dualarını sürdürürdü. Onun yerine açmamı istediği bir çekmeceyi gösterirdi başıyla; çekmecede benim için topladığı pulları içeren kabarık bir zarf olurdu. Zarfı masanın üzerine boşaltır, pulları incelerdim, bazıları bende vardı, bazılarınıysa ilk kez görüyordum; gözünü hızlı aralıklarla bir sevincimi, bir düş kırıklığımı ele veren yüzümden ayırmazdı. Duasını da kesmek istemediğimden hiçbir şey söylemezdim; o dayanamaz, İbranice sözcüklerinin ciddi tonunu bir yana bırakıp, &ldquo;Eee?&rdquo; diye sorardı. Ben, beceriksizce birkaç hoş ses çıkarırdım; bu ona yeterdi, başka bir şey konuşmaksızın dualarını sürdürürdü. Akşam duaları uzun sürüyordu, okuyacağı dualar belliydi, hiçbirini atlamıyor, kısaltmıyordu; zaten olabilecek en hızlı tempoyla okuduğundan daha kısa sürede bitirmesi olanaksızdı. Sonunda işi bitince pulların ait oldukları ülkeleri bilip bilmediğimi sınar, her doğru yanıt için aferin çekerdi. Sanki hâlâ Viyana'daydık ve ben hâlâ on yaşındaydım, şimdi gene akmaya başlayan sevinç gözyaşları kadar bu sınavı da sıkıcı bulurdum. Benimle konuşurken ağlamasını sürdürürdü, hâlâ hayatta olduğum için şükrediyordu. Torunu, adaşı, biraz daha büyümüş olduğu için şükrediyordu ve belki kendisi de hâlâ hayatta ve bu deneyimi yaşıyor olduğuna şükrediyordu.</p>

  <p class="p7">Sınama işi sona erip de doyasıya ağladıktan sonra beni &ldquo;restoran kız&ndash;evlatları&rdquo;nın servis yaptığı bir içkisiz lokantaya götürürdü. Kızlardan hoşlanırdı, ayrıntılı bir konuşma yapmaksızın sipariş vermesi olanaksızdı. Konuşmaya beni gösterip, &ldquo;Torunum,&rdquo; demekle başlardı. Sonra bildiği dilleri sayardı, sayıları hâlâ on yediydi. İşi gücü olan &ldquo;Restoran&ndash;kızı,&rdquo; parmaklar tutularak sayılan, ama aralarında İsviçre Almancası bulunmayan dilleri sabırsızlıkla dinlerdi; kız ayrılmaya yeltendiği an, kalçasına elini koyar ve öyle tutardı. Bundan utanırdım, ama kız kımıldamadan dururdu; büyükbabam dillerini saymayı tamamladıktan ve ben, eğilmiş olan başımı kaldırdıktan sonra, elin hâlâ aynı yerde durmakta olduğunu görürdüm. Elini ancak siparişi vermeye başladığında çekerdi, çünkü bu noktada, &ldquo;restoran-kızı&rdquo;na danışırdı ve bu iş için iki el gerekmekteydi; uzun konuşmalardan sonra, her zaman ısmarladığı şeyi söyler, kendisine bir yoğurt banaysa kahve isterdi. Garson gidince onunla konuşmaya çalışırdım: Buranın Viyana olmadığını, İsviçre'nin farklı olduğunu, böyle davranamayacağını, bir garson kızın onun suratına bir tokat atabileceğini söylerdim. Yanıt vermezdi, ne yaptığının farkında olduğunu sanırdı. Garson yoğurt ve kahveyle döndüğünde, dostça gülümserdi ona, teşekkür ederdi, elini gene kalçasına koyar, Zürih'e bir daha gelişinde mutlaka gene uğrayacağını belirtirdi. Ne olursa olsun kıza hakaret ettiği görüşümü değiştirmeksizin, buradan bir an önce kurtulmak için kahvemi hızlı hızlı yudumlardım.</p>

  <p class="p7">Tedbirsizliğime geldi, boş bulunup ona Yalta'dan söz ettim, o da beni orada ziyaret etme konusunda ısrar etti ve geleceği günü söyledi. Fraulein Mina Yalta'da değildi, Fraulein Rosy karşıladı onu. Evi ve bahçeyi gezdirdi, büyükbabam her şeyi ilginç buluyor, sayısız soru soruyordu. Her meyve ağacının başına geldiklerinde, yılda ne kadar meyve verdiğini bilmek istiyordu. Burada oturan kızları, adlarını, geçmişlerini ve yaşlarını sordu. Bunların da çetelesini tuttu, dokuz kız vardı, eve daha fazla kız alınabileceğini söyledi. Büyükbabamın neşesine ve sorularına kendini kaptıran Fraulein Rosy, saf saf odaları gezdirdi ona. Kızların bazıları kentte bazıları da salondaydı, Fraulein Rosy, ona benim daha hiç görmemiş olduğum boş yatak odalarını göstermekte hiçbir sakınca görmemişti. Büyükbabam odaların manzaralarına baktı, hayran oldu, yatakları kontrol etti. Her odanın boyutunu aşağı yukarı hesapladı ve ikinci bir yatağın rahatça konulabileceğini söyledi. Kızların hangi ülkelerden geldiklerini aklında tutmuştu, Fransız kızın, Hollandalının, Brezilyalının, özellikle de iki İsveçli kızın hangi odalarda kaldığını sordu. Sonunda kırlangıç yuvasını, Fraulein Mina'nın odasını merak ettiğini söyledi. Onu önceden uyarmış, resimlere dikkatlice bakmasını ve bazılarını övmesini öğütlemiştim. Bu uyarıma uyması şu şekilde oldu: resimden müthiş anlayan biri havasında önce biraz uzaktan bakıyor, sonra yaklaşıyor, fırça darbelerini inceliyordu. Böylesi büyük ustalık karşısında hayranlık duyarak başını sallıyor, Sefaradça yerine Fraulein Rosy'nin anladığı İtalyanca sözcükler kullanma kurnazlığını da göstererek hararetli ve de abartılı sıfatlar sıralıyordu. Çiçeklerden bazıları, evinin bahçesinde de vardı, lâle vardı örneğin, karanfil vardı, gül vardı; Fraulein Rosy bu usta ressama tebriklerini iletir miydi lütfen? Ömründe böyle bir şey görmemişti &mdash;yalan da değildi elbet&mdash;&mdash; bu ressam meyve ağaçları ve meyve resmi de yapıyor muydu acaba? Ne yazık ki hiç meyve görmüyordu tablolarda, ressamın repertuarını genişletmesini öneriyordu. İşte böylece ikimizi de şaşırttı büyükbabam; ne Fraulein Rosy ne de ben aklımıza getirmemiştik böyle olacağını. Resimlerin fiyatlarını sorduğunda, ona kaş göz ettim ama bir işe yaramadı. Dediği dedikti, Fraulein Rosy, son serginin fiyat listesini çıkardı ve ona fiyatları söyledi. İki üç tablo birkaç yüz franktan satılmıştı, küçükler daha ucuzdu, sırayla bütün fiyatları istedi ondan, anında aklından topladı ve sonucu söyleyerek ikimizi de şaşırttı. Sonra hava atarak bunun önemli olmadığını, asıl önemli olan şeyin, resimlerin güzelliği, <span class="t13">la hermosura</span> olduğunu söyledi. Fraulein Rosy bu sözcüğü anlamadığını belirtmek üzere kafasını salladığında, benim çevirmeme meydan kalmadan atıldı ve İtalyancasını yapıştırdı: &ldquo;La <span class="t13">bellezza, la bellezza, la bellezza!&rdquo;</span></p>

  <p class="p7">Sonra gene bahçeyi görmek istedi, bu kez her tarafını gezecekti. Tenis kortunda eve ait toprakların kaç metre kare olduğunu sordu. Fraulein Rosy mahcup oldu, çünkü bilmiyordu; büyükbabam bu arada adımlarıyla tenis kortunu ölçmeye başlamıştı bile, eninin kaç adım olduğunu saydı, boyunu saydı, hemen kaç metre kare olduğunu söyleyiverdi, sonra biraz düşündü. Tenis alanının boyutlarını bahçenin ve bitişikteki yeşilliğin boyutlarıyla karşılaştırdı, yüzünü bir düşünme buruşukluğuyla örttü ve sonra hemen bize arsanın boyutlarını söyledi. Fraulein Rosy şaşırdı kaldı; beni müthiş korkutan ziyaret, büyük bir zafer olmuştu. O akşam beni Waldtlıeater&rsquo;da bir oyuna götürdü büyükbabam. Eve döndüğümde, bayanlar odalarında beni bekliyorlardı. Fraulein Mina, evde olmadığı için kendini bağışlayamıyordu, bir saat boyunca Büyükbabamı anlata anlata bitiremediler. Topraklarının boyutlarını bile doğru hesaplamıştı, gerçek bir büyücüydü bu.</p>

  <h3 class="h31"><a id="ncx858"></a><a id="a112"></a><a id="a111"></a>Kara Örümcek</h3>

  <p class="p7">İsviçre&rsquo;nin hiçbir bölgesi, Vallis kadar çekmemişti beni; bunun nedeni biraz da Latincedeki &ldquo;vadi&rdquo; sözcüğünün, bu kantonun adı olmasından kaynaklanıyordu. Rhône vadisiyle onun yan vadilerini <span class="t13">içine al</span><span class="t13">ı</span><span class="t13">yordu.</span> Haritada bunun kadar derli toplu bir kanton göremezdiniz, doğal olarak kendisine ait olmayan hiçbir şeyi içermiyordu. Vallis hakkında okuduğum her şey beni etkiliyordu. İki dil konuşuluyordu burada örneğin, Alman ve Fransız bölgeleri vardı ve tıpkı geçmişte olduğu gibi ikisi de kantonun geçerli diliydi; eski biçimleriyle yaşıyorlardı hâlâ, Val d'Annivers'de çok eski bir Fransızca ve Lötschental'de çok eski bir Almanca...</p>

  <p class="p7">Annem 1920 yazını üçümüzle birlikte gene Kandersteg'de geçirmişti. Sık sık haritaya bakardım: Gözüm Lötschen Vadisindeydi, burası görülecek en ilginç yerdi ve oraya kolayca ulaşılabilirdi. Lötsch Dağını yaran dünyanın en büyük tünelinden geçiyor, çıkıştaki ilk istasyon olan Goppenstein'a varıyordunuz. Buradan, son köy olan Blatten'e kadar Lötschen Vadisi boyunca yürüyordunuz. Oraya gitmeyi kafama koymuştum, katılmak istediğim grubu seçtim ve kardeşlerimin bu kez evde kalması konusunda ısrar ettim. &ldquo;Ne istediğini biliyorsun,&rdquo; dedi Annem; küçükleri acımasızca dışlamam onu üzmedi, hoşlandı bundan. Kitaplarla konuşmaların, beni kararsız, cansız bir yaratık haline getirebileceği korkusuyla yaşıyordu. Kuramsal olarak küçüklerle zayıfların korunması, kollanması gerektiğini kabul ediyordu gerçi ama uygulamada, hele hele böyle bir kaygının kişinin amacına ulaşmasını engelleyebileceği durumlarda tedirgin oluyordu. Kardeşlerim için başka bir etkinlik bulmaya çalışarak beni destekledi, gün saptandı, sabahın erken saatinde, ilk trenle geçecektik tünelden.</p>

  <p class="p7">Goppenstein, tahmin ettiğimden de soğuk, konukseverlikten uzak ve tenhaydı. Dış dünyayla tek bağlantısı olan katır yolunu kullanarak Lötschen Vadisine tırmandık. Bu yolun, kısa süre öncesine dek çok dar olduğunu fark ettim; sırtlarında yükleriyle tek tek geçebilirdi hayvanlar ancak. Daha yüz yıl öncesine kadar bölgede ayılar varmış, ne yazık ki şimdi hiç rastlanmıyordu bu hayvanlara. Ben burada nesli tükenmiş ayılar için yas tutarken birden güneşle yıkanmakta olan vadi önümde belirdi, göz kamaştırıcı parlaklık, beyaz zirvelerde oynaşıyor, buzullara dek uzanıyordu. Akla uygun bir zaman dilimi içinde vadinin sonuna ulaşabilirdiniz, ama önce, Ferden'den Blatten'e uzanan ve dört köyün çevresini dolaşan patikayı aşmanız gerekiyordu. Her şey bir başka yüzyıldan kalmış gibiydi, her şey farklıydı. Bütün kadınların başlarında siyah hasır şapkalar vardı, yalnız kadınların da değil, çok küçük kız çocuklarının da başları örtülüydü. Üç&ndash;dört yaşındakilerde bile bir ciddilik vardı, vadilerinin özelliklerini kundak günlerinden beri biliyorlardı da, biz dışarlıklılara, bizden olmadıklarını kanıtlamak istiyorlardı sanki. Bu çocuklar kendilerine eşlik eden yüzleri güneş yanığı yaşlı kadınların etekleri dibinden ayrılmıyorlardı. İlk duyduğum tümce, bin yaşındaymış gibi geldi bana. Küçük, meraklı bir oğlan, bize doğru birkaç adım attı, ancak onu bizden uzak tutmak isteyen yaşlı bir kadın, çocuğu çekeledi, söylediği iki sözcük, öylesine sevimliydi ki, kulaklarıma inanamadım. <span class="t13">&ldquo;Chuom, Buobilu!&rdquo;</span> (Gel çocuğum) dedi kadın. Tek sözcükte bunca sesli harf! &ldquo;Küçük çocuk&rdquo; anlamına gelen ve benim duymaya alışık olduğum <span class="t13">Buebli</span> yerine <span class="t13">Buobilu,</span> diyordu, u, o ve <span class="t13">i</span> harflerinin bir araya gelmesiyle oluşan zengin bir sözcük yapısı; okulda okuduğumuz Eski Standard Almanca şiirleri düşündüm. İsviçre'deki Almanca lehçelerinin Orta Standard Almancaya ne kadar yakın olduğunu biliyordum, ama Eski Almancaya benzer söyleyişler duymayı beklemiyordum, bunu kendi bulgum olarak değerlendirdim hemen. Duyduğum yegâne sözcükler olarak bunlar aklıma takıldı. İnsanlar asık suratlıydı, bizden uzak durmaya çalışıyorlardı. Bütün o yürüyüş boyunca tek bir kişiyle konuşmadık. Eski ahşap evleri gördük. Siyahlara bürünmüş kadınları, pencerelerdeki saksıları gördük, çayırları gördük, o kadar. Kulaklarım kirişteydi, bir iki tümce duymaya can atıyordum, ancak bütün insanlar dilsiz kesilmişti; bir rastlantıydı belki ama, vadiden kulaklarımda kalan tek ses, <span class="t13">&ldquo;Chuom Buobilu&rdquo;</span> oldu.</p>

  <p class="p7">Hiçbiri bir diğerine benzemeyen kişilerden oluşmuştu grubumuz, İngiliz vardı aramızda, Hollandalı, Fransız, Alman vardı; her dilden cıvıl cıvıl sesler duyuyorduk, İngilizler bile vadideki sessizlikle kıyaslandığında çok konuşkandı, denebilir. Herkes kendinden geçmişti, herkes şaşkındı, ben, genellikle iğneleyici sözlerle andığım pansiyonumuzdaki içi geçmiş sakinlerden tedirgin olmadım; burada gördüğümüz her şeyi, sessizliği, yavaşlığı, çekingenliği büyük bir uyum içinde bir araya getiren bu hayatın bütünlüğü, onların yılgınlıklarını yendi, şimdi, karşısında kendilerini üstün görmedikleri anlaşılmazlıklara, hayranlık ve gıptayla tepki gösteriyorlardı. Bir başka gezegenden gelmişçesine, sakinlerle en küçük bir ilişki kurmaksızın, onların bizlerden herhangi bir şey beklediğine tanık olmaksızın, dört köyün içinden geçtik; bu yürüyüş sırasında yaşadığımız tek olay, yaşlı bir kadının, bizim yanımıza henüz yaklaşmamış minik bir çocuğu çağırması oldu.</p>

  <p class="p7">Bir daha o vadiye hiç gitmedim; yarım yüzyılda, özellikle de son yarısında hayli değişmiş olsa gerek. Belleğimde koruduğum imgesine hiç dokunmamaya özen gösterdim. Bunun nedeni garipliklerin yanı sıra, eski yaşam koşullarına büyük ve çok yakın bir ilgi duymamdı. O zamanlar vadide kaç kişi yaşıyordu, bilemiyorum, beş yüz nüfus vardılar belki. Onları iki ya da üçer kişi halinde, bireyler olarak gördüm. Yaşam koşullarının çok güç olduğu apaçık ortadaydı. İçlerinden bazılarının ya şanslarını başka bir yerde kazanmayı düşünebileceği aklımdan geçmedi; kısa bir süre için bile vadilerinden ayrılmayı akıllarına getirmemiş gibi görünüyorlardı. Onlar hakkında daha başka şeyler öğrenseydim, belleğimdeki imge eriyecekti ve onlar da, benim için günümüzün insanlarına, her yerde göregeldiğim insanlara dönüşeceklerdi. Neyse ki, güçlerini soyutlanmışlıklarından ve eşsizliklerinden alan deneyimler var hayatta. Daha sonra, bütün diğer insanlardan ayrılmış bir şekilde yaşayan minik kabileler ve uluslar hakkında yazılanları okuduğumda, Lötschen Vadisinin anısı canlandı bende, okuduklarım ne kadar garip olursa olsun şaşırtmadı beni, onları tıpkı vadideki yaşantı gibi olanaklı gördüm ve kabul ettim.</p>

  <p class="p7">O vadide duyduğum ve hayran olduğum dört heceli iki sözcük, hece uyağıyla yazılmış şiirlere düşkünlüğümü artırdı, ama o dönemde bunlara pek rastlanmıyordu. İşte, kendimi Gotthelfin kolaycılığına kaptırmam o döneme rastladı. &ldquo;Kara Örümcekl'i okudum ve tümüyle etkisi altına girdim. Örümcek benim yüzümde dolaşıyordu sanki. Tavan arasındaki odamda, ayna falan istemezdim, ama şimdi, utana sıkıla Trudi'den bir ayna aldım, yukarı odama çekildim, bu evde hiç alışık olunmadığı üzere kapımı kilitledim ve yanaklarımda kara örümceğin izlerini aramaya başladım. Bulamadım tabii, nasıl bulabilirdim, şeytan beni öpmemişti ki... Ama gene de örümceğin ayaklarını yanaklarımda hissediyordum, günde kim bilir kaç kez yüzümü yıkıyor, bana yapışmasını engellemeye çalışıyordum. Hiç beklemediğim anlarda ve yerlerde görüyordum onu, bir keresinde, köprünün ayağında doğan bir güneş şeklinde parladı karşımda. Trene atladım, karşımda, yaşlı bir kadının yanında duruyordu, kadın örümceği görmüyordu elbet. &ldquo;Kadın kör,&rdquo; dedim kendi kendime, &ldquo;Onu uyarmalıyım,&rdquo; ama bunu yapmadım; trenden inmek üzere Stadelhofen'de ayağa kalktığımda, örümcek ortadan kaybolmuştu, kadın yapayalnız oturuyordu; iyi ki uyarmamıştım kadını, korkudan ölebilirdi.</p>

  <p class="p7">Örümcek, günlerce görünmeyebiliyordu, bazı yerlere hiç gelmezdi, okulda hiç ortaya çıkmadı, kızlar da salonda görmüyorlardı onu. Herder hanımlara gelince &mdash; öyle saftılar ki, örümcek onlara görünmeye tenezzül etmiyordu. Düşündüm, hiçbir kötülük yapmış değildim, buna karşın ben yalnız olduğumda peşimden geliyordu hayvan.</p>

  <p class="p7">Anneme siyah örümcekten hiç söz etmemeye karar verdim; hastalar için özellikle tehlikeliymiş gibi, üzerinde kötü bir etki yaratacağından korkuyordum. Öte yanda bu karanını bozmamak gücünü gösterseydim, benim üzerimde kötü sonuçlar doğurabilirdi. Bu düşünceyle Annem gelir gelmez patlayıverdim, bütün öyküyü ayrıntılarıyla anlattım, ölümcül darbeleri indirdim. Bebeğin vaftiz edilmesi gibi hoş sahneleri ve Gotthelfin yarattığı etkiyi yumuşatmada kullandığı rahatlatıcı moral öğeleri ağzıma almadım. Annem hiç sözümü kesmeden sonuna dek dinledi beni, daha önce onu hiç böylesine büyülememiştim. Rollerimiz değişmişti sanki, sözümü bitirince, Gotthelfin kim olduğunu sordu. Nasıl olmuştu da böylesine fantastik bir öyküyü kendisi daha önce hiç duymamıştı. Korkudan ödüm patlıyordu anlatırken, ama lehçeleri değeri ya da değersizliği konusundaki eski bir tartışmamıza değinerek korkumu gizlemeye çalıştım. Aslında Bem'li bir yazar, dedim, Emmental lehçesi kullanıyor, bazı sözlerini anlamazsın bile, bu yazan lehçesiz düşünmek olanaksız, Gotthelf demek, lehçe demek bir anlamda. Sözlerime şunu da ekledim: &ldquo;Aslında oldum olası lehçelere meraklı olmasaydım 'Kara Örümcek' dikkatimi çekmeyebilirdi.&rdquo;</p>

  <p class="p7">İkimiz de olayın yarattığı heyecana kapılmıştık, birbirimize karşı duyduğumuz düşmanlığın bile bu öyküyle şöyle ya da böyle bir ilgisi vardı ama <span class="t13">aç</span><span class="t13">ı</span><span class="t13">kça dile getirdi</span><span class="t13">ğ</span><span class="t13">imiz</span> her şey, gereksiz bir inatlaşmaya dönüşüyordu. Emmental sözünün ağza alınmasını istemedi Annem, bunun dinsel bir öykü olduğunu ve doğrudan doğruya Kutsal Kitaptan alındığını öne sürdü. Kara örümcek bir on birinci Mısır vebasıydı ve öykünün tanınmamasının nedeni lehçeyle yazılmış olmasından kaynaklanıyordu. Kitabı Almanca yazın diline çevirmek iyi olurdu, böylece herkes okuyup anlayabilirdi.</p>

  <p class="p7">Sanatoryuma döner dönmez çoğu kuzey Almanyalı olan tanışlarına Gotthelfi sormuş, tatsız şeylerden, köylüleri anlatan ve genelde dinsel törenleri betimleyen gereksiz uzunlukta romanlardan başka hiçbir şey yazmadığını öğrenmişti. &ldquo;Kara Örümcek&rdquo; dinsel öğüt içermeyen tek kitabı demişlerdi, ama bu da uzun, gereksiz bölümler içeren, beceriksizce yazılmış bir romanmış; aklı başında olan hiç kimse bugün Gotthelfi ciddiye almazmış. Bana bunları anlattığı mektubuna alaylı bir soru da eklemişti: Ne olmak istiyordum yani şimdi, rahip mi köylü mü? Ya da belki aynı anda iki uğraşı seçseydim, fena olmazdı, bir an önce karar vermem gerekiyordu.</p>

  <p class="p7">Ben fikrimi değiştirmedim ama, bir dahaki gelişinde, Annemin kendisini etkileri altında bırakmalarına izin verdiği estetik bayanlara ve baylara saldırdım. &ldquo;Estet&rdquo; ona göre bir sövgü sözcüğü olmuştu hep, yeryüzünde en kötü şey, &ldquo;Viyanalı estetler&rdquo;di. Sözcük onu ağır yaraladı, özene bezene seçmiştim çünkü; kendini savundu, dostlarının yaşamı konusunda duyduğu kaygıları öyle bir açığa çıkardı, öyle içtenlikle savundu ki onları, &ldquo;Kara Örümcek&rdquo;e inandığını bile düşünebilirdim. Ne estetiydi, bu insanlar ölüm tehlikesiyle karşı karşıyaydılar, canlarını kurtarmak için sanatoryuma gelmişlerdi. Kaç günlük ömürlerinin kaldığını bile bilmiyorlardı. Bu durumdaki insanların okuyacakları kitabı daha da büyük bir özenle seçeceklerini düşünemiyor muydum? Bazı öyküler vardır, diyordu su gibi akar gider insanın belleğinden, bazıları da vardır her geçen gün daha iyi anımsarsın. Bunlar, yazar hakkında hiçbir şey söylemeyen, ancak <span class="t13">bizim</span> koşullarımız hakkında bilgi veren kitaplardı. &ldquo;Kara Örümcek&rdquo;e karşın kesinlikle tek bir satır okumayacaktı Gotthelften. Haklılığını sürdürmeye ve bu lehçe günahçısına karşı durmaya kararlıydı, bunları söyledikten sonra, görüşünü destekleyen bazı alıntılar yaptı. Ormandaki sanatoryumda bir okuma gününde konuşan Theodore Daubler'den söz etti, orada birçok yazar için okuma günü düzenleniyordu, şiirci olmamasına karşın, o gün şiir okuyan Daubler'le biraz dost olmuştu hatta, o da Gotthelf hakkında iyi şeyler söylemiyordu. &ldquo;İmkansız!&rdquo; diye atıldım sözünün burasında, öylesine öfkelenmiştim ki, sözlerinin doğruluğundan kuşku duyuyordum. O da kendine güvenini yitirdi ve sözlerini yumuşattı: her neyse, diğerleri bu ozanın yanında Gotthelfi yermişler, o da onları yalanlamamıştı, demek ki görüşlerini paylaşıyordu. Diyaloğumuz iki tarafın da haklı olduğunu öne sürdüğü, görüşlerinde ısrar ettiği bir kavgaya dönüştü. İsviçre'yle ilgili bütün tutkularımı tehlikeli görmeye başladığını hissediyordum. &ldquo;Dar görüşlü biri olmaya başlıyorsun,&rdquo; dedi, &ldquo;Tevekkeli değil eskiye göre çok daha az görüşüyoruz. Kendini beğenmişin teki olup çıkacaksın. Evde kalmış ihtiyarlarla genç kızlar arasında yaşıyorsun. Sana tapmalarına izin veriyorsun. Dar görüşlü ve kendini beğenmiş biri! Ben hayatımı bunun için feda etmedim.&rdquo;</p>

  <h3 class="h31"><a id="ncx870"></a><a id="a113"></a><a id="a114"></a>Michelangelo</h3>

  <p class="p7">Eugen Müller tarih öğretmenliğimizden ayrıldıktan bir buçuk yıl sonra, 1920 Eylülünde, Rorentine sanatı üzerine bir dizi ders vereceğini açıkladı. Konuşmalar, üniversitenin bir dersliğinde yapılacaktı, hiçbirini kaçırmadım. Mekanın görkemliliği &mdash;burada öğrenci olmama daha çok vardı&mdash; konuşmacıyla dinleyici arasında belli bir uzaklık duygusu yaratıyordu. Tabii ki önde oturuyordum, Müller beni görüyordu, ama burada okulda olduğundan çok daha fazla sayıda dinleyici vardı; her yaştan insan, hatta yetişkinler, aramızda oturuyorlardı, benim için bütün diğer öğretmenlerden çok daha fazla anlam ifade eden bu kişinin, ne kadar popüler olduğunun bir belirtisi olarak değerlendirdim bu durumu. Uzun süredir özlediğim &mdash;yalnızca bize resim gösterirken kesilen&mdash; hevesli, istekli gürleyişlerini, kendini konusuna kaptırmış bir insanın heyecanlı soluğunu yeniden duyuyordum. Sanat yapıtlarına saygısı öyle büyüktü ki, böyle durumlarda dilsizleşirdi. Perdeye yansıttığı resim ışıldadığı an yalnızca olabileceği kadar alçakgönüllü iki ya da üç tümce söylerdi, sonra bizden beklenen kendini kaptırma, düşüncelere dalma işini bölmemek için sessizliğe gömülürdü. Ben, bu suskunluk anları bir an önce bitsin diye bakardım, Müller'rn gürleyişinin kesildiği heran kayıptı benim için, benim benliğime katılan ne varsa, sevdiğim ne varsa, onun sözcüklerinden geliyordu.</p>

  <p class="p7">İlk derste bize Battisterio kapılarını gösterdi; Ghiberti'nin, bu kapılar üzerinde yirmi bir ve yirmi sekiz yıl çalışmış olması, kapılarında gördüğüm güzelliklerden daha fazla heyecanlandırdı beni. O anda, insanın bütün yaşamını, bir iki yapıta adayabileceğim kavradım; ve her zaman hayran olduğum sabır, benim için anıtsal bir niteliğe büründü. Beş yıldan az bir zaman sonra, <span class="t13">kendi</span> hayatımı adamak istediğim çalışmayı buldum. Onu gerçekleştirme yetisi, yalnız kendime değil, daha sonra başkalarına da, saygı duyguları benim için önem taşıyan başkalarına da utanıp sıkılmaksızın bu yapıtta söz edebilmek yetisi.., işte bunu Eugen Müller'in Ghiberti konusunda verdiği bilgilere borçluyum.</p>

  <p class="p7">Üçüncü derste Medici Kilisesine gelmiştik; bütün bu saat ona ayrılmıştı. Uzanmış kadın figürlerindeki melankoli birinin sere serpe yatarken uykuya dalışına, diğerinin isteksiz isteksiz uyanışına kaptırdım kendimi. Güzellikten başka hiçbir şey olmayan güzellik bana boş görünüyordu, Raphael pek bir anlam taşımıyordu benim için; ama içinde taşıdığı bir şey olan güzellik, tutkunun, talihsizliklerin ve kötü önsezilerin yükü altında ezilmiş güzellik karşısında büyüleniyordum. Güzellik kendi için var olan, çağının saçma beklentilerinden bağımsız, soyut bir şey değilmiş gibi geliyordu bana; tersine, kendisini talihsizlikler içinde kanıtlamak durumunda olan, büyük baskı altında bulunması gereken bir şeydi güzellik ve kendisine güzellik denmesini hak etmesi için, bu savaşım içinde, tüketilmemeyi başarması, güçlü ve dirençli kalması gerekiyordu.</p>

  <p class="p7">Ancak yalnızca bu iki kadın figürü değil, Eugen Müller&rsquo;in, Michelangelo hakkında söyledikleri de beni müthiş heyecanlandırıyordu. Bu konuşmasına hazırlık olarak Condivi ile Vasari'nin sanatçıyı anlatan biyografilerini okumuş olsa gerekti; birkaç yıl sonra bu kitapları okurken karşılaştığım ve tanıdığım birkaç somut özellikten söz etti çünkü. Bu kişiler onun belleğinde öylesi bir tazelikle yaşıyor, yazdıkları onun benliğinde öylesine eriyordu ki, bu ayrıntıları, az önce birinden duyduğunu sanırdı insan. O günden bu güne geçen zaman, hele hele soğuk tarihsel araştırma süreci, hiçbir şeyi azaltmamış, sönükleştirmemişti ^sanki. Kırılan burun öyküsü bile müthiş hoşuma gitti, bu kesik burunda onu yontucu yapan özellikleri görüyordum sanki. Sonra yaşlılık günlerinde bile vaazlarını okuduğu, sanatın put özelliğine acımasızca saldıran, Lorenzo Medici'nin düşmanı olan Savonarola&rsquo;ya bütün bu olanlara karşın sevgi duyması, beni çok duygulandırdı. Lorenzo, Michelangelo'yu çocukken keşfetmiş, onu evine almış, oğlu gibi bakmıştı, ani ölümü daha yirmisinde bile olmayan genç delikanlıyı sarsmıştı. Ama bu, Lorenzo'nun halefinin çirkinliğini görmesini engellemiyordu; dostunun, sanatçının Floransa'dan ayrılması gerektiği şeklinde yorumlanan düşü, belleğimde yerleşen ve zaman zaman düşündüğüm uzun düşler listesinin başında bulunuyordu. Konuşma sırasında düşü not almıştım, sık sık okudum yazdıklarımı ve on yıl sonra, <span class="t13">Körle</span><span class="t13">ş</span><span class="t13">me</span>'yi yazarken, aynı düşe Condivi'de rastladım.</p>

  <p class="p7">Michelangelo'nun gururunu seviyordum, hakarete uğramış biri olarak Roma'dan kaçtığında, II. Julius'a karşı yürütme cesaretini gösterdiği mücadeleyi seviyordum. Gerçek bir cumhuriyetçi olarak kendisini Papaya karşı da savunmuştu, onunla akranmış gibi karşısına çıktığı anlar olmuştu. Papanın anıt mezarı için büyük taşlan yontmak üzere Carrara yakınlarında geçirdiği sekiz yalnız ayı ve ansızın aklına gelen açık havada, bir manzaranın ortasında, denizdeki gemilerin uzaktan görebileceği büyüklükte, dev heykeller yapma fikrinin doğmasını hiç unutmadım. Sonra kendisini ressam olarak kabul etmeyen düşmanlarının onu yok etmek üzere yerden yere vurduğu Şistine Kilisesinin tavanı... Dört yıl çalıştı bunu tamamlamak için, ortaya çıkan şahesere bakın! Sabırsız Papanın onu iskeleden atmakla tehdit etmesi, freskleri altınla süslemeyi reddetmesi... Burada yıllar beni müthiş etkiledi, ama bu kez, ortaya çıkan eser de benliğime katıldı ve benim için Şistine Kilisesinin tavanı kadar belirleyici hiçbir şey olmadı bugüne dek. Meydan okumalın, sabırla el ele vermesi durumunda ne kadar yaratıcı olabileceğini öğretti bana bu. <span class="t13">Son Yarg</span><span class="t13">ı</span>'nın yapılması sekiz yıl sürmüştü, bu dev eserin büyüklüğünü ancak daha sonra anlayabilmiş olmama karşın, sanatçının, seksen yaşında yaşadığı olay, figürlerin çıplaklıkları nedeniyle boyayla kapatılması yüzümü kızarttı.</p>

  <p class="p7">İşkenceye dayanan ve yarattığı en büyük eser için onu yenen insan söylencesi, bu olaydan sonra doğdu içimde. Çok sevdiğim Prometheus, bir insanlar dünyasına dönüştü benim için. Bu yarı tanrı ne yaptıysa <span class="t13">korkusuzca</span> yapmıştı; ancak sona erdikten sonra işkenceye karşı zafer kazanmış oluyordu. Öte yanda Michelangelo, korku içinde çalıştı, Medici Kilisesi resimleri, Floransa'yı yöneten Medici'nin kendisini düşman olanak gördüğü dönemde yaratılmıştı. Ondan korkmakta haklıydı, sanatçının başına kötü şeyler gelebilirdi, yaptığı resimlere yapılan baskı, kendisine yapılmaktaydı. Ancak Medici kilisesi için geçerli olanlar, Şistine için geçerli değildi; sanatçı, beni yıllarca bırakmayacak şekilde benliğime kazılan diğer yapıtlarını, Şistine Kilisesindeki figürleri farklı koşullarda gerçekleştirmişti.</p>

  <p class="p7">O dönemde beni en çok etkileyen, yalnızca Michelangelo'nun imgesi değildi. Kaşiflerden bu yana kimseye bu kadar büyük hayranlık duymamıştım. Kendi içinde tükenmeyen, bir şeye dönüşen, sonra da başkaları için varlık kazanan ve varlığını sürdüren acı duygusunu bana ilk veren o olmuştu. Herkesin bildiği bedensel acı değil, özel bir acı türüydü bu. Son <span class="t13">Yarg</span><span class="t13">ı</span> üzerinde çalışırken iskeleden düşüp de ciddi olarak yaralandığında, kendisini eve kapatmış, ne bir yardımcısının, ne' de bir doktorun yanına yaklaşmasına izin vermemiş, yapayalnız yatmıştı. Acıyı tanımak istemiyordu, herkesi bu acının dışında tutuyordu, böylece ortadan kalkacaktı acı. Doktor olan bir arkadaşı, evin arkasındaki merdivenlerden acı içinde kıvranan sanatçının odasına zar zor girmeyi başardı ve tehlike geçinceye dek gece gündüz başından ayrılmadı. Tümüyle farklı bir işkence yapıtlarına yansımış ve figürlerinin harikuladeliğini sağlamıştı. Aşağılanmaya karşı çok duyarlı olması nedeniyle, en güç işleri üstlenmişti. Benim örnek alacağım bir kişi değildi o, çünkü o, çok daha fazla bir şeydi, bir gurur tanrısıydı.</p>

  <p class="p7">Beni Hezekiel, Yeremya ve Yaşaya gibi peygamberlere yönelten o oldu. O zamandan sonra, bana yakın olmayan her şeye uzanmaya başladım; o günlerde hiç elime almadığım, almaktan kaçındığım tek kitap Kutsal Kitaptı. Büyükbabamın düzenli olarak okuduğu dualar, bana hep itici gelmişti. Bilmediğim bir dilde döktürüyordu duaları, bense ne anlama geldiklerini merak bile etmiyordum. Bana getirdiği pullar konusunda gülünç hareketler yapmak üzere kesilebilecek bir dua ne anlama gelebilirdi ki. Peygamberlere bir Yahudi olarak değil, onların sözcükleriyle değil, kendi açımda yaklaşıyordum. İmgelemimde, Michelangelo'nun figürleri olarak canlandırıyordum onları. Sözünü ettiğim derslerden birkaç ay sonra, en çok arzuladığım armağanı aldım: Şistine resimlerinin dev kopyalarını içeren bir dosyaydı bu ve resimler, peygamberlerle kahinleri gösteriyordu.</p>

  <p class="p7">On yıl boyunca onlarla çok yakın bir ilişki içinde yaşadım, bu gençlik yıllarının ne kadar uzun olduğunu bilirsiniz. Resimleri, insanlardan daha iyi tanır hale geldim. Onları duvara astım, hep karşımdaydılar, ama beni onlara bağlayan bulundukları mekânlar değildi; Yeşaya'nın yarı açık ağzı önünde büyülenmiş duruyor, Tanrıya söylediği acı sözleri çıkarmaya çalışıyordum, kaldırdığı parmağın kınamasını hissediyordum. Peygamberlerin yeni yaratıcısının öncülüğünde, ne söylediklerini bilmeksizin sözcüklerini düşünmeye çalışıyordum.</p>

  <p class="p7">Bu tür sözcükleri düşünmek fazla kendini beğenmişlik oluyordu belki, çünkü, hareket, her şeyi anlatıyordu, onları tam da söylendikleri şekilde yaşamak gereksinimini duymuyordum, söylenenlerin ne olduğunu tam tamına öğrenmek için gidip onları kitaptan okumam yeterliydi, ama bunu istemedim. İmaj ve hareket, sözcükleri öylesine güçlü söylüyordu ki, tekrar tekrar resimlere başvuruyordum, Şistine Kilisesinin gerçek değeri, tükenmezliği, dayanılmazlığı buradaydı işte. Yeşaya&rsquo;nın üzüntüsü, Hezekil'in şiddeti ve ateşliliği de beni çekiyordu; hiçbir zaman bu ikisini görmeden Yeşaya'ya çivilemedim gözlerimi. <span class="t13">Eski</span> peygamberler beni bırakmıyordu; Yeşaya çok yaşlı betimlenmemişti ama gene de onu ötekilerin arasına dahil ediyordum. Genç peygamberler, ancak kahinler kadar önemliydi benim için. Bu figürlerin bazılarında, yandan görünen figürlerin kısa gösterilmesi ustalığına hayran olunduğunu, Delphoi ve Libya kâhinlerinin güzelliğinin dillerde dolaştığını duymuştum, ama bu hayranlıkları, okunmuş metinler olarak kabul ediyordum, güzellikleri benim için betimleyen sözcükler yardımıyla tanıyordum, oysa onlar, tablo olarak yaşıyorlardı, abartılmış insanoğulları gibi durmuyorlardı karşımda, onları, eski peygamberler gibi duyduğumu sanmıyordum, peygamberler, yaşadığım yaşantılara asla benzemeyen bir yaşam sürmüşlerdi bana göre, buna ancak &mdash;çok yetersiz kalsa da&mdash; bir tutku yaşamı diyebilirim, yanında her şeyin hiç sayıldığı ve benim hiçbir zaman yaşamadığım bir tutku yaşamı. Onların benim için birer haline gelmediğini saptamak burada önem taşıyor.. Onları, üzerimde yetke uygulayan birer güç olarak algılamadım; benimle konuştuklarında, ya da hatta ben onlarla konuşmaya çalıştığımda, onlarla karşı karşıya geldiğimde, korkmuyor, hayranlık duyuyordum, onlara sorular sormaya kalkışabiliyordum. Belki de Viyana döneminde oyun kişilerine alışmış olmam, beni onlara hazırlamıştı. O zamanlar, birbirinden nasıl ayıracağımı, nereye koyacağımı bilemediğim pek çok şeyin ortasında şaşkınlıktan başım dönerek gürleyen dalgalar ortasında yüzen birinin duygularıyla doluydum o duygular şimdi benim için kesin çizgilerle farklılaşmış, son derece etkileyici ama berrak figürler haline gelmiş bulunuyor.</p>
</body>
</html>
