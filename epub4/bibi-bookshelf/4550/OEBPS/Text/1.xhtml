<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/eldv0.2.css" rel="stylesheet" type="text/css" />
</head>

<body>
  <h1 class="chapternumber sigil_not_in_toc">1</h1>
  <hr />

  <h1 class="chaptername" id="sigil_toc_id_1">PİPO</h1>

  <div class="quote">
    <p>Yan köydeki halkın bizim kadar insan oldukları düşüncesine henüz tam olarak alışamadığımıza göre, başka evrimsel yollardan geçmiş, sosyal, alet yapan yaratıklara bakıp onları hayvan değil de kardeş, rakip değil de aklın tapınağına yolculuk eden hacı dostlar olarak görmek haddini fazlasıyla aşmak olur.</p>

    <p>Fakat benim gördüğüm veya görmeyi arzu ettiğim şey bu. Raman ve varelse arasındaki fark yargılananda değil, yargılayan yaratıktadır. Yabancı bir türün raman olduğunu ilan ettiğimizde, bu <i>onların</i> ahlaki olgunluğa eriştikleri anlamına gelmez. Bizim eriştiğimiz anlamına gelir.</p>
  </div>

  <p class="quotename">-Demosthenes, Framling'lere mektup</p>

  <p>&nbsp;</p>

  <p>Rooter, Pequeninoların hem en zoru hem de en yardımseveriydi. Pipo ne zaman bölgelerini ziyarete gelse o hep oradaydı ve yasaların Pipo’ya sormayı yasakladığı soruları cevaplamak için elinden geleni yapıyordu. Pipo ona güveniyordu -belki de gereğinden fazla- fakat Rooter gerçekte olduğu gibi sorumsuz ve soytarı bir çocuk gibi oynamasına <i>rağmen,</i> aynı zamanda izliyor, inceliyor ve sınıyordu. Pipo'nun her zaman Rooter’ın ona kurduğu tuzaklara dikkat etmesi gerekiyordu.</p>

  <p>Rooter biraz önce ağaç kabuklarına yalnızca ayak bilekleri ve uyluklarının iç kısmındaki boynuzsu tabanlarla tutunarak ağaçların üzerinde dans ediyordu. Tırmandığı süre boyunca ellerinde yavaşça ve ritmik olmayan bir biçimde ağaca vurduğu iki sopa taşıyordu; onlara Peder Sopalan deniyordu.</p>

  <p>Ses Mandachuva’nın kütük evinden çıkmasına neden oldu. Rooter’a önce Erkeklerin dilinde sonra da Portekizce seslendi. "Fra baixo, bicho!"<a href="../Text/footnotes.xhtml#n1" id="n1d"><sup>(1)</sup></a> Yakınlardaki birkaç domuzcuk onun Portekizce kelime oyununu duyunca uyluklarını sert bir şekilde birbirine sürterek beğenilerini gösterdiler. Bu sürtünme, bir tıslama sesine dönüştü ve Mandachuva onların alkışları sonucunda sevinerek havaya sıçradı.</p>

  <p>Rooter, düşecek gibi oluncaya kadar geriye doğru eğildi. Sonra elleriyle kendini yukarı kaldırıp havada bir takla attı ve birkaç kez sekerek ama tökezlemeden bacaklarının üstüne yere indi.</p>

  <p>"Demek şimdi de bir akrobat oldun," dedi Pipo.</p>

  <p>Rooter kasıla kasıla ona doğru geldi. Bu onun insanları taklit etme yöntemiydi. Düz ve kalkık burnu domuzumsu göründüğünden bu oldukça etkileyici bir alay etme yöntemiydi. Yabancıların onlara "domuzcuklar" demesi hiç de garip değildi. 86’da bu dünyaya gelen ilk ziyaretçiler onları böyle isimlendirmişti ve 1925’te Lusitania kolonisi keşfedildiğinde isim kalıcı olmuştu. Yüz Dünya'nın her yanındaki Xenologlar yazılarında onlardan "Lusitania yerlileri" diye söz ediyordu, Pipo bunun sadece profesyonel ciddiyetle ilgili olduğunu gayet iyi biliyordu, bilimsel yazılar hariç, Xenologlar da şüphesiz onlara domuzcuklar diyordu. Pipo’ya gelince, o onlara pequeninolar diyordu, buna karşı çıkmıyor gibi görünüyorlardı çünkü onlar da şimdilerde kendilerine "küçükler" diyorlardı. Yine de ciddi olsun veya olmasın, bu inkar edilemez bir şeydi. Böyle anlarda Rooter arka ayaklarının üstünde duran büyük bir domuza benziyordu.</p>

  <p>"Akrobat," dedi Rooter, yeni kelimeyi deneyerek. "Benim yaptığım mı? Bunu yapan insanlar için bir kelimeniz mi var? Yani bunu <i>meslek</i> olarak yapan insanlar mı var?"</p>

  <p>Pipo gülümsemeye devam etmesine rağmen sessizce iç çekti. Yasalar, domuzcuk kültürüne bulaşması korkusuyla insan toplumuyla ilgili bilgileri onlarla paylaşmasını kesin bir biçimde yasaklamıştı. Yine de Rooter, Pipo'nun söylediği her şeyde saklı olan anlamı son damlasına kadar sızdırabilmek için sürekli oyunlar oynuyordu. Ama bu sefer insan hayatına gereksiz pencereler açabilecek saçma sözler sarfedilmesinde Pipo'nun kendisinden başka suçlayacak kimse yoktu. Zaman zaman Pequeninoların arasında kendisini o kadar rahat hissediyordu ki doğal bir biçimde konuşuyordu. Her zaman bir tehlike. Bilgi alıp, karşılığında bir şey vermemeye çalışma oyununda iyi değilim. Sıkı ağızlı oğlum Libo şimdiden bu konuda benden daha iyi, üstelik çıraklığımı yapmaya daha yeni başladı; on üçünü geçeli ne kadar zaman oldu, dört ay?</p>

  <p>"Bacaklarımda seninkiler gibi koruyucu tabanlar olmasını isterdim," dedi Pipo.</p>

  <p>"Senin yaptığını yapmaya kalkışsam ağaç kabukları derimi lime lime parçalardı".</p>

  <p>"Bu hepimizin utanmasına neden olurdu." Rooter Pipo'nun hafif bir endişe gösterme ya da belki diğer pequeninolara dikkatli olmaları için sözlü olmayan bir uyarı gönderme yolları olduğunu düşündüğü bekleyiş içindeki tavrıyla hareketsiz durdu. Bu aynı zamanda aşırı korku belirtisi de olabilirdi ama Pipo bildiği kadarıyla bir pequenino'nun aşırı korku duyduğunu hiçbir zaman görmemişti.</p>

  <p>Yine de Pipo onu sakinleştirmek için hızlı bir şekilde konuştu. "Merak etme, o şekilde ağaca tırmanmak için çok yaşlı ve dayanıksızım. O işi siz gençlere bırakıyorum."</p>

  <p>İşe yaradı; Rooter’ın vücudu bir anda tekrar hareketlendi."Ağaçlara tırmanmayı seviyorum. Her şeyi görebiliyorum." Rooter Pipo'nun önünde çömeldi ve yüzünü onunkine yaklaştırdı. "Yere değmeden çimenlerin üstünden koşarak geçen hayvanı getirecek misin? Öyle bir şey gördüğümü söylediğimde diğerleri bana inanmıyor".</p>

  <p>Bir tuzak daha. Ne o Pipo, Xenolog, üzerinde araştırma yaptığın bu toplumun bir ferdini <i>küçük mü düşüreceksin</i>? Yoksa Yıldızyolu Kongresi’nin bu karşılaşmayı yönetmek için koyduğu sert yasaya sadık mı kalacaksın? Çok az sayıda örnek vardı. İnsan türünün karşılaştığı diğer tek akıllı yabancılar böceklerdi; onlarla karşılaşmalarının üzerinden üç bin yıl geçmişti ve sonunda Böceklerin hepsi ölmüştü. Yıldızyolu Kongresi insanlık hata yapsa bile bu sefer hataların ters yönde olacağından emin olmak istiyordu. En az bilgi, en az ilişki.</p>

  <p>Rooter Pipo'nun tereddütünü, ölçülü sessizliğini fark etti.</p>

  <p>"Bize hiçbir zaman bir şey söylemiyorsunuz," dedi Rooter. "Bizi izleyip araştırıyorsunuz ama bizim <i>sizi</i> izleyip araştırabilmemiz için çitinizden geçip köyünüze girmemize izin vermiyorsunuz"</p>

  <p>Pipo elinden geldiğince dürüst bir cevap verdi ama dikkatli olmak dürüst olmaktan daha önemliydi. "Eğer siz o kadar az ve biz o kadar çok şey öğreniyorsak, ben hala sizin dilinizi öğrenmeye çabalarken nasıl oluyor da siz hem Starkça hem de Portekizce konuşabiliyorsunuz?"</p>

  <p>"Biz daha akıllıyız." Rooter geriye doğru eğildi ve kalçasının üstünde döndü böylece sırtı Pipo’ya çevrildi. "Çitinin arkasına geri dön," dedi.</p>

  <p>Pipo anında ayağa kalktı. Libo az ötede üç pequeninoyla birlikteydi, kurutulmuş merdona asmalarını dokuyarak nasıl dam haline getirdiklerini öğrenmeye çalışıyordu. Pipo'yu gördü ve bir an içinde gitmeye hazır bir şekilde babasının yanına geldi. Pipo onu tek bir kelime etmeden götürdü; pequeninolar insan dillerinde çok akıcı olduklarından beri, öğrendiklerini kapının arkasına geçene kadar asla tartışmıyorlardı.</p>

  <p>Eve gitmek yarım saat sürdü, kapıyı geçip tepe boyunca Zenador İstasyonuna doğru yürüdükleri sırada bardaktan boşanırcasına yağmur yağmaya başladı. Zenador? Pipo kapının üstündeki küçük levhaya bakarken kelimenin üzerinde düşündü. Kapıda Starkça XENOLOG yazıyordu. Sanırım ben buyum diye düşündü Pipo, en azından yabancılara göre öyleyim. Ama Portekizce <i>zenador</i> ünvanının söylenmesi çok daha kolaydı, Lusitania’da neredeyse kimse <i>Xenolog</i> demiyordu, Starkça konuşurken bile. Diller böyle değişiyor, diye düşündü Pipo. Yüz Dünya arasında anında iletişim sağlayan ansible olmasaydı, müşterek bir dili kesinlikle koruyamazdık. Gezegenler arası yolculuk çok seyrek ve yavaş. Starkça bir asır içinde on bin diyalekte bölünebilirdi. Eğer Starkça’nın bozulup Portekizce'yle karışma izni olsaydı, bir bilgisayarın Lusitania’nın diliyle ilgili değişiklikleri gösteren bir çalışma sunması ilginç olabilirdi.</p>

  <p>"Baba," dedi Libo.</p>

  <p>Pipo ancak o zaman istasyondan on metre uzakta durduğunu fark etti. Teğetler. Aydın hayatımın en iyi tarafları uzmanlık alanımın dışında, teğet halinde olanlar. Çünkü sanırım uzmanlık alanının içinde bana koydukları kurallar bir şeyi bilmeyi ve anlamayı imkansız kılıyor. Xenoloji bilimi Ana Kilisenin sahip olduğundan daha fazla gizem içermekte ısrar ediyor.</p>

  <p>Kapının kilidini açmak için elinin izi yeterliydi. Pipo içeri adım attığı andan itibaren akşamm nasıl olacağını biliyordu. Bugünkü karşılaşmalarında neler yaptıkları ile ilgili rapor hazırlamaları ikisinin de terminallerde birkaç saatini alacaktı. Sonra Pipo, Libo'nun notlarını okuyacaktı ve Libo da Pipo'nunkileri ve tatmin olduklarında Pipo kısa bir özet yazacaktı ve bilgisayarların gerisini hallederek notları dosyalayıp Yüz Dünya’nın diğer Xenologlarına ansible kanalıyla anında aktarmasına izin verilecekti. Bütün kariyeri bildiğimiz tek yabancı ırkı araştırmak olan binden fazla bilim adamı var ve uyduların ağaçlarda yaşayan bu tür hakkında keşfedebildikleri pek az şey dışında meslektaşlarımın elinde olan tek bilgi, Libo ve benim yolladıklarım. Bu kesinlikle mümkün olan en az müdahale.</p>

  <p>Ama Pipo istasyona girdiği anda akşamın tekdüze ama dinlendirici bir çalışmayla geçmeyeceğini anladı. Dona Crista üzerinde manastır kıyafetleriyle orada duruyordu. Daha küçük çocuklarından birinin başı okulla dertte miydi?</p>

  <p>"Hayır, hayır," dedi Dona Crista. "Buradakinin dışındaki bütün çocukların okulda çok iyi, onun bir çırak olarak bile olsa okuldan ayrılıp burada çalışmak için çok küçük olduğunu düşünüyorum."</p>

  <p>Libo hiçbir şey söylemedi. Akıllıca bir karar, diye düşündü Pipo. Dona Crista zeki, çekici, hatta belki güzel, genç bir kadındı ama o her şeyden önce Filhos da Mente de Cristo, İsa’nın Aklı’nın Çocukları tarikatının bir keşişiydi ve cehalete ve aptallığa kızdığında güzel göründüğü söylenemezdi. Cehalet ve aptallıkları küçümsemesinin ateşinde eriyen gayet akıllı insanların sayıları inanılmazdı. Sessizlik Libo, bu senin işine yarayacak bir politika.</p>

  <p>"Burada olmamın nedeni senin çocuklarından biri değil," dedi Dona Crista. "Novinha ile ilgili buradayım."</p>

  <p>Dona Crista’nın bir soyadından bahsetmesi gerekmemişti; Novinha’yı herkes tanıyordu. Korkunç Descolada sadece sekiz yıl önce sona ermişti. Salgın koloniyi başlamasına adil bir şans vermeden yok etmekle tehdit etmiş; tedavisi Novinha’nın anne ve babası olan iki Xenobiyolog, Gusto ve Cida tarafından keşfedilmişti. Hastalığın nedenini ve tedavisini kendilerini kurtaramayacak kadar çok geç bulmuş olmaları kaderin trajik bir cilvesiydi. Son Descolada cenazesi onlarınki olmuştu.</p>

  <p>Pipo, Piskopos Peregrino cenaze törenine önderlik ederken, orada durup Belediye Başkanı Bosquinha’nın elini tutan küçük kız Novinha’yı çok net hatırlıyordu. Hayır, Belediye Başkanının elini tutmuyordu. Görüntü zihninde yeniden canlandı ve bununla birlikte hissettikleri de. Kendisine Novinha ne hissediyor diye sorduğunu hatırladı. Bu anne ve babasının cenazesi, ailesinde tek kurtulan o; buna rağmen koloninin insanlarının büyük bir sevinç içerisinde olduklarını hissedebiliyor. Onun kadar genç biri sevincimizin anne ve babasına gösterilebilecek en iyi takdir olduğunu anlayabilir mi? Çabaladılar ve başardılar, ölmeden önceki son günlerinde bizim kurtuluş yolumuzu buldular; onların bize verdiği harika hediyeyi kutlamak için buradayız. Ama senin için Novinha bu daha önce ölen erkek kardeşlerin gibi anne ve babanın da ölümü demek. Beş yüz ölü, son altı ayda bu kolonideki insanlar için yüzden fazla ayin yapıldı; hepsi korku, keder ve ümitsizlik atmosferi içinde gerçekleşti. Şimdi annen ve baban öldüğüne göre korku, keder ve ümitsizliğin hiç olmadığı kadar çok; ama başka kimse acını paylaşmıyor. Zihnimizdeki en öncelikli şey acıdan kurtulmak.</p>

  <p>Onu izlerken, duygularını hayal etmeye çalışırken, tek başardığı şey yedi yaşındaki Maria'sının ölümü karşısındaki acısını hatırlamak oldu. Kanserli tümör ve her tarafına yayılan mantarlar vucüdunu kaplamış, Maria ölümün rüzgarında yok olmuştu. Derisi şişiyor ya da çürüyor, ayakları ve kafasındaki etler kemikleri görünene kadar açılırken kalçasının içinden kol veya bacak değil yeni bir organ büyüyordu. Tatlı ve güzel vücudu onların gözleri önünde mahfoluyor, parlak zihni acımasızca uyanıkken, kendisine olanları Tanrıya ölmesine izin vermesi için haykıracak kadar net hissedebiliyordu. Pipo bunu ve ardından diğer beş kurbanla birlikte yapılan ayini hatırladı. Orada karısı ve hayatta kalan çocuklarıyla otururken, dizlerinin üzerine çökerken, ayakta dururken Katedraldeki insanlar arasındaki mükemmel birliği hissetmişti. Acısının herkesin acısı olduğunu biliyordu, en büyük kızının ölümü, acının ayrılmaz bağıyla onu topluluğa bağlamıştı ve bu <i>onun</i> için rahatlatıcıydı, tutunacak bir şeydi. Bir acı böyle olmalı, toplu bir yas tutulmalıydı.</p>

  <p>Küçük Novinha’nın hissettikleri hiç de öyle değildi. Onun acısı Pipo'nunkinden daha beterdi; en azından Pipo ailesiz kalmamıştı ve o hayatının temelini aniden kaybetmenin dehşeti içindeki bir çocuk değil, bir yetişkindi. Novinha çektiği acıyla topluluğun içine daha da sıkıca çekilmemişti, daha çok dışında bırakılmıştı. Bugün onun dışında herkes seviniyordu. Bugün herkes anne ve babasını övüyordu; yalnız o, onlar için yas tutuyordu, hayatta kalabilmiş olmalarını, başkaları için çare bulmalarına tercih ederdi.</p>

  <p>Yalnızlığı öyle belirgindi ki Pipo oturduğu yerden bunu görebiliyordu. Novinha elini Belediye Başkan'ından olabildiğince çabuk uzaklaştırdı. Gözyaşları ayin ilerlerken kurudu; ayinin sonuna doğru onu tutsak eden insanlarla işbirliği yapmayı reddeden bir esir gibi sessizce oturuyordu. Pipo onun için çok üzülmüştü. Yine de deneseydi bile Descolada’nın bitmiş olmasına, diğer çocuklarının elinden alınmayacağına sevindiğini gizleyemezdi. O bunu görürdü; onu rahatlatma çabası onunla alay etmek olur, onun daha çok uzaklaşmasına neden olurdu.</p>

  <p>Ayinden sonra acı bir yalnızlıkla, ona acımasızca anne ve babasının birer aziz olduğunu ve Tanrının sağ tarafında oturacaklarını söyleyen iyi niyetli kalabalığın arasından yürüdü. Bir çocuk için ne tür bir teselliydi bu? Pipo yüksek sesle karısına fısıldadı, "Bugün için bizi hiç affetmeyecek."</p>

  <p>"Affetmek mi?" Conceiçao kocasının düşünce akışını anında anlayabilecek türden bir eş değildi. "Onun anne ve babasını <i>biz</i> öldürmedik..."</p>

  <p>"Ama hepimiz seviniyoruz öyle değil mi? İşte bu yüzden bizi hiç affetmeyecek."</p>

  <p>"Saçmalık. O zaten bir şey anlamıyor; çok küçük."</p>

  <p>Anlıyor, diye düşündü Pipo. Novinha'dan daha küçük olduğu zamanlarda Maria bir şeyler anlamamış mıydı?</p>

  <p>Geçen yıllar boyunca -sekiz yıl olmuştu- onu ara sıra görmüştü. Oğlu Libo'yla aynı yaştaydı ve bu Libo'nun on üçüncü yaş gününe kadar bir çok sınıfta beraber oldukları anlamına geliyordu. Zaman zaman diğer çocuklarla beraber okumalar ve konuşmalar yaptığını duymuştu. Düşüncelerinde Pipo’ya çekici gelen bir zerafet ve yoğunluk vardı. Aynı zamanda tamamen soğuk, diğer herkesten tamamen uzaklaşmış gibi görünüyordu. Pipo'nun oğlu Libo utangaçtı ama buna rağmen bir çok arkadaşı vardı ve öğretmenlerinin sevgisini kazanmıştı. Ama Novinha’nın hiç arkadaşı yoktu, bir zafer anında gözleriyle bakışlarım aradığı kimse yoktu. Onu içtenlikle seven hiçbir öğretmen yoktu çünkü o karşılık vermeyi, tepki göstermeyi reddediyordu. Bir defasında Pipo onun hakkında bir şey sorduğunda Dona Crista "Duygusal bakımdan felç olmuş durumda," demişti. "Ona ulaşmanın bir yolu yok, mutlu olduğuna dair yemin ediyor ve değişmek için bir neden görmüyor."</p>

  <p>Şimdi Dona Crista, Pipo'yla Novinha hakkında konuşmak için Zenador istasyonuna gelmişti. Neden Pipo? Okul müdürünün bu özel yetim kız hakkında konuşmaya gelmesinde tek bir neden düşünebiliyordu. "Novinha’nın okulunuzda olduğu bunca yıl boyunca onun hakkında bir şeyler soran tek insanın ben olduğuma inanmamı mı istiyorsunuz?"</p>

  <p>"Tek insan sen değilsin," dedi. "Birkaç yıl önce Papa ebeveynlerini kutsadığında ona karşı her türlü ilgi gösteriliyordu. Herkes, pek çok insan gibi Gusto ve Cida Os Venerados'ların kızının da ebeveynleriyle ilgili herhangi bir mucizevi olayı fark edip fark etmediğini sordu."</p>

  <p>"Gerçekten ona bunu mu <i>sordular</i>?" "Bazı söylentiler dolaşıyordu ve Piskopos Peregrino araştırmak zorunda kaldı." Dona Crista, Lusitania kolonisinin genç ruhani lideri hakkında konuşunca dudakları gerildi. Hiyerarşinin Filhos da Mente de Cristo tarikatıyla hiçbir zaman anlaşamadığı söyleniyordu. "Cevabı öğreticiydi."</p>

  <p>"Tahmin edebiliyorum."</p>

  <p>"Aşağı yukarı, eğer annesi ve babası gerçekten duaları dinliyorlarsa ve cennette kendilerini kabul ettirecek etkileri varsa, mezardan çıkıp geri dönmeleri için <i>ettiği</i> dualara neden cevap vermedikleri gibi bir şey söyledi. 'Bu işe yarar bir mucize olurdu/ dedi ve buna benzer örnekler var. Eğer Os Venerados'ların gerçekten mucize gerçekleştirmek gibi bir güçleri varsa, o zaman onu dualarına cevap verecek kadar sevmiyorlardı. O, anne ve babasının onu sevdiğine ve yalnızca onlarda böyle bir güç olmadığına inanmayı tercih etti."</p>

  <p>"Doğuştan bir sofist," dedi Pipo.</p>

  <p>"Bir sofist <i>ve</i> suçlama konusunda uzman: Piskoposa, eğer Papa anne ve babasının kutsal olduğunu ilan ederse bunun Kilisenin ebeveylerinin ondan nefret ettiğini söylemesiyle aynı şey olacağını söyledi. Ebeveylerinin azizlik mertebesine yükseltilmesi için bir dilekçe verilmesi, Lusitania’nın ondan nefret ettiğinin ispatıydı; eğer kabul edilecek olursa bu, Kilisenin değersizliğinin bir kanıtı olurdu. Piskopos Perengrino çok öfkelendi."</p>

  <p>"Yine de dilekçeyi yolladığını görüyorum."</p>

  <p>"Bu toplumun iyiliği için. B<i>ütün</i> o mucizeler gerçekti."</p>

  <p>"Birisi tapınağa dokunuyor ve baş ağrısı geçiyor ve sonra bağırıyorlar 'Milagre!-os santos me abençoaram!' Mucize-azizler beni kutsadı!</p>

  <p>"Kutsal Roma’nın azizlik için bundan daha elle tutulur mucizeler talep ettiğini biliyorsun. Ama bunun bir önemi yok. Papa büyük bir incelikle küçük şehrimize Milagre adını koymamıza izin verdi; artık birisi o adı her söylediğinde Novinha’nın gizli öfkesinin daha da çok alevlendiğini hayal edebiliyorum."</p>

  <p>"Veya daha da soğuduğunu. Böyle bir şeyin nasıl bir ısıya gereksinimi olduğunu kimse bilemez."</p>

  <p>"Herneyse Pipo, onunla ilgili soru soran tek insan sen değilsin. Ama Kutsanmış ebeveyleri nedeniyle değil, kendisi için nasıl olduğunu soran tek insan sensin."</p>

  <p>Bu üzücü bir düşünceydi, Lusitania'daki okulları yöneten Filhos ve geçen yıllarda Pipo'nun ona gösterdiği yetersiz ilgi dışında kıza hiçbir ilgi gösterilmemişti.</p>

  <p>"Bir arkadaşı var," dedi Libo.</p>

  <p>Pipo oğlunun orada olduğunu unutmuştu; Libo o kadar sessizdi ki kolaylıkla gözden kaçınılabiliyordu. Dona Crista da irkilmiş göründü. "Libo," dedi, "Okul arkadaşlarından biri hakkında böyle konuşmakla sanırım düşüncesizce davrandık."</p>

  <p>"Ben artık bir Zenador çırağıyım," diye hatırlattı Libo. Bu artık okulda olmadığı anlamına geliyordu.</p>

  <p>"Arkadaşı kim?" diye sordu Pipo.</p>

  <p>"Marcao."</p>

  <p>"Marcos Ribeira," diye açıkladı Dona Crista. "Uzun boylu çocuk..."</p>

  <p>"Evet, kabra’ya benzeyen."</p>

  <p>"Güçlü biri," dedi Dona Crista. "Ama onların arasında bir dostluk olduğunu fark etmemiştim."</p>

  <p>"Bir keresinde Marcao bir şeyle suçlandığında o bunu tesedüfen görmüş ve onun lehinde konuşmuştu."</p>

  <p>"Buna cömert bir yorum getirmişsin Libo," dedi Dona Crista. "Sanırım onun suçu asıl işleyen ve Marcao'nun üstüne yıkmaya çalışan çocukların <i>aleyhinde</i> konuştuğunu söylemek daha doğru olur."</p>

  <p>"Marcao öyle düşünmüyor," dedi Libo. "Onu nasıl izlediğini birkaç kez gördüm. Bu fazla bir şey değil ama ondan hoşlanan birisi var."</p>

  <p><i>“Sen</i> ondan hoşlanıyor musun?" diye sordu Pipo.</p>

  <p>Libo bir an sessizce duraksadı. Pipo bunun ne anlama geldiğini biliyordu. Bir cevap bulmak için kendisini yokluyordu. Aradığı, bir yetişkinin onayını almak ya da öfkelendirmek gibi onun yaşındaki çocukların zevk aldığı türden bir cevap değildi. Gerçeği keşfedebilmek için kendisini sorguluyordu.</p>

  <p>"Sanırım o sevilmeyi istemedi. Bir gün evine geri dönmeyi bekleyen bir misafir gibiydi," dedi Libo.</p>

  <p>Dona Crista ciddiyetle başını salladı. "Evet, bu tam anlamıyla doğru, gerçekten de öyle görünüyor. Ama şimdi Libo, düşüncesizliğimizi senden gitmeni isteyerek sona erdirmeliyiz ki biz..."</p>

  <p>O cümlesini bitiremeden Libo gitmişti, yarım bir gülümsemeyle, evet, anlıyorum anlamında başım çabucak sallayıp çevik bir hareketle çıkışı, orada kalmak için tartışmaktansa sağduyulu davranmayı tercih ettiğini gösteren etkili bir kanıttı. Pipo onun bu davranışından Dona Crista’nın gitmesini istemesinin Libo'yu kızdırdığını anlamıştı; yetişkinleri kendisinin karşısında olgunlaşmamış hissettirmek konusunda ustaydı.</p>

  <p>"Pipo," dedi müdür, "Novinha Xenobiyolog olmak için sınava erken girme isteğinde bulundu. Anne ve babasının yerini almak için."</p>

  <p>Pipo bir kaşım kaldırdı.</p>

  <p>"Küçüklüğünden beri bu alanda yoğun bir şekilde çalıştığını iddia ediyor. Çıraklık yapmadan hemen çalışmaya başlayabileceğini söylüyor."</p>

  <p>"O, on üç yaşında, değil mi?"</p>

  <p>"Benzer örnekler var. Birçoğu sınavlara böyle erken giriyor. Ondan daha küçük biri bile sınavı geçti. Bu iki bin yıl önceydi ama izin <i>verildi.</i> Piskopos Peregrino tabii ki buna karşı, ama Belediye Başkanı Bosquinha, tanrı pratik kalbini kutsasın, Lusitania’nın bir xenobiyoloğa acilen ihtiyacı olduğunu vurguladı; yeni bitki türleri geliştirmekle uğraşmamız gerekiyor ki beslenmemizde bir çeşitlilik olabilsin ve Lusitiania topraklarından daha iyi ürün elde edebilelim. Onun kelimeleriyle söyleyecek olursam, 'Küçük olması umrumda değil, bir xenobiyoloğa ihtiyacımız var."'</p>

  <p>"Ve benim onun sınavını denetlememi mi istiyorsunuz?"</p>

  <p>"Lütfen"</p>

  <p>" Memnuniyetle."</p>

  <p>"Onlara memnun olacağını söylemiştim."</p>

  <p>"Gizli bir amacım olduğunu itiraf ediyorum."</p>

  <p>"Öyle mi?"</p>

  <p>"O kız için daha fazla şey yapmalıydım. Başlamak için çok geç olup olmadığını görmek istiyorum".</p>

  <p>Dona Crista güldü. "Ah, Pipo, denemene sevinirim. Ama bana inan sevgili dostum onun kalbine dokunmak buzda banyo yapmak gibi bir şey."</p>

  <p>"Tahmin edebiliyorum. Bu deneyimin ona dokunan insanlar için buzda banyo yapmak gibi bir şey olduğunu tahmin edebiliyorum. Ama bu onun için nasıl bir his olacaktır dersin? Ne kadar soğuk olursa olsun ateş gibi yandığından eminim."</p>

  <p>"Şair gibisin," dedi Dona Crista. Ses tonunda bir alaycılık yoktu; gerçekten söylediklerini kastetmişti. Domuzcuklar elçi olarak aramızdan en iyi olanı yolladığımızı anlıyorlar mı?"</p>

  <p>"Onlara söylemeye çalışıyorum, ama şüpheciler."</p>

  <p>"Yarın onu sana gönderirim. Seni uyarıyorum, sınavlara soğuk bir şekilde girmeyi bekliyor. Teşebbüs edeceğin herhangi bir ön sınava karşı koyacaktır."</p>

  <p>Pipo gülümsedi. "Ben sınava girdikten sonra olacaklardan daha çok endişeliyim. Eğer başaramazsa o zaman çok daha kötü sorunları olacak. Ve eğer başarırsa, <i>benim</i> sorunlarım başlayacak."</p>

  <p>"Neden?"</p>

  <p>"Libo Zenadorluk sınavına erken girebilmek için peşimi bırakmayacak. Ve eğer o <i>bunu</i> yapacak olursa benim eve giderek bir kenara kıvrılıp ölmemek için hiçbir nedenim kalmayacak."</p>

  <p>"Ne kadar romantik bir budalasın Pipo. Milagre’de on üç yaşındaki oğlunu meslektaş olarak kabul edebilecek bir insan varsa o da sensin."</p>

  <p>O gittikten sonra Pipo ve Libo, pequininolarla ilgili o günkü olayları kaydetmek için her zamanki gibi birlikte çalıştılar. Pipo Libo'nun çalışmasını, düşünce tarzını, anlayış biçimini ve davranış tarzını Lusitania kolonisine katılmadan önce tanıdığı Üniversiteden mezun olmuş öğrencilerle kıyasladı. Yaşı küçük olabilirdi ve hala öğrenmesi gereken teori ve bilgiler olabilirdi ama Libo gerçek bir bilim adamında olması gereken yönteme sahipti ve gerçek bir hümanistti. Gece yapılması gereken işler bittiğinde Lusitiania’nın göz kamaştırıcı ve büyük ayının ışığında birlikte eve yürürlerken Pipo, sınava girsin ya da girmesin, Libo'nun şimdiden bir meslektaş gibi davranılmayı hakettiğine karar verdi. Zaten sınavlar gerçekten önemli olan şeyleri ölçemezdi.</p>

  <p>Novinha bundan hoşlansa da hoşlanmasa da Pipo onun bir bilim adamının ölçülemez niteliklerine sahip olup olmadığını öğrenmekte kararlıydı; eğer bunlara sahip değilse ezberlediği bilgilere aldırmadan sınava girmesini engelleyecekti.</p>

  <p>* * *</p>

  <p>Pipo zor görünmek istiyordu. Novinha yetişkinlerin onun istediğini yapmamayı planladıklarında ama kavga ya da tatsızlık istemediklerinde nasıl davrandıklarını biliyordu. Elbette, elbette sınava girebilirsin. Ama acele etmek için hiçbir neden yok, yavaş yavaş yapalım, ilk denemede başarılı olacağından emin olayım.</p>

  <p>Novinha beklemek istemiyordu. Novinha hazırdı.</p>

  <p>"İstediğin her şeyi yaparım," dedi.</p>

  <p>Pipo'nun yüz ifadesi soğuklaştı. Yüz ifadesi hep soğuklaşırdı.</p>

  <p>Bu önemli değildi, soğukluk önemli değildi, onları soğuktan dondurabilirdi. "Sana zorluk çıkartmak istemiyorum," dedi.</p>

  <p>"Senden tek istediğim, üzerlerinden <i>çabucak</i> atlayabilmem için tüm zorlukları sıralaman. Günlerce bekletilmek istemiyorum."</p>

  <p>Pipo düşünceli bir ifadeyle bir an ona baktı. "Büyük bir acele içindesin."</p>

  <p>"Ben <i>hazırım.</i> Yıldızyolu Yasası sınava istediğim zaman girmeme izin veriyor. Bu benimle Yıldızyolu Kongresi arasında bir şey, bir Xenologun Gezegenler Arası Sınav Kurulu'nu ikinci plana atabileceğine ilişkin yazılı bir şey görmedim."</p>

  <p>"O zaman dikkatli okumamışsın."</p>

  <p>"Sınava on altı yaşından önce girmek için tek ihtiyacım olan şey yasal koruyucumun onayı. Benim bir yasal koruyucum <i>yok."</i></p>

  <p>"Yanılıyorsun," dedi Pipo. "Ebeveylerin öldüğü günden beri yasal koruyucun Belediye Başkanı Bosquinha."</p>

  <p>"O sınava girmeme razı oldu."</p>

  <p>"Bana gelmen şartıyla."</p>

  <p>Novinha Pipo'nun gözlerindeki keskin bakışı gördü. Pipo'yu tanımıyordu, bu yüzden bakışının bir çok insanın gözlerinde gördüğü gibi ona hükmetme, onu yönetme arzusu, azmini kırıp bağımsızlığını elinden alma, <i>boyun eğdirme</i> arzusu olduğunu düşündü.</p>

  <p>Buzları bir anda ateşe dönüştü. "Xenobiyoloji hakkında ne biliyorsun sen! Tek yaptığın çıkıp domuzcuklarla konuşmak, genlerin ne işe yaradığını anlamaya bile çalışmıyorsun! Sen kimsin ki beni yargılıyorsun! Lusitania’nın bir xenobiyoloğa ihtiyacı var.</p>

  <p>Sekiz yıldır bir Xenobiyologları yok ve sen sadece kontrolü elinde tutabilmek için daha fazla beklemelerini istiyorsun!"</p>

  <p>Novinha şaşırdı çünkü Pipo şaşırıp geri çekilmemiş ya da kızgınlıkla karşılık vermemişti. Sanki Novinha hiç konuşmamış gibiydi.</p>

  <p>"Anlıyorum," dedi yavaşça. "Lusitania’nın insanlarına duyduğun büyük sevgi nedeniyle Xenobiyolog olmak istiyorsun. İnsanların ihtiyacını gördün ve kendini feda edip hayat boyu devam edecek bir hizmete erken başlamak için hazırlandın."</p>

  <p>Bunu bu şekilde söylemesi gülünç gelmişti. Kızın hissettiği hiç de bu değildi. "Sence bu yeterince iyi bir neden değil mi?"</p>

  <p>"Eğer doğru olsaydı yeterince iyi olurdu."</p>

  <p>"Bana yalancı mı diyorsun?"</p>

  <p>"Sana yalancı diyen kendi sözlerin. Onların, Lusitania’nın <i>insanlarının</i> sana ne kadar ihtiyacı olduğundan bahsettin. Ama sen bizim aramızda yaşıyorsun. Hayatın boyunca bizim aramızda yaşadın. Bizim için kendini feda etmeye hazırsın ama buna rağmen kendini bu topluluğun bir parçası olarak görmüyorsun."</p>

  <p>Pipo uslu bir çocuk gibi göründüğü sürece yalanlara inanan yetişkinlere benzemiyordu. "Kendimi neden bu topluluğun bir parçası <i>hissedeyim</i> ki? Değilim."</p>

  <p>Pipo verdiği cevabı düşünürcesine ciddi bir şekilde başım salladı. "öyleyse hangi topluluğa aitsin?"</p>

  <p>"Lusitania'daki diğer tek topluluk domuzcuklarınla ve beni orada ağaçlara tapanlarla birlikte görmedin herhalde."</p>

  <p>"Lusitania’da başka bir çok topluluk var. Örneğin sen bir öğrencisin; bir öğrenci topluluğu var."</p>

  <p>"Benim için yok."</p>

  <p>"Biliyorum. Arkadaşın ya da samimi bir şekilde görüştüğün hiç kimse yok, ayinlere gidiyorsun ama günah çıkartmıyorsun, herkesten öyle uzaksm ki bu topluluğun, insan ırkının hayatına hiçbir noktadan dokunmuyorsun. Bütün bu delillerden çıkartacağım şey tamamen soyutlanmış bir yaşam sürdüğün."</p>

  <p>Novinha buna hazırlıklı değildi. Pipo hayatındaki gizli acıyı adlandırıyordu ve bununla baş edebilmek için bir strateji geliştirmemişti. "Eğer öyle yaşıyorsam, bu benim suçum değil."</p>

  <p>"Biliyorum. Bunun ne zaman başladığını ve bugüne kadar gelmesinin kimin suçu olduğunu da biliyorum."</p>

  <p>"Benim mi?"</p>

  <p>"Benim. Ve herkesin. Ama en çok benim, çünkü sana ne olduğunu biliyordum ve hiçbir şey yapmadım. Bugüne kadar."</p>

  <p>"Bugün de hayatta tek önem verdiğim şeyi yapmama izin vermeyeceksin! Merhametin için çok teşekkürler!"</p>

  <p>Pipo onun alaycı minnettarlığını kabul ediyormuşcasına ciddi bir ifadeyle başını salladı. "Bir anlamda Novinha, bunun senin suçun olmaması önemli değil. Çünkü Milagre şehri <i>bir</i> topluluk ve sana kötü davranmış olsun ya da olmasın bütün topluluklar gibi tüm üyeleri için mümkün olan en büyük mutluluğu sağlamak adına, davranması gerektiği gibi davranıyor."</p>

  <p>"Bu da Lusitania’da benden başka herkes anlamına geliyor; benden ve domuzcuklardan başka."</p>

  <p>"Xenobiyolog bir koloni için çok önemlidir, özellikle bunun gibi büyümemizi ebediyen kısıtlayan bir çitle çevrili bir koloni için. Xenobiyoloğumuz hektar başına düşen protein ve karbonhidrat miktarını arttırmak için yollar bulmalı, bu da Dünya kökenli mısır ve patatesleri genetik açıdan geliştirmek anlamına geliyor..."</p>

  <p>"Lusitania çevresinde elde edilebilen besinleri en verimli hale getirmek. Hayatım boyunca yapacağım işi bilmeden bu sınava girmeyi planladığımı mı düşünüyorsun?"</p>

  <p>"Hayatın boyunca yapacağın iş, kendini nefret ettiğin insanların yaşamlarını daha iyi hale getirmeye adamak olacak."</p>

  <p>Novinha onun kendisi için hazırladığı tuzağı şimdi görmüştü. Çok geç, tuzak açılmıştı. "Yani sen bir xenobiyologun yaptığı şeylerden yararlanan insanları <i>sevmeden</i> işini yapamayacağını mı söylüyorsun?"</p>

  <p>"Bizi sevip sevmemen umurumda değil. Bilmem gereken şey, senin gerçekten ne istediğin. Bunu yapmak için neden bu kadar tutkulusun."</p>

  <p>"Basit bir psikoloji. Annem ve babam bu işi yaparken öldüler, o yüzden ben de onların yerini almaya çalışıyorum."</p>

  <p>"Belki," dedi Pipo. "Belki de öyle değil. Bilmek istediğim şey Novinha, bu sınava girmene izin vermeden önce bilmem <i>gereken şey,</i> hangi topluluğa ait <i>olduğundur.”</i></p>

  <p>"Sen kendin söyledin, hiçbir topluluğa ait değilim."</p>

  <p>"İmkansız. Her insan, ait olduğu veya ait olmadığı topluluklarla tanımlanır. Ben bu, bu ve buyum ama kesinlikle şu, şu ve şu <i>değilim.</i> Bütün tanımlamaların negatif. Olmadığın şeylerin sonsuz bir listesini yapabilirim. Ama hiçbir topluluğa ait olmadığına gerçekten inanan bir insan her zaman kendini öldürür, ya vücudunu öldürür ya da kimliğinden vazgeçip delirir."</p>

  <p>"O benim işte, köküne kadar çıldırmış."</p>

  <p>"Çıldırmış değil. Korkutucu bir amaçla dürtülen. Eğer bu sınava girersen onu geçersin. Ama smava girmene izin vermeden önce bilmem gerekiyor: sınavı geçtiğinde nasıl biri olacaksın? Neye inanıyorsun, neyin bir parçasısın, neye önem veriyorsun, neyi seviyorsun?"</p>

  <p>"Kimseyi, ne bu dünyada ne de başka bir dünyada."</p>

  <p>"Sana inanmıyorum."</p>

  <p>"Bu dünyada annem ve babamın dışında iyi bir insan tanımadım ve onlar da ölü! Ve onlar bile..., kimse <i>hiçbir şey</i> anlamıyor."</p>

  <p>"Sen."</p>

  <p>"Herhangi bir şeyin parçasıyım, değil mi? Ama kimse kimseyi anlamıyor, sen bile, çok bilgili ve merhametliymiş gibi davranıyorsun ama ağlamama neden oluyorsun çünkü istediğim şeyi yapmamı engelleyecek gücün var..."</p>

  <p>"Ve bu xenobiyoloji değil."</p>

  <p>"Evet o! En azından onun bir parçası."</p>

  <p>"Peki ya geri kalanı?"</p>

  <p>"Senin olduğun şey. Senin yaptığın şey. Yalnızca sen her şeyi yanlış ve <i>aptalca</i> yapıyorsun."</p>

  <p>"Xenobiyolog <i>ve</i> Xenolog."</p>

  <p>"Domuzcukları araştırmak için yeni bir bilim yarattıklarında saçma bir hata yaptılar. Onlar yeni şapkalar takıp kendilerine Xenolog diyen bir grup yorgun ve yaşlı antropologdu. Ama domuzcukları yalnızca nasıl <i>davrandıklarım</i> izleyerek anlayamazsın! Onlar farklı bir evrim geçirdiler! Genlerini, hücrelerinin içinde neler olup bittiğini anlamak gerekir. Diğer hayvanların hücrelerini de, çünkü tek başlarına araştırılamazlar, <i>kimse</i> soyutlanmış bir şekilde yaşamıyor."</p>

  <p>Bana konferans verme, diye düşündü Pipo. Bana <i>hissettiklerini</i> söyle. Onu daha da duygusal olmaya teşvik etmek için, "Sen hariç" diye fısıldadı.</p>

  <p>İşe yaradı. Kız hor gören ve soğuk tavrını bırakarak sıcak ve kendini korumaya yönelik bir tavır takındı. "Onları hiçbir zaman anlamayacaksın! Ama ben anlayacağım!"</p>

  <p>"Neden onları umursuyorsun? Domuzcuklar senin için ne anlam ifade ediyor?"</p>

  <p>"Bunu hiçbir zaman anlayamazsın. Sen iyi bir <i>Katoliksin."</i> Kelimeyi hor görürmüş gibi söyledi. "İndekste olan bir kitaptan söz ediyorum."</p>

  <p>Pipo'nun yüzü bir anda kavrayışla parladı. "Ana Kraliçe ve Hegemon."</p>

  <p>"Üç bin yıl önce yaşamıştı, o her kimse, kendisine Ölülerin Sözcüsü diyordu. Ama o Böcekleri <i>anlıyordu</i>! Hepsini yok ettik, diğer tek bildiğimiz yabancı türünü, hepsini öldürdük ama <i>o anlıyordu."</i></p>

  <p>"Orijinal sözcünün böcekler hakkında yazdığı gibi sen de domuzcukların hikayesini yazmak istiyorsun."</p>

  <p>"Bundan bilimsel bir yazı yazmak kadar kolay bir şeymiş gibi söz ediyorsun. Ana Kraliçe ve Hegemon'u yazmanın nasıl bir şey olduğunu bilmiyorsun. Kendini bir yabancının beyninin içinde hissetmenin ve yok ettiğimiz güzel yaratığı severek bu işin içinden çıkmanın nasıl bir ızdırap olduğunu bilmiyorsun. O dünyaya gelmiş en kötü insanla aynı zamanda yaşadı, böcekleri yok eden, soykırımı yapan Ender -ve o, Ender’in yaptıklarını düzeltmek için elinden geleni yaptı, Ölülerin Sözcüsü, ölüleri diriltmeye çalıştı..."</p>

  <p>"Ama bunu yapamadı."</p>

  <p>"Evet yaptı! Tekrar yaşamalarını sağladı, kitabı okusaydın bunu bilirdin! İsa hakkında bir şey bilmiyorum, Piskopos Peregrino'yu dinliyorum ve rahiplerin ne ekmeği ete dönüştürme ne de suçluluğun bir miligramını bile affettirme gücü olduğunu sanmıyorum. Ama Ölülerin Sözcüsü Ana Kraliçe'yi hayata geri getirdi."</p>

  <p>"Öyleyse o nerede?"</p>

  <p>"Burada! Benim içimde!"</p>

  <p>Başını salladı. "İçinde bir başkası daha var. Ölülerin Sözcüsü. Olmak istediğin insan o."</p>

  <p>"Duyduğum tek gerçek hikaye bu," dedi kız. "Tek umursadığım. Duymak istediğin şey bu muydu? İnançsız biri olduğumu ve hayatım boyunca yapacağım işin iyi Katoliklerin okuması yasak olan doğrular indeksine yeni bir kitap eklemek olacağını mı duymak istiyorsun?"</p>

  <p>"Duymak istediğim şey," dedi Pipo yavaşça, "Tüm olmadıkların yerine ne olduğun. Olduğun şey Ana Kraliçe. Olduğun şey Ölülerin Sözcüsü. Bu çok küçük bir toplum, sayı bakımından küçük ama yüreği büyük. Yani sen, tek amaçları başkalarım dışarıda bırakmak olan çocuk gruplarına katılmamayı seçiyorsun ve insanlar sana bakıp zavallı kız ne kadar soyutlanmış diyorlar ama senin bir sırrın var, sen gerçekten kim olduğunu biliyorsun. Yabancı zihnini anlayabilecek tek insansın çünkü sen yabancı <i>zihnisin;</i> sen insan olmamanın ne demek olduğunu biliyorsun çünkü senin bir iyi niyetli homo sapien olduğuna güvenen hiçbir insan grubu olmadı."</p>

  <p>"İnsan bile olmadığımı mı söylüyorsun? Sınava girmeme izin vermediğin için küçük bir çocuk gibi ağlamama, kendimi küçük düşürmeme neden olduğun yetmiyormuş gibi şimdi de insan olmadığımı mı söylüyorsun?"</p>

  <p>"Sınava girebilirsin."</p>

  <p>Kelimeler havada asılı kaldı.</p>

  <p>"Ne zaman?" diye fısıldadı.</p>

  <p>"Bu akşam. Yarın. İstediğin zaman başla. Sınavlara istediğin kadar çabuk girebilmen için çalışmama ara vereceğim."</p>

  <p>"Teşekkürler, Teşekkürler, ben..."</p>

  <p>"Ölülerin Sözcüsü ol. Sana elimden geldiği kadar yardım edeceğim. Yasalar pequeninolarla buluşmak için çırağım, oğlum Libo dışında yanlarına kimseyi götürmeme izin vermiyor. Ama notlarımızı seninle paylaşırız. Öğrendiğimiz her şeyi sana gösteririz. Tüm tahminlerimizi ve kurgularımızı. Karşılığında sen de bize bütün çalışmalarını, pequeninoları anlamamıza yardımcı olabilecek, bu dünyanın genetik biçimleriyle ilgili öğrendiğin şeyleri gösterirsin. Birlikte yeterince öğrendiğimizde, kitabını yazabilirsin, Sözcü olabilirsin. Ama bu sefer Ölülerin Sözcüsü değil. Pequeninolar ölü değil."</p>

  <p>Gülümsedi. "Yaşayanların Sözcüsü."</p>

  <p>"Ana Kraliçe ve Hegemon'u ben de okudum," dedi Pipo. "Adını bulman için daha iyi bir yer düşünemiyorum."</p>

  <p>Ama kız ona henüz güvenmiyordu, söz verir gibi göründüğü şeylere inanmıyordu. "Buraya sıkça gelmek istiyorum. Her zaman."</p>

  <p>"Eve yatmaya gittiğimizde burayı kilitliyoruz."</p>

  <p>"Öyleyse geriye kalan tüm zamanlarda. Benden bıkacaksın. Gitmemi isteyeceksin. Benden sırlar saklayacaksın. Bana sessiz olmamı ve fikirlerimden söz etmememi söyleyeceksin."</p>

  <p>"Daha yeni arkadaş olduk ve sen benim şimdiden yalancı, insanları aldatan ve sabırsız bir hödük olduğumu düşünüyorsun."</p>

  <p>"Ama yapacaksın, herkes yapıyor; hepsi gitmemi istiyor..."</p>

  <p>Pipo omuzlarını silkti. "Ne olmuş yani? Zaman zaman herkes herkesin gitmesini arzu eder. Bazen ben de <i>senin</i> gitmeni isteyeceğim. Sana söylemeye çalıştığım, bu gibi zamanlarda, gitmeni <i>söylesem</i> bile, gitmen gerekmediği."</p>

  <p>Bu ona söylenilen en şaşırtıcı, en mükemmel şeydi. "Bu çılgınlık."</p>

  <p>"Sadece bir şey var. Pequeninolara gitmeye çalışmayacağına dair bana söz ver. Çünkü bunu yapmana asla izin veremem ve eğer bir yolunu bulup yine de yaparsan, Yıldızyolu Kongresi buradaki işimizi kapatıp onlarla olan görüşmelerimizi yasaklar. Bana söz veriyor musun? Yoksa her şey, benim işim, senin işin, hepsi bozulur."</p>

  <p>"Söz veriyorum."</p>

  <p>"Sınava ne zaman gireceksin?"</p>

  <p>"Şimdi! Şimdi başlayabilir miyim?"</p>

  <p>Pipo nazikçe gülümsedi ve sonra bakmadan bir elini uzatıp terminale dokundu. Terminal canlandı ve üstündeki havada ilk genetik modeller belirdi.</p>

  <p>"Sınavı hazırlamıştın," dedi. "Başlamaya hazırdın! Bunu yapmama izin vereceğini baştan beri biliyordun!"</p>

  <p>Pipo başını salladı. "Umut ettim. Sana inandım. Yapmayı hayal ettiğin şeyleri yapmana yardım etmek istiyordum. İyi bir şey olduğu sürece."</p>

  <p>Söyleyecek son bir zehirli laf daha bulmasaydı o, Novinha olmazdı. "Anlıyorum. Sen hayallerin yargıcısın."</p>

  <p>Pipo herhalde bunun bir hakaret olduğunu anlamamıştı. Gülümsemekle yetindi ve "İnanç, umut ve sevgi, bu üçü. Ama bunların en yücesi sevgi," dedi.</p>

  <p>"Sen beni sevmiyorsun," dedi kız.</p>

  <p>"Öyle mi," dedi. "Ben hayallerin yargıcıysam sen de sevginin yargıcısın. O zaman seni iyi hayaller kurduğun için suçlu buluyorum ve seni hayallerin uğruna bir hayat boyu çalışmaya ve ızdırap çekmeye mahkum ediyorum. Tek korkum bir gün beni seni sevmek suçundan masum bulman." Bir an için düşüncelere daldı. "Descolada’da bir kızımı kaybettim. Maria. Yaşasaydı senden sadece birkaç yaş büyük olacaktı."</p>

  <p>"Sana onu mu hatırlatıyorum?"</p>

  <p>"Yaşasaydı seninle uzaktan yakından bir alakası olmayacağını düşünüyorum."</p>

  <p>Novinha sınava başladı. Üç gün sürdü. Diplomalı bir çok öğrenciden daha yüksek bir puanla sınavı geçti. Fakat geçmişe baktığında bu sınavı hatırlamayacaktı çünkü kariyerinin başlangıcı çocukluğunun bitişiydi, hayatı boyunca yapacağı işi ve mesleği başlamıştı. Sınavı hatırlayacaktı çünkü Pipo ve Libo ile birlikte, ebeveynleri toprağa verildiğinden beri ait olduğu ilk topluluğu oluşturdukları yer olan Pipo'nun istasyonunda geçirdiği zamanının başlangıcıydı.</p>

  <p>Kolay olmadı, özellikle başlangıçta. Novinha, o soğuk yüzleşme alışkanlığından hemen vazgeçmedi. Pipo bunu anlıyordu, onun sözlü patlamalarına uyum sağlamaya hazırdı. Libo için çok daha zorlayıcıydı. Zenador İstasyonu onun ve babasının birlikte yalnız olabilecekleri bir yerdi. Şimdi ise kimse ona sormadan üçüncü bir kişi eklenmişti, aynı yaşta olmalarına rağmen onunla sanki bir çocukmuş gibi konuşan, soğuk ve buyurgan biri. Novinha pozisyonunun getirisi olan yetişkin statüsüyle tam yetkili bir Xenobiyologken kendisinin hala bir çırak olması Libo'yu sinirlendiriyordu.</p>

  <p>Ama sabırla buna tahammül etmeye çalıştı. Doğuştan sakindi ve bu özelliğine sessizlik de eklenmişti. Gücendiğini belli etme eğilimi yoktu. Ama Pipo oğlunu tanıyordu ve içten içe yandığını görüyordu. Bir süfe sonra, duygusuzluğuna rağmen Novinha bile Libo'yu normal bir genç adamın tahammül edebileceğinden çok daha fazla kışkırttığının farkına vardı. Ama onu rahat bırakmak yerine bu duruma bir meydan okuma gözüyle bakmaya başladı. Bu anormal derecede sakin, nazik ruhlu, güzel çocuktan nasıl zorla bir tepki alabilirdi?</p>

  <p>"Yani tüm bu seneler boyunca çalıştığını," dedi bir gün, "ve domuzcukların nasıl <i>çoğaldıklarını</i> bile bilmediğini mi söylüyorsun? Hepsinin erkek olduğunu nereden biliyorsun?''</p>

  <p>Libo alçak sesle cevap verdi. "Dillerimizi öğrenmeye başladıklarında onlara dişi ve erkeği açıklamıştık. Onlar kendilerine erkek demeyi tercih ettiler. Diğerlerine, hiç görmediklerimize dişi diyorlardı."</p>

  <p>"Bu durumda tomurcuklanarak çoğalıyorlar demektir! Veya mitoz bölünmeyle!"</p>

  <p>Ses tonu küçümser gibiydi, Libo hemen cevap vermedi. Pipo oğlunun düşüncelerini duyduğunu hayal etti, nazik ve güvenli oluncaya kadar söyleyeceklerini sürekli kafasında tekrarlıyordu. "Buradaki işimizin fiziksel antropolojiye daha çok benzemesini arzu ederdim," dedi. "O zaman pequeninolarla ilgili öğrendiklerimizi senin Lusitania’nın hücrealtı yaşam şekilleriyle ilgili araştırmana uygulamak için daha hazırlıklı olabilirdik."</p>

  <p>Novinha dehşet içinde baktı. "Yani doku örnekleri bile almadığınızı mı söylüyorsun?"</p>

  <p>Libo'nun yüzü hafifçe kızardı ama cevap verdiğinde sesi hala sakindi. Engizisyon tarafından sorgulansa ancak böyle olurdu, diye düşündü Pipo. "Sanırım <i>bu</i> aptalca bir şey," dedi Libo, "ama vücutlarından parçalar alacak olsak pequeninolar nedenini merak eder diye korkuyoruz. Biz bunu yaptıktan sonra biri tesadüfen hastalansa, buna bizim sebep olduğumuzu düşünmezler mi?"</p>

  <p>"Doğal olarak döktükleri bir şeyi alsan? Bir tüyden çok şey öğrenebilirsin."</p>

  <p>Libo başını salladı; Pipo odanın diğer tarafındaki terminalinden izlerken bu hareketi tanıdı; Libo bunu babasından öğrenmişti. "Dünyadaki bir çok ilkel kabile vücutlarından dökülen şeylerin yaşamlarının ve güçlerinin bir parçasını içerdiğine inanır. Ya domuzcuklar onlara büyü yaptığımızı düşünürlerse?"</p>

  <p>"Onların dilini bilmiyor musun? Bazılarının Starkça da konuştuğunu sanıyordum. "Kız onu küçümsediğini gizlemek için hiçbir çaba göstermedi, "örneklerin ne için olduğunu açıklayamaz mısın?"</p>

  <p>"Haklısın," dedi sessizce. "Ama onlara doku örneklerini ne için kullandığımızı anlatırsak yanlışlıkla biyoloji biliminin kavramlarını doğal olarak o noktaya ulaşmaları gerekenden bin yıl önce öğretebiliriz. Bu yüzden yasalar böyle şeyleri açıklamamızı yasaklıyor."</p>

  <p>Sonunda Novinha şaşkına dönmüştü. "Asgari karışma kuralı tarafından elinizin kolunuzun bu kadar bağlı olduğunun farkında değildim."</p>

  <p>Libo onun küstahlığı bıraktığını duyduğu zaman memnun oldu ama alçakgönüllüğü ondan da beterdi. Çocuk insan ilişkilerinden o kadar uzaklaşmıştı ki, aşırı resmi bir bilim kitabı gibi konuşuyordu. Pipo ona insan olmayı öğretmek için çok geç olup olmadığını düşündü.</p>

  <p>Geç değildi. Kendisi bununla ilgili neredeyse hiçbir şey bilmezken onların yaptıkları işte mükemmel olduklarım fark ettiğinde, kız saldırgan tutumunu bıraktı ve neredeyse karşı sınıra gitti. Haftalar boyunca, Libo ve Pipo'yla nadiren konuştu. Bunun yerine yaptıkları şeyin amacım kavrayabilmek için onların raporlarını inceledi. Zaman zaman soracak sorusu oldu ve sordu; nazikçe ve tam olarak cevapladılar.</p>

  <p>Kibarlık yavaş yavaş samimiyete dönüştü. Pipo ve Libo onun önünde açıkça konuşmaya başladılar, domuzcukların bazı garip davranışları neden edindiklerini, tuhaf ifadelerinin arkasında ne yattığını, çıldırtıcı derecede çözülmez kalmalarının nedenlerini tartıştılar. Domuzcuk araştırması çok yeni bir bilim dalı olduğundan, Novinha’nın ikinci elden öğrendikleriyle bile fikirler öne sürebilecek kadar uzman olması çok uzun sürmedi. "Yine de," dedi Pipo, onu teşvik ederek, "hepimiz birlikte körüz."</p>

  <p>Sonra olan şeyi, Pipo önceden sezmişti. Pipo onu sosyalleşme girişiminde bulunması için ikna edebildiği zaman bile Libo'nun dikkatli, görgülü sabrı onun yaşındaki diğer çocukların onu soğuk ve sıkı ağızlı görmelerine neden olmuştu; Novinha’nın soyutlanmış hali daha çok göze çarpıyordu ama bundan daha fazla değildi. Fakat şimdi, domuzcuklara karşı duydukları ortak ilgi onları yakınlaştırmıştı; onların sohbetlerini Pipo dışında kimse anlamıyorken başka kiminle konuşabilirlerdi ki?</p>

  <p>Birlikte dinlendiler, başka bir Luso'yu kesinlikle güldüremeyecek şakalara gözlerinden yaşlar gelene kadar güldüler. Domuzcuklar ormandaki tüm ağaçlara isim koyarken Libo da neşeli bir şekilde Zenador İstasyonundaki tüm mobilyalara isimler koydu ve belirli zamanlarda belirli eşyaların kötü bir ruh halinde olduklarını ve rahatsız edilmemeleri gerektiğini bildirdi. "Sandalyeye oturma! Yine dönemi geldi." Bir domuzcuk dişisini hiç görmemişlerdi ve erkekler dişilerden her zaman neredeyse dinsel denilebilecek bir saygıyla söz ediyor gibi görünüyorlardı; Novinha, adı Papaz Ana olan güldürücü derecede cadaloz ve buyurgan, hayali bir dişi domuzcuk hakkında bir dizi sahte rapor hazırladı.</p>

  <p>Zaman hep kahkahalarla geçmiyordu. Sorunlar ve endişeler vardı ve bir keresinde Yıldızyolu Kongresi’nin önlemek için bunca uğraştığı şeyi yapmış olabilecekleri korkusuna kapıldılar; domuzcuk toplumunda radikal değişlikler yaratmak. Bu tabii ki Rooter'la başladı. "İnsanların yaşadığı başka bir şehir yoksa nasıl savaşa gidebiliyorsunuz? Küçükleri öldürmeniz onurlu bir şey değil," gibi meydan okuyucu imkansız sorular soran Rooter'la. Pipo insanların pequeninolari, Küçükleri hiçbir zaman öldürmeyeceklerini söyledi; ama o Rooter’ın sorduğu sorunun aslında bu olmadığını biliyordu.</p>

  <p>Pipo yıllardır domuzcukların savaş kavramını bildiklerinden haberdardı ama Libo ve Novinha daha sonraki günlerde Rooter’ın sorusunun, domuzcukların savaşa istek duyulan bir şey olarak mı yoksa sadece kaçınılmaz bir şey gözüyle mi baktıklarını kanıtladığını ateşli bir şekilde tartıştılar. Rooter'dan parça parça bilgiler geliyordu, bazıları önemliydi, bazıları değildi; ve birçoğunun önemini tahmin etmek imkansızdı. Rooter bir bakıma Xenologlarin, insanların beklentilerini ve dolayısıyla insan uygulamalarını açığa çıkaran sorular sormalarını yasaklayan politikanın akıllıca olduğunu kanıtlayan delildi. Rooter’ın soruları her zaman onların kendi sordukları sorulara aldıkları cevaplardan daha tatmin ediciydi.</p>

  <p>Rooter’ın onlara verdiği son bilgi soru şeklinde değildi. Pipo kütük evini nasıl inşa ettiklerini incelemek için diğerleriyle birlikte gittiği sırada Libo'yla özel olarak konuştuğu bir tahmindi.'</p>

  <p>"Biliyorum biliyorum." dedi Rooter, "Pipo'nun neden hala hayatta olduğunu biliyorum. Kadınlarınız onun bilge olduğunu anlayamayacak kadar aptal."</p>

  <p>Libo anlamsız görünen bu sözcükten bir anlam çıkarmak için çabaladı. Rooter ne düşünüyordu, eğer insan kadınlar daha akıllı olsaydı onların Pipo'yu öldüreceklerini mi? Öldürme konuşması rahatsız ediciydi; bu açıkça önemli bir konuydu ve Libo bununla tek başına nasıl baş edeceğini bilmiyordu. Ancak Rooter bunu Pipo'nun duyamayacağı bir yerde konuşmak istediğine göre Pipo'yu yardım etmesi için çağıramazdı.</p>

  <p>Libo cevap vermeyince Rooter ısrar etti. "Kadınlarınız güçsüz ve aptal. Diğerlerine bunu söylediğimde sana sorabileceğimi söylediler. Kadınlarınız Pipo'nun bilgeliğini görmüyor. Bu doğru mu?"</p>

  <p>Rooter çok heyecanlı görünüyordu; şiddetli bir şekilde nefes alıyordu ve durmadan kollarından aynı anda dörder beşer tüy koparıyordu. Libo bir şekilde cevap vermek zorundaydı. "Çoğu kadın onu tanımıyor," dedi.</p>

  <p>"O zaman ölmesi gerekip gerekmediğini nereden bilecekler?" diye sordu Rooter. Sonra aniden durgunlaştı ve çok yüksek sesle konuşmaya başladı. "Siz Kabra'siniz!"</p>

  <p>Pipo ancak o zaman bağrışmaların nedenini merak ettiği için göründü. Libo'nun ümitsiz bir şekilde boyunu aştığının hemen farkına vardı. Ancak konuşmanın ne olduğu hakkında bir fikri bile yoktu; nasıl yardım edebilirdi? Tek bildiği şey Rooter’ın insanların -ya da en azından Pipo ve Libo'nun- her nasılsa ovalarda sürüler halinde otlayan kocaman hayvanlara benzediklerini söylemesiydi. Pipo Rooter’ın mutlu mu yoksa sinirli mi olduğunu bile anlayamamıştı.</p>

  <p>"Siz kabra'siniz! <i>Siz</i> karar veriyorsunuz!" Önce Libo’ya sonra da Pipo’ya parmağını doğrulttu. "Sizin onurunuzu kadınlarınız seçmiyor, <i>siz</i> seçiyorsunuz! Tıpkı savaşta olduğu gibi ama her zaman!"</p>

  <p>Pipo'nun Rooter’ın neden bahsettiği hakkında hiçbir fikri yoktu ama bütün Pequeninoların onun -veya Libo'nun- cevap vermesini bir kütük kadar hareketsiz beklediklerini görebiliyordu. Libo'nun Rooter’ın garip davranışlarından çok korktuğu için yanıt veremediği ortadaydı. Bu durumda Pipo doğruyu söylemekten başka bir seçenek göremiyordu; bu, insan toplumuyla ilgili nispeten açık ve önemsiz bir bilgiydi. Yıldızyolu Kongresi’nin tespit ettiği kurallara uygun değildi ama cevap vermediği taktirde daha da zarar verici olabilirdi, bu yüzden Pipo konuşmaya girdi.</p>

  <p>"Kadınlar ve erkekler birlikte ya da kendileri için karar verirler," dedi Pipo. "Biri diğeri için karar vermez."</p>

  <p>Görünüşe bakılırsa, domuzcukların beklediği de buydu.</p>

  <p>Defalarca "Kabra," dediler; öterek ve ıslık çalarak Rooter’a doğru koştular. Onu havaya kaldırıp ormanın içine doğru koştular. Pipo takip etmeye çalıştı ama domuzcuklardan ikisi onu durdurup kafalarını salladılar. Bu uzun zaman önce öğrendikleri bir insan davranışıydı ama domuzcuklar için-daha güçlü bir anlamı vardı. Pipo'nun takip etmesi kesinlikle yasaktı. Kadınlara gidiyorlardı ve domuzcuklar onların asla gidemeyecekleri tek yerin orası olduğunu söylemişlerdi.</p>

  <p>Eve dönüş yolunda Libo zorluğun nasıl başladığını anlattı. "Rooter’ın ne dediğini biliyor musun? Kadınlarımızın güçsüz ve aptal olduklarını söyledi."</p>

  <p>"Belediye başkam Bosquina'yla, hatta annenle tanışmadığı için öyle söylüyor."</p>

  <p>Libo güldü, annesi Conceiçao arşivleri sanki vahşi mato'daki antik estaçao'ymuş gibi yönetiyordu; onun alanına girecek olursan mutlaka onun yasalarına bağlı kalmak zorundaydın. Güldüğü sırada bir şeyin aklından kayıp gittiğim hissetti, önemli bir fikir; "biz ne hakkında konuşuyorduk? Sohbet devam etti; Libo unutmuştu ve çok geçmeden unuttuğunu bile unuttu.</p>

  <p>O gece Pipo ve Libo'nun bir tarz kutlama olduğuna inandıkları bir davul sesi duydular. Çok sık olan bir şey değildi bu, ağır sopalarla çok büyük davullara vuruluyormuş gibi bir sesti. Fakat bu akşam kutlama sanki sonsuza kadar sürdü. Pipo ve Libo insanların cinsel eşitlik örneğinin erkek pequeninolara kurtuluş ümidi verdiği hakkında tartıştılar. "Sanırım bu, domuzcukların davranışlarında ciddi bir değişiklik olarak nitelendirilebilir," dedi Pipo düşünceli bir şekilde. "Eğer gerçek bir değişikliğe neden olduğumuzu ortaya çıkarırsak bunu rapor etmek zorunda kalacağını ve Yıldızyolu Kongresi domuzcuklarla insanların ilişkisinin bir süre için kesilmesini isteyecek. Belki de yıllarca." İşlerini sadık bir şekilde yapmaları Yıldızyolu Kongresi’nin bu işi tamamen yapmalarını yasaklamasına yol açabilirdi; bu ciddi bir düşünceydi.</p>

  <p>Sabah Novinha insan şehriyle, domuzcukların yaşadığı ormanlık tepelere giden yokuşları birbirinden ayıran yüksek çitli kapıya kadar onlarla birlikte yürüdü. Pipo ve Libo, ikisinin de daha farklı bir şey yapamayacakları hakkında birbirlerini ikna etmeye çalıştıklarından Novinha yürümeye devam etti ve kapıya ilk o vardı. Diğerleri geldiğinde o kapıya sadece otuz metre uzaklıkta yeni kaldırılmış bir parça kırmızı toprağa işaret etti. "Bu yeni," dedi. "Ve içinde bir şey var."</p>

  <p>Pipo kapıyı açtı ve Libo daha genç olduğu için araştırmak için ileriye doğru koştu. Yeni kaldırılmış toprağın yanında orada yatan şeye gözlerini dikerek tamamen kaskatı kesilmiş bir şekilde durdu. Onu görünce Pipo da durdu ve Novinha aniden Libo için korkarak kuralları hiçe sayıp kapıdan dışarı koştu. Libo'nun kafası geriye doğru gitti ve dizlerinin üstüne düştü; kıvırcık saçlarını sıkıca kavradı ve korkunç bir vicdan azabıyla haykırdı.</p>

  <p>Rooter düzlenmiş toprağın içinde kolları ve bacakları açılmış bir vaziyette yatıyordu. İç organları çıkartılmıştı ve bu iş dikkatsizce yapılmamıştı: Her bir organı düzgün bir şekilde ayrılmıştı ve uzuvlarındaki lifler çekilip simetrik bir biçimde kuruyan toprağın üzerine yayılmıştı. Her şeyin hala vücutla bir bağlantısı vardı; hiçbir şey tamamen ayrılmamıştı.</p>

  <p>Libo'nun acı içindeki ağlayışı neredeyse isterik bir hal almıştı. Novinha Libo'nun yanında diz çöktü ve ona sarıldı, onu sallayarak sakinleştirmeye çalıştı. Pipo, sistemli bir şekilde küçük fotoğraf makinesini çıkarttı, daha sonra bilgisayarın ayrıntılı analiz yapabilmesi için her açıdan fotoğraflar çekti.</p>

  <p>"Onlar bunu yaparken o hala canlıydı," dedi Libo, konuşmak için yeterince sakinleştiğinde. O anda bile sanki konuşmayı yeni öğrenen bir yabancıymış gibi kelimeleri yavaşça ve dikkatlice söylemek zorunda kalmıştı. "Yerde çok uzağa sıçramış çok fazla kan var; onun içini açtıklarında kalbi hala atıyor olmalıydı."</p>

  <p>"Bunu sonra tartışırız," dedi Pipo.</p>

  <p>Libo'nun dün unuttuğu şey şimdi zalim bir berraklıkla geri gelmişti. "Rooter’ın kadınlarla ilgili söylediği şeydi bu. Kadınlar erkeklerin ne zaman öleceğine karar veriyor. Bana bunu söyledi ve ben..." durdu. Tabii ki o bir şey yapmamıştı. Yasalar onun bir şey yapmamasını gerektiriyordu. O anda yasalardan nefret ettiğine karar verdi. Eğer yasalar Rooter’a böyle bir şey yapılmasına izin veriyorsa, yasaların hiç anlayışı yok demekti. Rooter bir bireydi. Bir bireyi sadece incelediğin için seyirci kalıp böyle bir şeyin ona yapılmasına izin vermezsin.</p>

  <p>"Onu onursuz bırakmadılar," dedi Novinha. "Kesin olan bir şey varsa o da ağaçlara olan sevgileri. Gördünüz mü?" Şimdi içinde başka bir şey olmayan göğüs boşluğunun ortasında çok küçük bir fide filizleniyordu. "Onu gömecekleri noktayı işaretlemek için bir ağaç dikmişler."</p>

  <p>"Şimdi tüm ağaçlara neden isim koyduklarını biliyoruz," dedi Libo acıyla. "Onları işkence yaparak öldürdükleri domuzcuklara mezar taşı olsun diye ekiyorlar."</p>

  <p>"Bu çok büyük bir orman," dedi Pipo sakin bir şekilde. "Lütfen varsayımlarınızı uzak da olsa mümkün olabilecek şeylerle sınırlandırın. Onun sakin ve mantıklı ses tonu, bu anda bile bilim adamı gibi davranmaları gerektiğinde ısrar edişi onları sakinleştirmişti.</p>

  <p>"Ne yapmalıyız?" diye sordu Novinha.</p>

  <p>"Seni derhal çitin içine geri götürmeliyiz," dedi Pipo. "Buraya gelmen yasak."</p>

  <p>"Demek istediğim -cesedi- ne yapmalıyız?"</p>

  <p>"Hiçbir şey," dedi Pipo. "Pequeninolar hangi nedenle olursa olsun bildikleri şeyi yaptılar." Libo'nun ayağa kalkmasına yardım etti.</p>

  <p>Libo bir an için ayakta durmakta güçlük çekti; ilk adımlarında her ikisine de dayandı. "Ben ne dedim?" diye fısıldadı. "Onun ölümüne neden olmak için ne söylediğimi bile bilmiyorum."</p>

  <p>"Sebep sen değilsin," dedi Pipo. "Benim."</p>

  <p>"Ne yani, onların size ait olduklarını mı sanıyorsunuz?" dedi Novinha buyurgan bir tavırla. "Dünyalarının sizin etrafınızda döndüğünü mü sanıyorsunuz? Nedenleri her ne ise bunu domuzcuklar yaptı. Bunun ilk olmadığı apaçık ortada; vücudu bölümlere ayırışları ilk sefer olamayacak kadar ustaca."</p>

  <p>Pipo bunu kara mizah olarak algıladı. "Espri anlayışımızı kaybediyoruz Libo. Novinha’nın xenoloji hakkında hiçbir şey bilmemesi gerekiyor."</p>

  <p>"Haklısın," dedi Libo. "Bunu tetikleyen şey ne olursa olsun bu daha önce yaptıkları bir şey. Bir gelenek." Sakin görünmeye çalışıyordu.</p>

  <p>"Ama bu daha da kötü değil mi?" dedi Novinha. "Birbirlerinin canlı canlı bağırsaklarını çıkartmak onların <i>gelenekleri."</i> Tepenin üstünden başlayan ormandaki ağaçlara bakıp kaç tanesinin kanla kök saldığını düşündü.</p>

  <p>Pipo raporunu ansible'la yolladı, bilgisayar öncelik seviyesiyle ilgili hiçbir sorun çıkarmadı. Domuzcuklarla ilişkinin kesilip kesilmeyeceği kararım verme işini denetim komitesine bıraktı. Komite ölümcül bir yanlışlık teşhis edemedi. Rapor, "Madem ki bir kadın Xenolog olabiliyor, cinsiyetlerimiz arasındaki ilişkiyi gizli tutmak imkansız," diyordu, "tedbirli ve mantıklı davranmadığınız hiçbir noktaya rastlamadık. Uzun tartışmalar neticesinde Rooter’ın aleyhinde karar alman bir tür güç mücadelesine istemeden tanık olduğunuz sonucuna vardık ve kararımız mantığa dayalı ilişkinize bütün tedbirliliğinizle devam etmenizden yana."</p>

  <p>Bu tam bir temize çıkıştı ama yine de kabullenmesi kolay değildi. Libo domuzcukları tanıyarak ya da en azından babasından onlarla ilgili şeyleri duyarak büyümüştü. Rooter’ı Novinha ve kendi ailesi haricinde, tüm insanlardan daha iyi tanıyordu. Libo'nun Zenador İstasyonuna geri dönmesi birkaç gün sürdü, ormana dönmesi ise haftalar aldı. Domuzcuklar herhangi bir şeyin değiştiğine dair bir belirti göstermediler; eğer herhangi bir değişiklik varsa bu da eskisinden daha açık ve sıcakkanlı olmalarıydı. Kimse asla Rooter hakkında konuşmadı, hele Pipo ve Libo hiç konuşmadı. Fakat insan tarafında değişiklikler vardı. Pipo ve Libo onların arasındayken birbirlerinden birkaç adımdan fazla uzaklaşmadılar.</p>

  <p>O günün acısı ve vicdan azabı Libo ve Novinha’nın birbirlerine daha da çok güvenmelerine neden oldu, sanki karanlık onları aydınlıktan daha çok birbirine bağlamıştı. İnsanların arkadaşlığı gibi domuzcuklarınki de şimdi tehlikeli ve şüpheli görünüyordu ve her ne kadar birbirlerinin şüphelerini gidermeye çalışsalar da kimin suçlu olduğu meselesi Pipo'yla Libo'nun arasında bir soru işareti olarak kaldı. Artık Libo'nun hayatındaki tek iyi ve güvenilir şey Novinha idi ve Novinha'nınkinde de Libo.</p>

  <p>Libo'nun bir annesi ve kardeşleri olmasına ve Pipo'yla ikisi her zaman eve, onların yanına dönmelerine rağmen Novinha ve Libo Zenador İstasyonu sanki bir adaymış, Pipo da sevecen ama bir o kadar da uzak Prospero'ymuş gibi davranıyordu. Pipo merak ediyordu: Pequeninolar genç aşıkları mutluluğa götüren Ariel miydi, yoksa kontrol altına alınamayan ve cinayet işlemeye hazırlanan küçük Caliban'lar mı?</p>

  <p>Birkaç ay sonra Rooter’ın ölümü sadece hatıralarda yer alıyordu ve daha önceki kadar kaygısızca olmasa da kahkahalar geri dönmüştü. On yedi olduklarında Novinha ve Libo birbirlerinden o kadar eminlerdi ki durmadan beş, on, yirmi sene sonra birlikte yapacakları şeyler hakkında konuşuyorlardı. Pipo hiçbir zaman onlara evlilik planları hakkında bir şey sormadı. Sonuçta diye düşündü, gece gündüz biyoloji çalıştılar. Güvenilir ve toplumsal olarak kabul edilebilir üreme stratejileri bulmak er ya da geç akıllarına gelecektir. Bu arada, erkeklerin gözle görülür üreme organları olmadığı göz önünde bulundurulursa, Pequeninolarin nerede ve ne zaman çiftleştikleri konusunda durmadan kafa patlatmaları yeterliydi. Pequeninolarin genetik maddelerini nasıl birleştirdikleri konusundaki kurguları her zaman cinsel şakalarla sonlanıyordu ve Pipo bu şakaları komik bulmuyormuş gibi görünmek için var gücüyle kendisine hakim olmaya çalışıyordu.</p>

  <p>Böylece Zenador İstasyonu o birkaç kısa yıl boyunca, aksi halde soğuk bir yalnızlığa mahkum olacak iki harika genç için gerçek arkadaşlığın yeri olmuştu. Düşlerinin Yüz Dünya’nın her yanım sarsacak koşullar altında birdenbire ve sonsuza değin sona erebileceği akıllarına gelmemişti.</p>

  <p>Her şey çok basit, çok sıradandı. Novinha nehir boyunca sinekler tarafından istila edilmiş sazların genetik yapısını analiz ediyordu ve Descolada’ya neden olan alt hücre maddelerinin, sazların hücrelerinde de var olduğunu fark etti. Bilgisayar terminalinin üstüne bir çok başka hücre yapısı getirdi ve onları döndürdü. Hepsinde etkin Descolada faktörleri vardı.</p>

  <p>Dün Pequeninolara yapılan ziyaretle ilgili yazılan gözden geçiren Pipo’ya seslendi. Bilgisayar örneklerini aldığı tüm hücreleri karşılaştırdı. Hücrenin fonksiyonu ne olursa olsun, hangi türden alınmış olursa olsun yabancı hücrelerinin hepsinde Descolada kütlesi bulunuyordu. Bilgisayar bunların kimyasal oranlarının tıpatıp aynı olduğunu bildirdi.</p>

  <p>Novinha Pipo'nun başını sallamasını, ona ilginç göründüğünü söylemesini, belki bir varsayımda bulunmasını bekledi. Bunun yerine Pipo oturup bilgisayar karşılaştırmasının nasıl çalıştığını ve Descolada kütlesinin gerçekten ne yaptığını sorarak aynı testi tekrarladı.</p>

  <p>"Annemle babam onu neyin tetiklediğini asla çözemediler ama Descolada kütlesi küçük bir protein salgılıyor - sanırım bu sahte bir protein- ve bu saldırıya geçiyor, bir uçtan başlayıp molekülün iki telini tam ortasına kadar açarak genetik moleküllere saldırıyor. Bu yüzden onu descolador diye adlandırdılar; aynı zamanda insan DNA'sının ayrılmasına da neden oluyor."</p>

  <p>"Yabancıların hücrelerinde ne yaptığını bana göster."</p>

  <p>Novinha simülasyonu harekete geçirdi.</p>

  <p>"Hayır, sadece genetik molekülü değil, hücrenin tüm çevresini."</p>

  <p>"Sadece çekirdeğinde var," dedi. Daha çok değişken görebilmek için alanı genişletti. Bilgisayar bunu daha yavaş yaptı çünkü geçen her saniye milyonlarca çekirdeksel maddeyi rastgele değerlendiriyordu. Saz hücrelerinde bir genetik molekül çözülmeye başladığında, serbest birçok büyük protein açık tellere yapıştı.</p>

  <p>"İnsanlarda DNA tekrar birleşmeye çalışıyor ama rastgele proteinler tüm hücreler delirinceye kadar içeri giriyor. Bazen kanserde olduğu gibi mitoz bölünmeye uğruyorlar bazen de ölüyorlar. En önemli şey, Descolada kütleleri insanlarda hücreden hücreye geçerek deli gibi çoğalıyor. Elbette her yabancı yaratıkta bu zaten var."</p>

  <p>Ama Pipo, onun söylediği şeyle ilgilenmiyordu. Descolador, sazın genetik molekülleriyle işini bitirdiğinde bir hücreden diğerine baktı. "Bu sadece önemli değil, bu aynı," dedi. "Bu aynı şey!"</p>

  <p>Novinha onun fark ettiği şeyin ne olduğunu aynı anda göremedi. Ne neyle aynıydı? Soracak zamanı da olmadı. Pipo sandalyeden kalkmış, ceketini alıp kapıya doğru yönelmişti. Dışarıda yağmur çiseliyordu. Pipo sadece ona seslenmek için durakladı, "Libo’ya gelmek için zahmet etmemesini söyle, ona sadece simülasyonu göster ve ben dönene kadar bunu çözüp çözemediğine bak. O bilir; bu büyük sorunun cevabı. Her şeyin cevabı."</p>

  <p>"Bana söyle!"</p>

  <p>Libo güldü. "Hile yapma. Eğer göremezsen Libo sana söyler."</p>

  <p>"Nereye gidiyorsun?"</p>

  <p>"Elbette Pequeninolara haklı olup olmadığımı sormaya! Ama haklı olduğumu biliyorum, yalan söyleseler bile. Eğer bir saat içinde dönmezsem, yağmurda kayıp bacağımı kırdım demektir."</p>

  <p>Libo simülasyonları göremedi. Düzenleme komitesinin toplantısı sığırların alanım genişletmekle ilgili bir tartışma yüzünden gereğinden fazla uzadı ve toplantıdan sonra da Libo haftalık sebzeleri almak zorundaydı. Geri döndüğünde Pipo dört saattir dışarıdaydı, karanlık olmaya ve yağmur kara dönüşmeye başlamıştı. Ormanda onu bulmanın saatler alacağı korkusuyla onu aramak için hemen çıktılar.</p>

  <p>Onu oldukça çabuk buldular. Vücudu şimdiden karda soğuyordu. Domuzcuklar onun için bir ağaç bile dikmemişti.</p>
</body>
</html>
