<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>enver_pasa</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <p class="normal">Ali Rıza Bey ile Kuktaş yakınlarına kadar gelen ve Duşanbe'de kalan arkadaşları idi. İşte Halil Bey, Hasan Bey, Faruk Osman Bey, Nafi Bey...</p>

  <p class="normal">Enver Paşa bunları görür görmez beyninden vurulmuşa döndü.</p>

  <p class="normal">- Ne olmuştu?</p>

  <p class="normal">Bunlar pek öyle dostça gelişe benzemiyordu. Bunların arkasında da silahları alınmış kendi mal maiyetinden adamlar vardı.</p>

  <p class="normal">- Acaba esir olmasınlar? Ama ne münasebet?</p>

  <p class="normal">Enver Paşa kendi kendine birçok şeyler düşündü. Fakat nihayet indi mütalaalardan ileriye geçmeyen bu fikri yine kendi kendisine cebrediyordu.</p>

  <p class="normal">O akşama kadar büyük bir azap içinde vakit geçirdi. Fakat gelen giden olmadığı için bunlar hakkında tamam malumat sahibi olamadı.</p>

  <p class="normal">Nihayet kendisi hazırlandı. Gidip İbrahim Bey'den hakikati öğrenmek istiyordu. En doğrusu yaveri Muhittin Bey'i gönderip haber almaktı.</p>

  <p class="normal">Enver Paşa hakikaten çok müteessirdi. Gelip buraya saplandığına canı sıkılıyordu.</p>

  <p class="normal">- Üç beş yüz ne olursa olsun diyordu. Mertçe vuruşur esir olursam olur. Olmazsam ölüp giderdim. Hiç olmazsa burada böyle azaplı dakikalar yaşamazdık.</p>

  <p class="normal">Nihayet Muhittin Bey'i çağırdı. Ona gördüğü şeyleri anlattı.</p>

  <p class="normal">- Haydi dedi.. İbrahim Bey'den git haber al. Bakalım ne imiş</p>

  <p class="normal">Muhittin Bey de İbrahim Bey'i hiç sevmiyordu. Kendine güvenen mağrur, mütekebbir adamın biri idi. Söz söylerken sanki karşısındakini hiç e sayıyordu. Ama kendisi de doğruca okuyup yazma bile bilmiyordu.</p>

  <p class="normal">Muhittin Bey tav'an ve kerhen:</p>

  <p class="normal">- Emredersiniz Paşam. Dedi.</p>

  <p class="normal">Fakat Enver Paşa da bu esnada Muhittin Bey'in ne düşündüğünü gayet iyi biliyordu. Bilhassa Muhittin Bey'in yüzündeki çizgilerden bu gidişin hiç de memnuniyet ile olmadığını anlamıştı.</p>

  <p class="normal">- Haydi oğlum Muhittin Bey.. Daha çabuk kurtuluruz inşallah.</p>

  <p class="normal">- İnşaallah.</p>

  <p class="normal">Muhittin Bey çıkıp gitti.</p>

  <p class="normal">- 10 Şubatta Osman Hoca ile Ali Rıza Bey Duşanbe'de Rus kıtaları kumandanı Morosof ile konuşmak istediler.</p>

  <p class="normal">Kızılordu Üzerine Yapılan Ani Baskın</p>

  <p class="normal">Akşam ortalık karardığı zaman Morosof ile Osman Hoca ve Ali Rıza Bey konuştular. Üç saat kadar devam eden bu müzakerede neler görüşüldüğünü maalesef bu üç kişiden başkası bilen yoktu.</p>

  <p class="normal">Üç kişi müzakere bittiği zaman sapsarı olmuşlardı. Hele Osman Hoca dişlerini gıcırdatıyor ve dudakları arasından hiç de hoşa gitmeyen kelimeler mırıldanıyordu.</p>

  <p class="normal">Morosof' ta aynı şekilde asabi idi. İkide bir kalpağını düzeltiyor ve sonra belindeki kayışa asılı tabancanın yerini değiştirip duruyordu.</p>

  <p class="normal">Onlar müzakere ettikleri evi terk etmemişlerdi ki, Ali Rıza Bey'in verdiği bir emirle altı yüz Özbekin Duşanbe içinde büyük bir harekete geçtikleri duyuldu.</p>

  <p class="normal">Morosof ile yanındaki birkaç kişiden başka ne kadar Rus ve Rus taraftarları varsa hep birden elleri bağlanmıştı. Esasen bunların yekûnu iki yüzü bile geçmiyordu.</p>

  <p class="normal">İki saat sonra Ali Rıza Bey'in yanına gelen bir kumandan tekmil haberini getirmişti.</p>

  <p class="normal">- İki yüzeli tüfek ile on altı makineli tüfek aldım. Askerler de hep Duşanbe'deki karargâhlarında hapistir.</p>

  <p class="normal">Ali Rıza Bey bu işe çok sevindi. Fakat neticesi ne olacak? diye endişe etmiyor da değildi.</p>

  <p class="normal">Maamafih Kızılordu kıtası üzerine yapılan bu ani baskın ile Kızıllar yakayı tamamen ele vermiş bulunuyorlardı.</p>

  <p class="normal">Ali Rıza, Osman Hoca ve Morosof arasındaki müzakere-nin neticesinden yapılan bu şiddetli harekete sebep ne idi?</p>

  <p class="normal">Bu yine tarihin karanlık kalan en büyük hadisesi oldu. Bugüne kadar da tamamen meçhul kaldı.</p>

  <p class="normal">Ali Rıza Bey ile arkadaşı Osman Hocanın baskını tabii olarak Kızılordu'yu küplere bindirdi.</p>

  <p class="normal">Üç gün içinde Duşanbe içi bir muharebe meydanına döndü. Ele geçirilemeyen hariçteki kıtalarla Özbekler arasında başlayan mücadele Duşanbe içine kadar sirayet etti. Tam üç gün Duşanbe içinde sabahtan akşama kadar makineli tüfek, mavzer, filinta sesinden oturulmadı.</p>

  <p class="normal">Bu seslerin arkasından yükselen acı feryatlar ile düşen, yaralanan insanlar sokakları dolduruyordu. Rus hastahanesi çoktan yaralılarla dolmuştu. Fakat karma karışık vaziyette bulunan bu Duşanbe muharebesinde yaralananları toplayan insanlar derhal onları Rus hastahanesine getiriyorlardı. Burada yattıktan sonra hangi tarafa mensup olduğu anlaşılıyordu.</p>

  <p class="normal">Üç gün şiddetle devam eden sokak harbinden sonra birdenbire sesler kesildi. Ali Rıza Bey ile Osman Hoca istediklerini tamamen karşısındakilere kabul ettirmişlerdi. Bu zafer yavaş yavaş stepleri aşarak ta uzaklara Kuktaş'a kadar gitmişti.</p>

  <p class="normal">Buhara'nın birçok taraflarında Basmacıların muzafferiyeti tespit ediliyor, diğer bazı insanlar da bundan müteessir oluyordu.</p>

  <p class="normal"><span class="idebold">Ali Rıza Bey'in Askerlerine Lazım Gelen Emri verdi</span></p>

  <p class="normal">Ruslarla Ali Rıza ve Osman hoca arasındaki vakadan sonra Basmacılar İbrahim Bey'e müracaat ederek kuvvetlerinin arttırılmasını muvafık görmüşlerdi.</p>

  <p class="normal">Nitekim bu hadiseden sonra Basmacılar namına bir murahhas Kuktaş'a giderek İbrahim Bey'e müracaat etti.</p>

  <p class="normal">Basmacıların nokta-i nazarı şu idi:</p>

  <p class="normal">Rusların bu zayıf vaziyetinden istifade ederek bütün işleri vaziyet etmek bu suretle Buhara'nın istiklaline doğru bir adım atmıştı. Bunun için tabiidir ki eldeki altı yüz askerle iş yapabilmenin imkanı yoktu. Hâlbuki İbrahim Bey'in maiyetinde oldukça kuvvet bulunmuyordu. Bilhassa Togay Sarı'nın yanında üç binden den fazla asker vardı. En kısa zamanda Togay Sarı'dan yardım alabilirlerse Rusların artık Buhara şehri hudutları haricindeki nüfusu birdenbire kesilmiş, kırılmış olacaktı.</p>

  <p class="normal">Bu maksatla ve gayet iyi bir niyetle giden murahhas İbrahim Bey'in yanına gidince ona bu sözleri söyledi. Ve Ruslarla aralarında ki hadiseyi tafsilatıyla anlattı.</p>

  <p class="normal">İbrahim Bey Rusların düştüğü fena vaziyetten dolayı çok memnun oldu. Çünkü bu suretle kendi arzusuna muvaffak olmuş sayılabilirdi. Fakat biraz sonra birdenbire fikrini değiştirdi. Ve bunun neticelerini düşündü.</p>

  <p class="normal">Evvela bugünkü vaziyete göre Ceditler yani Buhara'nın istiklaline çalışan fakat Emir'i istemeyenler bir muvaffakiyet kazanmıştı. Bu muvaffakiyet kazanmıştı. Bu muvaffakiyeti tevali[miras alma] edecek olursa Emir taraftarlarına bu arada kendisinin de vaziyeti müşkülleşecekti.</p>

  <p class="normal">İbrahim Bey vaziyeti bir daha iyi tetkik edince bu muvaffakiyetin kendi muvaffakiyetsizliği demek olduğuna karar verdi. Ve kendi muhaliflerinin muvaffakiyetine tahammül edemeyecek bir lisanla:</p>

  <p class="normal">- Arkadaş dedi. Ben bu işi yapamam. Sizinle elbirliği yapamam.</p>

  <p class="normal">Murahhas bu vaziyetten çok müteessir olmuştu. Az bir kuvvetle elde edilen muvaffakiyetin hükmü nihayet bir hafta sonraya kadar devam edecekti. O zamana kadar Rusların büyük bir kuvvetle Duşanbe üzerine yürümeleri muhakkaktı.</p>

  <p class="normal">Murahhas bunları tekrar İbrahim Bey'e anlattı. Ve:</p>

  <p class="normal">- İbrahim Bey bu şahıs meselesi değil vatan meselesidir. Dedi. Bizim başımızda kuvvetli bir şahsiyet olması lazımdır. Ayrıca büyük bir kuvvete, bir birlik ihtiyacımız var. Biz başta olursak bu işte muvaffak oluruz. Askerlerimiz olur. Herkese karşı bir hükmümüz olur. Anlaşmak da zor bir iş değildir.</p>

  <p class="normal">İbrahim Bey bu sözleri dinledikten sonra:</p>

  <p class="normal">- Hayır azizim. Dedi. Sözüm sözdür. Ben söylediğim sözden katiyen geriye dönmem. Sizin için yapılacak iş başınızın çaresine bakmaktır.</p>

  <p class="normal">Ali Rıza ve Osman Hoca murahhası gönderirken Enver Paşa meselesini de ona ayrı bir madde halinde söylemişlerdi. Nihayet murahhas İbrahim Bey'e Enver Paşa meselesini açtı ve dedi ki:</p>

  <p class="normal">- Enver Paşa ve taraftarları meselesini ne yapacağız.</p>

  <p class="normal">- O da benim bileceğim iş...</p>

  <p class="normal">- Sizin bileceğiniz iş değil hepimizin bileceği bir iştir. Biliyorsunuz ki bütün genç Buharalılar onun peşindedir. Onun fikri Buhara'yı istiklale kavuşturmaktır. Ondan sonra Emir veyahut başka hükümdar meselesini hallederiz.</p>

  <p class="normal">Şimdiki halde yapacak iş evvela mücadeleye bütün şiddeti ile girişmek muvaffakiyet elde ettikten sonra sizin endişe ettiğiniz noktayı halletmektir.</p>

  <p class="normal">Bizim kanaatimize göre Enver Paşa'yı kıtaların kumandanı yapmak muvafık bir harekettir. Yeni askeri terbiyesine göre askerleri idare eder. Muvaffakiyete daha çabuk nail oluruz.</p>

  <p class="normal">İbrahim Bey Enver Paşa hakkında söylenilen sözleri dinliyor gibi idi. Bir taraftan nargilesini çekiyor, diğer taraftan da çayını içiyordu. Bunları dinledi, dinledi. Nihayet:</p>

  <p class="normal">- Evvela dedi. Enver Paşa burada oturup duruyor. Kendisi için başka bir istek olamaz. Adamları da eldedirler.</p>

  <p class="normal">- Enver Paşa'ya karışmayınız. Adamlarını da salıveriniz. Biz onlarla anlaştık.</p>

  <p class="normal">Bu söz İbrahim Bey'i kızdırmağa kâfi geldi. Birdenbire nargilesinin marpucunu fırlattı. Çay fincanını devirdi. Ayağa fırladı. Sonra:</p>

  <p class="normal">-Arkadaş.. dedi. Benim işime benden başka kimse karışmaz. Biz bir taraftan uğraşıyoruz. Siz de uğraşınız. Muvaffakiyet kimde kalırsa diğerini ezer. Bu iş böyledir. Ben sizinle anlaşamam.</p>

  <p class="normal">İbrahim Bey'in bu kadar kati şekilde söylediği sözler verirse murahhas daha fazla Kuktaş'ta oturamadı. Hemen kalktı ve gitti.</p>

  <p class="normal">Üç gün sonra Duşanbe'de bulunan Ali Rıza Bey kuvvetleri iki hasım ile mücadele etmek mecburiyetinde kaldılar. Bir kısmı doğrudan doğruya Ruslarla uğraşacak diğerleri de İbrahim Bey'in köyünde bulunan Enver Paşa'nın hayatını muhafaza edecekti. İcabında onu kurtarmağa savaşacaktı.</p>

  <p class="normal">Ali Rıza Bey askerlerine lazım gelen emirleri verdikten sonra evvela Enver Paşa'yı kurtarmak yoluna düştü. Buna fazla ehemmiyet veriyordu. Kendisi kıtaların başında idi.</p>

  <p class="normal">Özbeklere vermiş olduğu emirde de bunu açıktan söylemiş Duşanbe'de bırakmış olduğu askerlerin nihayet müdafaa vazifesini almış olduğunu da ilave etmişti.</p>

  <p class="normal">Artık mücadelenin şekli değişmişti. Bu vaziyet karşısında bir taraftan Ali Rıza Bey diğer taraftan da Osman Hoca müthiş surette asabileşiyor ve İbrahim Bey'in aleyhinde atıp tutuyorlardı.</p>

  <p class="normal">Enver Paşa'nın olup bitenlerden haberi yoktu. O hâlâ vaziyeti normal şekilde görüyor ve haberi olmadan düştüğü tuzağın farkına varmıyordu.</p>

  <p class="normal">Ali Rıza Bey İbrahim Bey'in üzerine üç koldan yürümeyi muvafık buluyordu. Nitekim kuvvetin birisini kendi almış, diğerini Osman Hocaya bırakmış ve üçüncü kola da Hacı Sami Bey'i tayin etmişti.</p>

  <p class="normal">Bunlar Lataban Köyünden Yurçi Kasabası istikametine doğru gideceklerdi. Diğer grup da Şehri Sap üzerine yürüyecekti. Bu filvaki en tehlikeli ve en kanlı bir yol olacaktı.</p>

  <p class="normal">Hareket başlamıştı. Her taraftan müthiş bir asabiyetle İbrahim Bey üzerine gidiliyordu. Ölmek... Mahvolmak.. Hiç bir şeş düşünülmeyecek ve inatçı adama haddi bildirilmek için çalışılacaktı.</p>

  <p class="normal">Artık Buhara'da yeni hareket başlamıştı. Memleket bir birine girmek üzere idi. Tam bu günlerde Kuktaş'ta garip bir havadis dolaştı.</p>

  <p class="normal">- Emir'den mektup gelmişti.</p>

  <p class="normal">Bunun manasını İbrahim Bey'den başka anlayan kimse bulunmadı. Çünkü İbrahim Bey en mahrem adamını o zamanlar Buhara'dan çıkıp Afgan yolunda bulunan Emir'e göndermiş ve Enver Paşa hakkında malumat talep etmişti.</p>

  <p class="normal">Buna gelen cevap Enver Paşa lehindeydi.</p>

  <p class="normal">Enver Paşa Buhara'ya gelmeden evvel Emir'e bir mektup yollamış ve vaziyeti anlatmış. Buhara'ya geleceğini bildirmişti. Kendisi ile karşılıklı konuşamamıştı amma. Aşağı yukarı bütün nokta-i nazarını Emir'e anlatmıştı.</p>

  <p class="normal">Enver Paşa belki adamlarına kendisi hakkında emir vermiştir, diye İbrahim Bey'in yanına gittiği zaman bu malumatın verildiğini zannediyordu. Hâlbuki Emir'in firar günlerine tesadüf eden bu hadiseler arasında Enver Paşa'nın mektubu unutulmuştu. Esasen Enver Paşa da henüz Buhara'ya gelmemişti.</p>

  <p class="normal">Fakat Enver Paşa hakikaten Buhara'ya gelip oradan Cedidlerin daveti üzerine Buhara arazisine girince vaziyet değişmişti. Enver Paşa'nın olan bitenlerden haberi olmadığı için doğruca İbrahim Bey'in yanına giderek ciddi bir şekilde çalışmayı teklif etmişti.</p>

  <p class="normal">İbrahim Bey'in nokta-i nazarı bir bakıma da doğru idi. Enver Paşa beklediği günleri pek de boşuna gitmiş telakki etmiyordu. Çünkü hakikaten İbrahim Bey'in tabiri ile ilk defa olarak karşılaşmış bulundukları bir adamı Enver Paşa olarak kabul etmek çok safdillik olurdu. Filvaki yanındaki arkadaşları ve yüksek rütbeli zabitlere göre bunu anlamamak da kasıt vardı amma.. ne de olsa İbrahim Bey haklı idi.</p>

  <p class="normal">İşte nihayet hakikat meydana çıkmış ve Enver Paşa'nın hakiki Enver Paşa olduğu tahakkuk etmişti. Oldukça cahil bulunan İbrahim Bey buna da inanmıştı.</p>

  <p class="normal"><span class="idebold">Gelen Cevap Enver Paşa'nın Lehinde</span></p>

  <p class="normal">Nitekim mektup geldiği an İbrahim Bey derhal Enver Paşa'nın yanına gitti ve Paşa'ya müthiş bir iltifatla söze başladı. Öğle yemeğini beraber yemeğe davet etti.</p>

  <p class="normal">İşte ilk defadır ki Enver Paşa ile İbrahim Bey karşı karşıya birbirlerine karşı aldıkları suni vaziyetten ari olarak konuşuyorlardı.</p>

  <p class="normal">Enver Paşa tecrübeli bir politika adamı sıfatı ile bunu hiç anlamazlıktan geldi. Kendisi ile ilk konuştuğu gündeki vaziyette söze başladı. Buhara'nın dünkü ve bugünkü vaziyetlerini tetkik ederek fikirlerini açıkça söyledi ve nihayet dedi ki:</p>

  <p class="normal">- Burada mücadelemizin esasını, hedefini Buhara istiklali teşkil edecektir. Burada çıkacak bir hareket yakında Hive'de ve diğer şehirlere de ziyaret edecektir. İşte o zaman Rusların buralarda tutunması müşkül olacaktır.</p>

  <p class="normal">İbrahim Bey, Enver Paşa'yı dinledikten sonra ne yapacağını şaşırdı. Çünkü Enver Paşa'nın fikirleri tamamen Basmacıların yahut Cedidlerin fikri idi. Esasen bir güne kadar cereyan eden hadiselerde Basmacıların Enver Paşa'ya taraftar oldukları anlaşılmıştı.</p>

  <p class="normal">Şimdi İbrahim Bey ne yapacaktı? Bu oldukça mühim ve hayli müşkül bir mesele idi. Enver Paşa'nın Cedidlerle tamamen aynı kafada oldukları muhakkaktı. İbrahim Bey de Cedidlere düşmandı. Hâlbuki Emir tarafından gelen mektupta Enver Paşa ile birlikte hareket etmesi de bildiriliyordu.</p>

  <p class="normal">Bu takdirde Enver Paşa'nın muvaffakiyeti kendisini zayıflatmaz mıydı? Enver Paşa gibi Türkiye'de bulunmuş ve genç Türklerin başında yüksek bir mevki sahibi olarak başkumandanlığa kadar çıkmış ve Abdülhamit gibi 33 yıllık bir sultan ve bir halifeyi tahtından indirmiş olan Enver Paşa muvaffak olduktan sonra Emir'i atmaz mıydı? Bundan kolay bir iş olamazdı. Amma.. Bugünkü vaziyette denize düşen yılana sarılırdı. İbrahim Bey çok düşünmek istediği zaman nargilesini doldurturdu.</p>

  <p class="normal">Yemekten sonra Enver Paşa ile konuşurken:</p>

  <p class="normal">-Paşa.. dedi. Müsaade ederseniz şöyle karşılıklı birer nargile dolduralım.</p>

  <p class="normal">Enver Paşa nargile içmezdi. İbrahim Bey'e :</p>

  <p class="normal">-Siz nasıl isterseniz yapınız. Ben içmem dedi. Bundan sonra İbrahim Bey nargilesini tokurdata tokurdata düşünmeğe başladı. Filvaki Enver Paşa ile şundan bundan konuşuyorlardı amma.. Aklı fikri hep ne yapacağında idi. Ne karar vereceğini de şaşırmıştı. Düşünüyor, taşınıyor, fakat bir türlü karar veremiyordu.</p>

  <p class="normal">Kendi kendisine:</p>

  <p class="normal">-Bakalım.. Dedi. Hele birkaç gün geçsin.</p>

  <p class="normal">Fakat bu birkaç gün zarfında Ali Rıza Bey kuvvetlerimin Kuktaş üstüne geleceğinden haberi yoktu. Mamafih Enver Paşa ile İbrahim Bey'in konuşmaları, öğle yemeğini beraber yemesi sonra keyifli keyifli nargile içmesi bir an içinde Buhara'ya yayılmıştı.</p>

  <p class="normal">Bu arada Ali Rıza Bey ile Osman Hoca da keyfiyeti duymuşlardı. Ama sebebini bilmiyorlar, kendilerinden zannediyorlardı.</p>

  <p class="normal">Ali Rıza Bey bu vaziyet karşısında ileri harekete devam edip etmemekte mütereddit kalmıştı.</p>

  <p class="normal">İbrahim Bey ikinci defa doldurtmuş olduğu nargilesini tokurdatıyorken Enver Paşa'nın sözlerini dinliyor, bir taraftan da Emir'in vermiş olduğu emri düşünüyordu. İşte bütün zekâsı, mahareti şu dakikada belli olacaktı.</p>

  <p class="normal">Enver Paşa ister istemez başında kalmıştı. Onu başından defetmek lazımdı. Fakat nasıl?</p>

  <p class="normal">Öyle bir manevra yapmak icap ediyordu ki.. Ne Emir'i kızdırsın ve ne de Enver Paşa'yı kendisine düşman etsin.</p>

  <p class="normal">Enver Paşa Buhara'nın istiklaline ait fikirlerini söylerken İbrahim Bey sanki bir hayal içinde yüzüyordu. Eğer dikkatlice yüzüne ve gözlerine bakılsa neler düşündüğünü anlamak içten bile değildi.</p>

  <p class="normal">İbrahim Bey'in muhakemesi hep aynı noktada toplanıyor ve bir türlü kendisini feda edemiyordu. Hatta bir aralık kızıyor:</p>

  <p class="normal">- Uzaklardan gelmiş bir adama ne diye teslim olayım. Diyor. Sonra ilave ediyordu:</p>

  <p class="normal">- Muvaffak olursa kendi elimle düşmanıma teslim olacağım.</p>

  <p class="normal">Nihayet İbrahim Bey konuşurken düşüne düşüne planlarını yaptı. İbrahim Bey taraftarlarından daha doğrusu emir isteyenlerden Şan Sultan vardı. Filvaki Basmacılardan olan Şan Sultan zeki bir adam olduğu için İbrahim Beyle de iyi geçiniyor ve onun da gönlünü hoş ediyordu. Daha doğrusu hatırını sayar görünüyordu.</p>

  <p class="normal">İbrahim Bey, Enver Paşa'yı bir kolayını bulup Şan Sultan'ın başına yollamaya karar verdi. Bu, çok yerinde ve çok güzel bir iş olacaktı.</p>

  <p class="normal">Evvela kendi vaziyeti mükemmelen kurtulacaktı.</p>

  <p class="normal">Bundan başka Emir'i de gücendirmemiş olacaktı.</p>

  <p class="normal">Eğer Enver Paşa kazanırsa kendi menfaatine uygun bir vaziyet hâsıl olursa onunla da anlaşabilirdi. Enver Paşa kaybederse kendisi için hiçbir mesele yoktu.</p>

  <p class="normal">Bu nokta-i nazarını çok yerinde bir hareket buldu.</p>

  <p class="normal">Fakat şimdi Enver Paşa'yı başından nasıl atlatacaktı?</p>

  <p class="normal">Enver Paşa İbrahim Bey'in yanına geldi. Tam üç buçuk ayı geçmişti. Bu müddet zarfında şu ve bu kelimelerle Paşa'yı oyaladıktan sonra nihayet müspet cevap gelince atlatması ve yahut buna teşebbüs etmesi mühim bir hadise olacaktı.</p>

  <p class="normal">Enver Paşa'nın yanından ayrılıp evine gidince hep bunu düşündü. Nihayet kendisinin Şan Sultan'a giderek müzakere etmesi ve Enver Paşa'yı başına atması en kısa yoldu. Buna karar verdi. Gece yarısı atına atlar atlamaz beş kişilik maiyeti ile birlikte Şan Sultan'ın yanına gitti. Filvaki İbrahim Bey'in Şan Sultan'ın yanına gitmesi mühim bir hadise idi. Çünkü bu zata göre Şan Sultan ikinci derecede bir kumandan sayılırdı. İbrahim Bey bu rolü yapmakla hem kendisi için iyi bir propaganda yapmış oluyor ve bir taraftan da Enver Paşa işini halletmiş bulunuyordu.</p>

  <p class="normal">Bu hareketten hiç kimsenin haberi yoktu. Hatta karargâhtakiler bile İbrahim Bey'in nereye gittiğini bilmiyorlardı. Şan Sultan "Hisar" da idi.</p>

  <p class="normal">İki gün içinde gece gündüz demeden Şan Sultan'ın karargâhına yetişti. Şan Sultan hiç ümit etmediği bir zamanda İbrahim Bey'in ziyaretini fevkalade olarak karşıladı. Evvela gururu çok okşanmıştı. Böyle bir Bey kendi ayağına bir memleket işi için geliyordu. Bu az bir paye ve şeref değildi.</p>

  <p class="normal"><span class="idebold">Enver Paşa Karardan Çok Memnun Olmuştu</span></p>

  <p class="normal">Şan Sultan ile İbrahim Bey iki gün baş başa vererek konuştu. Müzakere ettiler, beraber yemek yediler. Nihayet kararlaştırdılar.</p>

  <p class="normal">-Enver Paşa'nın günün vaziyeti ve ehemmiyeti icabı olarak Şan Sultan'ın mıntıkasında bulunursa çok yerinde bir hareket idi. Esasen memleket müdafaası bakımından bundan başka çare yoktu.</p>

  <p class="normal">İbrahim Bey yine bütün kuvvetlerin başında ve Enver Paşa'dan gelecek emre göre hareket edecekti.</p>

  <p class="normal">Bu karara göre Enver Paşa'nın vakit kaybetmeden Şan Sultan'ın karargâhına gelmesi icap ediyordu. Esasen yanındaki zevat da Kuktaş'tan ayrılmak taraftarı idiler.</p>

  <p class="normal">İbrahim Bey burada Ali Rıza Bey ile Osman Hocanın fikirlerini de ilave etti.</p>

  <p class="normal">- Enver Paşa eğer Şan Sultan'ın yanına gelecek olursa bütün Basmacılar da Enver Paşa'nın peşinden ayrılmayacaklar. Fakat Kuktaş tabiye noktasının hiç de muvafık bir yeri değil. Karargâhı hiç olmazsa Hisar taraflarında yapmak lazım.</p>

  <p class="normal">Filvaki Ali Rıza Bey'in fikri böyle idi ama. Bu nokta-i nazara göre değil.</p>

  <p class="normal">İbrahim Bey güzel bir manevra ile Enver Paşa'yı Şan Sultan'ın başına göndereceğinden çok memnundu.</p>

  <p class="normal">Nitekim birkaç gün sonra Kuktaş'a gelince hemen Enver Paşa'nın yanına gitti. Ve vaziyeti kendi nokta-i nazarına göre anlatarak Paşa'nın derhal hareket etmesi icap ettiğini de ilave etti.</p>

  <p class="normal">Enver Paşa üç buçuk aydır Kuktaş'ta hapis gibi kaldığı için bu yeni karardan memnundu.</p>

  <p class="normal">Derhal arkadaşların sordu. İbrahim Bey:</p>

  <p class="normal">- Onların hepsi serbesttir efendim, dedi. Tabii zatıâlinizle birlikte gidecekler.</p>

  <p class="normal">Bir kısmı da Şan Sultan'ın yanına gitmişlerdir bile..</p>

  <p class="normal">Filhakika iki gün sonra Enver Paşa yanında yaveri ve diğer zevat ile beraber Şan Sultan'ın karargâhına hareket ettiler.</p>

  <p class="normal">Çok akıllı, münevver bir zat olan Şan Sultan Enver Paşa'yı öyle bir karşıladı ki.. Görenler Buhara'yı fetheden kumandan geliyor zannederlerdi. Enver Paşa üç buçuk aylık göz hapsinden sonra böyle birdenbire hürriyete kavuşmaktan ve üstelikte müthiş bir hüsnü kabul görmesinden fevkalade sevindi.</p>

  <p class="normal">Dünyaya ikinci defa geldiğini söylüyor ve:</p>

  <p class="normal">- Bütün kuvvetim, enerjim yerine geldi. Artık öyle kolay kolay kendi ayağımla teslim olmam, diyor ve ilave ediyordu:</p>

  <p class="normal">- Cahil adam, bizi tam üç buçuk ay mahvetti.</p>

  <p class="normal">Şan Sultan Enver Paşa'ya ayrı bir daire hazırlatmıştı. Bu dairede yaveri ile diğer zevat da bulunuyordu.</p>

  <p class="normal">Paşa'nın maiyeti ve askerler de buraya yakın yerleşmişlerdi.</p>

  <p class="normal">Enver Paşa Şan Sultan ile karşı karşıya oturmuşlar konuşuyorlardı.</p>

  <p class="normal">Şan Sultan; Enver Paşa'nın gelmiş olmasından mütevellit sevincini açıkça gösteriyor:</p>

  <p class="normal">- Buraya teşrifinizle memnun olduğumu bilmem ki size nasıl ispat edeyim. Biz burada şimdiye kadar yaptığımız hareketlerde maalesef tam bir teşkilat ve bağlılık olmadığı için istediğimiz gibi muvaffak olamadım.</p>

  <p class="normal">İlk günlerde idi. Ruslar Buhara'yı işgal ederken biz burada Kızılordu'ya karşı biraz toplanmıştık. Bir kaç günlük faaliyet sonunda çok büyük muvaffakiyetler elde ettik. Bu vaziyetten korkan, endişe eden Rus Kızılordu'suna mensup bir adam bir gün buraya geldi. Kendisinin bir casus olduğunu anlamakta gecikmedim.</p>

  <p class="normal">Casus diyordu ki:</p>

  <p class="normal">-Ey Müslüman Türkler.. Bu gün sizin için en büyük refah yolu Ruslarla tam manası ile anlaşmaktır. Çünkü buradan Ruslar gidecek olursa onun yerine siz başlı başına bulunamayacaksınız. İster istemez bir idare altına, resmen siyaseten olmasa bile iktisaden girmiş olacaksınız. Burada Rusların yerine gelecek İngilizlerdir.</p>

  <p class="normal">O takdirde daha büyük bir felakete uğramış olacaksınız. Bana göre sizin gibi memleketini seven adamların yapacağı iş hemen Ruslarla anlaşmaktır.</p>

  <p class="normal">Enver Paşa bu sözler bitince güldü ve:</p>

  <p class="normal">- Ondan sonra tabii Ruslarla anlaştınız ve onların idaresi altına girdiniz değil mi?</p>

  <p class="normal">Şan Sultan, Paşa'nın bu şaka sözlerine karşı:</p>

  <p class="normal">- Evet. Onların sözlerini dinlemedik. Onlar da bizim karşımıza başka türlü çıkmağa karar verdiler, çok geçmeden Yedisu eyaleti de bir Rus komisyonu girdiğini haber aldık. Bu komisyon efradı sözde propaganda yapmak ve Türkistan'daki milletlerin arasına nifak sokmak istiyorlardı. Kırgızlar ve diğer milletler arasında propaganda yaptılar ve bunun arkasından binlerce müjiki<sup class="calibre2"><a href="../Text/enver_pasa_split_059.html#footnote-256-55" id="footnote-256-55-backlink">[55]</a></sup> de memlekete soktular.</p>

  <p class="normal">Ben biraz bu kabil meseleleri anlayan bir adamım. Evvelce de buralarda Çarın göndermiş olduğu adamlar ve onların kurmuş olduğu çiftlikler vardı. Kulak ismi verilen bu adamların burada yapmadıkları kalmadı. Onlar gittikten sonra biz hürriyete kavuşmadık. Bu takdirde kim olursa olsun bizim için bir değil mi?</p>

  <p class="normal">Enver Paşa yine güldü ve:</p>

  <p class="normal">- Başka türlü olmasına da imkân yok. Bolşeviklerin mahiyeti de malum. Gayet tabi olarak Çarın idaresi ve yaratmış olduğu memleketlerin üzerinde yeni bir devlet kurmak maksadı ile onun sahip olduğu memleketlere hâkim olmak istiyorlar.</p>

  <p class="normal">Bunun için güzel sözlere lüzum var. Güzel sözler söylemiyorlar. Dediğiniz gibi iş başka söz başka. Ben daha evvelki işleri bilmiyorum. Yalnız Zinovyef'in Bakü kongresinde söylemiş olduğu sözler kulağımda hâlâ çınlıyor.</p>

  <p class="normal">Bu zat Bakü'de Şark Milletleri Komünistlerinin Kongre-sinde Buharalı ve diğer Türkistanlı murahhaslar söze başlayınca:</p>

  <p class="normal">- Biz burada diplomasi istemiyoruz. Diye bağırmıştı. Evet diplomasi istemiyoruz.</p>

  <p class="normal">Şan Sultan Enver Paşa'nın tekrar ettiği bu sözlerini de tekrarladı:</p>

  <p class="normal">- Diplomasi istemiyoruz. İlk defa duyduğum yeni bir Bolşevik âdeti...</p>

  <p class="normal">Bundan sonra birkaç dakika meclise sükût bastı.</p>

  <p class="normal">Enver Paşa'nın gür sesi bu meclisin sessizliğini dağıttı.</p>

  <p class="normal">- Sovyetler ve onların başlarında bulunan adamlar artık Türkistanla oynayamazlar ve burada istediklerini yaptıra-mazlar. Onların karşısında biz de diplomasi yapacak değiliz. Fakat demir yumruklarla onlara cevap vereceğiz. Bu suretle Türkistan'da da temizlik tamam olacak.</p>

  <p class="normal">Şan Sultan birkaç dakika bu sözlere cevap vermedi. Sonra:</p>

  <p class="normal">- Bu civarda Duşanbe'de birkaç Rus kaldı. Filvaki Ali Rıza Bey'in kuvvetleri ona layık olan cevabı verdiler amma.. Hâlâ birkaç tanesi duruyor. Onların artık burada yaşamayacaklarını kendilerine bildirmek lazım.</p>

  <p class="normal">Enver Paşa, Şan Sultan'ın sözlerini dinlerken uzun müddetten beri bulunduğu bu mıntıkadaki hürriyet kahra-manlarını hatırlıyordu.</p>

  <p class="normal">Bunlar parça parça etrafa dağılmışlardı. Aralarındaki birliği temin etmek şimdiye kadar mümkün olmamıştı. Şan Sultan gibi bütün hürriyet kahramanları da Enver Paşa'ya azami derecede itimat edecek olurlarsa bu birlik kolaylıkla temin edilebilirdi.</p>

  <p class="normal">Enver Paşa, Şan Sultan'ın askerlerini öğrendi. Bunlar iki bin kadar Tacik'ten ibaretti. Fakat bu yerlerin yetiştirdiği insanlar olduğu Ruslara karşı istedikleri gibi meydan okuyorlardı.</p>

  <p class="normal">Enver Paşa en kısa yoldan harekete geçmek icap ettiğini biliyordu. Fakat oldukça kuvvetli bir gruba malik olan İbrahim Bey'i elden çıkarmak da istemiyordu.</p>

  <p class="normal">Bunu ele geçirmek için en kısa yol Buhara Emir'i olup Afganistan'a gitmiş olan Emir Âlim Han da emir getirmekti. Bunu yapmak için emir ile konuşmak icap ediyordu.</p>

  <p class="normal">Tabii Enver Paşa bu iş için kendisi gidemezdi. Fakat en emin olan bir adamı göndermek lazımdı. Bu maksatla yaveri Muhittin Bey'i Afganistan'a göndermeğe karar verdi. Muhittin Bey aynı zamanda imkân bulursa Kabil'e de gidecek ve Afgan Hükümeti ile temasa da geçecekti.</p>

  <p class="normal">Muhittin Bey giderken yolda Duşanbe'den geçmeğe mecburdu. Bu sebepten Ali Rıza Bey; Osman Hoca ve Hacı Sami ile görüşecek Ruslardan alınan iki yüz elli silahın Enver Paşa'ya gönderilmesini temin edecekti.</p>

  <p class="normal">Çünkü Şan Sultan askerin bulunacağını söylüyor, fakat silah olmadığını tekrarlıyordu.</p>

  <p class="normal">Bu çok doğru idi. Buradaki asker için evvela silah ve cephane temini meselesi vardı. Bu kolay bir iş değildi. Bunun temini için en kısa yol İngilizlerle temas etmekti. Bu da ancak Afgan yolu üzerinden yapılabilirdi.</p>

  <p class="normal">Muhittin Bey buradan Fergana vadisine de uğrayacak ve orada bulunan Hamdam ve Açil Beylerle de görüşecekti. Esasen daha evvel Halil Bey buraları dolaşmış. Enver Paşa için lazım gelen propagandayı yapmıştı.</p>

  <p class="normal">Bu mıntıka da Enver Paşa için tamamen hazırlanmıştı.</p>

  <p class="normal">Bu yerlerden başka Hive taraflarına da giden Basmacılar oradaki halkı da Ruslar aleyhine kışkırtmağa başlamışlardı.</p>

  <p class="normal">Bu vaziyete göre bütün Buhara Hive ayaklanmağa hazır vaziyette bir baş bekliyordu.</p>

  <p class="normal">Hepsinin de fikri Hürriyet olduğu için toplamak kolaydı.</p>

  <p class="normal"><span class="idebold">Enver Paşa Kâğıtlara Bakınca Güldü</span></p>

  <p class="normal">Enver Paşa bir taraftan bu harekete geçerken diğer taraftan Duşanbe'ye doğru bir haber geldi. Ve bir gün Şan Sultan'ın yanına gelen bir adam bir tomar kâğıdı Şan Sultan'a bıraktı.</p>

  <p class="normal">Bu kâğıtlar Türkistan'da, Buhara'da Rus tayyareleri tarafından atılmıştı ve içinde Enver Paşa'yı kastederek birçok cümleler vardı.</p>

  <p class="normal">Fakat Enver Paşa daha evvel bu kâğıtları karşılamış vaziyette idi. Halkın fazla taassubunu bildiği için beş vakit namazını bırakmıyor, her vesile ile kelime-i şahadeti tekrarlıyor ve ağzından besmelesiz laf çıkmıyor ve işe başlamıyordu.</p>

  <p class="normal">Rusların tayyareden attıkları kâğıdı okuyanların hepsi buna gülüyorlardı. Çünkü Ruslar bu kâğıtta:</p>

  <p class="normal">- Uzak memleketlerden gelen bir adamın memleketimizi karıştırdığını görüyoruz. Bu vatan bizimdir.</p>

  <p class="normal">Ölürsek de kalırsak da bizim içimizden çıkacak bir kahraman bizi idare edecektir. Yoksa başka memlekette çalışmış ve batırmış ve dinsizleşmiş bir adam değil..</p>

  <p class="normal">Enver Paşa da bu kâğıtları görünce güldü. Güldü ama sinek ufak mide bulandırır derler. Paşa bu kâğıtların yaptığı tesiri anlamak merakına düştü.</p>

  <p class="normal">Şan Sultan kâğıtlara bakıyor, gülüyor ve bütün Türkistan'da da aynı şekilde karşılanacağını ve bir kahkahadan fazla alaka toplayamayacağına kâni oluyordu.</p>

  <p class="normal">Nitekim onun dediği doğru idi.</p>

  <p class="normal">Türkistanlılar şahsi menfaatler müstesna, Paşa'ya bir Mesih gibi bakıyorlardı. Lakin iş yapmak için silah ve cephane olsa idi.</p>

  <p class="normal"><span class="idebold">Enver Paşa Ruslara Mücadeleye Girişti</span></p>

  <p class="normal">18 İkincikanun [Kasım] 1922'de Enver Paşa Ruslara karşı ilk defa olarak resmen mücadeleye girişti.</p>

  <p class="normal">Hazırlıkları tamam olmuştu. Şan Sultan'ın yanında bulunuyordu. Ayrıca yerlilerden birçok kabile reisleri olan mollalar da vardı. Enver Paşa'nın muharebeye gidişi hakikaten görülecek manzara idi.</p>

  <p class="normal">Paşa'nın askerleri yerli kıyafetlerle süslenmişler ve omuzlarında en güzel Rus filintaları olduğu halde meydana çıkmışlardı. Buradaki askerler de diğer memleketlerde bulunmayan bir şey de vardı. Bu da matara idi.</p>

  <p class="normal">Matara deyince aklınıza gelen aşağı yukarı bir kilo su alan bir kaptır. Hâlbuki bu boynuza benzeyen uzun ve deriden bir su kabı idi. Enver Paşa'da matara yerine böyle bir şey almaya mecbur olmuştu.</p>

  <p class="normal">Arkasında filintası da[Kısa namlulu tüfek] bulunuyordu. Elbisesi gayet basit olup üstünde koca bir kürk vardı.</p>

  <p class="normal">Askerler hepsi uzun boylu ve kabadayı tipli adamlardı.</p>

  <p class="normal">Esmer, kara kaşlı, kara gözlü, Türk ırkının en güzel erkekleri denecek kadar ve yakışıklı idiler. Hepsi güler yüzlü ve dostça konuşurken en samimi ve çok temiz kalpli, yardımı seven insan idiler.</p>

  <p class="normal">Bunları gören bir harp eri değil, kuş, öldürmeği bile istemeyen insan olduklarını anlarlardı. Fakat artık onların da esarete tahammülü kalmadığı için hepsi birer aslan olmuşlardı.</p>

  <p class="normal">Dağda gezerken gürleyen sesleri hakikaten insanları korkutacak kadar kuvvetli idi. Enver Paşa'nın bulunduğu yer dağlık idi. Hedefi Duşanbe'ye doğru gidiyordu.</p>

  <p class="normal">Yol uğrağı olan dağdan geçerken ilk defa olarak askeri bir vaziyet almıştı. O gün askerler gidiyor, kendisi de yanındaki adamlarla dağın yan yolundan aşağı iniyordu</p>

  <p class="normal">Burada güzel ağaçların gölgelediği yolda Enver Paşa hakikaten çok şendi. Çünkü ne İbrahim Bey'in münasebetli sözü, ne de şu ve bu gibi dedikodu vardı. İşte nihayet muradına ermiş ve harp yoluna düşmüştü.</p>

  <p class="normal">-Asker harpte gerek... diyordu. Oturmak bize yakışmıyor.</p>

  <p class="normal">Öğleye kadar böylece yürüdüler. İlerlediler, öğleüstü idi. Yolun aşağısında büyük bir kaynak başında oturmuşlar, yemek yiyorlardı.</p>

  <p class="normal">Sabahtan beri oldukça güzel giden hava yavaş yavaş bulutlanmıştı. Acı bir soğuk esiyordu.</p>

  <p class="normal">Mamafih askerlerin hepsi kalın giyinmiş oldukları için, hiçbir taraftan korku yoktu. Enver Paşa yanında Şan Sultan olduğu halde gözlerini havaya dikmişti. İkisi de susmuşlardı.</p>

  <p class="normal">Şan Sultan bu sükûtu bozdu:</p>

  <p class="normal">- Hava böyle giderse felaket diyordu.</p>

  <p class="normal">Filhakika öyle idi. Bu Pamir eteklerinde hava birdenbire soğursa hareket imkânı olmaz, bütün sefer durur ve ilkbaharı beklemekten başka çare kalmazdı.</p>

  <p class="normal">Tam bu sırda birdenbire şimşek çaktı ve gök gürledi.</p>

  <p class="normal">Şan Sultan ağzı açık:</p>

  <p class="normal">- Allah Allah ...diyordu. Kışın buralarda şimşek çaktığını da ilk defa görüyorum. Galiba başımıza inecek yıldırım geçip gitti:</p>

  <p class="normal">Biraz sonra yola çıkan Paşa ile Şan Sultan ve asker soğuktan büzülmüştüler. Enver Paşa ikide birde elini beygirin boynuna sürüyor ve onu okşarken sıcak vücudundan sanki oyalanıyordu.</p>

  <p class="normal"><span class="idebold">Enver Paşa'nın Gözleri Dolmuştu, Haykırdı</span></p>

  <p class="normal">Şan Sultan'ın yarım saat kadar devam eden uzun ve heyecanlı sözleri bütün halkı adeta mest etmişti. Herkes gözlerini Enver Paşa'ya dikmiş bakıyordu. Bu arada kapılar açılıp kapandı. Çayhaneye mütemadiyen kalabalık geliyor. Bir aralık öyle oldu ki, bütün çayhane hınca hınç doldu. Oturacak değil, ayakta duracak yer yoktu.</p>

  <p class="normal">Şan Sultan'ın sözlerinden sonra ihtiyar zat yine söze başladı:</p>

  <p class="normal">- Demek dedi. Yetim kalan torunumun intikamını alacaksın. Yaşa eğer ihtiyar olmasaydım tüfek taşıyacak kadar takatim olsaydı şu dakikada ufak tarlayı bırakır ve senin yanına koşardım. Ne çare ki...</p>

  <p class="normal">İhtiyar sözlerini tamamlamadan sağdan soldan sorgular başladı.</p>

  <p class="normal">- Sizinle beraber mücadeleye girmek için ne yapmalıyım?</p>

  <p class="normal">- Ben üç aydan beri çoluk çocuğumdan uzak yaşıyorum. Çünkü yurdumuzu Bolşevikler aldılar.</p>

  <p class="normal">- Ben dokuz aylık gebe olan karımı bırakıp kaçtım.</p>

  <p class="normal">Sağdan soldan öyle sözler yükseliyordu ki hepsi de derdini dökmeğe çalışıyor ve Enver Paşa ile birlikte mücadeleye atılmanın şartlarını soruyorlardı.</p>

  <p class="normal">Enver Paşa bu sözleri dinlerken gözleri dolmuştu. Nihayet sabredemedi.</p>

  <p class="normal">- Arkadaşlar dedi. Bizimle beraber gelmek isteyen herkese kollarımız açıktır.</p>

  <p class="normal">Enver Paşa'nın sözleri üzerine müthiş bir alkış ve:</p>

  <p class="normal">- Beni de yazın. Beni de yazın sözleri yükseldi.</p>

  <p class="normal">Bu arada genç, fakat güzel giyinmiş bir zat kapıdan girmişti. Onu görenler yol açtılar. Bu zat en önde Enver Paşa'nın yanına kadar geldi ve:</p>

  <p class="normal">-Bendeniz dedi. Köyün muallimiyim. Şurada kapıdan gelinceye kadar duymuş olduğum sözleri birdenbire beni teshir[büyülemek] etti. Arkadaşlarımı heyecanlandırmak suretiyle yaptığımız bu teşebbüste muvaffakiyetler dilerim.</p>

  <p class="normal">Enver Paşa bu sözlere hiçbir şey söylemedi yalnız delikanlının yanındakilere baktı.</p>

  <p class="normal">- Madem ki muallimsiniz dedi. Şimal Türklerinin büyük şairi Abdullah Tokay'ın<sup class="calibre2"><a href="../Text/enver_pasa_split_060.html#footnote-256-56" id="footnote-256-56-backlink">[56]</a></sup> sözlerini gayet iyi bilirsiniz. Mısraları aklımda değil, fakat şu mealde bir sözü vardır.</p>

  <p class="normal">Dünyada en büyük zevk ve en büyük güzellik milletimde ve yurdumdadır. Ona hizmet ederken hakiki aşkı ve hakiki zevki buluyorum. Çünkü millete, yurda hizmet ederken aşk bulunur.</p>

  <p class="normal">Genç muallim birdenbire heyecanlandı.</p>

  <p class="normal">- Evet, dedi. O mısraları gayet iyi biliriz.</p>

  <p class="normal">Muallim sonra sözlerini 1916'daki inkılâba intikal ettirerek Enver Paşa'ya tarihi vakaları anlattı ve Türkistan'daki de birer birer saydı.</p>

  <p class="normal">Enver Paşa bu sözlerden hakikaten öğrenemediği hadiselere de vakıf oluyordu.</p>

  <p class="normal">Şan Sultan Enver Paşa'ya bir şeyler söylemek istiyordu.</p>

  <p class="normal">-Bir dakika. Dedi. Sizinle konuşmak istiyorum.</p>

  <p class="normal">Sonra çayhanenin kenarına çekilen bu iki baş sözlerini bitirdiler.</p>

  <p class="normal">Şan Sultan yüksek sesle söze başladı.</p>

  <p class="normal">-Arkadaşlarım dedi. Bizimle gelmek isteyen arkadaşların isimlerini yazacağım. Şimdi silahı olanlar evvela kaydedilecektir. Çünkü bu gün ancak elimizde fazla olarak az silah vardır. Bunları da arkadaşlara dağıtacağız.</p>

  <p class="normal">Bu sözler çayhaneyi yerinden sarstı. Eve koşanlar çabuk geliyor ve:</p>

  <p class="normal">- Beni de yaz. Beni de..diye bağırıyor,sonra:</p>

  <p class="normal">- Ne zaman hareket edeceğiz? Aman kardeşim, beyim..Bana haber vermeği unutma.Çünkü eve gidip azığımı yaptıracağım.diyordu.</p>

  <p class="normal">-Yarın akşam hareket edeceğiz.</p>

  <p class="normal">Enver Paşa halkın gösterdiği bu tehalük karşısına hayran olmuştu. Uzun müddetten beri Çarlığın esareti altında bulunan ve hürriyeti unutmuş telakki edenlere tam bir cevap teşkil eden bu hareket karşısında takdirden başka elden ne gelir? Esasen ben yalnız burada değil memleketin her tarafında da böyle idi.</p>

  <p class="normal">Her tarafta hürriyet hareketi vardı.</p>

  <p class="normal">Bu esnada epeyce ilerlemişlerdi. Yüksek bir kayabaşında idiler. Enver Paşa uzaklardaki manzaraya baktı. Burası öyle uzun ve anlaşılmaz dağlar, kayalıklardı ki.. Burada harp etmek için en müthiş vesaite malik olmak bile kâfi gelmezdi.</p>

  <p class="normal">Mamafih bütün Basmacılar da memnundu. Biraz da kızışmak için olacak hepsi birer yanık türkü tutturmuşlardı.</p>

  <p class="normal"><span class="idebold">Enver Paşa Çayhanede Etrafını Dinliyordu</span></p>

  <p class="normal">Yol uzadıkça uzuyordu. Bu ormanlıktan çıktıktan sonra uçsuz bucaksız bir stepe girmişlerdi.</p>

  <p class="normal">Bodur çalıların arasından geçiyorlar ve yolu tamamlamak için uğraşıyorlardı.</p>

  <p class="normal">Nihayet ortalık yavaş yavaş kararmaya başladı. Bu esnada uzaktan bir köy göründü. İki yamacın arasında kurulan köy ufak bir yerdi. Böyle bir kalabalığı gören köylüler hayretle gelenlere bakıyorlar ve kim olduklarını sanki anlamaya çalışıyorlardı.</p>

  <p class="normal">Çünkü son zamanlarda öyle gelip geçen vardı ki...</p>

  <p class="normal">Köylüler de gelenlerin dost mu, düşman mı olduğunu anlayamıyorlardı.</p>

  <p class="normal">Enver Paşa, Şan Sultan ve yanındaki mollalarla birlikte köyün ortasına doğru ilerlediler. Ve büyük bir çayhane önünde durdular, beygirlerinden atladılar.</p>

  <p class="normal">Burası oldukça büyük bir yerdi. Akşam olduğu için birçok insanlar da toplanmışlardı.</p>

  <p class="normal">Askerler de diğer çayhanelere dağılmış oldukları için hepsi emin bir şekilde rahatlarına baktılar.</p>

  <p class="normal">Bu köyde Rus yoktu. Şimdiye kadar olan işlerde de Rus tazyiki ve tesiri görülmemişti.</p>

  <p class="normal">Köylüler böyle bir köşede, yabancı gözünden uzak bir şekilde yaşadıkları için memnun, Allahlarına şükrediyorlar ve işleri ile güçleri ile meşgul oluyorlardı.</p>

  <p class="normal">Akşam iyice basmıştı. Çayhanede oturacak yer kalmamıştı. Masalar, sıralar tamamen dolmuştu. Ekseriyeti köylüler teşkil ettiği için Enver Paşa böyle bir yere gelmiş olduğuna da memnundu. Çünkü onlarla temas ederek fikirlerini anlamak için iyi bir fırsat bulmuş olacaktı.</p>

  <p class="normal">Çaylardan sonra birer nargile içmek burada adetti. Enver Paşa da son günlerde bu âdete iyice alışmış gibi idi. Daha doğrusu nargile tiryakisi olmaya başlamıştı bile. Oda diğer arkadaşları gibi bir nargile doldurttu.</p>

  <p class="normal">Enver Paşa ile Şan Sultan ve diğer adamları biraz kelli felli gören köylüler etraflarına toplaşarak yeni haber soruyorlardı.</p>

  <p class="normal">- Yeni haber ne var?</p>

  <p class="normal">Yeni haberden maksat tabii Bolşeviklerdi.</p>

  <p class="normal">- Bolşevikler ne yapıyorlar?</p>

  <p class="normal">Enver Paşa sağdan soldan yükselen bu suallere hiçbir şey söylemedi. Yalnız köşede nargilesini çeken ihtiyar bir köylü zayıf parmaklarını masanın tahtalarına vurarak asabi asabi söylendi.:</p>

  <p class="normal">- Eskiden çarlar vardı. Kurtulduk derken.</p>

  <p class="normal">Ufak bir tarlam ve bir de keçim var ihtiyar ninen ile bir de torunum yanımda. Üçümüz geçinmek için çalışıp çabalıyoruz. Bir lokma ekmeğimizi sulh içinde yemek en büyük arzumuzdur. Fakat bugün memlekette tam bir sükûn kalmadı. Bir lokma ekmeği, yarın yiyip yiyemeyeceğimizi bilmiyoruz. Bilmem bu gidişe bizim tarla tehlikede? Acaba evimiz durabilecek mi?</p>

  <p class="normal">Yarın evimizin cayır cayır yanmayacağını kim temin eder?</p>

  <p class="normal">Çünkü memlekette baş yok. Fakat şu günlerde kulağımıza bir havadis geldi. Enver Paşa ismindeki Türk kumandanı Buhara'ya gelmiş. Oradan da Ruslara karşı mücadele açacakmış?</p>

  <p class="normal">İnşallah muvaffak olur.</p>

  <p class="normal">İhtiyar köylü bunları söyledikten sonra nargilesini çekti. Sonra tabakasındaki tütünü Enver Paşa'ya uzattı.</p>

  <p class="normal">Enver Paşa güldü:</p>

  <p class="normal">- Nargilem iyi çekiyor.</p>

  <p class="normal">Enver Paşa bu sözü söyleyerek mevzuyu değiştirmek istiyordu.</p>

  <p class="normal">Fakat Şan Sultan söze karıştı. Çok heyecanlı idi. Ayağa kalkarak dedi ki:</p>

  <p class="normal">-Arkadaşlar hemşeriler aramızda bulunan zat şu ihtiyar dedenin büyük bir iştiyakla bahsettiği Enver Paşa'dır. Uzun yollardan kalkarak yurdumuza gelen Enver Paşa bize yeni çalışma yollarını gösterecek. İnşallah bizi hürriyete kavuşturacaktır. Günün birinde inşallah muvaffak olursak o zaman hepiniz: Enver Paşa da bizim köyde yatmıştı diye öğünebilirsiniz.</p>

  <p class="normal">Şan Sultan'ın bu sözleri Enver Paşa'yı da heyecanlandırmıştı. Uzak illerden gelerek kervan bile geçmeyen bu köyde duyduğu bu sözler bilhassa ihtiyar bir zatın ağzından olması kendisini çok memnun etmişti.</p>

  <p class="normal">Söz söylemek istedi. Fakat bu biraz zor olacaktı. Çünkü tercümeye ihtiyaç vardı.</p>

  <p class="normal">Fakat Şan Sultan sözlerini kesmedi. Ve şöylece devam etti.</p>

  <p class="normal">- Duşanbe'de, Fergana'da ve hatta Cenevre'de bile arkadaşlarımız vardır. İnşallah hürriyetimize kavuşacağız.</p>

  <p class="normal"><span class="idebold">İki Yüz Kadar Gönüllü Asker Kaydedilmişti</span></p>

  <p class="normal">Enver Paşa'nın harekete geçtiği tarihlere tesadüf eden zamanlarda Taşkent, Hokna, Semerkant'ta da Ruslara karşı başlayan kıyam hareketi gün geçtikçe ilerliyor ve hududunu genişletiyordu.</p>

  <p class="normal">Ruslar bunlara karşı artık hareket etmek mecburiyetinde kalmışlardı. Derhal kendi hudutları içinde bulunan mıntıkada umumi bir asker toplamaya karar verdiler. Ondokuz yaşından itibaren kırküç yaşına kadar olan bütün erkekleri silah altına davet ettiler.</p>

  <p class="normal">Bu davet ile eskisi gibi kâfi miktarda asker toplayabilecek-lerini zannediyorlardı.</p>

  <p class="normal">Fakat bu askeri davete o zamana kadar olduğu gibi mecburi hizmet süsü vermeği de muvafık gördüler. Çünkü Harbe! deyince kimsenin gelmeyeceğine emin idiler. İşte bu emir Enver Paşa'nın bulunduğu köye kadar gelmişti.</p>

  <p class="normal">Genç muallim Rusların asker toplaması hakkındaki emri okudu ve:</p>

  <p class="normal">- Görüyorsunuz ya.. dedi. Ruslar bizi ne kadar ahmak sanıyorlar. Asker toplayarak kardeşi kardeşe öldürteceklerini söylemiyorlar. Fakat şimdiye kadar biz kâfi miktarda Rusların hesabına çalıştık.</p>

  <p class="normal">Bizi alakadar etmeyen yerlerde, Avrupa'da çarpıştık. Bundan sonra böyle bir şey olacağına pek kâni değilim.</p>

  <p class="normal">Muallim bundan sonra Enver Paşa'ya döndü ve dedi ki:</p>

  <p class="normal">- İnkılabın ilk yıllarını çok iyi hatırlıyorum. 1916'daki bu müthiş değişiklikte Ruslar Türkistan'ı elden kaçırmamak için bu taraflara birçok asker göndermişlerdi. Bunların başında da bu kumandan vardı.</p>

  <p class="normal">Kumandan buraya geldi. Ve garip bir tesadüf sizin bulunduğunuz çayhaneye gelerek köyün ileri gelenlerini topladı. Bunlarla konuştu. Sonra çıkıp gitti. Burada temas ettiği adamlardan memnundu. Ve kendilerini taraftar zannederek ayrılıp gitmişti. Fakat o gider gitmez ilk yapılan iş ne oldu biliyor musunuz?</p>

  <p class="normal">Rusların döşediği telgraf hatlarını kesmek ve irtibatlarına mani olmak.</p>

  <p class="normal">Bunu gayet tabii bulmak lazım. Çünkü Rus çarlarının tazyikinden kurtulan Türkistanlılar artık hürriyetlerine kavuşacaklardı.</p>

  <p class="normal">Enver Paşa ile Şan Sultan ve arkadaşları o gece yarısına kadar köylülerle konuştular.</p>

  <p class="normal">Esasen iki yüze yakın da gönüllü kaydedilmişti.</p>

  <p class="normal">Enver Paşa ile Şan Saltanatlarını yaklaştırarak ilerliyorlardı.</p>

  <p class="normal">Duşanbe yakınlarında idiler.</p>

  <p class="normal">Şan Sultan bir aralık söze başladı:</p>

  <p class="normal">- Bugüne kadar henüz Kızılordu askerleri ile karşı karşıya gelmedik. Bakalım bunun sonu ne olacak?</p>

  <p class="normal">Enver Paşa güldü:</p>

  <p class="normal">- Acele etmeyelim.. dedi. O da olur. Yalnız temenni edelim ki karşı karşıya mertçe çıksınlar da. Arkadan vurmak siyasetini takip etmeseler.</p>

  <p class="normal">Muallimin söylemiş olduğu sözler de dikkat edilecek çok şeyler vardı. Ben kendi hesabıma bunların işlerine karşı çok tedbirli hareket etmek mecburiyetindeyim.</p>

  <p class="normal">Şan Sultan:</p>

  <p class="normal">- Evet.. dedi. Fakat bizim kaç haftadır yolda olduğumuzu çoktan duymuşlardır. Çünkü Rusların öyle kuvvetli casus teşkilatı vardır ki.. Burada, bir sessizlik içinde öksürseniz muhakkak surette Moskova'da duyulur. Rusların bize karşı bu kadar sessiz durması biraz da hayret uyandırdı.</p>

  <p class="normal">-Sessiz durdukları ne malum yarın öbür gün Duşanbe civarına gelince vaziyet tamamen anlaşılacaktır.</p>

  <p class="normal">- Askerlerimiz de memnun ve biraz da sabırsız. Çünkü hepsi uzun zamandan beri Ruslardan intikam almak için çırpınıyorlardı. Böyle yol üzerinde olunca tabii olarak heyecanlandılar ve sevindiler.</p>

  <p class="normal">- Yakında da şeytanların ayaklarını kırarlar.</p>

  <p class="normal">- Yalnız benim düşündüğüm diğer Basmacılardır. Bunlar kendilerine lazım olan silahları ve cephaneleri tamamen temin ettilerse Duşanbe'de çok çabuk muvaffak olacağız. Buna kanaatim vardır.</p>

  <p class="normal"><span class="idebold">Sözler Bitince Kumandan Emir Verdi</span></p>

  <p class="normal">Esasen diğer köylerdeki halk da böyle bir kıyama derhal iştirak ederler. Hele Tacik köylerine tesadüf edilirse çok harpçi olan Tacikler sayesinde bir kat daha muvaffakiyet vardır.</p>

  <p class="normal">Enver Paşa , İbrahim Bey yanından Şan Sultan ile görüştüğü güne ve nihayet Ruslara karşı harekete geçtiği zamana kadar Duşanbe'de birçok değişiklikler olmuştu. Kızılordu, Ali Rıza ve Osman Hocanın kuvvetlerine karşı çıkmış, Duşanbe'de birçok harpler olmuş, Ali Rıza Bey askerlerini çekmeğe mecbur kalmıştı.</p>

  <p class="normal">Mamafih kısa günün karı az olur, derler. Bu işte yine Basmacılar karlı çıkmıştı. Çünkü iki yüz elli silah sahibi olmuşlardı.</p>

  <p class="normal">O günlerde silahın bir tanesine yüzlerce lira verilse yine bulunamazdı. Çünkü eldeki fişekler, cephaneler kâmilen Rus fişeği olduğu için yabancı silahlara uymuyordu.</p>

  <p class="normal">Afganistan yolu ve hatta Şarki Türkistan yolu ile gelen diğer silahların ise cephanesi yoktu. Bundan çok sıkıntı çekildiği için Rus silahları tercih edilmekte idi.</p>

  <p class="normal">Duşanbe'nin Ruslar tarafından tekrar işgalinden sonra vaziyet çok değişmişti.</p>

  <p class="normal">Duşanbe'ye kuvvetli bir askeri müfreze gönderilmiş, kışlaya yerleştirilmiş, şehrin dört bir tarafına da nöbetçiler dikilmişti.</p>

  <p class="normal">Muntazam telefon hatları ile bu nöbetçiler merkeze bağlanmış ve buradan da Buhara'ya telefon hatları döşenmişti. Bütün bu hazırlıkların ve tedbirlerin Enver Paşa'ya karşı olduğunu tekrara lüzum yok.</p>

  <p class="normal">Enver Paşa Duşanbe'den gelen adamlar vasıtası ile bu hazırlıkları öğrenmişti.</p>

  <p class="normal">Yalnız son günlerde Ali Rıza Bey ve Osman Hoca ile tamamen irtibat temin edilememişti. Bu sebepten Enver Paşa'nın biraz canı sıkılıyordu.</p>

  <p class="normal">Mamafih elde mevcut askerlerle ve memleketin muhtelif taraflarındaki kıyam hareketi sayesinde Rusların çok taciz edileceği de muhakkak idi.</p>

  <p class="normal">- Basmacılar görünüyor mu?</p>

  <p class="normal">- Aman dikkat oğlum. Bu gece baskın yapmaları ihtimali varmış.</p>

  <p class="normal">Duşanbe garnizonunda bulunan Kızılordu kumandanı telefon elinde Duşanbe'ye iki saat mesafedeki tepede bulunan nöbetçilerle görüşüyordu.</p>

  <p class="normal">Gizli bir tertibat ile saklanan nöbetçiler kulübenin içinde mütemadiyen etrafı kontrol ediyorlar ve bir şey göremiyorlardı.</p>

  <p class="normal">Fakat hemen her dakika bu vaziyeti Duşanbe' deki kumandana bildirmekte gecikmiyorlardı.</p>

  <p class="normal">- Henüz hiçbir şey yok..</p>

  <p class="normal">Garnizondaki kumandan her telefon çaldıkça elini tahta masaya vuruyor ve:</p>

  <p class="normal">- İmkanı yok, diye bağırıyordu. Bu Basmacıların bugün buralarda olması muhakkak. Fakat nasıl olur da gözükmezler? Yoksa kenarda bucakta saklanmış olmasınlar; geceleyin bir baskın yapmasınlar?</p>

  <p class="normal">Öğle olmuştu. Kızılordu kumandanı öğle yemeğini bile odasında yemiş, dışarıya çıkmamıştı. Garnizonda tam bir sessizlik vardı. Aşağı yukarı inenler büyük bir vaka olacak imiş gibi korkarak ayaklarının uçlarına basıyorlar. Sanki karıncaları bile haberdar etmekten korkuyorlardı.</p>

  <p class="normal">Akşam olmuştu. Duşanbe üstüne karanlık basarken birdenbire telefon zilleri acı acı çaldı.</p>

  <p class="normal">Tahta masa başındaki Rus kumandan hemen ahizeye yapışınca haykırdı:</p>

  <p class="normal">- Ne.. göründüler mi? Tepe arkasında mı? Öncülerden haber var mı? Enver Paşa da mı varmış?</p>

  <p class="normal">Kumandan söylenen sözleri dinledikçe kızıyor, bağırıyor, haykırıyor ve arkasından da küfürleri yağdırıyordu.</p>

  <p class="normal">Nihayet sözler bitince kumandan emirleri verdi:</p>

  <p class="normal">- Ateşe başladınız mı? Ben söyleyinceye kadar bekleyiniz.</p>

  <p class="normal">- Onların hangi istikamete ilerlediğine dair güzelce rapor veriniz. Çağırın bana takım kumandanını.</p>

  <p class="normal">Bundan sonra takım kumandanına tam yarım saat süren emir verdi. Telefon makinesi başında ahize elinde söylüyor, söylüyordu.</p>

  <p class="normal">Henüz silah patladığına dair bir emare yoktu.</p>

  <p class="normal">Nihayet takım kumandanı:</p>

  <p class="normal">-&nbsp;Karşımızdaki tepeden doğru ilerleme hareketi var. Oldukça kalabalık.</p>

  <p class="normal">-&nbsp;Top başı öyle ise.</p>

  <p class="normal">Tepenin arkasına saklanmış olan Kızılordu toplarından iki tanesi birdenbire gürledi.</p>

  <p class="normal">Kumandan hemen telefon makinesini kapadı ve ceketini, şapkasını giyerek haykıra haykıra dışarıya fırladı.</p>

  <p class="normal">- Haydi marş!</p>

  <p class="normal">Garnizonun önünde duran beygire atladı. Arkasından otuz kişi kadar da beraber beygirlerine atladılar. Piyadeler de garnizon önüne toplanırken kumandan Duşanbe haricine giden yola düştü.</p>

  <p class="normal">Nal şakırtıları Duşanbe içinde akisler yaparken, herkes pencerelere üşüşmüş, yeni bir hadisenin başlayacağını anlamışlardır. Çünkü gürleyen top sesleri yeni bir hadiseyi çoktan ilan etmişti.</p>

  <p class="normal">Halk korkak ve çekingen pencerelerden bakarken, şehir haricindeki toplar birbiri arkasından devam etti.</p>

  <p class="normal">Kumandan beygiri üstünde memnun ileriye doğru atıldı.</p>

  <p class="normal">Yarım saat devam eden top atışı şehri tam bir heyecana vermişti.</p>

  <p class="normal"><span class="idebold">Kumandan Haykırarak Dışarıya Fırladı</span></p>

  <p class="normal">Duşanbe'de ne kadar Türk varsa hepsi sokaklara dökülmüş, kaçmakla şehirde kalmak arasında mütereddit, avazları çıktığı kadar bağırarak sağa sola koşuyor ve sonra üçer beşer toplanarak birbirlerinden havadis almaya uğraşıyorlardı. Bir aralık uzaktan gelen bir kervandan şehre birdenbire bir havadis yayılmıştı:</p>

  <p class="normal">- Enver Paşa gelmiş!..</p>

  <p class="normal">Kaç gündür Türklerin kulaktan kulağa korkarak fısıldadıkları bir söz nihayet hakikat olmuştu.</p>

  <p class="normal">- Enver Paşa gelmiş!.. Enver Paşa!</p>

  <p class="normal">Bu esnada şehrin dışına çıkan Kızılordu piyadeleri çoktan siperlerine girmişler, Enver Paşa'yı beklemeye başlamışlardı.</p>

  <p class="normal">Kızılordu, Enver Paşa'nın muazzam bir ordu ile geleceğini zannediyorlardı. Nitekim buna göre tertibat almışlardı.</p>

  <p class="normal">Hâlbuki Enver Paşa, düşmanın topları yükselirken karşıki tepede altmış basmacı ile yakasını kaldırmış bekliyordu. Diğer basmacılar da muhtelif taraflara yayılmıştı. Dört bir koldan şehre doğru geldikleri için, Garp istikametinden gelenler Kızılordu'nun ilk müfrezelerine tesadüf etmişler, onlara birdenbire baskın vererek dördünü öldürmüşler, üç kişiyi de yaralamışlardı. Yirmi kadar kişi kaçarak muhtelif taraflara iltica etmişlerdi.</p>

  <p class="normal">Rus kumandanının bundan haberi yoktu. Fakat Enver Paşa'ya bu haber çoktan geldiği için memnun, yeni memnuniyet haberleri bekliyordu.</p>

  <p class="normal">Tam bu sırada patlayan topların seslerine karşı Enver Paşa da susmuştu.</p>

  <p class="normal">- Durun çocuklar! Dedi.</p>

  <p class="normal">Bu kurt uluması geçsinde gerisi kolay.</p>

  <p class="normal">Enver Paşa bu sözleri söyledikten sonra gözlerini karanlığın içine dikti. Uzaktan Duşanbe'nin ışıkları titrek titrek etrafa yayılıyordu.</p>

  <p class="normal">Şimal kapısı tarafına konmuş dört toptan mütemadiyen ateş yükseliyor ve gök gürültüsü gibi sadalar bunu takip ediyordu.</p>

  <p class="normal">Enver Paşa bunlara baktıktan sonra parlak gözlerini birdenbire kapadı ve sonra asabi asabi dudaklarını ısırdı. Ruslar hala top ateşine devam ediyorlardı.</p>

  <p class="normal">Fakat Enver Paşa ateşle müsaade etmediği için sessiz ve sedasız saklanmış olan Basmacılar siperlerinde yatıyorlar ve Rusların telaşına gülüyorlardı.</p>

  <p class="normal">Duşanbe'deki minarelerden müezzinlerin yatsı ezanları yanık yanık yükselirken Rusların top ateşi kesildi. Rus Kumandanı ile maiyeti ve piyadeler sur haricine çıkarak yavaş yavaş ilerlemeye başlamışlardı.</p>

  <p class="normal"><span class="idebold">Basmacılar Birdenbire Hücuma Geçtiler</span></p>

  <p class="normal">Kızılordu'dan üç tabura yakın asker vardı. Bunlar muhtelif istikametlerde hareket ettikten sonra mevkilerini aldılar.</p>

  <p class="normal">Enver Paşa'nın tabii olarak bundan haberi yoktu. O gece baskını yaparak şehre girmeye taraftardı. Fakat bu esnada Duşanbe'de bulunan gönüllü Basmacılardan birisi yerlere sürüne sürüne Paşa'nın yanına kadar gelmiş, şehirdeki vaziyeti, olup bitenleri, hazırlıkları en ince tafsilatına varıncaya kadar anlatmıştı.</p>

  <p class="normal">Enver Paşa bunları not ettikten sonra kararından vazgeçti. Ertesi sabahı beklemeyi muvafık buldu.</p>

  <p class="normal">Fakat Ruslar, Basmacıların rakamını bilmemekle beraber geceleyin muhakkak hücum edeceklerine kâni idiler.</p>

  <p class="normal">Mamafih tertibatı aldıkları için kumandan müsterih, tepede bataryanın bulunduğu yere çıkmış, telefon başına geçmişti.</p>

  <p class="normal">Saatler geçti. Gecenin karanlığında hiçbir ses bu sükûtu bozmadı.</p>

  <p class="normal">Sabahın alaca karanlığı... Duşanbe üstünde bugün ses ve seda yok... Halk evlerine çekilmiş, bir fevkalâdeliği bekliyor gibi... Öyle soğuk var ki... Acı bir rüzgâr yüzleri kamçılıyor... Büyük gocuklar arasına başlarını sokmuş olan yerliler bile bulundukları yerden ayrılmak istemiyorlar. Fakat...</p>

  <p class="normal">Sabaha karşı yine Ruslar ihtiyat kuvvetleri şehir haricine sevk ettiler.</p>

  <p class="normal">Duşanbe etrafı müthiş bir kalabalık içinde... Lakin Enver Paşa'nın idare ettiği Basmacılardan henüz haber yok.</p>

  <p class="normal">Rus kumandan tepedeki nöbetçi kulübesinde etrafı tarassut ederken birdenbire karşı tepeden bir ateş yükseldi. Arkasından büyük bir kâfile ileriye doğru atıldı.</p>

  <p class="normal">Basmacılar harekete geçiyor...</p>

  <p class="normal">Ateş...</p>

  <p class="normal">Toplar gürlemeye başladı. Duşanbe seması karıştı. Top ateşleri birbirini takip etti. Telefonlar işledi. Basmacılar beygirlerini öyle şiddetli şekilde ileriye sürdüler ki, okundan fırlamış yaylar gibi top menzilinden uzaklaştılar. Toplar boşu boşuna tepeyi döverken, onlar çoktan ikinci ön tepeye kavuşmuşlardı. Şimdi piyadelerin ve makineli tüfek takımlarının silahları harekete geçmişti.</p>

  <p class="normal">Bir piyade kıtası ilk hamlede Enver Paşa ve maiyetini kendi ateşleri altına almışlardı. Hatta birkaç kurşun Enver Paşa'nın kulağının yanından vız vız geçti.</p>

  <p class="normal">Enver Paşa hemen beygirine atladı ve Basmacılara emir verdi.</p>

  <p class="normal">Beygirlerden birer birer atlayanlar kendilerini siperli bir yere atıyor ve beygirlerini de çukura doğru salıveriyorlardı. Topçuların bulunduğu tarafta Enver Paşa'nın ileri hareketine karşı şiddetle yapılan ateş karşısında Enver Paşa iyi bir mevzi bulduğu için saklanmış, dışarı çıkmamıştı.</p>

  <p class="normal">Fakat şehrin Garp tarafı böyle değildi. Ruslar mevcut toplarını bir tarafta topladıkları için Garp tarafında çok zayıf idiler. Hâlbuki Basmacıların büyük bir kısmı burada bulunuyorlardı.</p>

  <p class="normal">Şark taraflara top sesleri ve tüfekler ve makineli tüfekler yükselirken, Garptakiler harekete geçtiler. Bu kısımda pek az Kızılordu askeri bulunuyordu.</p>

  <p class="normal">Basmacılar bu taraftan öyle yüklendiler ki... Yarım saat içinde Basmacılarla Kızılordu askerleri süngü süngüye geleceklerdi. Genç Basmacılar bir hamlede birkaç Rus temizlediler ve ileriye doğru giriştiler.</p>

  <p class="normal">Burada yükselen feryatlar, Türkçe ve Rusça sesler birbirine karışıyor ve bir bir patlayan tüfekler de heyecanı arttırıyordu.</p>

  <p class="normal">Basmacılar Rusların korktuğunu görünce daha çok cesaretlenmişlerdi. İleriye atılıyorlar ve bütün Rus noktasını esir almaya uğraşıyorlardı.</p>

  <p class="normal">Şark cephesinde ise sessiz seda hâlâ kesilmişti. En ufak bir tüfek bile patlamıyordu. Enver Paşa güzel bir sipere saklanmış, ikide bir başını çıkararak dürbünü ile etrafı kontrol ediyor, sonra ona göre yanındakilere kumandalar veriyordu.</p>

  <p class="normal">Bu esnada Paşa'nın yanında iki Tacik vardı. Bunlar iki kardeşti. Mert ve kahraman olan bu gençler Enver Paşa'nın himayesini üzerine almış gibiydiler. Paşa ne tarafa atılırsa o tarafa gidiyorlar ve onu katiyen yalnız bırakmamaya uğraşıyorlardı.</p>

  <p class="normal"><span class="idebold">Enver Paşa Vaziyeti Çok İyi Anlamıştı</span></p>

  <p class="normal">Enver Paşa'nın arkasında basit bir elbise olduğu için hiç kimse onun sabık Osmanlı İmparatorluğunun başkumandanı olduğunu bilmiyordu. Yalnız yanındaki Basmacılar onun kim olduğunu tanıyorlardı. Hiç kimseye söylememeleri için emir verilmiş olduğundan, Ruslar bir an içinde tereddüde düşmüşlerdi. Gelenler içinde Enver Paşa'nın olup olmadığı meçhuldü.</p>

  <p class="normal">Enver Paşa'nın böyle çok az bir grup içinde bulunacağına kimse ihtimal vermiyordu. Rus kumandanı, Basmacıların bu azlığı karşısında biraz da hayret içinde kalmıştı. Bütün nüfusunu harekete geçirmiş olduğu için kendi kendine kızıyordu bile...</p>

  <p class="normal">Fakat tam bu esnada tepedeki bataryada telefon şiddetle çaldı. Şehirden telefon ediyorlardı. Garnizon kumandanı Garp cephesindeki yaralıların şehre dolduğunu, Basmacıların ilerlediğini bildiriyordu.</p>

  <p class="normal">Enver Paşa vaziyeti çok iyi anlamıştı. Duşanbe içinde belki Kızılordu'yu istemediği için onların muvaffakiyetini de tabii olarak arzu etmiyorlardı.</p>

  <p class="normal">Bu sebepten şehir dâhilinde son ihtiyat olarak kalan iki yüz kadar askerden hiçbir fayda beklenemezdi. Karşısındaki askerlerin de vaziyeti tamamen taayyün etmişti. Bütün kuvvetler bu kadar olduktan sonra Kızılordu askerlerini mağlup etmek işten bile değildi.</p>

  <p class="normal">Filvaki Kızılordu askerlerinin Semerkant ile irtibatı temin edilmiş ve burada olup bitenlerden de haber verilmişti ama... Semerkant'tan buraya kuvvet gelinceye kadar Duşanbe önünde onlara ilk cevap verilmiş oluyordu.</p>

  <p class="normal">Enver Paşa bütün bu vaziyeti bir kere daha kafası içinde hülasa edip bir erkân-ı harp zabiti sıfatı ile tabiyesini aldı. Ve sonra yanındakilere söylendi:</p>

  <p class="normal">- Bolşevikler bu işte kaybedecekler!.. Çünkü çok yoruldular...</p>

  <p class="normal">Yağmurlu bir şubat gecesi idi. Duşanbe etrafındaki Basmacılar bu gece biraz daha çoğalmışlardı. Hele Hisar civarı ile Duşanbe etrafındaki köylerde ne kadar delikanlı varsa, silahını kapan Basmacıların yanına koşuyor ve ellerinden geldiği kadar çalışmaya geldiklerini söylüyorlardı.</p>

  <p class="normal">Kızılordu casusları Basmacıların çoğaldığını görünce bunu kumandana yetiştiriyorlar ve adamcağızı çileden çıkarıyorlardı.</p>

  <p class="normal">Her ihbardan sonra Rus kumandanının manevi kuvveti biraz daha kayboluyordu. Çünkü Semerkant'tan buraya gelinceye kadar kendisi muhakkak surette teslim olacaktı. Bu takdirde vaziyet feci idi.</p>

  <p class="normal">Gece yarısından sonra idi. Etraftan gelen gönüllülerle miktarı artan Basmacılar, Şarktan ve Garptan şiddetle Duşanbe üzerine hücuma başladılar. Yağmur durmuş ve gökteki bulutlar yavaş yavaş çekilmeye başlamıştı. Donuk ay ışığı ıslak tabiata vurdukça gözleri kamaştıran bir parıltı yapıyordu. Basmacılar şehir kapılarına kadar dayanarak tazyike başlamışlardı. Bu esnada patlayan silah sesleri arasında birçok acı feryatlar yükseldi. Arkasından süngü süngüye gelenlerin sesleri duyuluyordu.</p>

  <p class="normal">Nihayet Ruslar perişan vaziyette geri çekilmeye başladılar...</p>

  <p class="normal">Bu birkaç çarpışmada Ruslardan mühim miktarda telefat vardı. Kızılordu kumandanı tepeden çekilmiş, Duşanbe'ye gitmişti. Şehir haricindeki kıtalar da yavaş yavaş geriye çekiliyordu.</p>

  <p class="normal">Kumandan bu harekât ile şehri müdafaaya karar verdiğini gösteriyordu. Fakat muhtelif taraflardan gelen haberlerde zayiatın miktarın öğrendikçe takati da kalmamıştı. Hakikaten bitap bir hale gelmişti. Basmacılar durmadan hücum ediyorlardı. Kızılordu askerleri bunlara mukabele ettikçe cephane de saatler geçtikçe azalıyordu. Fakat her ne pahasına olursa olsun şehri müdafaa etmek ve elde bulundurmak lazımdı.</p>

  <p class="normal">Bu vaziyeti de ayrıca Basmacılara da hissettirmemek icap ediyordu. Sabah olmuştu. Tan yeri ağardığı zaman geceleyin birkaç defa taarruza geçerek şehir kapılarına kadar gelen Basmacılar geriye çekilmişlerdi. Tepede koymuş oldukları gözcülerle vaziyeti tarassut ediyorlar ve yeni taarruz için istirahata çekilmiş olduklarını gösteriyorlardı.</p>

  <p class="normal">Öğleye doğru idi. O kadar güzel bir hava vardı ki... Güneş bütün güzelliği ile tepeye kadar yükselmişti.</p>

  <p class="normal"><span class="idebold">Kızılordu Kumandanı Çok Mahir Bir Adamdı</span></p>

  <p class="normal">Enver Paşa gece baskınlarıyla istediği neticeyi elde edememişti. Kızılordu kumandanı şayan-ı hayret bir idare ile askerleri geriye çekmiş, bir taraftan diğer tarafa askerler göndermiş, velhasıl tam manasıyla kuvvetini istediği gibi taksim etmişti.</p>

  <p class="normal">Mamafih Basmacılar da çok güzel hareket ediyorlardı. Nitekim ilk taarruzlarıyla Kızılordu kumandanını müthiş korkutmuşlardı. Adamcağız dehşetli sinirlenmiş, ilk dakikalarda vereceği emirleri bile şaşırmıştı.</p>

  <p class="normal">Şimdi şehre çekildikten sonra biraz kendilerine gelir gibi oldu. Fakat Basmacılar gündüz bir kere daha taarruza geçerlerse ne olacaktı? Kumandanın en çok düşündüğü bu idi?</p>

  <p class="normal">Buna karşı koyabilmek için iyi tedbir almak ve bundan başka Basmacılara da hattini bildirmek lazımdı. Bunları muhakkak surette mahvetmekten başka çare yoktu. Ama eldeki mevcut silah ve cephane buna kâfi değildi. Muhasara altında istirahata çekilmek, müdafaa vaziyetinde bulunmak daha pratik bir iş olacaktı.</p>

  <p class="normal">Ancak bu müdafaa vaziyeti ne kadar devam edebilirdi? Çünkü Basmacılar ilk akşam yaptıkları taarruzla bütün hatları da kesmişlerdi. Yani diğer mıntıkalarla irtibat kalmamıştı. Filvaki Semerkant'a biraz haber verilmişti ama, o kadar... Sonrası... Elde mevcut askerle aylarca durulmazdı ya... Derhal çıkıp gitmek de akla gelebilirdi. Fakat daha henüz bunun zamanı değildi.</p>

  <p class="ortayazi">* * *</p>

  <p class="normal">Enver Paşa'nın askerleri, ele avuca sığmayan ve avcıları mütemadiyen oynatan avlar gibi idi. Böyle çevik, kurnaz bir av peşinde avcılar nasıl şuraya buraya koşarak avını kucağına düşürmek isterlerse, Enver Paşa da az çok bu rolü oynuyordu.</p>

  <p class="normal">Paşa'nın askerleri Kızılordu karşısında öyle çevik, öyle ele avuca sığmaz bir halde idiler ki... Böyle harp görmeyen Kızılordu kumandanının her dakika müdafaadan ümidini kesmesinde hakkı da vardı.</p>

  <p class="normal">Paşa'nın askerleri tavşanlar gibi; dağda, bayırda, tepede, ağaç gölgelerinde, büyük taşlar arkasında saklanıyorlar. Sonra birdenbire yerden biter gibi çıkıyorlardı. Süngü süngüye mücadele etmesine de bayılıyorlardı.</p>

  <p class="normal">Hâlbuki Kızılordu buna yanaşmak istemiyor ve müdafaada bulunmayı tercih ediyordu. Enver Paşa arzusuna muvaffak olmak üzere idi. Filvaki hesap ettiği de tamamen tahakkuk ediyordu.</p>

  <p class="normal">Şehir dâhilinde bulunan Türkler, Ruslara yardım etmiyorlardı. Zorla yapılan yardımlardan da Rus ordusu istifade edemiyordu.</p>

  <p class="normal">Mamafih müdafaaya çekilen Kızılordu askerlerine artık kuvvet değil bir müfreze bile denemezdi. Her gün yapılan şiddetli taarruzlarda o kadar çabuk eksiliyorlardı ki... Kumandan her gün taarruz sonlarını kalbi çarparak öğreniyor ve sonra elini şakağına koyarak oda içinde mütemadiyen dolaşıyor ve Basmacıların çok şiddetli baskın yapacağı anı düşünüyordu.</p>

  <p class="normal">Nihayet olan olmuştu. O gün karşısında dayanamayan Kızılordu kumandanı şehri terk ederek süratle çekilmeye karar vermişti. Bunun hakiki manası alabildiğine kaçmaktı.</p>

  <p class="normal">Lâkin bunu yapmak müşküldü. Çünkü en ufak bir vaziyeti şehirdeki halk tarafından derhal Basmacılara bildiriliyor.</p>

  <p class="normal">Kızılordu Çoktan Ricat Etmişti</p>

  <p class="normal">Kumandan evvela şehrin hariçle irtibatını tamamen kesmeye karar verdi. Esasen kaç gündür şehir haricinden gelen bir kervan yoktu. Şehir dışına da üç beş köylüden başka kimse çıkmıyordu. Bunlara da izin vermemek çok yerinde bir hareket olacaktı.</p>

  <p class="normal">Kumandan şehirdeki inzibatı, asayişi bir kere daha gözden geçirdi. Firar hadisesinin derhal şayi olmayacağına kanaat getirdikten sonra ricat emri verdi. Piyade ve süvari askerlerinin şehri terk ederek kaçmaya başladılar. Diğer kıta içinde de işe yarayacak silah bulunmadığı için onlar da beygirlerine atlayarak bu kâfileye karıştılar.</p>

  <p class="normal">Şubat'ın son günlerinde idi. Bir sabah şehre tekrar hücum eden Basmacılar müjdeyi aldılar.</p>

  <p class="normal">- Kızılordu çoktan ricat etmişti.</p>

  <p class="normal">Basmacılar gece yarısından sonra şehirde bir hareket olduğunu, köpeklerin fazlaca havladığını nihayet içeriye dışarıya bazı nakliyat yapıldığının farkına varmışlardı. Ancak bu kadar kısa bir zamanda Duşanbe'den firar edeceklerine inandıkları için böyle bir şey de akıllarına gelmemişti.</p>

  <p class="ortayazi">* * *</p>

  <p class="normal">Kuvvetlerin bir kısmı Duşanbe'ye girerken diğer bir kuvvet de firar eden Kızılordu efradının[fertler] arkasına düşmüşlerdi. Fakat Kızılordu askerleri kısa zamanda o kadar çok yol almışlardı ki... O gün akşama kadar dörtnala gittikleri halde düşmanı yakalayamadılar.</p>

  <p class="normal">Takip eden kuvvetin kumandanı düşmanın muhtelif istikametlerde dağılarak firar edeceğini de tahmin ettiği için askerleri dağıtmıştı. Basmacılar her gün at koşturmuş oldukları tepelerde, vadilerde, bayırlarda yıldırım gibi ilerledi. Nihayet ikinci gün öğleye doğru uzaktan Kızılordu'nun efradını gördüler.</p>

  <p class="normal">Böyle yeraltından çıkar gibi peşlerine düşen Basmacıları görünce Kızılordu kumandanı şaşırdı. Şimdi ne yapacaktı?</p>

  <p class="normal">Onun nokta-i nazarına göre Basmacılarla harbe tutuşmamak lazımdı. Bunun için muharebeyi kabul etmeden mütemadiyen ricat etmek en iyi bir hareket olacaktı. Fakat bütün çalışmasına ve muharebeyi kabul etmemesine rağmen Mirtepe'de Basmacılar Kızılordu'nun arkasından yetiştiler.</p>

  <p class="normal">Basmacılar müthiş bir neşe içinde idiler. Zaferi tattıkları için manevi kuvvetleri bir kat daha artmış, sanki hepsi başlı başına birer kahraman kesilmişti.</p>

  <p class="normal">Böyle mağlup bir kıta peşinden kovalayıp nihayet yakalayan asker ne yapar?</p>

  <p class="normal">Kızılordu kumandanı bunu görünce daha çok korktu. Muharebeyi kabul etmek mecburiyetinde kaldığı halde esirliği bile göze alarak ricata devam etti. Öyle kaçıyordu ki, takip edenler de dönmemeye azmetmişlerdi.</p>

  <p class="normal">Nihayet düşmanlar son bir defa geriye dönerek cevap vermek vaziyetinde kaldılar. İşte bu esnada düşmanı mağlup eden ve Basmacıları zafere götüren Enver Paşa bir düşman kurşunuyla yaralanmazdı?</p>

  <p class="normal">Bereket versin yarası çok hafif idi ve kurşun ata ata gelmişti. Tehlikeli hiçbir tarafı yoktu. Basmacılar, Paşa'nın yaralanmasıyla artık takipten de vazgeçtiler. Çünkü Kızılordu kıtasının azlığı karşısında takipten hiçbir fayda da olmayacaktı. Nihayet Enver Paşa askerlerine geriye dönmelerini emretti.</p>

  <p class="normal">İşte Kızılordu kumandanının haydutlar ismiyle yâd ettiği Basmacılar kendisini mağlup etmiş ve büyük bir zaferden sonra Duşanbe'ye dönüyorlardı. Duşanbe'ye giriş çok heybetli oldu. Filvaki Paşa'nın hafif yarası vardı ama.. tehlikeli olmadığı için herkes Paşa'yı tebrik ederken;</p>

  <p class="normal">- Yeni seferler için... muvaffakiyetler temenni ediyordu.</p>

  <p class="normal">Nitekim birkaç gün sonra nalbant dükkânları önünde yenilenen beygir nalları, yakında yeni bir hareketin daha başlayacağını gösteren en büyük faaliyetti.</p>

  <p class="normal"><span class="idebold">Enver Paşa Sabahları Güzel Bir Sesle Uyanırdı</span></p>

  <p class="normal">Aylar geçmişti. Güzel Mayıs gelmişti. Steplerin en güzel, en neşeli ve en ziyade kanları kaynatan ayı gelmişti.</p>

  <p class="normal">Kıştan beri yağan karlar, yağmurlar çoktan toprakları sulamış, hayat kaynağı güneşin altında her şey yeşillenmiş ve zümrüt gibi ovalarda açan çiçekler insanların yüzüne gülmeye başlamıştı.</p>

  <p class="normal">Yüksek dağların eteğindeki vadide bu ilkbahar günlerinin ne kadar neşe verdiğini anlayabilmek için bir kere step görmek lazımdı.</p>

  <p class="normal">Vadinin bir başından bir başına yeşillenen ovada yazın kuruyan dere tatlı nağmelerle akıyor ve bakanları mest ediyordu.</p>

  <p class="normal">Ova bin bir renkle dokunmuş bir halı kadar güzeldi. Yeşil, kırmızı, sarı bin bir renk gözleri oyalayan renk...</p>

  <p class="normal">Yemiş ağaçları, akasyalar çiçek açmış... Leylekler gelmiş velhasıl sapsarı step, baştanbaşa kızgın alev halinde yüzleri yakan step sanki kuş yuvası olmuştu.</p>

  <p class="normal">Bu güzel Mayıs günlerinde Enver Paşa üç gündür beygirinden inmiyordu. Kırlara çıktığı zaman kanı kaynıyor ve mücadele için kendisinde müthiş bir kuvvet buluyordu. Esasen üç gündür Balcıvan da Devletmen Bey yanında idi. Onunla konuşuyor ve konuştukça daha fazla heyecanlanıyordu. Çünkü Devletmen Bey henüz kırkında bir zattı.</p>

  <p class="normal">Kırk yaşının bütün heyecanı onun damarlarında fışkırıyor ve yeni planlar üzerine korkmadan peki diyordu.</p>

  <p class="normal">Enver Paşa orada iken kaç sabah güzel bir ses ile gözlerini açtı.</p>

  <p class="normal">Bu sesin terennüm ettiği şarkı Enver Paşa'yı mest etti.</p>

  <p class="normal">Denebilir ki Enver Paşa o günkü kadar hayatında pek az heyecanlanmıştı.</p>

  <p class="normal">Bu şarkı Basmacıların evvelce söyledikleri bir halk türküsü idi. Fakat Enver Paşa'dan sonra bunu tamamen değiştirmişler ve yeni bir şekle sokmuşlardı.</p>

  <p class="normal">"Bu dağlarda kim yatar!</p>

  <p class="normal">Genç askerler yatar orada..</p>

  <p class="normal">Göğüsleri kaya gibi..</p>

  <p class="normal">Atarlar Rus düşmanlara kurşunu...</p>

  <p class="normal">Askerlerimiz gençtir.</p>

  <p class="normal">Yolları çok çetin ve taşlı..</p>

  <p class="normal">Fakat onları kim gençleştirdi.</p>

  <p class="normal">Ki onun yüksek hedefi hürriyettir.</p>

  <p class="normal">Onun en büyük rehberi Enver Paşa.</p>

  <p class="normal">Bataklıklardan ve derelerden askeri çıkarır.</p>

  <p class="normal">Onun hedefi hürriyet, memleketin ve milletin hürriyeti!..</p>

  <p class="normal">Onun dünyalar değer hayatına paha biçilmez.</p>

  <p class="normal">O rehberimiz Enver Paşa!..."</p>

  <p class="normal">Enver Paşa uzun uzun gözleri yeşilliklere dalarak bu Şarkıyı dinledi. Sonra yine başlayan türküyü hafızası kâmilen kapladı ve o da aynı nakaratla ıslık çalarak bu Şarkıyı tekrarladı.</p>

  <p class="normal">Enver Paşa üç gündür yanında bulunduğu Devletmen Bey ile yeni yapılacak işler hakkında görüşmüş nihayet anlaşmıştı.</p>

  <p class="normal">Devletmen Bey de Enver Paşa gibi düşünüyordu. Ve Enver Paşa'ya diyordu ki:</p>

  <p class="normal">- Hakkınız var Paşam... Memlekette düşmanlara karşı tam bir birliğe ihtiyaç vardır. Bir teşkilata lüzum vardır. Duşanbe kapısı önünde bunun ne kadar lazım olduğunu bir kere daha anladık.</p>

  <p class="normal">Birleşmek lazım... Bir bayrak altında toplanmak lazım. Ne kadar kahraman olursak olalım, ne kadar çalışkan ve vatanperver olursak olalım birleşmekten ve bir bayrak altında toplanmaktan başka çare yoktur.</p>

  <p class="normal">İşte görün... Duşanbe'de toplanan ve Kızılordu ismini alan adamlarla az mı uğraştık. Ve az kalsın da kaybediyorduk. Çünkü onlar bir idiler. Bir bayrak altında idiler...</p>

  <p class="normal">Devletmen Bey Balcıvan civarında toplanmış olan beşyüzden fazla Basmacının reisi idi.</p>

  <p class="normal">Enver Paşa ile görüştükten sonra bütün kuvvetini onun emrine vermeği vaat etmişti. Hakikaten çok mert olarak tanınmış bulunan Devletmen Bey bu sözünü tutacağını tekrar tekrar Enver Paşa'ya söyledi.</p>

  <p class="normal">Enver Paşa memnundu. Çünkü Devletmen Beyle konuştukça onun yaptığı işleri görüyor ve onu daha fazla takdir ediyordu.</p>

  <p class="normal">Devletmen Bey yeni düşünceli bir zattı. Hatta arkasında Afganistan zabitlerinin giydiği elbiseye benzeyen üniforma da vardı. Yanında kumandan olarak Abdülkadir, Aşur, Abdülkerim Bey vardı.</p>

  <p class="normal">Bunlardan başka birkaç mollalar da evinden dışarı çıkmıyordu. Devletmen Bey, Enver Paşa Buhara'ya gelmeden evvel Buhara'daki yeni cereyana inanmış bir zattı. Fakat yeni cereyan taraftarlarının Kızılordu'ya iltihaklarını görünce kızmış ve hürriyet taraftarı olduğunu ilan etmişti.</p>

  <p class="normal"><span class="idebold">Eli Silah Tutan Buharalılar Toplandılar</span></p>

  <p class="normal">Bundan sonra her yerde hür ve açıkça söylüyor ve hakiki vatansever olduğunu da hareketleriyle gösteriyordu. Onun kanaatine göre Buhara hiçbir zaman da Rusya'yı sevemezdi. Ve hiçbir zaman da Rusların idaresi altında yaşayamazdı. O güne kadar çektiği çileler artık kâfi idi.</p>

  <p class="normal">Bundan sonra tekrar boyunduruk altına giremezdi. İşte bu sebepten genç Buharalıların ayaklanması ve silaha sarılarak vatanı müdafaa etmesi lazımdı.</p>

  <p class="normal">Enver Paşa gibi büyük bir isim sahibinin de kendilerine yardım etmesi de bir nimet idi. İstikbal için bundan daha büyük bir ümit olamazdı.</p>

  <p class="normal">Enver Paşa'nın Duşanbe zaferinden sonra vaziyet tamamen tavazzuh[durum] etmişti. Enver Paşa'ya bütün asri silahlarla techiz[donanmak, kuşanmak] edilmiş kuvvet hazırdı. Mevcut askerler nihayet derme çatma idiler. Çünkü Ruslar artık Paşa'nın karşısına kuvvetli bir asker çıkarmak üzere bulunuyorlardı.</p>

  <p class="normal">Enver Paşa'nın imdat toplamak ve aynı zamanda Afganlılarla temas etmek üzere göndermiş olduğu zevattan Osman Hoca ve Hacı Sami'den yeni haberler geldi. Bu zat Afganistan'da birçok yüksek makamlarla temas etmişler ve birçok zevatın yardımını da temin etmişlerdi.</p>

  <p class="normal">Bunların başında Harbiye Nazırı Mehmet Nadir Han vardı. Bu zat Enver Paşa'nın Buhara'daki hareketini çok yerinde buluyor ve kendisine yardım edilmesi lazım geldiğini açıkça söylüyorlardı.</p>

  <p class="normal">Bu sözü hakikat diye yerine koymak için de teşebbüs etmişler ve muvaffak da olmuşlardı.</p>

  <p class="normal">Tabii siyasi vaziyet itibariyle resmen yardım edemezlerdi. Fakat memlekette Buhara mücadelesine iştirak edecek gönüllüler arttığı ilan edildi. En kısa zamanda bütün teçhizatı tam olarak iki yüz asker temin edildi. Bunlar Türkistan'ın hürriyeti için atılan Afganistan'daki Türklerdi. Bu gönüllüler derhal hududu geçtiler ve Türkistan topraklarına dâhil oldular.</p>

  <p class="normal">Bunların başında Harbiye Nazırı Mehmet Nadir Han vardı. Bu zat askerlerle birlikte Enver Paşa'ya en kısa yoldan ulaşmak istiyorlardı.</p>

  <p class="normal">Bunlarla diğer taraflarda da oldukça hareket başlamıştı.</p>

  <p class="normal">Şimali taraflarda Fuzayl Mahdum<sup class="calibre2"><a href="../Text/enver_pasa_split_061.html#footnote-256-57" id="footnote-256-57-backlink">[57]</a></sup> bin askerle yola çıkmıştı.</p>

  <p class="normal">Diğer taraflarda Fergana da Kırgızlarda silahlanarak yola çıkmak üzere üç yüz Türkmen ve Kazak İsmail Hakkı Bey'in riyaseti altında geliyorlardı.</p>

  <p class="normal">Hatta İbrahim Bey bile açıktan açığa yardım ediyordu. Ama asker göndermek için güzel bir şekil ve silah arıyordu.</p>

  <p class="normal">Kendisi nihayet bir mektup yazarak Enver Paşa'dan af diledi. Ve şimdiye kadar yardım edemediğinin esasını kaçamaklı kelimelerle izah etti.</p>

  <p class="normal">Artık Enver Paşa'nın fikri ve ne yaşamak istediği açıktan açığa dillerde dolaşıyordu.</p>

  <p class="normal">Bunu duyan Buharalılar, Türkistan'ın diğer köşelerindeki halk içinde eli silah tutanlar Enver Paşa'nın etrafına toplanıyorlardı. Bunların hepsi ceditlerden olduğu için Enver Paşa'ya ceditlerin başı demek de doğru bir hareket olabilirdi. Enver Paşa da memnundu. Müsterihti. Ve sebat ile faaliyeti bu şekilde yapabildiğinden dolayı istikbali daha iyi görüyor ve muvaffak olacağına yüzde yüz emin oluyordu.</p>

  <p class="normal"><span class="idebold">Enver Paşa Çok Sevinç İçindeydi</span></p>

  <p class="normal">İngan'dan itibaren Kargan'a ve civardan gelen Basmacılar, fedailer ve Gürcüler yavaş yavaş Enver Paşa etrafında toplanıyorlar ve onu da baş olarak kabul ediyorlardı. Herkes memnundu. Çünkü bu işi anlayabilecek, idare edecek bir zatın idaresi altında idiler.</p>

  <p class="normal">Gelemeyenler bile muhtelif taraflardan Enver Paşa'ya mektuplar yazarak onu teşci ediyorlar ve yaptığı işte muvaffakiyet temennilerinde bulunuyorlardı.</p>

  <p class="normal">Baş önde belki adımdan ziyade ve daha doğrusu adama ihtiyaç vardır. Fakat bazen böyle teşvik edici sözlerin de büyük tesirini unutmamak gerekir. Enver Paşa mektupları alınca hakikaten çocuk gibi seviniyordu.</p>

  <p class="normal">Hele bir kere almış olduğu mektubu önüne gelene göstermişti. Bu mektupla Enver Paşa bizim başımızdır. diye başlanıyor idi. Paşa okurken hakikaten heyecana düşüyordu.</p>

  <p class="normal">Hazırlıklar hâlâ devam ediyordu. Bilhassa Fergana havalisinde birçok zevat asker topluyor ve Enver Paşa'ya gönderiyordu.</p>

  <p class="normal">Nihayet 1922 yılının Mayıs ortalarına doğru artık Enver Paşa hazırlıklarının tamam olduğuna kanaat getirdi. Hiç yoktan silah alarak yedi bin maiyet toplamıştı.</p>

  <p class="normal">Türkistan'daki bir memlekette yedi bin askerin ne olduğunu anlatmak biraz güçtür. Çünkü köylerden, kasabalardan, şehirlerden, göçebelerden bir araya toplanarak vücuda getirilen kıtaların efradı mükemmel silah kullanıyorlardı.</p>

  <p class="normal">Bu yerleri karış karış biliyorlardı. Onlar için ayrıca vatan ve hürriyet ideali vardı. Velhasıl bunların her birisi bir asker değil birer kahraman birer hürriyet idealisti adamlardı.</p>

  <p class="normal">Enver Paşa askerlerinin manevi kuvvetlerini çok iyi bildiği için öyle kolay kolay Kızılordu karşımızda mağlup olmayız diyordu.</p>

  <p class="normal">Hakikaten Rusya'dan gelmiş olan kızıllar Türkistan çöllerinde ne için ve kim için çarpışacaklardı?...</p>

  <p class="normal">Enver Paşa'nın Duşanbe'yi işgalinden sonra yeni bir fırsat hasıl olmuştu. Kızılordu kumandanları olup bitenleri Moskova'ya yazmışlardı. Bunda Türkistan'da bir türlü anlaşamayan ve birleşemeyen Basmacıların Enver Paşa sayesinde birlik olmağa başladıkları işaret ediliyor ve Enver Paşa'ya karşı şiddetli hareket edilmesi isteniyordu. Moskova bu raporu aldıktan sonra Enver Paşa'ya müracaat ederek onu siyasetten mağlup etmek gayesine başvurdu.</p>

  <p class="normal"><span class="idebold">Enver Paşa'nın Beyannamesi<sup class="calibre2"><a href="../Text/enver_pasa_split_062.html#footnote-256-58" id="footnote-256-58-backlink">[58]</a></sup></span></p>

  <p class="normal">Karahan tarafından Enver Paşa'ya yazılan bir mektuba Paşa'nın ne arzusu olduğu ve Basmacılarla teşriki mesaisinin hedefleri rica ediliyordu. Bu mektup Enver Paşa'ya Kızıl Rusya'nın Buhara'daki mümessili vasıtasıyla ve bir heyeti askeriye tarafından gönderildi.</p>

  <p class="normal">Enver Paşa mektubu alınca dikkati zikreden fakat buna karşı söylenecek bir söz yoktu. Çünkü Basmacıların ne için çalıştıkları malum bir keyfiyet idi. Bunu anlamazlıktan gelerek Enver Paşa'ya ne istediğini sormak biraz da vakit kazanmak değil nedir? Paşa bu mektuba derhal cevap vermedi. Çünkü menfi bir şey çıktığı zaman silahlı bir cevap vermek mecburiyetinde idi. Halbuki Basmacıları da tam manasıyla bir bayrak altına alamamıştı. Bu husustaki faaliyetini tamamladıktan sonra Karahan'a mektup yazmayı muvafık buldu.</p>

  <p class="normal">İşte Mayıs ayının ortalarına doğru yedi bin askeri bir araya toplayınca derhal Karahan'a bir mektup yazdı. Bu mektup değil tam manasıyla Rusların Türkistan siyasetini protesto eden bir ültimatom gibiydi.</p>

  <p class="normal">Enver Paşa tarafından komiseri Nerimanov'a yazılan bir mektupta deniliyordu ki:</p>

  <p class="normal">"Orta Asya'daki Müslüman Türklerin ülkesinin Moskova'daki yüksek icra komitesi tarafından işgalinden sarfı nazar edilmesini ve serbest bırakılmasını rica ederim.</p>

  <p class="normal">Bu mektubu merkez icra komitesine bildirerek cevap gelinceye kadar Türkistan'da askeri harekâta girmemeni de ayrıca arz ederim".</p>

  <p class="normal">Bu suretle Türkistan'daki halkın Buhara, Türkistan ve Hive halkının tamamen hür ve müstakil olmağa ahdettiklerini de bildiririm. Bu hürriyet ve istiklalin de Sovyet Rus hükümeti tarafından tanınması lazımdır.</p>

  <p class="normal">Bundan başka evvelki Çarlık zamanında, Buhara, Hive ve Türkistan'a ait olarak kabul edilen mıntıkalardaki Kızıl Rus ordusunun on dört gün zarfında derhal geriye çekilmesini dilerim. Ve Türkistan'daki Sovyet Cumhuriyeti başında bulunanların da bu müddet zarfında mıntıkayı terk ederek hudut haricine çıkmaları lazımdır.</p>

  <p class="normal">Mütekabilen alınan esirler bu muahede şartları kabul edildikten sonra mübadele[değişim] edilecek ve serbest bırakılacaktır.</p>

  <p class="normal">Türkistan, Hive ve Buhara halkı zatıaliniz vasıtasıyla yüksek icra komitesinden ve Harbiye Nazırı Joci'den kan dökülmemesi ve boş yere insan telef olmaması için lazım gelen tedbirlerin alınmasını tekrar rica ederler.</p>

  <p class="normal">Bundan başka Türkistan, Hive ve Buhara halkı yüksek ruhlu ve asalet Filibeli Rus milletiyle daima dürüst geçinmek arzusunda olduğunu söylerken Bolşeviklerin halk arasında propaganda yapması için memurlar göndermemesini de rica eder. Bu suretle iki dost olacak memleketin arasına bir nifak sokulmamasını diler.</p>

  <p class="normal">Bu arzuların kabul edilmesini ve on dört gün sonunda bu esaslar dairesinde bir mukavele yapılmak üzere bir murahhasımızın gönderilmesini diler.</p>

  <p class="normal">İMZA: Türkistan, Buhara ve Hive orduları başkumandanı:</p>

  <p class="normal">ENVER PAŞA</p>

  <p class="normal">Enver Paşa'nın ültimatomu Moskova'ya girince pek büyük heyecan doğurmadı. Çünkü Türkistan'da 1916 İnkılâbından beri böyle birçok hareketler olmuş ve hep birer sabun köpüğü gibi sönüp gitmişti.</p>

  <p class="normal">Bu seferki vaziyetin de böyle olacağı tahmin ediliyordu, hatta Sovyet ileri gelenleri buna cevap vermeği bile lüzumsuz sayıyorlardı.</p>

  <p class="normal">Fakat Enver Paşa bugünlerde boş durmuyordu. Bir taraftan Rusların ne yapacağını tetkik ederken diğer taraftan ittifak ile ve diğer mıntıkalardaki Basmacılarla da teması arttırıyordu.</p>

  <p class="normal">Nitekim Buhara Emir'i Âlim Han da muntazaman mektuplaşıyor ve ona da bir taraftan kuvvet ve cesaret veriyordu.</p>

  <p class="normal">Çünkü son günlerdeki vakalar artık tamamen kendi lehine dönmüş bir vaziyette idi. Kuvveti oldukça çoğalmıştı. Yalnız bazı mıntıkalarda henüz Türkistanlıların Enver Paşa'nın ve numune isabet etmediği duyuluyordu.</p>

  <p class="normal">Paşa bunları da harekete geçirmek maksadıyla birçok mıntıkalarda gezmeğe de çıkmıştı. Kendisinin yaptığı propagandaya biraz da kuvvet vermek maksadıyla yanındaki adamların teşviki ile bir Beyanname ile bütün Türkistan, Hive, Buhara'nın ayaklanacağına tamamen emin idi.</p>

  <p class="normal">Enver Paşa Beyannamesinde bilhassa şu satırları yazıyordu:</p>

  <p class="normal">"Ben Allahın kulu, Resülünün halifesi Emir Mümin Sultan Mehmed'in damadı ve ordularının baş kumandanı, dini mübin-i Ahmedi'nin hadimi, Afganistan Emir'i şevketlü Ayan Ataullah Han<sup class="calibre2"><a href="../Text/enver_pasa_split_063.html#footnote-256-59" id="footnote-256-59-backlink">[59]</a></sup> hazretlerinin dostu ve serdarı, kâfirlerin barışmaz düşmanı olan Enver Paşa, din ve vatan muhafazası için istiklal savaşına atılan kahramanlara selam ve duadan sonra bildiririm ki:</p>

  <p class="normal">Bu andan itibaren Buhara şerif, Hive ve Türkistan'ı istila eden Ruslardan temizlemek üzere Ruslara karşı umumi bir harp ilan ediyorum ve bütün İslam kuvvetlerinin kumandasını da Allahın izini ile kabul ediyorum.</p>

  <p class="normal">Fergana ve Hive ile Türkistan istiklal savaşına atılan kahramanlara şunları emrediyorum ki: Buhara'daki bütün Ruslar aleyhine harbe başlayacağız. Her taraftaki Müslümanlar bu harbe iştirak etsin. Küffarı mahvetsin..."</p>

  <p class="normal">Enver Paşa bu beyannameyi gönderdikten sonra artık mühim bir vazife ifa etmiş olduğuna da kâniydi.</p>

  <p class="normal">Nitekim bu beyannamenin tesiri olduğu da gözüktü. Birçok halk tabakası Rusların karşısına kolay kolay çıkarılamayacağını zanneden eski tecrübeli adamlar artık Enver Paşa gibi bir kahramanın, bir halife damadının muhakkak muvaffak olacağına emin olmağa başlamışlardı.</p>

  <p class="normal">Enver Paşa'nın Buhara'da Almış Olduğu İsim</p>

  <p class="normal">Hele Enver Paşa'nın Ruslara karşı gönderdiği ültimatom sözü de Türkistan'da yayılınca Enver Paşa'nın itibarı bir kat daha arttı. Böyle bir kumandan, Ruslara meydan okuyan bir zat Türkistan'ın aradığı hakiki bir mücahit idi.</p>

  <p class="normal">Enver Paşa bütün Basmacılarla temas temin için de birçok mektuplar gönderiyordu. Bunların en mühimlerinden birisi de Ferganeli Şir Mehmet Bey'e<sup class="calibre2"><a href="../Text/enver_pasa_split_064.html#footnote-256-60" id="footnote-256-60-backlink">[60]</a></sup> gönderdiği mektuplardır. Paşa bu mektuplarda diyor.</p>

  <p class="normal">"Kahraman dini İslam mücahidi Fergana gazilerinin kumandanı Şir Mehmet Beykardeşimize:</p>

  <p class="normal">Size ve bütün yiğit kardeşlerimize selam ve duadan sonra Çilli göle gelerek Duşanbe'deki mücahidini iştirak etmenizi diler.</p>

  <p class="normal">Bu civarda İslam tarafına geçmiş olan milisler ve mücahitler ile Ruslar arasındaki harplerden sonra Duşanbe'nin elimize geçtiğini bildiririm. Ruslardan oldukça mühim silah aldık.</p>

  <p class="normal">Ben bu sırada Karatekin'e geldiğinizi haber aldım. Sizi bekliyorum.</p>

  <p class="normal">Düşmanlarımıza verdiğim ültimatomda on üç günde bütün Türkistan'ı terk ederek çekilmelerini bildirdim."</p>

  <p class="normal">Enver Paşa bu mektuptan başka Buhara Emir'ine göndermiş olduğu mektuplarda da ona iltifat etmeği ihmal etmiyordu.</p>

  <p class="normal">Nitekim bunun müspet neticesini çok geçmeden gördü. Ruslardan henüz cevap gelmediği günlerde idi.</p>

  <p class="normal">Türkistan, Hive, Buhara Müslümanlarından mürekkep bir heyet Enver Paşa nezdinde toplanmıştı. Buhara Emir'i Alim Han tarafından gönderilmiş olan murahhas olan İşan Cura Hoca da<sup class="calibre2"><a href="../Text/enver_pasa_split_065.html#footnote-256-61" id="footnote-256-61-backlink">[61]</a></sup> Buhara Emir'i Alim Hanın arzusunu izhar etti.</p>

  <p class="normal">Buna göre Enver Paşa başkumandanlık payesi verilmiş ve bütün Basmacıların da Paşa'nın idaresi altında resmen toplanması bildiriliyordu.</p>

  <p class="normal">Basmacı reislerinden birçokları Paşa'nın meziyetlerinden bahsediyorlar ve onun reisliğini kabul ediyorlardı.</p>

  <p class="normal">Nihayet uzun müzakerelerden sonra Enver Paşa'ya Buhara askerlerinin kumandan namı verilmesi kararlaştı. Buna Buhara lehçesine göre şöyle deniyordu:</p>

  <p class="normal">- Emir Leşker İslam ve Buhara bu suretle resmi bir şekilde Buhara'da paye alan Enver Paşa daha çok münevver olmuştu. Artık bütün mektuplarda bütün işlerde bu unvanı kullanıyor ve imzasının üzerine bu satırları yazmağı unutamıyordu.</p>

  <p class="normal">Ruslardan hâlâ cevap gelmemişti. Günler gelip geçiyordu. Bu günlerde resmi olarak intişar etmekte olan Türkistan'daki Korye ismindeki Rusça gazetede Enver Paşa'nın harekâtına karşı pek az satırlar ayrılmıştı. Yalnız Duşanbe'nin düşmesinden sonra basmacıların Enver Paşa'nın kumandası altında toplandığı ve kendisine Emir Şükür İslam ve Buhara unvanı verildiği bildiriliyor ve bu da dört satırlık bir muhabir telgrafı halinde gösteriliyordu.</p>

  <p class="normal">Enver Paşa Rusların bu garip hareketine karşı yavaş yavaş da kızmağa başlamıştı. Yapacak iş derhal taarruza geçmekti. Fakat bu takdirde boşu boşuna kan akıtılacağına da benzemiyordu.</p>

  <p class="normal">Enver Paşa Moskova'da ve Bakü'de iken anladığı veyahut Rusların siyasi nokta-i nazarına göre öğrendiği bir şey vardı.</p>

  <p class="normal">O da her memlekete ayrı ayrı hürriyet vermek arzusunda idiler.</p>

  <p class="normal">Çünkü Çarlık Rusya'sında azlık milletler bu suretle artık hürriyetlerine kavuşacak ve komünistlere karşı sempati göstereceklerdi. Bu da Kızıl Rusya için büyük bir kazançtı.</p>

  <p class="normal">Türkistan gibi iktisadi vaziyet itibariyle mühim olan bir memleket için darıltmak ve kızdırmak hiç istemeyeceklerdi. Çünkü pamuk tarlaları Rusların sermayesiyle işletilen fabrikalar hep Rusya için çalışıyorlardı. Türkler istiklallerini elde etmiş bile olsalar iktisadi vaziyet itibariyle bağlı idiler.</p>

  <p class="normal">Paşa bunları biliyor, fakat Kızıl Rusya'nın hiçbir ses çıkarmamasına hayret ediyordu.</p>

  <p class="normal">Mamafih Paşa o güne kadar Türkistan'da geçen vakaları bilmiş olsaydı hiç de böyle düşünülmeyecekti. Çünkü 1916 inkılâbından sonra Türkistan'da kaç defa ihtilal çıkmış Hakant'ta toplantılar yapılmış kongre kararları ilân edilmiş, netice hep bir hiç olmuştu. Enver Paşa'nın bulunmasıyla yeni bir hareket nasıl olabilirdi.</p>

  <p class="normal">Nihayet yüz, beş yüz askere malik olan Basmacıların faaliyetinden başka meydana ne çıkardı?</p>

  <p class="normal">İşte Ruslar bunu düşünüyorlardır ve cevap vermek istemiyorlardı.</p>

  <p class="normal"><span class="idebold">Enver Paşa'nın Ruslara Verdiği Mühlet</span></p>

  <p class="normal">Enver Paşa'nın Sovyet Rusya'ya vermiş olduğu 14 gün mühlet birer birer geçiyordu. Ültimatomun tesiri ne müspet ve ne de menfi olarak görülüyordu. Enver Paşa evvelâ ültimatomun Rus kumandanı tarafından Moskova'ya gönderilip gönderilmemesinde tereddüt etti. Fakat Ruslarda da bir sükût devresi görününce ültimatomun müspet neticesi ve faydasını görmüş olduğuna mani olacak kadar hazırlık yapmaya başladı.</p>

  <p class="normal">Pol Hakyan'da<sup class="calibre2"><a href="../Text/enver_pasa_split_066.html#footnote-256-62" id="footnote-256-62-backlink">[62]</a></sup> ordu karargâhı tesis edilmişti. Paşa burada bütün Özbek, Kırgız ve Türkmenlerden gelen gönüllüleri Basmacıları bir araya toplamış onlara askerî disiplin altında çalışma vererek hareket talimlerine başlatmıştı.</p>

  <p class="normal">İlk günlerde çok acemilik devresi geçiren askerler bilahare bu işte çok iyi anlaştılar.</p>

  <p class="normal">Enver Paşa mütemadiyen bu askerleri teftiş ediyor ve her gün görmüş olduğu netice karşısında biraz daha memnun oluyordu.</p>

  <p class="normal">Nihayet ondördüncü gün tamamlanmamıştı. Mühlet üzerinden yirmi dört saatte geçmişti. Fakat Kızıl ordu namına kumandanlığından ne müspet ne menfi hiçbir cevap gelmemişti.</p>

  <p class="normal">Bu vaziyette Rusların muhasamata[hesap, inceleme, düşünme] devam etmek niyetinde oldukları anlaşılıyordu. Enver Paşa, bunlara vermiş olduğu ültimatomun bir boş sözden ibaret olmadığını ve şimdiye kadar olduğu gibi böyle bir parlayıp çabuk sönecek bir hareketin başında bulunmadığını ispat etmek istiyordu. Birdenbire muhasamata geçmekte de tehlikeli bir hareket olabilirdi. Zira posta, telgraf gibi vasıtalardan mahrum olan Türkistan'da belki ültimatom gecikebilirdi.</p>

  <p class="normal">Mamafih Ruslar tarafında Kızılordu'nun Türkistan'ı tahliye için de emir verilmemişti. Şu halde vaziyet gün geçtikçe daha büyük bir vuzuhla meydana çıkıyordu.</p>

  <p class="normal">Enver Paşa gün geçmesinden biraz da memnundu. Çünkü her yeni gün askerleri biraz daha muntazam şekilde ve bir emir altında harp etmeyi öğretiyordu. Mamafih Enver Paşa'nın kendisine ve kendi gibi bu mücadeleye atılanlara müthiş bir emniyeti ve itimadı vardı.</p>

  <p class="normal">- Evet... Diyordu, Aynı maksat aynı gaye ve aynı hedef uğrunda çalışan bu insanlar mademki yapacakları işi biliyor şu halde muhakkak muvaffak olacaklardır.</p>

  <p class="normal">Enver Paşa'nın bu husustaki düşüncesi doğru idi. Çünkü en basit bir köylü bir silahını alıp Enver Paşa'nın yanına gelince hürriyeti ve memleketinin hürriyetini istiyor ve onun için dövüşmeye hazır olduğunu söylüyordu.</p>

  <p class="normal">Enver Paşa'nın böyle kalpleri vatan hürriyeti için çarpan askerlerinin yekûnu gün geçtikçe artıyordu.</p>

  <p class="normal">Bilhassa mayıs sonundaki rakam Paşa'yı çok sevindirecek kadar yükselmişti. Paşa bunları muhtelif mıntıkalara dağıtmaya başlamıştı.</p>

  <p class="normal"><span class="idebold">Enver Paşa Kendisini Mes'ut Görüyordu</span></p>

  <p class="normal">Evliyakul, Abdülresül, Cabir gibi kumandanların reisliği altında birçok basmacıları bir mıntıkaya toplamıştı. Bunların yanı başında evvelce etrafında toplamış olan milli kongrenin ileri gelenlerinden olan Adil Han da vardı. Fergana civarından büyük bir maiyet ile Enver Paşa'nın emri altına giren bu zat da Pol Hakyan'a gelmiş ve birleşmişti.</p>

  <p class="normal">Türkmenlerce ismi pek meşhur olan Hüdai de büyük bir grupta Enver Paşa'nın yanına gelmiş ve onunla bir safta harp edeceğini söylemişti.</p>

  <p class="normal">Kâşiflerden de ayrıca bir grup gelmişti. Bunların başında Hoca Hekim seksen yaşında bir ihtiyardı. Fakat böyle bir ihtiyar için kalbinde bir yatan aşkı olduktan sonra vücudun ehemmiyeti olur.</p>

  <p class="normal">Bu ihtiyar öyle şiddetli şekilde hareket ediyordu ki, bunu bütün idealistler için bu zattan daha güzel bir idealist tipi tasavvur etmez.</p>

  <p class="normal">Seksen yaşının bütün harabiyetine rağmen kuvvetli ve zinde idi. Birçok gençlere kuvvet verecek vaziyette bulunuyordu.</p>

  <p class="normal">Bunlardan başka Azerbaycan'dan Yusuf Ziya da gelmişti. Yanında Sadrettin Han, Abdülhamit gibi zevat da bulunuyordu.</p>

  <p class="normal">Enver Paşa günden güne büyüyen bu hürriyet taraftarları arasında kendisini mesut görüyordu. Fakat bu başlı başına bir âlemdi. Hele karargâhın etrafı görülecek bir manzara idi. Muhtelif kabilelere mensup Özbekler, Kırgızlar, Türkmenler, Tacikler arasına bir de Kazaklar karışmışlardı. Bu suretle tam bir milletler koleksiyonu olmuştu. Hele Kazaklardan Raiyet isminde bir zat vardı. Bu zat Enver Paşa'yı çok severdi. Buhara'ya geldiğini duyunca aradı ve onu bularak yanına gitti.</p>

  <p class="normal">Enver Paşa etrafında bulunan muhtelif milletlerin kendilerine göre garip âdetleri vardı. Hele göçebelerin hayatı... Enver Paşa'nın kaç defa bunların yurtlarına gitti. Boş zamanlarını anlarını hürriyet havası içinde geçen yurtlarında geçirdi.</p>

  <p class="normal">Onların bilhassa yemeklerine bayılırdı.</p>

  <p class="normal"><span class="idebold">Enver Paşa Pek Çok Heyecanlı İdi..</span></p>

  <p class="normal">Baysun civarında Kızılordu'nun iki yüzdenden fazla askeri vardı. Bunlar Duşanbe'den sonra burada toplanmışlardı.</p>

  <p class="normal">O civarda bulunan Basmacılarla yavaş yavaş müsademeler olmaya başladı. Bu müsademelerin [çarpışma] mühim bir kısmını Enver Paşa bizzat idare ediyordu.</p>

  <p class="normal">Paşa askerlerin öldürülmesinden ziyade esir olarak alınmalarına ehemmiyet verilmesini emretti.</p>

  <p class="normal">Artık yer yer ufak tefek müsademeler başlamıştı. Paşa'nın idaresi altında oldukça geniş bir arazi de vardı.</p>

  <p class="normal">Karakterinden itibaren Kurgantepe, Feyizabad, Balcıvan, Duşanbe, Hisar, Sarı Asya'ya kadar olan bütün mıntıkaları elinde bulunduruyordu bu mıntıkaların hepsi askeri tertibat altında idi.</p>

  <p class="normal">Mamafih bu ilk müsademe şiddetlendiği görülmedi.</p>

  <p class="normal">Haziran başı olmuştu. Yavaş yavaş Step'in harareti başlamıştı.</p>

  <p class="normal">Otuz beş dereceyi geçen bu sıcaklarda alışık olmayanlar ne kadar sıkıntı çekerler.</p>

  <p class="normal">Hele böyle yerleri görmeyenler için yaz günleri hakikaten yakıcı ve tahammülfersadır.</p>

  <p class="normal">Böyle bir günde idi. Enver Paşa muhtelif mıntıkalardaki Basmacılarla sıkı sıkı temas ediyor, ona göre tertibat alıyordu.</p>

  <p class="normal">Henüz çok erkendi. Paşa her günkü gibi banyosunu yapmak üzere hamama girmişti. Birdenbire kapısı vuruldu.</p>

  <p class="normal">Paşa'nın filvaki hamam müddeti biraz uzardı amma... Bu zaman içinde taciz edilmemesi lazım geldiğini adamları bilirlerdi.</p>

  <p class="normal">Birdenbire kapı vurulunca her dakika kulağı kirişte olduğu için seslendi.</p>

  <p class="normal">- Ne var?</p>

  <p class="normal">- Bir posta geldi.</p>

  <p class="normal">- Nereden?</p>

  <p class="normal">- Devletmen Bey'den</p>

  <p class="normal">- Devletmen Bey'den mi?</p>

  <p class="normal">- Evet, bir mektup getirmiş</p>

  <p class="normal">- Çabuk çıkıyorum. Bekleyiniz.</p>

  <p class="normal">Enver Paşa süratle yıkandı. Hamamdan çıktı. Karşısında uzun boylu, yakışıklı bir süvariyi buldu. Süvari Paşa'nın karşısında askeri bir resmi selam ifa ettikten sonra göğsündeki mektubu çıkardı. Üç defa öpüp başına koyduktan sonra Enver Paşa'ya uzattı.</p>

  <p class="normal">Paşa'nın ıslak saçları darmadağınık idi. Saçlarını bile tanıyacak vakit bulamadığı için:</p>

  <p class="normal">- Evlât... Dedi. Bir dakika bekle bakayım.</p>

  <p class="normal">Enver Paşa bir eliyle sık saçlarını parmaklarıyla tarıyor, bir elinde de tutmuş olduğu mektubu okuyordu. Fakat her satır yüzündeki çizgileri artırıyordu.</p>

  <p class="normal">Enver Paşa çok heyecanlı idi. Parlak gözleri mektubun satırlarını okudukça kararıyor gibiydi. Hamamdan yeni çıktığı için kızarmış olan yüzünün rengi şimdi morarıyordu.</p>

  <p class="normal">Uzun kirpikli gözlerinin hazakaları[ustalık] büyüyor, genişliyor ve sonra alnındaki çizgiler gittikçe derinleşiyordu. Paşa mektubu sonuna kadar okuyup bitirdikten sonra elinden bırakamadı. İki defa katladı. Cebine koymak üzere iken dalgın gözlerini kapadı ve düşünceli hareketle elini yine cebine soktu. Mektubu tekrar çıkardı ve yine okumağa başladı. Okudu... okudu, nihayet müsterih bir vaziyette geniş bir nefes alarak zarfı ve mektubu cebine soktu.</p>

  <p class="normal">Mektubu getiren askere dönerek:</p>

  <p class="normal">- Evlât, dedi. Git karargâhta bekle. Ben şimdi mektubun cevabını yazarım. Hem sen ne zaman gideceksin.</p>

  <p class="normal">- Ne zaman emrederseniz?</p>

  <p class="normal">- Öyle ise bugün istirahat et. Akşam gel yaverimden mektubumun cevabını al. Yarın hareket ederim.</p>

  <p class="normal">Enver Paşa'nın almış olduğu bu mektupta ceditlerle yine eskilerin arasındaki bir ihtilaftan bahsediliyordu. Bilhassa İbrahim Bey Togay Sarı'nın yaptığı işler anlatılıyor ve yeni vaziyet bildiriliyordu.</p>

  <p class="normal">Paşa'nın asıl düşündüğü bu mesele değildi. Evvelâ Baysun'daki Kızıl Ordu kuvvetleri idi.</p>

  <p class="normal">Ondan sonra bu vaziyetleri biran içinde ıslah edeceğine emin bulunuyordu. Ve kendi kendine "Baysun'u aldıktan sonra garbi mıntıkaları alır ve bu suretle bütün Türkistan'ı gerek Ruslardan gerekse dâhildeki nifaklardan temizlerim." diyordu.</p>

  <p class="normal">Hakikaten o günlerde Enver Paşa'nın memleket için çalışırken halek arasında daha doğrusu biraz kuvvetleri vaziyette bulunanların bu kabil post kavgasına düşmeleri çok garipti. Fakat işte oluyordu.</p>

  <p class="normal">Bunlara karşı koymak için Kızıl Ordu ile mükemmel surette çarpışmak ve onu yenmek lazımdı.</p>

  <p class="normal">Enver Paşa bu maksatla büyük hazırlıklarını yaptı ve nihayet Baysun üzerine yürüdü. Buradaki çarpışmalar şiddetli oluyordu. Kimi Ruslar karşılarında derme çatma bir kuvvetin bulunmadığını ve muntazam bir teşkilatla işin idare edildiğini artık anlamışlardı.</p>

  <p class="normal">Fakat bunlar da çok uzun sürmüyordu. Ciddi çarpışmalar henüz başlamamış gibiydi. Nitekim günler geçtikçe Basmacılar kuvvetlenirken Ruslar da işe ehemmiyet vermeğe başlamışlardı. Yavaş yavaş Buhara üzerine ve Türkistan'ın muhtelif taraflarına takviye kıtası gönderiyorlar bir taraftan da yazı ile propaganda yaparak Enver Paşa'yı gözden düşürmeğe çalışıyorlardı.</p>

  <p class="normal">Enver Paşa hakkında bilhassa muhtelif gazetelerde ve broşürlerde yazılar yazıyorlar ve onun siyasetini tenkit ediyorlardı.</p>

  <p class="normal">Bundan başka halk arasında Rusların kuvvetini göstermek maksadıyla memleketin muhtelif taraflarında teftiş siyasetine de başlamışlardı. Meselâ muhtelif mıntıkalarda bilhassa Taşkentlerde tevkifat yapıyorlar ve sokaklarda tankları ve askerî kıtaları geçiyorlar ve semada da yükselen tayyarelerin kuvvetlerini göstermek istiyorlardı.</p>

  <p class="normal">Fakat Türkistan'da başlayan hürriyet ve istiklal ateşi hakikaten öyle kolay kolay söndürülecek vaziyette değildi.</p>

  <p class="normal"><span class="idebold">Rusların Süvari Kıtaları Oldukça Kuvvetli İdi</span></p>

  <p class="normal">Memleketteki birçok eski taraftarları bile hürriyet için mücadeleye hazır bulunuyorlardı. Nitekim seksen yaşındaki ihtiyarın hali buna en güzele bir numune olabilirdi.</p>

  <p class="normal">Günler gelip geçiyor. Rusların yeni siyaseti kuvvetleniyor fakat halk Basmacılar velhasıl Enver Paşa taraftarları yine neşe içinde Şarkı söylemekten fariğ olmuyorlardı.</p>

  <p class="normal">Ruslar Türkistanlılarının hürriyet aşkını nihayet anlamışlardı. Bilhassa Enver Paşa'nın etrafında toplanan muhtelif milletlerin anlaşması ve hepsinin de ağzından yalnız "hürriyet ve istiklal" sözü çıkmasının yapacak olduğuna tamamen kanaat getirmişlerdi.</p>

  <p class="normal">Bunlara karşı artık tamamen mücadele etmek lazım geldiğine karar verdiler. Muhtelif taraflarda yavaş yavaş başlayan müsademeler arttı. Bu günlerdeydi.</p>

  <p class="normal">Basmacılar şiddetli bir müsademeden dönerek karargâhın bulunduğu Pol Hakyan'a gelmişlerdi.</p>

  <p class="normal">O güne kadar yapılan müteaddit hücumlarda taarruzlarda Baysun ele geçmemişti. Rusların süvari kıtaları oldukça kuvvetli idi.</p>

  <p class="normal">Birçok defalar basmacıların Baysun üzerindeki şiddetli harpleri hep süvarilerle karşılaşıyor. Mavzer, tüfek, hafif ve ağır makineli tüfek sesleri arasında birçok şehitler oluyor ve nihayet her iki taraftan esirler verilerek alınarak muharebe müspet şekilde neticeleniyordu.</p>

  <p class="normal">Enver Paşa ve yanında bulunan zevattan bilhassa Hasan Bey, Nedim Bey bu işe pek asabileşiyorlardı. Fakat elden ne gelir? Rus kumandanı Budyonni ismindeki bir generaldi.</p>

  <p class="normal">Çok tecrübeli bir asker olarak bu General Basmacılarla iyice uğraşıyor mağlup olmuyordu. Fakat Basmacılar bunun bütün kuvvetine ve mühimmatının bolluğuna rağmen Rusları taciz ediyorlar ve her fırsatta, her hücumda, her taarruzda muhakkak surette birçok esir alarak karargâha dönüyorlardı.</p>

  <p class="normal">Bu her ne kadar Basmacıların yüzünü güldürüyorsa da istenilen netice meydana çıkmadığı için neşelerini tam manasıyla artırıyor ve bundan başka Enver Paşa'nın programının tatbikatına mani oluyordu.</p>

  <p class="normal">Mamafih Basmacılar uğraşırken Enver Paşa'nın faaliyeti devam ederken İbrahim Bey de ayrıca çalışmaktan geri kalmıyordu. Pol Hakyan'da Enver Paşa'nın günleri pek yeknesak geçiyordu. Sabahları sağdan sola gelen raporları okuyor sonra arkadaşlarıyla toplanıp günün vaziyetini görüyorlar ve yapılacak işler hakkında karar veriyorlardı.</p>

  <p class="normal">Paşa bundan sonra istirahat ediyor. Yine arkadaşlarıyla buluşuyor bu arada atına binip geziyordu.</p>

  <p class="normal">Paşa'nın en ziyade neşelendiği günler zevcesinden mektup aldığı zamanlardı.</p>

  <p class="normal">Bu mektupları alınca okur okur ve hasretini gidermeğe uğraşırdı.</p>

  <p class="normal"><span class="idebold">Ruslar Müthiş Bir Yarma Hareketi Yaptılar.</span></p>

  <p class="normal">Enver Paşa arkadaşlarıyla oturuyor cepheden gelen muhtelif mektupları okuyordu. Tam bu esnada bir süvari geldi.</p>

  <p class="normal">- Paşa'yı görmek istiyorum.</p>

  <p class="normal">- Ne var?</p>

  <p class="normal">- Acele</p>

  <p class="normal">Süvari çok heyecanlı idi. Yüzüne bakanlar çok mühim bir hadisenin şahidi olduğunu görebilirlerdi.</p>

  <p class="normal">Enver Paşa'nın adamı bu heyecanlı adamı görünce derhal içeriye haber verdi.</p>

  <p class="normal">Posta gelmiş. Sizi görmek istiyor.</p>

  <p class="normal">- Nereden?</p>

  <p class="normal">- Bilmiyorum.</p>

  <p class="normal">- Öğren de gel.</p>

  <p class="normal">Biraz sonra içeriye giren posta süvarinin Açil Bey tarafından geldiğini söyleyince Enver Paşa telâşlandı.</p>

  <p class="normal">Çünkü Açil Bey birkaç gündür cephede Ruslarla çarpışıyor ve tam manasıyla hürriyet için uğraşıyordu.</p>

  <p class="normal">Onun bir adam göndermesi içinde garip bir sızı yaptı. Hiç bilmediği bir hadise mi olmuştu acaba?</p>

  <p class="normal">Tam bu sırada içeriye uzun boylu bir step adamı girdi.</p>

  <p class="normal">Bu mektup.</p>

  <p class="normal">Paşa, süvarinin yüzüne baktığı zaman onun kıpkırmızı çehresinde çukurlaşmış gözlerinin altındaki çizgilerde bir an evvel olup bitenleri öğrenmek istiyordu.</p>

  <p class="normal">Süvarinin yüzünde hakikaten bir telaş vardı. Bu telaş neşenin verdiği bir heyecan değil kederin verdiği çizgilerle dolu idi.</p>

  <p class="normal">Hayrola evlât..</p>

  <p class="normal">Enver Paşa bir taraftan mektup açıyor bir taraftan da süvari ile konuşmak ve bir an evvel havadis almak istiyordu. Nitekim böyle yaptığına da iyi ettiğini anladı.</p>

  <p class="normal">- Şey efendim.... Açil Bey sizlere ömür şehit oldu..</p>

  <p class="normal">- Ne!</p>

  <p class="normal">Enver Paşa büyük bir dehşet içinde öyle bir "Ne?" dedi ki. Yanımda bulunanlar mühim bir an içinde yerinden sıçradılar.</p>

  <p class="normal">Paşa sabırsızlıkla mektubu açtı.</p>

  <p class="normal">Bu Açil Bey'in şehit olduğunu bildiren satırlardı. Askerleri başıboş kalmış gibiydiler.</p>

  <p class="normal">Enver Paşa satırları dikkatle okudu. Yüzünü birden bire büyük bir hüzün kapladı ve:</p>

  <p class="normal">- Allah rahmet eylesin.. Ne yapalım, vatan için öldü. Ruhu cennete gitti. Şehit oldu. Dostlar başına darısı.. dedi. Ve mektubu katlayarak cebine koydu. Şimdiki vaziyete göre karar vermek icap ediyordu. Açil Bey'in yerine kumandayı alan zata güzel bir mektup yazarak kendisine muvaffakiyetler temenni etti. Artık müsterihti.</p>

  <p class="normal">Esasen Steplerin bu çocukları her biri birer kahramandı.</p>

  <p class="normal">Enver Paşa'yı bir köydeki merasime çağırıyorlardı. Bu merasimde yerli âdetine göre kumuz ziyafeti vardı.</p>

  <p class="normal">Bu toplantıda bütün kumandanlar hemen toplanmış gibiydi. Böyle mühim günlerde kumandanla bir araya gelince tabii mükâleme mevzuu harbe intikal etti. Türkistan'ın, Buhara'nın, Hive'nin hürriyeti konuşuldu. Herkes elinden geldiği kadar çarpışacağını ve nihayet hürriyet uğrunda öleceklerini tekrarladılar. Bulundukları köy Rusların çarpıştıkları yerlere yakındı.</p>

  <p class="normal">Gece yarısı olmuştu. Yer oldukça uzak bulunduğundan Enver Paşa ve arkadaşları bu geceyi bu köyde geçireceklerdi.</p>

  <p class="normal">Bu sebepten rahat rahat oturmuşlar konuşuyorlardı. Gece hayli ilerlemişti. Birdenbire karanlıklar arasından üç süvari gözüktü. Bu süvariler cephedeki haberleri götürmeğe memur olarak dört kişi idi. Bir tanesinin eksilmesi herkesi fena düşüncelere sevk etti.</p>

  <p class="normal">Hakikaten süvariler gelir gelmez acı haberi verdiler. Arkadaşlarının bir tanesi Ruslar tarafından öldürülmüştü.</p>

  <p class="normal">Bu sözleri dinlerken dayanamayan bir zat atıldı;</p>

  <p class="normal">- Devletmen Bey nerede?</p>

  <p class="normal">- Sormayın başımıza gelenleri. Ruslar müthiş bir yarma hareketi yaptılar. Oldukça tehlikeli dakikalar geçirdik. Bu esnada arkadaşımız da yaralandı. Biz de geldik.</p>

  <p class="normal">Bu sözler akşamdan beri büyük bir neşe bir neşe içinde devam eden meclise bir ölüm sükûtu verdi.</p>

  <p class="normal">Herkes müteessir olmuştu. Fakat Enver Paşa, bu eski kumandan ve eski asker derhal meclise çöken hüznü bozdu.</p>

  <p class="normal">Ne oluyorsunuz arkadaşlar. Endişeye mahal yok. Bizde bu heyecan varken Rusların top tüfeği bizi hiçbir zaman düşündürmez.</p>

  <p class="normal"><span class="idebold">Enver Paşa Bizzat Propaganda Yapıyordu</span></p>

  <p class="normal">İçimizdeki iman kolay kolay sönmez. Paşa çok heyecanlanmıştı. Mamafih yanında bulunan zevat biraz da fazla kımız içtikleri için olacak her söze çabuk müteessir oluyorlardı. Enver Paşa'nın sözleri mecliste büyük tesirini göstermişti. Ve hepsi birden ayağa kalktılar.</p>

  <p class="normal">Paşa sözlerine devam ederek:</p>

  <p class="normal">- Muhakkak muvaffak olacağız</p>

  <p class="normal">Buna eminiz... diyordu.</p>

  <p class="normal">Kımız içmeğe başlandı ve ertesi gün zinde bir şekilde kalkmak için herkes yataklarına çekildi.</p>

  <p class="normal">Rusların askeri kuvvetlerini tahşit [kuvvetlendirmek] ettikleri Baysun'da her gün yeni birçok haberler dağılıyordu.</p>

  <p class="normal">Ruslar yeniden asker getirmişler.</p>

  <p class="normal">Basmacılardan bir kısmı kaçacakmış.</p>

  <p class="normal">Bütün bunların birer propaganda olduğu muhakkaktı. Fakat Türkistan'da bulunan Basmacılar serisi cahil olduğu için bu propaganda çabucak tesirini gösteriyor ve Enver Paşa'nın karargâhında bunan askerler hafif hafif endişe ediyordu.</p>

  <p class="normal">Fakat her fırsatta istifade etmeyi bilen Enver Paşa derhal bunların sinirlerini kuvvetlendirecek mukabil propagandayı bizzat yapıyordu.</p>

  <p class="normal">- Muhakkak muvaffak olacağız, merak etmeyiniz.</p>

  <p class="normal">Fakat son günlerde yapılan taarruzların müspet netice vermemesi, Açil Bey'in şahadeti, Devletmen Bey'in vaziyeti kendisini de düşündürmeğe başladı.</p>

  <p class="normal">Nitekim son gönderilen bir haber Baysun civarındaki Basmacıların geriye çekilmek mecburiyetinde olduğunu bildiriyordu.</p>

  <p class="normal">Arazinin müşkülat ve tabiye vaziyeti itibariyle Basmacıların geriye çekilmeğe mecbur olunca karargâhın Pol Hakyan'da bulunması gerekli idi.</p>

  <p class="normal">Karargâhı Pol Hakyan'dan geriye Yurçi'ye çekmek icap ediyordu. Yurçi mevki itibariyle müdafaası çok kolaydı. Bundan başka etraflardan yardım toplamak da mümkün idi.</p>

  <p class="normal">Enver Paşa kendisinin muntazam ordular başkumandanı zannederek derhal geriye çekilme emri verilir verilmez her şeyin olacağını tahmin etti. Fakat hakikatte mesele hiç de öyle değildi. Bunun evvelâ maddi, daha sonra manevi büyük, tesirleri vardı. Maddi şekilde yapılacak fedakârlık ile Pol Hakyan'da toplanmış olan askerlerin Yurçi'ye nakil bir mesele idi. Bunun için uzun günlere ihtiyaç vardı.</p>

  <p class="normal">Hakiki vaziyette bunun ifade ettiği bir mana yoktu. Birkaç gün içinde karargâhın nakli temin edilebilirdi. Asıl mesele manevi idi.</p>

  <p class="normal">Karargâhın geriye çekilmesi Basmacılar üstünde mühim bir tesir yapacak ve bütün sinirler birden bozulacaktır.</p>

  <p class="normal">Esasen bir taraftan Bolşevikler diğer taraftan da İbrahim ve maiyeti gibi adamlar da yavaş yavaş askerin manevi kuvvetini kırıyorlar ve muvaffak olamayacaklarını söyleyip duruyorlardı.</p>

  <p class="normal">Enver Paşa zamana kadar cereyan eden kendi aleyhindeki bütün hareketlere vakıf olduğu için şaşırıp kalmıştı.</p>

  <p class="normal">Askeri, vaziyete göre Pol Hakyan'dan geriye çekilmek lazımdı.</p>

  <p class="normal">Fakat...</p>

  <p class="normal">Artık gözüne uyku girmiyor ve gergin sinirlerini kuvvetlendirecek bir çare de bulamıyordu.</p>

  <p class="normal">Tam bu günlerde idi.</p>

  <p class="normal">Basmacılar arasında bir söz yayıldı.</p>

  <p class="normal">Buhara Emiri Rusları mağlup etmek için yeni bir hareket yapacakmış. Bu sözden ve propagandadan Enver Paşa bir şey anlamadı. Ertesi gün ikinci bir söz daha yayıldı. Emir, Ruslarla anlaşmak istiyormuş. Ruslar da buna muvafakat etmişler imiş. Hatta Buhara Emirinin bir murahhası da Rusya'ya gidiyormuş.</p>

  <p class="normal">Bu sözler Enver Paşa'yı çileden çıkartmak için uydurulmuş olduklarına şüphe yoktu.</p>

  <p class="normal">Fakat halk arasında yapılan propagandalara nasıl mukabele edilebilirdi? Bu ancak Ruslara mukabil bir taarruzla iyi bir muvaffakiyet elde ettikten sonra yapılacak işti.</p>

  <p class="normal">İşte o zaman Paşa:</p>

  <p class="normal">- Ben bunu yaptım, diyebilecekti.</p>

  <p class="normal">Tereddütle geçen bu uzun ve sıkıntılı günlerde Enver Paşa kafasının içinde "Pol Hakyan'da kalmak mı lâzımdır, yoksa Yurçi'ye hicret mi etmek icap ediyor?" muammasını halle uğraşırken bir haber daha çıktı:</p>

  <p class="normal">Afganistan'dan gelen gönüllüler geriye çekilecekmiş!</p>

  <p class="normal">İşte o zaman Enver Paşa hakikati bütün çıplaklığı ile anladı. Karşıdan duramayan Ruslar, demek arkadan bir hareket yapmak istiyorlardı.</p>

  <p class="normal">Ruslar bu günlerde Afganistan'la bir dostluk muahedesi yapmağa teşebbüs etmişler ve bunda da anlaşmışlardı. Ancak muahede yaparken tabii Afganlıların Türkistan'a veyahut Bolşevikler aleyhindeki kıyamlara yardım etmesi esas koşulmuştu.</p>

  <p class="normal">Rusların bilhassa bu madde üzerinde ısrar etmelerinin sebebi açıktı. Son günlerde Afganistan'da Bolşevikler aleyhine bir cereyan başlamış ve aynıdır. Ve hem de Türk olan Türkistan ahalisine yardım için bir sempati başlamıştı.</p>

  <p class="normal">Nitekim bunun müspet neticeleri de gönüllü olarak yazılmakla tecelli ediyordu.</p>

  <p class="normal">İlk günlerde oldukça mühim bir rakam Afganlı genç tanınmış bir zatın kumandası altında Enver Paşa'ya yardıma da gelmişlerdi.</p>

  <p class="normal">Ruslarla Afganlılar arasında yapılan dostluk muahedesi yapılır yapılmaz Afgan hükümeti Türkistan'daki gönüllülerin derhal geriye gelmelerini bildirdi.</p>

  <p class="normal">Bu emir çok kati olduğu için gönüllülerin geriye gitmeleri icap ediyordu.</p>

  <p class="normal">Bu vaziyetten gönüllüler çok müteessirdi. Fakat aldıkları emir üzerine geriye çekileceklerdi.</p>

  <p class="normal">Bu kararı Enver Paşa'ya bildirmeleri çok heyecanlı oldu.</p>

  <p class="normal">Enver Paşa bunları dinlerken gayet sakin duruyordu. Fakat hiddetinden dudaklarını ısırıyor ve onlara:</p>

  <p class="normal">- Ne yapalım, diyordu. Memleketiniz namına hakkınız var.</p>

  <p class="normal">Gönüllüler gittikten sonra Enver Paşa'nın kuvve-i maneviyesi çok kırıldı.</p>

  <p class="normal">Bir taraftan dâhilde, diğer taraftan hariçten Rusların arkadan vurma siyaseti karşısında önceler gözüne uyku bile girmiyordu. Nihayet cepheden gelen haberler de kendi lehine değildi.</p>

  <p class="normal">Enver Paşa bütün mülâhazaları bertaraf ederek geriye çekilmeğe karar vermişti.</p>

  <p class="normal">- Geriye gidecekti. Hisar'a oradan da belki daha geriye...</p>

  <p class="normal">Kararı verdiği gün çok asabi akşama kadar hemen hiç kimse ile görüşmedi. Akşam yemeğinden sonra idi, Paşa ileri gelenleri ve yakın arkadaşlarını bir toplantıya davet etti ve hiçbir münakaşaya meydan vermeden kararını tebliğ etti.</p>

  <p class="normal">- Bu gece yarısından sonra bütün kuvvetimizi geriye çekeceğiz, Hisar'a gideceğiz.</p>

  <p class="normal">O saate kadar bu vaziyetlerden hiç bahsetmeyen Paşa'nın bu hareketi karşısında bütün başlar birdenbire öne düşmüştü.</p>

  <p class="normal">Fakat herkes de ayrı ayrı vaziyeti çok iyi biliyordu.</p>

  <p class="normal">Hemen her kumandan da aşağı yukarı böyle çetin bir vaziyet karşısında aynı kararı verebilirdi.</p>

  <p class="normal">Gece yarısından sonra Pol Hakyan'dan hareket etmek çok heyecanlı oldu. Askerler, Basmacılar, kumandanlar velhasıl herkes müteessirdi.</p>

  <p class="normal">Fakat mademki vaziyet bunu icap ettiriyordu. Geriye gideceklerdi.</p>

  <p class="normal">Alaca karanlıkta Yurçi'ye varan Enver Paşa'nın askerleri biraz neşeli idi. Yolda Paşa'nın, arkadaşlarına vermiş olduğu direktif ile hepsi ayrı ayrı askerler arasında geriye çekilmenin manasını anlatıyorlar.</p>

  <p class="normal">Büyük bir manevra ile düşmanları ihata edeceklerini söyleyerek onların manevi kuvvetlerini yükseltmeğe uğraşı-yorlardı.</p>

  <p class="normal">Nitekim askerler artık neşelenmişti. Hatta bir aralık Şarkı da söylüyorlardı. Hele Yurçi'ye girerken Enver Paşa'ya atfen söylenen Şarkı pek heyecanlı olmuştu.</p>

  <p class="normal">Fakat hakikati bilen ve gören Enver Paşa sinirlerine hâkim değildi. Askerlerin söylemiş olduğu bu Şarkılardan hoşlanmıyordu. Lakin onlara müsamaha etmek de lazımdı.</p>

  <p class="normal"><span class="idebold">Enver Paşa Cephesi Kısmen Bozulmuştu</span></p>

  <p class="normal">Enver Paşa'nın askerleri ile geriye çekildiği haberi gelince Kızılordu tabii Paşa'yı takibe başlamıştı.</p>

  <p class="normal">İşte bu haber Enver Paşa'dan evvel Hisar'a gelince işin şekli değişti.</p>

  <p class="normal">Çünkü ilk günlerde Enver Paşa'ya büyük bir sadakatle bağlanan ve istikbalde emin olanlar artık bu işin bir çıkar yol olmadığına bir an içinde kanaat getirmişlerdi.</p>

  <p class="normal">Fakat Paşa böyle şeylerden korkmazdı. O hayatının muhtelif safhalarında böyle birçok endişeli ve tehlikeli dakikalara düşmüş olduğu için çok tecrübeli idi.</p>

  <p class="normal">Lakin halk, Enver Paşa askerlerinin çekilmesinden bütün propagandalara rağmen müteessir olmuştu.</p>

  <p class="normal">Bu fırsattan derhal istifade etmek isteyen Ruslar ve Ruslara müzaheret edenler yarından endişelenmeye başladıkları için mukabil propaganda yapıyorlar ve halkı heyecana düşürüyorlardı. Nitekim yaylakta bulunanlar ve hatta Hisar civarında oturanlar başka yerlere göç etmeğe bile başlamışlardı.</p>

  <p class="normal">Muhaceret [göç] çığa benzer. Birden bire büyür ve genişler. Nitekim Hisar ve civarında böyle oldu. Hisar tabakası kadınlar, erkekler, çocuklar büyük bir gürültü ve telâşla kaçmağa başladılar. Bu vaziyet tabii askerler üzerinde de tesir yapmaktan geri kalmadı.</p>

  <p class="normal">Enver Paşa ve askerler Hisar'da boşalmış yerlere yerleştiler.</p>

  <p class="normal">Burada yeni bir cephe kurarak işe başlamak ve müdafaa tertibatı yapmak icap ediyordu.</p>

  <p class="normal">Fakat Paşa gördüğü bu manzaradan müteessir de olmuyor değildi.</p>

  <p class="normal">Fakat ne de olsa bu işlerle meşgul iken biraz da kendi kendine teselli buluyor ve derdini unutuyordu.</p>

  <p class="normal">Hisar'da yerleşmiş gibiydi. Tam bu günlerde muhtelif taraflardan da birer birer havadisler gelmeğe başladı. Bunların hepsi Enver Paşa'nın düştüğü vaziyetin aynına düşmüşlerdi.</p>

  <p class="normal">Kızılordu ilerliyor, Basmacılar ve Enver Paşa taraftarları dağılıyorlar ve yavaş yavaş daha salim daha emin bir mıntıkaya çekiliyorlardı.</p>

  <p class="normal">Bu havadis Enver Paşa'yı çok sarstı. O yalnız kendi vaziyetinin coğrafi şartlar karşısında fena olduğundan bahsederken diğer yerlerin de aynı olunca artık uykusu hayal olmuştu.</p>

  <p class="normal">Geceleri uyuyamıyor. Gündüzleri de teselli verecek bir iş bulamıyordu.</p>

  <p class="normal">Şimdi ne yapacaktı?</p>

  <p class="normal">Bulunduğu mevkii garp mıntıkası idi. Gelen haberlerde hep garp mıntıkasının fena olduğunu gösteriyordu.</p>

  <p class="normal"><span class="idebold">Enver Paşa Mukabil Propagandaya Başladı</span></p>

  <p class="normal">Enver Paşa bir gün zalim bir kafa ile kendi ve askerlerin vaziyetini iyice düşünüldükten sonra yeni bir şey keşfetmiş gibi sevindi. Çünkü şark cephesinden gelen haberler çok fena değildi. Şu halde garpta askerlerinin hepsini birden Şarka naklederek Ruslara bir çevirme hareketi yapmak imkânı da bulunabilirdi.</p>

  <p class="normal">Enver Paşa bu yeni buluşundan çok memnundu. Yanındaki kumandanlara da bu hususta emirler verdi.</p>

  <p class="normal">Garp mıntıkasındaki askerlere de haberler gitti. Artık Paşa Şark cephesinde ehemmiyet verecek ve yeni plana göre hareket edecekti. Enver Paşa bu iş ile uğraşmağa başladı.</p>

  <p class="normal">Tabii bu hiç de kolay olmadı. garp mıntıkasında toplanmış olan askerleri şarkta nakletmek için günler ve hatta haftalar geçti. Bu sıralarda da her nedense Ruslar mukabil hiçbir harekete geçmediler. Birçok adamların o günkü kanaatine göre Ruslar esasen Enver Paşa cephesini mahvolduğu kanaatinde idiler. Çünkü Paşa'nın karargâhını terk ederek geriye çekilmesi ekseriya cahil olan halk üzerinde çok fena tesir yapmıştı.</p>

  <p class="normal">Bunu Rusların casus teşkilatı günü gününe Kızılordu'ya bildiriyorlardı. Hatta muhaceretin başladığı da hemen aynı günlerde kumandanlığa ve daha yüksek makamlara bildirilmişti.</p>

  <p class="normal">Ruslar tabii aldıkları bu havadislerden fevkalâde memnun oluyorlar mukabil bir hareketle boşu boşuna kan dökmek istemiyorlardı. Bu sebepten günler haftalar geçtiği halde hiçbir hareket eseri görülmüyordu. Enver Paşa vaziyeti çok iyi görüyor ve hakikatin ne olduğunu tabii anlıyordu.</p>

  <p class="normal">Fakat halkın kaçması, askerler arasındaki kuvvet-i maneviyenin azalması kendisini müteessir ediyordu. Lâkin cesaret etmek lazımdı. Enver Paşa haftalar geçtiği halde Ruslar taarruza geçmemesini propaganda için iyi bir fırsat bildi ve derhal mukabil propagandaya başlardı bunda Paşa taraftarları diyorlardı ki: Ruslar korktukları için gelemiyorlar. Gelemeyecekler de...</p>

  <p class="normal">Bu hareketler böyle devam ederken Buhara Emrine birkaç defa da mektup gönderilmişti.</p>

  <p class="normal">Fakat Buhara Emiri sanki derin bir sükûta yatmış hiç sesini çıkarmıyordu.</p>

  <p class="normal">Paşa bunun sebebini de kendi kendine halletmekte gecikmedi, çünkü Ruslarla Afganlılar arasındaki mukavele şartına göre tabii Afganlılar Buharalılara yardım edemedikleri gibi kendi mıntıkaları dâhilinde yaşayan Buharalılara da faaliyette bulunmağa müsaade etmiyorlardı.</p>

  <p class="normal">Paşa artık fena günlere alışmış gibiydi.</p>

  <p class="normal">Bu sebepten hemen her gün muhtelif taraflardan gelen menfi haberler karşısında artık kızmıyor hiddetlenmiyor ve hatta bu yüzden asabileşmiyordu. ediyordu. Esasen yanındaki arkadaşları da kendisi ile birlikte yeni bir hamle yaparak muhakkak suretle muvaffak olacaklarına kanaatleri olduğunu söylüyorlardı. Paşa da bundan biraz teselli buluyordu.</p>

  <p class="normal">Aradan oldukça mühim günler geçti. Nihayet ağustos geldi, nihayet Kurban Bayramı geldi. Ruslarda hâlâ bir hareket görünmüyordu.</p>

  <p class="normal">Fakat bu kurban bayramı pek endişeli olmuştu.</p>

  <p class="normal">Enver Paşa ve yanındaki zevat bugünlerde çok müteessir oldular. Çünkü bulundukları yer Balcıvan civarı idi. Ruslardan mühim bir kısmı oraya kadar sokularak yerleşmiş vaziyette bulunuyorlardı. Paşa da bu tarafa fazla ehemmiyet verdiği için bu noktada karargâhını kurmuş harbi idare için tertibat almıştı. Fakat tam sükûn devam ettiği için vaziyetten emin "yarın"ı bekliyordu.</p>

  <p class="normal">İşte bu günlerde kurban bayramı gelip çatınca Paşa ve arkadaşları bayram namazı için bir köye gitmeğe karar verdiler. Çünkü bu mevkiin dini kanaati noktasından elzem idi. Enver Paşa'ya yanındaki arkadaşları bunu söylediler. Esasen Paşa da bayram namazına gitmeyi münasip görmüştü. İki gün evvel yola çıktılar ve bir ufak köye geldiler.</p>

  <p class="normal">Bu köy camii ufak bir mezarlık kenarında idi. Cami harici manzarası itibariyle fevkalâde enteresan değildi. Fakat dâhili bütün karakterleri ile mükemmel bir mabet idi.</p>

  <p class="normal">Bayram sabahı köylüler merasimle camiye gidiyorlardı. Camiin kenarındaki ağaçlara, çalılara hayvanlarını bağlıyorlar, abdestlerini alıp camiye giriyorlardı.</p>

  <p class="normal">Cami içine girenler o gün bayramdan başka bir fevkaladeliğe şahit oluyorlardı. Çünkü camide bütün Buhara askerlerinin kumandanı olan Enver Paşa da bulunuyordu.</p>

  <p class="normal">Namaz bitti, dualar edildi, Enver Paşa bu esnada çok müteessir idi. O esnada yüzüne bakanlar kendisinin büyük bir teessür ve nedamet tazyiki altında ezildiğinin farkında olabilirlerdi.</p>

  <p class="normal">Paşa camiden çıktıktan sonra, caminin önüne toplanmış olan halkın arasına karıştı.</p>

  <p class="normal">Bu mıntıkada bir adet vardır. Bütün köylüler camiden çıktıktan sonra toplanırlar bayramlaşırlar ve muhtelif taraflardaki köylerine giderlerdi.</p>

  <p class="normal">Bu bayramlaşmada Enver Paşa da bulundu. Herkes Paşa'nın elini öpüyor ve bir kenara çekiliyordu.</p>

  <p class="normal">Bayramlaşma bittikten sonra herkes Enver Paşa'ya bakıyordu. Sanki ondan yeni bir direktif bekliyorlardı. Esasen birçokları da tamamen endişe içinde idiler. Uzak köylüler, Kızılordu'nun istila ettiği mıntıkada kalanlar çok güç inmişlerdi. Bu muhaceretin kendi mıntıkalarına kadar yayılıp yayılmayacaklarında mütereddit idiler. İşte Paşa'nın ağzından sanki hakikati öğrenmek istiyorlardı.</p>

  <p class="normal">Paşa bunu fark etti ve köylülerine güzel birkaç söz söyledi. Bu sözler hakikaten kendilerinin bozuk sinirlerine kuvvet verecek vaziyette idi. Hepsi de birdenbire güldüler, neşelendiler.</p>

  <p class="normal">Enver Paşa bayram namazından sonra köylülerin neşeli selâmları arasında atına atlayarak yanındakilerle birlikte tekrar Balcıvan'a hareket etti. Esasen kendisinin yanında yirmi beş kişi vardı. Üst tarafı da Balcıvan'da kalmıştı.</p>

  <p class="normal"><span class="idebold">Enver Paşa Sevinçle Atından İndi</span></p>

  <p class="normal">Bayram günlerinde Rus cephesinde yine bir hareket görülmüyordu. Paşa Bayram namazına gidip gelinceye kadar epeyce heyecanlanmıştı. Çünkü orada bırakmış olduğu askerlerin başında yalnız Basmacılar vardı. Kendi arkadaşları ile birlikte bayram namazına gitmiş oldukları için idare edecek çok kuvvetli adamlar yoktu.</p>

  <p class="normal">Mamafih, "ne olacak?" diyordu.</p>

  <p class="normal">- Bunlar ne kadar ilerlemiş olsalar yine kendilerini karşılayabiliriz.</p>

  <p class="normal">Enver Paşa bu heyecanla Balcıvan'a dönerken yegâne düşüncesi hep bu idi.</p>

  <p class="normal">Epeyce gitmişlerdi. Yolda kendilerini karşılamağa gelen bir postaya tesadüf ettiler. Üç süvariden ibaret olan bu postada Paşa için gönderilmiş mektuplar vardı.</p>

  <p class="normal">Bunlar Buhara'daki dostları vasıtasıyla Enver Paşa'nın refikasından gelmiş olan mektuplardı.</p>

  <p class="normal">Paşa bunları eline alırken hiç gasp etmedi. Fakat daha evvel şunları sordu.</p>

  <p class="normal">Yeni bir hareket var mı? Ruslarda bir şey görülmüyor mu?</p>

  <p class="normal">- Hiçbir şey yok...</p>

  <p class="normal">Enver Paşa çok memnundu. Hemen oracıkta atından indi. Arkadaşlarıyla karşı karşıya oturdu. Ailesinden gelen mektupları heyecanla okudu.</p>

  <p class="normal">Satırları okudukça teessürü artıyordu.</p>

  <p class="normal">Gözleri yaşlanmıştı. Bu vaziyette her şeyden uzak yapayalnız sanki ailesiyle baş başa kalmış gibiydi. Uzak memleketlerde bıraktıkları aileleri vardı.</p>

  <p class="normal">Enver Paşa hiç olmazsa müteselli olabilirdi. Çünkü ailesinin hayat mematından[ölüm] haber almıştı. Fakat bunlar,</p>

  <p class="normal">Aylardan beri aileleri ile değil dünya ile alâkalarını kesmiş gibi idiler.</p>

  <p class="normal">Bu birkaç dakika geçen teessürlü anlardan sonra Enver Paşa birdenbire ayağa kalktı.</p>

  <p class="normal">- Haydi, dedi.</p>

  <p class="normal">Ve beygirine atladı. Bunu takiben yanındaki adamlar ve askerler de beygirlerine atladılar. Kâfile yine hareket etmişti.</p>

  <p class="normal">Şu tarafta Kızıl Ruslar görünmüş.</p>

  <p class="normal">Bu haber geldiği zaman Enver Paşa birdenbire heyecanlanmıştı. Çünkü uzun zamandan beri derin bir sükûta dalan Bolşevikler demek ki hazırlıklarını tamamlayarak harekete geçiyorlardı.</p>

  <p class="normal">Halbuki bu günler Enver Paşa'nın en zayıf zamanlarıydı. Etrafındaki Basmacılardan birçokları şimale doğru çekilmişti.</p>

  <p class="normal">Garp tarafından toplanmış olan askerlerden de istediği kadar istifade edeceğine kâni değildi.</p>

  <p class="normal">Bunlardan başka yanında gönüllü olarak bulunan Afganlılar ve muhtelif taraflardan gelmiş olanlar da siyasi mülâhazaları düşünerek veyahut onların tesiri altında olarak çıkıp gitmişlerdi. Paşa'nın güvendiği askerlerin adedi pek azdı. Bunlarla Ruslara karşı koymak zordu.</p>

  <p class="normal">Esasen bu askerlerin mühim bir kısmı da ya silâhsız veya cephanesizdi. Ellerindeki silâhların miktarı meselesi hariç, silâhların çeşidi de aynı değildi.</p>

  <p class="normal">Bu endişeler uzun zamandan beri Paşa'nın fikrini işgal etmekte idi. O hep şöyle düşünüyordu.</p>

  <p class="normal">Ya günün birinde Ruslar harekete geçerlerse..</p>

  <p class="normal">İşte o gün gelip çatmıştı. Paşa da buna karşı mukabil harekete geçmeğe mecburdu. Yapacak işin bundan başka bir şey olmadığı muhakkaktı.</p>

  <p class="normal">Enver Paşa Kızıl Rusların göründüğü mevkiye doğru bir müfreze gönderdi. Bu müfreze Abdere mıntakasında büyük bir köyün yanmakta olduğunu gördü. Bu köy Ruslar tarafından yakılmıştı.</p>

  <p class="normal">Halk, çoluk çocuk tarlalara dökülmüş, büyük bir feryat ve figan köy semalarında akisler yapmıştı.</p>

  <p class="normal">Müfreze bu vaziyeti görünce Enver Paşa'ya, ihtiyatlara haber gönderdiler.</p>

  <p class="normal">Bu haber üzerine Enver Paşa derhal yeni bir hareket yaptı. O tarafa ihtiyatlardan göndermiş olduğu askerlerle onları karşılamak ve önlemek istiyordu. Bu tarafa gönderdiği 25 kadar asker istediğinden daha fazla bir cesaret ve maharetle emirleri harfiyen tatbik ettiler.</p>

  <p class="normal">Paşa memnundu. Ruslar bu cepheden ilerleyemeyeceklerdi. Fakat Şark cephesi Enver Paşa'nın en çok ümit ettiği bu mıntıkada da son günlerde bir hareket vardı.</p>

  <p class="normal">Paşa bu mıntıkadaki askeri vaziyeti daha iyi tetkik maksadıyla Basmacılardan üç tanesini bu işe memur etti.</p>

  <p class="normal">Basmacılar çok kurnaz buraları karış karış bilen adamlardan idi. Bunlar hazırlıklarını yaptılar ve kuş uçmayan bu diyarda uğraşarak çalışacak, yerlerde sürünerek ilerleyip gittiler.</p>

  <p class="normal">Tam üç gün sonra tekrar Enver Paşa'nın yanına salimen gelebilen bu Basmacılar Paşa'ya raporlarını veriyorlardı.</p>

  <p class="normal">- Ruslar Şark cephesinde ümit edildiği gibi kuvvetli değillerdir. Fakat Garp cephesinde derhal harekete geçmiş yedi yüz elli asker vardır.</p>

  <p class="normal">Bu sözler iyiydi. Muvafıktı. Fakat Paşa'nın o taraftaki askerinin yekûnu ufak bir müfreze ile yirmi beş askerden mürekkepti. Yani aşağı yukarı seksen kişi kadardı.</p>

  <p class="normal">Demek otuz kişiye mukabil yediyüz elli kişi. Bu haber ve bu vaziyet akılları durduracak kadar feci idi. Fakat henüz hakikat olduğu muhakkak değildi.</p>

  <p class="normal">Paşa derhal bu havadisin tahkiki için müfreze posta gönderdi. Müfreze karşısındaki kuvvetin günden güne arttığının farkında idi.</p>

  <p class="normal">Lâkin coğrafi vaziyet itibariyle müfreze tamamıyla araziye hâkimdi. Karşısındakilerin kımıldamasına imkân yok gibiydi.</p>

  <p class="normal">Enver Paşa'ya bu haber gelince bir taraftan geniş nefes aldı. Fakat diğer taraftan endişeye de daldı. Çünkü bu askerlerin oradaki dayanması nihayet birkaç günlük mesele olabilirdi. Onların cephane, erzak vaziyetlerini temin etmek meselesi vardı. Bunlar için elde mevcut askerleri de sağa sola göndermek lazımdı. Bu takdirde kendi vaziyeti de müşkülleşecekti.</p>

  <p class="normal">Her ne olursa olsun bu cepheyi takviye etmek ve yemeklerini, cephanelerini göndermek icap ediyordu.</p>

  <p class="normal">Buraya gönderilen askerler Allah'a sığınarak yola çıktılar. Çünkü yanlarında bol cephane, bol yiyecek vardı. Fakat kendi silâhları ile kendilerini koruyacak vaziyette değillerdi.</p>

  <p class="normal">Dört kişi yirmi beş kişiye ait yiyecek ve cephaneyi nasıl götürür?</p>

  <p class="normal">Askerler Enver Paşa'nın emriyle yaptıkları bu işi büyük bir neşe içinde başarıyorlardı, bundan çok memnundular. Zira Kızıl Rusların haklarından gelecekleri yardım ediyorlardı.</p>

  <p class="normal">İşte bu askerler gittikten sonra Enver Paşa'nın karşısındaki Kızıl Rusların da yavaş yavaş harekete geçtiği ve Paşa'nın karargâhına üç saat mesafede bulunan bir köye doğru ilerledikleri haberi geldi.</p>

  <p class="normal">Bu haber çok mühimdi. Çünkü biri Şarktan diğeri Garptan yapılan hareketler yavaş dahi olsa üçüncü bir koldan ortadan doğru ilerliyorlardı.</p>

  <p class="normal"><span class="idebold">Enver Paşa, Enver Paşa O Bizim Rehberimiz</span></p>

  <p class="normal">Enver Paşa'nın yanında mühim miktarda asker yoktu. Kendisini de geriye doğru çekilemezdi. Bu takdirde müfrezeyi de esarete terk etmiş olacaktı.</p>

  <p class="normal">Paşa her ne pahasına olursa olsun burada dayanmak mukavemet etmek ve bu suretle Ruslara da kendisini ağır satmak istiyordu. Çünkü bulunduğu mıntıkadaki askerlerin miktarı hakkında Rusların tam malumat sahibi olmadıklarına emindi.</p>

  <p class="normal">İşte bugün Enver Paşa Şark mıntıkasındaki Basmacılardan bir haber aldı. Bu haberde Rusların ileri harekete karşı baskın yaptıkları ve onları geriye püskürttükleri bildiriliyordu.</p>

  <p class="normal">Paşa bu memnuniyet haberini alınca gayet tabii olarak sevindi ve büyük bir cesaretle ileriye atılmaya karar verdi.</p>

  <p class="normal">Ancak askerlerin manevi kuvvetini arttırmak da lazımdı. Geçen haberi askerlere de yaydı ve yanındakilere:</p>

  <p class="normal">- İşte görüyorsunuz ya... diye sözle başladı. Basmacılar bir avuç miktarda iken Kızıl Rusları geriye püskürttüler. İnşallah biz bunları mahvedeceğiz. Esasen bu bizim ilk oyunumuzdur. Daha onlara öyle cevap vereceğiz ki.</p>

  <p class="normal">Enver Paşa çok cesur bir askerdi. Ölümden kolay kolay korkmazdı. Her vesile ile silâhına güvendiğini söyler ve bilhassa askerlerin arasında kendisinin hâkimiyetini bilfiil göstermek için tabancasını çıkarır ve havada uçan kuşlara ateş ederek onları yere düşürürdü.</p>

  <p class="normal">Esasen buralarda bilhassa kartal avcılığı pek meşhurdur kartal avcılarına bu mıntıka ahalisi çok hürmet ederler ve onların büyük Paşası bunu çok iyi bildiği için kaç defa; hattâ mavzerini almış havada uçan kuşlara ateş ederek onları yuvarlana yuvarlana yere düşürmüştü.</p>

  <p class="normal">Bu tabii Paşa'nın atıcılıktaki maharetini gösterdiği için bütün askerleri kendisine bağlamıştı. Bunu bildikleri için askerler.</p>

  <p class="normal">- Hele Enver Paşa bir kere kızarsa... İşte o zaman görürsünüz, diyorlardı.</p>

  <p class="normal">Filhakika o gün de öyle oldu. Basmacıların muvaffakiyeti haberi geldikten sonra Paşa söze başlayınca askerler büyük bir neşe içinde verilen emri yapmaya başladılar. Hatta yavaş yavaş Şarkı söyleyerek yola çıktılar.</p>

  <p class="normal">Enver Paşa... Enver Paşa ... O bizim rehberimiz,</p>

  <p class="normal">Enver Paşa... Enver Paşa... O bizim mürşidimiz.</p>

  <p class="normal">Hafiften başlayan bu Şarkı Enver Paşa'nın kulağına kadar gelmişti. Paşa onlara cesaret verirken yaptığı işi de çok iyi biliyordu.</p>

  <p class="normal">Çünkü Rusların yalnız Garp cephesinde yedi yüz elli askeri olduktan sonra buraya da aynı nispette asker gönderdikleri muhakkaktı. Olmazsa bile yedi yüz askerden ayrılmış bir grup bu tarafta ileri harekete geçecekti.</p>

  <p class="normal">Fakat onun göndermiş olduğu askerler bu takdirde bir hiçten ibaret sayılacaktı. Çünkü bu normal şekildeki bir kalede bir müfrezeden başka bir isim alamazdı.</p>

  <p class="normal">Enver Paşa askerlerin şarkılarını dinlerken bir şeyin kırıldığını ve sonra boğazına kadar bir şeyin gelerek düğümlendiğini fark etti.</p>

  <p class="normal">Gözleri yaşarmış ve kulakları uzağı dinlemeye başlamıştı. Bu tesiri göstermemek için yutkundu. Sonra yanındaki emrini verdi.</p>

  <p class="normal">- Hep beraber ilerleyeceğiz.</p>

  <p class="normal">Bu ilerleyiş çok tehlikeli idi. Çünkü bu suretle Paşa en son kozunu oynamış oluyordu. Arkada ne ihtiyat ne de bir asker vardı.</p>

  <p class="normal">Bunlardan başka en ufak bir cephane tedariki bile yoktu.</p>

  <p class="normal"><span class="idebold">Enver Paşa Artık Kararını Vermişti</span></p>

  <p class="normal">Paşa her şeyi göze almıştı. Artık ya muvaffak olacaktı veya... İşte bunu söylemeğe dili varamıyordu.</p>

  <p class="normal">Paşa'nın yanındaki arkadaşları da bu vaziyeti biliyorlardı. Onlarda nereye gittiklerinin farkında idiler. Fakat Paşa ile beraber yola çıkmış oldukları için sonuna kadar devam edecekler ve onunla birlikte ya şehit veya gazi olacaklardı.</p>

  <p class="normal">Gazi olurlarsa muvaffakiyet vardı. Muvaffakiyet.</p>

  <p class="normal">Paşa'nın yanındaki arkadaşlar kendilerini Tarık Bin Ziyad'ın İspanya'yı zapt ederken yapmış olduğu hareket karşısında buldular. Tarık nasıl Afrika'dan gelirken bütün askerlerini nakleden gemileri, İspanya sahillerine çıkınca yakıp onların geriye dönmek ümitlerini kesmişse Paşa da aynı işi yapmış oluyordu.</p>

  <p class="normal">Daima ileriye gideceklerdi. Geriye çekilirlerse, muvaffak olmazlarsa muhakkak surette ölüm vardı...</p>

  <p class="normal">Askerlerin Şarkıları önden yükselirken onlar da arkadan takibe başladılar. Yükselmiş oldukları bir tepeden askerlerin ilerleyişini daha iyi görüyorlardı.</p>

  <p class="normal">Uzaklarda görünen köy de yanıyordu. Yükselen alevler arasında sanki feryatlar yükseliyor gibiydi.</p>

  <p class="normal">Bunlar duyulmuyordu. Fakat dürbünle bakıldığı zaman köydeki panik çok iyi fark ediliyordu.</p>

  <p class="normal">Paşa bu manzarayı görünce müteessir olmadı değil. Fakat askerlere daha çok cesaret vermek için yeni yeni emirler vermek lâzımdı.</p>

  <p class="normal">İşte Paşa'nın emri yükseliyordu.</p>

  <p class="normal">- Askerler soldaki tepeyi tutsunlar. Düşman ilerlemeden o tepeye hâkim olursak iyi netice elde edebiliriz.</p>

  <p class="normal">Paşa tepeden askeri vaziyeti kontrol ediyordu.</p>

  <p class="normal">Kendi askerleri çok iyi mevkide idiler. Nitekim muhtelif tepeleri de tutmuşlardı. Bu Paşa'ya büyük bir kuvvet ve itimat vermişti. Az askerlin yapmış olduğu bu muvaffakiyet karşısında Paşa yeni bir hareket yapmak arzusunda idi. Fakat elde biraz da ihtiyat olsaydı ne olurdu.</p>

  <p class="normal">Paşa'nın ilk defa olarak askersiz vaziyette kalması çok müteessir etmişti. Bu esnada tarihten birçok hatıralar kafasında canlanıyordu.</p>

  <p class="normal">Kendi kendine Yıldırım Beyazıd'ı düşünüyordu. O da böyle vaziyette kalmış değil miydi?</p>

  <p class="normal">Paşa kendisini onunla mukayese etmek istiyordu. Çünkü netice birdenbire gözünde canlanıyor ve felâket karşısında ürküyordu. Hâlbuki o burada yeni bir hareket, yeni bir hamle yapmak arzusunda idi. Fakat ne olurdu? Biraz ihtiyat askeri olsaydı.</p>

  <p class="normal">Hızır gibi yetişecek hiç olmazsa birkaç yüz Basmacı bulunsaydı.</p>

  <p class="normal">Birkaç günlük faaliyet esnasında Basmacılarla da alâka ve rabıta kesilmişti. Belki bu rabıta devam etmiş olsaydı oralardan yardımcı bulmak imkânı hâsıl olurdu.</p>

  <p class="normal">Paşa artık harp sahasında her şeyden uzak, arkadan gelecek asker cephane ve erzaktan mahrum, bir vaziyette dövüşmek mecburiyetinde idi.</p>

  <p class="normal">Geri yok ileri vardı.</p>

  <p class="normal">Bu esnada Rusların ilerlediği görülüyordu Paşa'nın korktuğu başka idi. Sağ ve sol cenahtaki Rus askerlerinin ilerleyerek kendisini arkadan çevirmeleri.</p>

  <p class="normal">Bu takdirde vaziyet hakikaten feci olacaktı ama ne yapılacak? Paşa bütün askeri vaziyeti bir kere daha kafası içinde toparladı. Geriye kaçmak için icap edecek ricat hatlarını da göz önünde tuttu.</p>

  <p class="normal">Ve sonra ileriye doğru yürümekten başka çare bulamadı. Kendisi de cephede dövüşmek istiyordu.</p>

  <p class="normal">Nitekim bu esnada ilerdeki askerlerden gelen haberlerde Rusların köyden ileriye çıkmadıkları bildiriliyordu. Bu vaziyet kısmen değil... Tamamen lehe idi ama ihtiyat olmadığı için takviye kıtaatı gönderememekte idi.</p>

  <p class="normal">Enver Paşa yanındaki arkadaşlarla birlikte en ön cephede bulunan askerlerin yanına gitmekten başka çare bulamadı.</p>

  <p class="normal">Bu suretle hem önde dövüşme mevkiinde olan askerlere cesaret kuvvet vermiş olacak ve aynı zamanda icap ederse kılıcını çekerek, tabancasını, mavzerini kullanarak düşmanların üzerine atılacaktı.</p>

  <p class="normal">Bu kararını yanındaki arkadaşlarına söylediği zaman hep birden;</p>

  <p class="normal">- Bu olamaz, dediler.</p>

  <p class="normal">Filvaki önümüzdeki askerlere ihtiyat, yardımcı göndermek lazımdır ama böyle Paşa'nın bizzat tehlike içine atılması doğru olamazdı. Bu takdirde boşu boşuna bir kurşunla gözlerini fani dünyaya kapayabilirdi.</p>

  <p class="normal">Fakat Enver Paşa hiç de böyle düşünmüyordu. O kendisin bir ölümün beklediğini kabul etmiyordu. Yalnız harp etmek, dövüşmek ve kendi uhdesine düşen vazifeyi yapmak istiyordu. Nitekim bunu düşünerek arkadaşlarına ileriye gitmek kararını bildirmişti. Arkadaşlarının "bu olamaz" sözü karşısında Paşa kendi nokta-i nazarını müdafaa ederek ileriye gitmek kararından dönmeyeceğini bildirmek istedi ve dedi ki:</p>

  <p class="normal">- Hakkınız var. İlerde tehlike vardır ama... Bundan başka da yapılacak hiçbir iş yoktur. Çünkü burada çok da yalnız kaldık aksi takdirde yapayalnız kalacağız. İleri hattaki askerlerimizle de irtibatı keseceğiz. İşte o zaman feci vaziyete düşmüş oluruz. Geriye gidemeyiz ileriden de hayır kalmaz. Paşa bundan sonra kendi nokta-i nazarını müdafaa eden uzun uzun beyanatta bulundu.</p>

  <p class="normal">Bu sözler olurken ilerden tek tük tüfek sesleri geliyordu.</p>

  <p class="normal">Her tüfek sesi yükseldikçe Enver Paşa ve arkadaşlarının yüreği sızlıyordu. Çünkü düşmanların ilerlediğini zannı hâsıl oluyordu. Paşa tüfekler patlarken biraz durdu, kulak kabarttı ve sonra hiçbir şeye ehemmiyet vermeden:</p>

  <p class="normal">- Haydi... dedi, gidelim.</p>

  <p class="normal">Atlar birbirini takip ederek vadiye doğru indiler ve oradan karşı tepedeki askerlerin yanına çıktılar.</p>

  <p class="normal">İki saat zarfında patlayan tüfek sesleri her saniyede biraz daha yaklaşıyor ve gürültüsü daha büyük akisler yapıyordu. Fakat Enver Paşa artık bizzat harbin içine girmiş olduğu için emindi. Kalbi çarpıyordu. O da diğer askerler gibi silahına güveniyordu. Yanındaki askerine talimat veriyordu. Nihayet arkadaşlarına ümit bağlıyordu.</p>

  <p class="normal">Enver Paşa'nın böyle pervasızca tepeye kadar çıkması üzerine yanındaki arkadaşları onun etrafından ayrılmadılar. Ona daha fazla sokuldular. Hatta birkaçı yanında ve arkasında hatta önünde mevki aldılar. Bu suretle Paşa'yı tamamen gelecek düşman kurşunlarından himaye etmek istiyorlardı.</p>

  <p class="normal">Bu arada birkaç Basmacının fedakârlığı hakikaten çok ziyade takdire şayandı. Korkmadan yılmadan Paşa'nın tehlike gelmesi melhuz[umulan] olan tarafa duruyorlardı.</p>

  <p class="normal">Uzakta görülen manzara şu idi:</p>

  <p class="normal">Köy hâlâ yanıyordu. Kızıl Rusya'ya ait asker köy etrafında bekliyordu. Enver Paşa bu manzara karşısında birden bire irkildi. Çünkü Rusların köy etrafındaki vaziyetleri çok mükemmeldi. Tamamen tedafii[değişik] vaziyete geçmişlerdi. Bir taarruz da yapabildikleri takdirde gerilerindeki köyde istedikleri şekilde tutunabilirler ve kendileriyle birlikte köylüleri de muhafaza edebilirlerdi. Enver Paşa bu manzara ve hakikat ile karşılaşıncaya kadar yapacak işini geciktir-meyecekti. O da bulunduğu yerde sebat edecek ve Rusların ilerlemesine mani olacaktı. Bu dakikadaki vaziyete göre bundan daha akla yakın hiçbir esas olamazdı.</p>

  <p class="normal">Enver Paşa beygirinden inmiş kenara çekilmişti. Yanındaki arkadaşları ve mahiyeti ve bilhassa birkaç Basmacı, Enver Paşa'nın etrafını kuşatmış gibi idiler. Onun bir feveranla ileriye atılmasına mani olmak istiyorlar diğer taraftan da her ihtimale karşı onu muhafaza için uğraşıyorlardı. O gün öylece geçti. Geceleyin köyde yanan birkaç kör kandil ışığından başka hiçbir şey yoktu. Ses ve seda tamamen kesilmişti. Yalnız arada sırada garip sesli kuşların haykırdıkları duyuluyordu. Bu kuşların seslerini dinlemek hakikaten tüyler ürpertici bir hadise idi. Sinirleri en sağlam olanlar bile bu feryat eden kuşların sözleri karşısında susar ve titrerdi.</p>

  <p class="normal">O gece nasıl geçti, sabaha kadar gözlerine biraz bile uyku girmeyen Basmacıların en çok dikkat ettikleri Paşa idi. Paşa rahat bir gece geçirmişti. Sabahleyin karanlıkta bütün ovada yeniden hayat başlarken köyün Garp tarafında bir hareket görüldü. Kızıl Ruslar o tarafa doğru koşuşuyor, kuvvet gönderiyor sonra kendilerini müdafaa edebilecek birer siper arıyorlardı.</p>

  <p class="normal"><span class="idebold">Gideceğiz! Ölürsek Ölürüz, Fakat Mutlaka Gideceğiz</span></p>

  <p class="normal">Enver Paşa birdenbire oturduğu yerden doğruldu. Dürbünle baktığı zaman oralarda Basmacılardan bir grubun ilerlediğini gördü. Fakat hayret. Kızıl Ruslar bunlar üzerine ateş etmiyorlardı. Yoksa bunlar da Kızıl Ruslardan mıydı? Fakat başlarında Kızıl alameti olan işaretler yoktu.</p>

  <p class="normal">Basmacılardan olduğunu muhakkak olan bu askerler nereye gidiyorlardı. Birdenbire ilerleyen bu askerler nereden gelmişlerdi. Bunları öğrenmek için çırpınan Paşa endişeli endişeli konuşurken iki gönüllü çıktı. Bunlar gidip öğrenecek ve geleceklerdi. Paşa gülerek bunlara izin verdi ve:</p>

  <p class="normal">- Haydi... Arkadaşlar. Allah muininiz[yardımcı] olsun, dedi.</p>

  <p class="normal">Biraz sonra vaziyet tavazzuh etmiş gibiydi. İlerleyen askerler köyün garbindeki yüksek tepeye doğru süratle çıkıyorlardı. Bunlar büyük bir muvaffakiyet de elde edebilirlerdi.</p>

  <p class="normal">Paşa bunları görünce müthiş sevindi. Nereden geldikleri belli olmayan bu askerleri yanlarında olsa birer birer kucaklayıp öpecekti. Hele muvaffakiyetlerinden sonra daha büyük bir neşe içine daldı. Gözleri onların hareketlerini adım adım takip ediyordu.</p>

  <p class="normal">Giden gönüllüler gelmişlerdi. Bunlar Devletmen Bey'in askerlerindendi, ilerliyorlardı.</p>

  <p class="normal">Paşa hâlâ dürbün elinde bunları takip ediyor ve bir taraftan da kendi askerlerine kumanda veriyordu. Çünkü sabahtan beri sessiz sessiz duran düşman, Paşa'nın bulunduğu tarafa uğrayan bir düşman müfrezesinin silah sesleri her tarafı sararken Paşa'nın karşısında ilerleyen düşman askerleri de vardı.</p>

  <p class="normal">Paşa bunları oldukları yerde durdurmak; ilerlemelerine mani olmak veyahut püskürtmek istiyordu. Fakat Kızıl Ruslar müthiş silah atmağa başlamışlardı. Paşa'nın bu kadar fazla mermi ile mukabele edecek cesareti yoktu.</p>

  <p class="normal">Lâkin son dakikada her şey olacaktı. Paşa gelen askerlere baktı, bunların adedi tahmin ettiği gibi değildi. Her dakika arkadan daha büyük bir kuvvet çıkıyordu. Âdeta köyden doğru uzanan bir şerit halinde asker vardı.</p>

  <p class="normal">Paşa bunları seyrederken:</p>

  <p class="normal">- Ah... diyordu, bunları mahveden bir makineli tüfek olması kâfi idi... Fakat..</p>

  <p class="normal">Paşa'nın kendi kendine mırıldandığını gören yanındakiler sanki onun ne söylemek istediğini anlamışlar gibi tekrarladılar:</p>

  <p class="normal">- Ah! Bir ağır makineli tüfek olsaydı.</p>

  <p class="normal">Fakat Kızıl Ruslar ilerliyordu. Bunlarla artık karşı karşıya son nefese kadar dövüşmek lazımdı. Paşa kendi askerlerinin vaziyetini karşısındaki düşmanların ilerleyişini görünce duramadı hemen mavzerini aldı ve ileriye atlamak istedi. Lâkin yanındakiler:</p>

  <p class="normal">- Aman Paşam, dediler.</p>

  <p class="normal">Sonra Enver Paşa müthiş surette asabileşti.</p>

  <p class="normal">- Ne var. Ne olacak? Ölümden mi korkacağım?</p>

  <p class="normal">Paşa bundan sonra susmuş ve gözlerini etrafındakilere birer birer gezdirmişti. Bu saniyede onun gözlerindeki derin manayı okuyanları olsaydı şuna hükmederlerdi. Paşa sanki:</p>

  <p class="normal">Ölüm... ölümden mi korkacağım. İşte hayat. Onun en mühim ve en çetin yollarını geçtim. İstanbul'dan Makedonya'ya... Oradan Manastır'a... Nihayet Selanik, İstanbul... Otuz üç yıllık bir halifeyi tahttan indiren bir grup arasında. Nihayet, iktidar mevkii. Cihan Harbi, bu arada yaptığı işler. Başkumandan Enver Paşa ve dostları Almanlara karşı "Enverland", "Enveristan", "Enver Memleketi" diyecek kadar büyüyen Enver Paşa, bundan sonra feci âkıbet... Mağlubiyet... Firar... Almanya, Rusya, Türkistan, Nihayet Buhara'ya kilometrelerce uzakta bir yer. Balcivan feci şekilde uzak bir dağ tepesi ve şimdi: Müthiş bir vaziyette kalmıştı. Artık askerlik, mantık denilen esasen uzak bir avuç askerle karşısındaki müthiş düşmanlara meydan okumağa çalışıyordu.</p>

  <p class="normal">Enver Paşa birdenbire sol elini kaldırdı ve sonra aklına bir şey gelmiş gibi birdenbire geriye döndü.</p>

  <p class="normal">- Gideceğiz... dedi, ölürsek ölürüz, gideceğiz..</p>

  <p class="normal">Bu sözlerin sonunu yanındakiler duyabildiler.</p>

  <p class="normal">Gideceğiz...</p>

  <p class="normal">Enver Paşa beygirine bile atlamaya meydan kalmadan ileri yürüdü. Fakat yanındaki arkadaşları hâlâ:</p>

  <p class="normal">- Olmaz... diyorlardı. Olamaz.</p>

  <p class="normal">Fakat Paşa'nın kararı katî idi. Gözlerinden sanki volkan ateşleri çıkıyordu. Asabiyetten tir tir titriyordu. Müthiş heyecanlı idi. Böyle bir vaziyette onu men için uğraşılmış olsa yine boşuna çıkacaktı. Yanındaki adamlar Enver Paşa'yı salıvermemek için bahaneler ararken birdenbire serseri bir kurşun geldi ve en önde duran bir Basmacı:</p>

  <p class="normal">- Yandım anam, diye yere yuvarlardı.</p>

  <p class="normal">Bu oradaki askerler arasında müthiş bir heyecan uyandırdı. Herkes birbirine karışmıştı. Hiç kimse böyle bir baskın beklemiyordu.</p>

  <p class="normal">Bu kargaşalık devam ederken, bir ikinci kurşun, bir üçüncü, dördüncü kurşun daha fırladı. Ve her kurşun sanki hedefini bulmuş gibiydi. Her vızlayış arasından bir Basmacı yere yuvarlanıyor ve fani dünyaya "Allah" sesleriyle gözlerini kapıyorlardı.</p>

  <p class="normal">Bu ümit edilmeyen vaziyet çok devam etmedi. Enver Paşa'nın etrafına toplanan maiyeti, erkânı, yaverleri bir felâkete uğrayınca onların himayesine koşan ve kanatları altına alan analar gibi telâşlandılar.</p>

  <p class="normal">Fakat Enver Paşa bu dakikada hiç telâşlanmadı. Hatta eski heyecanı bile kayboldu. Derhal soğukkanlılığı ile etrafına bakmak ve askerlerini muhafaza için kumandalar vermek istiyordu.</p>

  <p class="normal">Hemen sağa atladı ve:</p>

  <p class="normal">- Ne oluyor? Taarruz ne taraftan? demeğe kalmadı.</p>

  <p class="normal">Bir serseri kurşun tam kalbi üzerine isabet etti. Bu kurşun nereden gelmişti. Nasıl olmuştu, o kadar yakından ve tam hedefine isabet eden kurşun az bulunur.</p>

  <p class="normal">Enver Paşa, arkasındaki kaput altından geçerek kalbinin tam üzerine isabet eden bu kurşunu yediği zaman birdenbire şaşırdı.</p>

  <p class="normal">- Ay! diyebildi.</p>

  <p class="normal">Parlak gözleri birdenbire karardı ve bir heykel gibi yere yıkılıverdi.</p>

  <p class="normal">Etrafındakiler... Maiyet erkânı, Basmacılar Bey'inlerine birer kurşun yemiş gibi durdular ve kaldılar. Bey'inleri işliyordu. Zekâları kalmamıştı.</p>

  <p class="normal"><span class="idebold">Enver Paşa'nın Ölümü Bütün Türkistan'da Sonsuz Bir Matem Uyandırmıştı.</span></p>

  <p class="normal">Enver Paşa'ya son ihtiram vazifesini bile yapamadılar. Sustular.</p>

  <p class="normal">Yerde upuzun yatan Paşa'nın dudakları sapsarı oldu. Güzel yüzü birdenbire beyazlaştı ve uzun kirpikli gözleri yavaş yavaş kapanmaya başladı.</p>

  <p class="normal">Sarı dudakları biraz büzüldü, sonra gülümsüyor gibi açıldı. Ve ağzından iki damla kan beyaz çenesinin üzerine doğru döküldü ve sönen parlak gözleri tamamıyla kapandı. Herkes sustu, bütün harp meydanı sustu ve birkaç tarih sayfası sükût içinde kapandı. <sup class="calibre2"><a href="../Text/enver_pasa_split_067.html#footnote-256-63" id="footnote-256-63-backlink">[63]</a></sup></p>

  <p class="normal">Kara haber sanki gök gürültüsü gibi harp meydanından uzaklara taa Buhara'ya ve oradan bütün cihana kadar aksetti.</p>

  <p class="normal">Nasıl olmuştu; köyün Garp tarafındaki askerler bu faciayı nasıl vermişlerdi?</p>

  <p class="normal">Birdenbire harp meydanında panik başladı ve sesler yükseldi.</p>

  <p class="normal">- Eyvah!</p>

  <p class="normal">Düz ovada biraz evvel tepeye doğru tırmanan Basmacılar şimdi gözlerini bu fani dünyaya ebediyen kapadığı tepeye doğru koşuyorlardı.</p>

  <p class="normal">Meydanda at nalları seslerinden başka bir şey yükselmiyordu. Bütün mavzer sesleri susmuştu. Hâlâ yer gök susuyordu. Bu sessizlik içinde bir tek at birdenbire şahlandı ve ovaya doğru başını alarak koştu. Dizginleri kopmuş, mütemadiyen şahlanarak ve garip hareketler yaparak koşan ve sersem sersem dolaşan beygir Enver Paşa'nın sevimli hayvanı idi. Günlerden beri onu sırtında taşıyan at idi.</p>

  <p class="normal">Bu sıralarda gökte iki bulunan şey oldu ve bütün harp sahası üzerine canlı şekilde çöktü. Birkaç dakika geçen sessizlik içinde donan beyinlere kanlar yürüdü ve zekâlar işlerken birbiri arkasından kendi selâmlarıyla ebediyete kavuşan insanlar birer birer yere yuvarlandı.</p>

  <p class="normal">Artık tepe bir harp sahası değil faciaları bir araya toplamaya bir tarih meydan olmuştu.</p>

  <p class="normal">Etraftan koşuşanlar, silâhlarını atanlar, beygirlerini başıboş bırakanlar hep tepeye doğru tırmanıyor ve birer fatihe okuduktan sonra başucuna geçip oturuyorlardı.</p>

  <p class="normal">Nihayet yaşlı gözler biraz kurudu ve bozulan asap biraz düzeldi. Herkes tabiatın büyük emri karşısında başları önde Enver Paşa'yı Çegen köyüne götürerek ebedî istirahatgâhına koymaya karar verdiler, görülecek bir acı manzara idi.</p>

  <p class="normal">Paşa'nın arkasından bütün askerler, Basmacılar, başları önde fatihalar okuyarak ilerliyorlardı. Enver Paşa yine bir harpten dönüyordu. Fakat bu harp dönüşü en son ve tarihini kapayan bir hareket idi.</p>

  <p class="normal">Artık onun peşinde yürüyenler silahlarını sallıyorlar ve beygirlerinin kişnemeleri arasında keyifli ve neşeli Şarkılar söylüyorlardı. Yalnız dudaklardan dökülen fatihaların son sesleri arada sırada akisler yapıyordu.</p>

  <p class="normal">- Fatiha...</p>

  <p class="normal">Bu fatihalar sanki bütün Buhara semasını istilâ etmiş ve herkesi paranın arkasında bir fatiha okumaya davet etmişti. Kâfile akşamüstü Çegen köyüne geldiği zaman Şarktan, Garptan, bütün bir âlem sanki oraya toplanmıştı, ona inananlar, askerler, Basmacılar, mollalar, arkadaşları, tarihin kabul ettiğine göre yirmi beş bin insan toplanmıştı.</p>

  <p class="normal">Kızartmış gözler, hüngür hüngür ağlayanlar, teselli arayanlar arasında imam efendi cemaati yararak en ileri geçti. Enver Paşa'nın musalla taşına konan tabutu önünde cenaze namazını kıldırdı. Ve Halife-i Müslimin'in damadı, Buhara, Türkistan orduları kumandanı Enver Paşa'nın ruhuna son fatihayı okudu.</p>

  <p class="normal">Gözyaşları arasında mezara konan Enver Paşa'nın üstü örtülürken mücadeleden mücadeleye atılan ve tarihe mal olan bir idealistin cesedi de gök kubbe altındaki ebedî metfenine gömülüyordu.</p>

  <p class="normal">Şimdi, Çegen köyü mezarlığından geçenler Enver Paşa'nın ebedi medfeni başına giderek bir fatiha okumadan ayrılmazlar.</p>
</body>
</html>
