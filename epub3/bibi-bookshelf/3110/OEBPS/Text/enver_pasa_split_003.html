<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>enver_pasa</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_1">ENVER PAŞA'NIN SON GÜNLERİ</h1>

  <p class="normal"><span class="idebold">Enver, Talat ve Nazım Paşalar Nasıl Kaçtı?<sup class="calibre2"><a href="../Text/enver_pasa_split_005.html#footnote-256-1" id="footnote-256-1-backlink">[1]</a></sup></span></p>

  <p class="normal">1918 yılı İkinciteşrin [Kasım] üçüncü günü akşamı. Kasvetli, fırtınalı, yağmurlu berbat bir hava. İnsanı kışın vaktinden evvel gelmiş olduğuna inandıran soğuk bir gün doğusu rüzgârı, iliklere işleyen ince bir yağmurla karışık etrafı allak bullak ediyor, her tarafı kasıp kavuruyor.</p>

  <p class="normal">İstanbul halkı, dört sene süren kanlı ve çetin bir harbin doğurduğu yoksulluğun pençesi altında sefil ve perişan erkenden evlerine sığınmış. Ortalık tamamıyla kararmadan sokaklar bomboş. Fırtınanın savruntuları karşısında şemsiyenin altına büzülerek iki büklüm ilerlemeye çalışan bir iki gölgeden başka caddelerde kimseler görülmüyor.</p>

  <p class="normal">Osmanlı İmparatorluğunun içinden mağlup çıktığı harp senelerinin mesuliyet yükünü omuzlarında taşıyan Talat Paşa<sup class="calibre2"><a href="../Text/enver_pasa_split_006.html#footnote-256-2" id="footnote-256-2-backlink">[2]</a></sup> kabinesi yerini İzzet Paşa kabinesine<sup class="calibre2"><a href="../Text/enver_pasa_split_007.html#footnote-256-3" id="footnote-256-3-backlink">[3]</a></sup> bırakarak çekilmiş. Eski vükela kurulacak bir âli divana hesap verme saatinin çalmasına intizaren konaklarında muhafaza altına alınmış bir haldeler.</p>

  <p class="normal">Bu meyanda Enver Paşa'nın Kuruçeşme'deki saray yavrusu yalısı da polis, jandarma ve kanun neferlerinden mürekkep bir kordon zinciri altında bulunuyordu.</p>

  <p class="normal">Enver Paşa'nın Kuruçeşme'deki sarayının etrafını on günden beri çeviren polisler ve askeri kanun neferleri vazifeye başladıkları ilk günler büyük bir vazifeseverlik göstermişlerdi. Lakin Paşa'nın yalıdan hemen hemen hiç çıkmadığını görünce yavaş yavaş işi gevşetmişler ve son günlerde vazifelerini baştan savma bir angarya şeklinde görmeye başlamışlardı. Onların fikrince Osmanlı Orduları Başkumandan Vekili Enver Paşa hareketinin hesabını vermekten çekinip kaçacak bir adam olamazdı. Hele yalıdaki akağaların<sup class="calibre2"><a href="../Text/enver_pasa_split_008.html#footnote-256-4" id="footnote-256-4-backlink">[4]</a></sup> kendilerine çok iyi muamele etmeleri, kendilerini Paşalarını tarassuda[gözetim] memur bir düşman değil bilakis onu herhangi bir galeyana karşı koruyacak birer dost gözüyle bakmaları memurların şüphelerini gidermiş, teyakkuzlarını körletmişti. Fakat İkinciteşrinin üçüncü günü akşamı etraf kararınca memurlar da bir fevkaladelik göze çarpıyordu. Onlar gündüzlerini bol bol esnemek, gecelerini de bol uyumak suretiyle geçiriyorlardı. Lakin o akşam hiçbiri yatmayı hatırına bile getirmemişti. Hiçbiri uyumuyor, herkes muayyen noktadaki vazifesi başında bulunuyordu. Acaba memurlar bir şeyden mi şüphelenmişlerdi?</p>

  <p class="normal">Hayır, mutad hilafına bu uykuya küskünlüğün sebebi pek basitti: O akşam Enver Paşa'nın haremi Naciye Sultan'ın<sup class="calibre2"><a href="../Text/enver_pasa_split_009.html#footnote-256-5" id="footnote-256-5-backlink">[5]</a></sup> Kuruçeşme'deki sarayında ahenk vardı ve memurlar da sarayın pencerelerinden bol ışıkla beraber taşmakta olan ince sazın şakrak nağmelerini dinliyorlardı.</p>

  <p class="normal"><span class="idebold">Paşa Yavere Şu Emri Verdi:<br class="chapter" />
  "Tam Gece Yarısı İstanbul'dan Gelecek Bir Motora Bineceksiniz."</span></p>

  <p class="normal">Enver Paşa yalıda dostlarıyla konuşup görüşürken birdenbire yalı önünde bir otomobil durdu. İçeriye giren bir genç süratle yalının merdivenlerinden çıktı.</p>

  <p class="normal">Naciye Sultan sarayının sadık haremağalarından birinin kulağına fısıldayan genç iki dakika ayakta durmadan içeriden koşarak gelen ağanın arkasına düştü.</p>

  <p class="normal">Bu genç; Cemal Paşa'nın<sup class="calibre2"><a href="../Text/enver_pasa_split_010.html#footnote-256-6" id="footnote-256-6-backlink">[6]</a></sup> maiyetindeki zabitlerden Seyfi Drahor'du.<sup class="calibre2"><a href="../Text/enver_pasa_split_011.html#footnote-256-7" id="footnote-256-7-backlink">[7]</a></sup></p>

  <p class="normal">Cemal Paşa'nın uzun zaman maiyetinde bulunarak itimadını kazanmış olan bu genç zabit, o gece Cemal Paşa'dan almış olduğu emirle Enver Paşa'yı görmeye gelmişti.</p>

  <p class="normal">Esasen Enver Paşa da Cemal Paşa'dan gelecek birisini bekliyordu. Bu sebepten, yalıdaki bütün davetliler neşe içinde vakitlerini geçirirken Enver Paşa ikide birde yalının rıhtımına çıkıyor ve karanlıklara gözünü dikerek sanki bir şey gözetliyordu. O gece Enver Paşa'ya dikkat ile bakanlar onun ne kadar asabi olduğunu ve ne derece heyecan içinde yaşadığını fark edebilirlerdi.</p>

  <p class="normal">Haremağası Paşa'nın kulağına, gelen genci ve kimden geldiğini söyleyince Paşa:</p>

  <p class="normal">- Çabuk küçük odaya al..dedi... Çabuk geliyorum.</p>

  <p class="normal">Haremağası Seyfi Drahor'u Paşa'nın emri üzerine derhal küçük odaya aldı.</p>

  <p class="normal">Seyfi Bey henüz gösterilen kanepeye ilişmemişti ki kapı açıldı. İçeriye Enver Paşa girdi.</p>

  <p class="normal">Paşanın arkasında üniforması vardı. Pırıl pırıl yanan düğmeleri, nişanları ve nihayet kordonu bir an içinde gözleri alıyordu.</p>

  <p class="normal">- Hayrola.. Evlat...</p>

  <p class="normal">Seyfi Bey yavaşça mırıldanmıştı:</p>

  <p class="normal">- Cemal Paşa emrinizi bekliyor.. Paşa Hazretleri...</p>

  <p class="normal">Enver Paşa bu sözleri dinlerken karşısındaki delikanlıyı sanki tepeden tırnağa kadar süzüyordu. Ve emrini tatbik için vakit kaybetmek istemeyen insanlara mahsus bir tavırla Enver Paşa tereddütsüz söyledi:</p>

  <p class="normal">- Tam saat 12 de.. dedi.. Baltalimanı açıklarında bir sandal içinde İstanbul'dan gelecek bir motora intizar edeceksiniz. Motoru görür görmez bir ışıkla motora "dur!" işareti vereceksiniz. Motor istikametini doğruca size döndürecek. Oradan sizi alacaktır...</p>

  <p class="normal">Seyfi Bey, Enver Paşa'nın emirlerini baştanbaşa dikkat kesilmiş dinliyordu. Sanki bütün sözlerini harfleriyle ezberlemek istiyordu.</p>

  <p class="normal">Seyfi Bey Paşa'nın emrini bir kere daha tekrar ettikten sonra başka bir emri olup olmadığını sordu.</p>

  <p class="normal">Güle güle...</p>

  <p class="normal">Seyfi Bey vazifesini yapmak için bekleyecek vakti yoktu. Süratle dışarı çıktı ve otomobile atlayarak yalının önünden ayrıldı.</p>

  <p class="normal">Kabine düştüğü günden beri vukua gelen hadiseleri en ufak teferruatına kadar bilen Seyfi Bey, bu karara hiç hayret etmedi. Çünkü Paşalar daha ilk günden memleketten uzaklaşmak istiyorlardı.<sup class="calibre2"><a href="../Text/enver_pasa_split_012.html#footnote-256-8" id="footnote-256-8-backlink">[8]</a></sup></p>

  <p class="normal">Fakat bunun şekli henüz tespit edilmemişti. Çünkü iki kumandan ilk günü kaçmaktan ziyade memleket dâhilinde saklanmağa taraftar idiler.</p>

  <p class="normal">Bunun için de şöyle bir plan yapılmıştı. Enver Paşa yanına Trablusgarp'tan getirmiş olduğu emirberini, Cemal Paşa da Seyfi Drahor Bey'i alacaklar ve Sapanca taraflarında saklanacaklardı. Emir Zabiti Nurettin Bey de Paşaları Sapanca'da gizlemek vazifesini üzerine almıştı.<sup class="calibre2"><a href="../Text/enver_pasa_split_013.html#footnote-256-9" id="footnote-256-9-backlink">[9]</a></sup></p>

  <p class="normal">Fakat bu karar tatbik edilememişti. Çünkü o günlerde sabah ve akşam gazetelerini dikkatle okuyan Paşalar her kelimeden, her satırdan, her havadisten mana çıkarıyorlar ve kendilerini alakadar edecek bir nokta olup olmadığını araştırıyorlardı.</p>

  <p class="normal">Bugünlerde idi. Bir akşam gazetesinde Bulgaristan başvekili "Radislavut"un kaçtığına dair bir yazı intişar etmişti.</p>

  <p class="normal">Cemal Paşa gazeteyi eline alıp bu havadisi okuyunca fevkalade heyecanlandı, asabiyetle telefona sarıldı ve Boyacıköyü'ndeki yalısından Enver Paşa'nın Kuruçeşme'deki sarayına telefon etti.</p>

  <p class="normal">- Enver... Akşam gazetesini okudun mu?</p>

  <p class="normal">Telefondaki cevap Cemal Paşa'nın yüzündeki çizgileri karıştırmıştı. Bir taraftan başını sallıyor ve diğer taraftan da:</p>

  <p class="normal">- Yarın merkezi umumide görüşelim... diyordu.</p>

  <p class="normal">Filvaki ertesi gün, Cemal Paşa ile Enver Paşa merkezi umumide<sup class="calibre2"><a href="../Text/enver_pasa_split_014.html#footnote-256-10" id="footnote-256-10-backlink">[10]</a></sup> buluşmuş ve fevkalade mühim meseleler görüşülmüştü.</p>

  <p class="normal"><span class="idebold">İyi Ama Parayı Nerede Bulacağız?</span></p>

  <p class="normal">Nitekim akşam geç vakit Boyacıköyü'ndeki yalıya dönen Cemal Paşa işini halletmiş bir insan gibi müsterih idi. O gece rahat olarak ilk defa güzelce yemek yedi ve rahatça uykusunu uyudu.</p>

  <p class="normal">Ertesi gün Cemal Paşa artık asabi değildi. Yalıda rahat rahat dolaşıyor ve misafirleri de kabul ediyordu.</p>

  <p class="normal">Bu misafirler arasında en ziyade nazarı dikkati celbeden Falih Rıfkı Bey<sup class="calibre2"><a href="../Text/enver_pasa_split_015.html#footnote-256-11" id="footnote-256-11-backlink">[11]</a></sup> idi. Cemal Paşa o gün yalıya gelen Falih Rıfkı Beyle uzun uzadıya konuştuktan sonra dosyaları arasındaki evrakın tasfiyesine başlamasını söyledi.</p>

  <p class="normal">Falih Rıfkı Bey'e evrakın idari ve siyasi kısımlarını tefrik ettirdi. Bunlardan siyasi ve münhasıran kendini alakadar eden evrakı alıkoydu. Mütebakisini de tahsisat mesture hesaplarıyla[Örtülü ödenek] birlikte Bahriye Nezaretine teslim etti.</p>

  <p class="normal">Paşa'nın artık bütün pürüzlü gibi görünen işlerini tasfiye etmesi fevkalade bir karar verdiğine delalet ediyordu. Bu nasıl olabilirdi ve ne olabilirdi?</p>

  <p class="normal">Cemal Paşa, Enver Paşa ile olan son mülakatına kadar memleket haricine kaçmaya taraftar değildi. Fakat birdenbire bu fikrini değiştirmeye saik olan kuvvet ne idi?</p>

  <p class="normal">O günlerde Cemal Paşa'yı sık sık ziyaret eden gazetecilerden Refik Halit<sup class="calibre2"><a href="../Text/enver_pasa_split_016.html#footnote-256-12" id="footnote-256-12-backlink">[12]</a></sup>, hatta Ali Kemal'den<sup class="calibre2"><a href="../Text/enver_pasa_split_017.html#footnote-256-13" id="footnote-256-13-backlink">[13]</a></sup> başka bir de Alman vardı. Bu Bavyera eşrafından ve asilzadeganından ateşenaval olan zattı.</p>

  <p class="normal">Cemal Paşa iktidar mevkiine geçtiği günden beri Fransız politikasına taraftardı. Her vesileyle bunu söylüyor ve Almanlardan ayrılmak fikrini takip ediyordu.</p>

  <p class="normal">Almanlar, Cemal Paşa'nın yanında uzun müddet kalmış ve Paşa'nın da hakikaten muhabbet ve iltifatını kazanmıştı.</p>

  <p class="normal">Bu zat Cemal Paşa'nın yanında bir müddet kalmış ve Paşa'nında hakikaten muhabbet ve iltifatını kazanmıştı.</p>

  <p class="normal">Enver Paşa memleketten uzaklaşmak fikrini mülayim bulduğu için Cemal Paşa'yı da aynı fikre imale etmek istiyordu.</p>

  <p class="normal">Lakin Cemal Paşa memlekette kalmakta ısrar ediyor ve yabancı memlekete gitmeyi manasız buluyordu.</p>

  <p class="normal">Fakat Alman ateşanavalının tesiriyle nihayet o da İstanbul'dan yabancı bir memlekete uzaklaşmaya karar vermişti.</p>

  <p class="normal">Fakat bugünlerde de şu hadise oldu. Halep Valisi Bedri<sup class="calibre2"><a href="../Text/enver_pasa_split_018.html#footnote-256-14" id="footnote-256-14-backlink">[14]</a></sup> ve Azmi<sup class="calibre2"><a href="../Text/enver_pasa_split_019.html#footnote-256-15" id="footnote-256-15-backlink">[15]</a></sup> Beyler memleketten çıkıp gitmeye teşebbüs etmişlerdi. Lakin İzzet Paşa kabinesi bu iki zatı vapurdan alarak harice kaçmalarına mani olmuştu.</p>

  <p class="normal">Cemal Paşa bunları duyunca harice kaçmanın müşkülatından bahsetmek istedi. Fakat Enver Paşa:</p>

  <p class="normal">- Merak etme, diyordu. Her şey tamam...</p>

  <p class="normal">- İyi ama... Parayı nerede bulacağız?</p>

  <p class="normal">Enver Paşa bu sual karşısında tereddüt etmeden:</p>

  <p class="normal">- Nuri'de<sup class="calibre2"><a href="../Text/enver_pasa_split_020.html#footnote-256-16" id="footnote-256-16-backlink">[16]</a></sup> para vardır, dedi. Sarf eder, mütareke sonunda millete hesabını veririz.</p>

  <p class="normal">- Cemal Paşa artık bu kadar katiyetle verilen karardan dönemezdi. O da bunu kabul ederek hazırlıklarını yapmaya başladı.</p>

  <p class="normal">Evvela para tedarik etmek istiyordu. Sapancalı Baki Bey<sup class="calibre2"><a href="../Text/enver_pasa_split_021.html#footnote-256-17" id="footnote-256-17-backlink">[17]</a></sup> İstanbul'dan ayrılışından bir gün evvel Cemal Paşa'ya İkibin lira verdi. Cemal Paşa bundan sonra iki mektup yazdı. Bu mektuplardan birisi o zamanın Dâhiliye Nazırı olan Fethi<sup class="calibre2"><a href="../Text/enver_pasa_split_022.html#footnote-256-18" id="footnote-256-18-backlink">[18]</a></sup>, diğeri de Bahriye Nazırı olan Rauf Bey'e<sup class="calibre2"><a href="../Text/enver_pasa_split_023.html#footnote-256-19" id="footnote-256-19-backlink">[19]</a></sup> aitti. Paşa bu mektuplarda çocuklarını bu zatlara emanet bırakıyordu.</p>

  <p class="normal">Paşa bu mektupları yazdıktan sonra en çok itimat ettiği zabitlerden Seyfi Bey'e vermiş ve:</p>

  <p class="normal">-&nbsp;Hareketimden iki gün sonra bu mektupları Fethi ve Rauf Beylere götür.. demişti.</p>

  <p class="ortaitalik">* * *</p>

  <p class="normal">İşte şimdi Enver Paşa'nın Seyfi Bey'e söylediği sözlerden Cemal Paşa'nın gece yarısı İstanbul'dan uzaklaşacağı anlaşılıyordu.</p>

  <p class="normal">Seyfi Bey kendi kendine:</p>

  <p class="normal">- Demek... dedi. Paşa'nın iki gündür yaptığı hazırlık boşuna değilmiş.</p>

  <p class="normal">Seyfi Bey, Cemal Paşa'nın Boyacıköyü'ndeki yalısına gelince hemen Paşa'ya Enver Paşa'nın sözlerini birer birer tekrar etti.</p>

  <p class="normal">Cemal Paşa bu sözleri dinlerken çok sakindi. Gözleri dalmış bir şeyler düşünür gibi idi.</p>

  <p class="normal">Teşekkür ederim Seyfi Bey... dedi ve içeriye ailesinin yanına gitti.</p>

  <p class="normal"><span class="idebold">Alman Kumandanın Mahrem Emri</span></p>

  <p class="normal">Rıhtım üzerinde bir müddet dolaşan Enver Paşa yanındakilerle konuştu, gülüştü sonra içeriye girdi.</p>

  <p class="normal">Çok geçmeden sarayın rıhtım kapısı gıcırdayarak kapandı. Az sonra da saat tam onbiri çalıyordu.</p>

  <p class="normal">Şimdi artık, sarayda ses kesilmiş, el ayak çekilmişti. Büyük salonun lambaları söndürülmüş etraf derin bir sessizliğe gömülmüştü. Bütün gün ayakta durmaktan yorulmuş olan muhafızlar birbirinin yüzüne baktılar. Bundan sonra bu gecede yapılacak bir vazife kalmıyordu. İşte Paşalar yemişler, içmişler ve sonra rıhtımda gezinerek biraz hava almışlardı. Rüzgâr devam etmekle beraber yağmur da dinmişti. Ertesi gün İstanbul muhafızlığına verilecek gündelik rapor için bu mevzu kâfi gelmez mi idi? Birer birer oldukları yerde uyuklamaya başladılar.</p>

  <p class="normal">Tam bu sırada bütün ışıkları bir motorbot Beşiktaş önlerinde tam yolla Boğazı çıkıyordu. Alman deniz mülazımı "Eberhardt" motorbotun baş kamarası altındaki makine dairesinin ölgün ışığına elindeki zarfı yırtarak açtı. Alman mülazımı, "Von Bengendorf"un ancak Beşiktaş önlerine gelindiği zaman açılması şartıyla eline teslim etmiş olduğu bu zarftan çıkacak emri bir an evvel anlamak için sabırsızlanıyordu.</p>

  <p class="normal">Genç mülazım minimini makine dairesinde iki büklüm bir halde zarftan çıkan gizli emri şöyle okudu:</p>

  <p class="normal">"Derhal Enver Paşa'nın Kuruçeşme sarayına gidilecek. Rıhtıma yanaşılacak. Motoru bekleyen dört kişi motorbota alınacak ve Kuzguncuk istikametinde son süratle seyredilecek. Yolda üst üste bir kırmızı ve bir yeşil fener taşıyan bir sefineye rast gelir gelmez yolcular bu işareti taşıyan sefineye teslim edileceklerdir.</p>

  <p class="normal">Hamiş: Motorbotta hiç bir ışık bulunmayacaktır. Bir kırmızı ve bir yeşil işareti verecek olan sefine-i harbiye bir torpido muhbiridir. Okunduktan sonra bu emirname yakılacaktır."</p>

  <p class="normal">Mülazım gözleri hayretten büyümüş bir halde bu satırları okuyup bitirdikten sonra kendi kendine mırıldanır gibi:</p>

  <p class="normal">Hım!.. dedi, Her Bengendorf kaçakçılığa başlamış galiba! Ne esrarengiz ve acayip vazife bu...</p>

  <p class="normal">Ve dümen başında duran nefere yüksek sesle şu emri verdi:</p>

  <p class="normal">Başı Boğaza ver!...</p>

  <p class="normal">Deniz oldukça şiddetliydi. Dalgalar motordakileri fena halde sarsıyor, serpintiler her tarafı sırsıklam ediyordu. Havada hatırı sayılır derecede soğuktu. İki nefer deniz muşambaları içinde bile tir tir titriyorlardı.</p>

  <p class="normal">Mülazım Eberhardt cebinden benzinli bir çakmak çıkardı. Arkasını rüzgâra dönerek şapkasını siper aldı ve çakmağı çaktı. Bir saniye sonra süvarinin son emri de yerine getirilmiş bulunuyor, gizli emirname şimdi Boğazın fırtına ile kabaran simsiyah dalgaları arasında eriyen bir avuç kül oluyordu.</p>

  <p class="normal"><span class="idebold">Paşalar Motora Hemen Atladılar</span></p>

  <p class="normal">Enver Paşa'nın Kuruçeşme'deki sarayının etrafını kordon altına almış olan muhafızların zannettikleri gibi lambalar söner sönmez Paşalar döşeklerine çekilmiş değillerdi. Onlar şimdi el çantaları yanlarında nefeslerini kesmişler, en küçük bir gürültü yapmaktan bile sakınarak rıhtım kapısının arkasında heyecan ve helecan içinde bekliyorlardı.</p>

  <p class="normal">Ara sıra rıhtım kapısını aralayarak karanlıkları araştırıyorlar, sonra kürklü paltolarına büzülerek asabi asabi dolaşıyorlardı. Mamafih bu intifa uzun sürmedi. Saat on biri çeyrek geçe denizin fırtına ve boralı karanlıkları içinde gittikçe yaklaşan ve yaklaştıkça da vuzuh peyda eden bir tekne belirdi. Gün doğrusu rüzgârının şahlandırdığı çırpıntılar arasında bir ceviz kabuğu gibi baş, kıç vuran, yalpa yapan bu tekne mülazım Eberhardt'ın emri altındaki motorbottu.</p>

  <p class="normal">Motorbot güzel bir manevra ile Talat, Enver Paşalarla Bedri ve Azmi Beyler kapıdan yıldırım süratiyle çıkıp motora atladılar. Sonra sarayın rıhtımına kuvvetli bir ısrarla çarpan dalga seslerine birkaç egzoz gürültüsüyle, suları şiddetle döven bir pervanenin sert fışırtısı karıştı.</p>

  <p class="normal">Paşalar artık Kuruçeşme sarayından kaçmışlar ve denize açılmışlardı...</p>

  <p class="normal">Kaçıyorlar Tutun!..</p>

  <p class="normal">Kuruçeşme etrafına denizden ve karadan çevirmiş olan muhafızlardan biri insiyaki bir</p>

  <p class="normal">Hareketle birdenbire kulak kabarttı.</p>

  <p class="normal">Ayak sesleri işitiyor gibi olmuştu. Gözlerini ovuşturarak saraya baktı, sonra gözlerini</p>

  <p class="normal">Rıhtıma çevirdi. Acaba rüya mı görüyordu? Rıhtım üzerinde bir kara hayalet seçer gibi</p>

  <p class="normal">Olmuştu. Derhal ayağa fırlayarak:</p>

  <p class="normal">Kaçıyorlar!... diye haykırdı. Bu ses şurada, burada uyuklayan memurları uyandırdı, hepsi koşa koşa rıhtımı boyladılar. Fakat görünürde ne bir canlı mahlûk, ne de o canlı mahlûkun geçtiğine delalet edecek bir iz vardı. Yalnız deniz, karanlıklar arasında hiddetle gürleyen bir deniz vardı.</p>

  <p class="normal">Muhafız memurlar rıhtımdan bitkin bir halde uzaklaşırlarken Kuruçeşme Sarayının sokağa bakan büyük kapısı şiddetle kapandı ve çok kuvvetli bir motor sesi işitildi. Muhafızlar yeniden birbirine bakıştılar. Bu akşam Kuruçeşme Sarayına ne olmuştu böyle? Kaybedilecek vakit yoktu, hemen sokağa fırladılar ve en öndekiler sarı renkli bir otomobilin son süratle Arnavutköy istikametine doğru yollandığını gördüler.</p>

  <p class="normal">Harbiye nezareti maiyetine mahsus otomobillerden bir tanesi ne olur ne olmaz mülahazasıyla muhafızların emrine tahsis edilmişti. Derhal iki polis, üç kanun neferi bu otomobile atladılar ve sarı renkli otomobilin peşine düşerek onu takibe başladılar.</p>

  <p class="normal">Lakin muhafız memurların otomobili pek eski sistemde, senelerce kullanılarak yıpranmış, bin bir serencam geçirmiş köhne bir arabaydı. Sarı renkli otomobille bu köhne arabanın yetişmesine imkân yoktu. Buna rağmen memurlar son gayretlerini sarf ettiler ve takip bir saatten fazla sürdü. Sarı renkli otomobil doğruca Tarabya'ya gitti ve Tarabya'da yan sokaklardan birisine saparak muhafızları şaşırttıktan sonra bu defa da son süratle geriye döndü. Muhafızlar işi anlayıncaya kadar iş işten geçmiş, atı alan Üsküdar'ı boylamıştı. Mamafih yine anudane<sup class="calibre2"><a href="../Text/enver_pasa_split_024.html#footnote-256-20" id="footnote-256-20-backlink">[20]</a></sup> takip etmediler değil, ancak talihleri nedense bu akşam hep aksi gidiyordu: Otomobilleri yarı yolda bozuldu; sokak ortasında kaldılar.</p>

  <p class="normal">Karanlıklar içinde bir sandal</p>

  <p class="normal">Saat tam On iki. Boyacıköyü'nde Cemal Paşa'nın yalısı önünde bir sandal belirdi. Kürekte Paşa'nın yaverlerinden elyevm sağ bulunan Selahattin ve Seyfi Beyler vardı.<sup class="calibre2"><a href="../Text/enver_pasa_split_025.html#footnote-256-21" id="footnote-256-21-backlink">[21]</a></sup></p>

  <p class="normal">Cemal Paşa yalısından süratle çıktı. Karanlık arasında gözlerine dikkatle bakanlar olsaydı yaşların sakalların üzerine doğru yuvarlandığını göreceklerdi.</p>

  <p class="normal">Cemal Paşa sandala atladı. Selahattin Bey sanki olanları duyurmamak için, yavaş yavaş kürek çekiyor ve sandalı Boğazın ortasına doğru sürüklüyordu.</p>

  <p class="normal">Tam bu esnada Boğazın dalgaları arasında şiddetle çarpan bir kalp gibi bir motor sesi duyuldu. Motor Baltalimanı açıklarındaki sandala yanaştı ve iki Alman neferi elektrik süratiyle Cemal Paşa'yı kollarından tutarak tekneye aldılar... İstanbul tarafından gelen motor geldiği yola döndü..</p>

  <p class="normal">Bir saat sonra karanlıklar arasında ilerleyen motor Anadolu sahilini takip ederek Arnavutköy açıklarındaki Ruslardan alınmış olan bir torpidoya yanaştı..</p>

  <p class="normal">Motordan Enver, Talat, Cemal Paşalarla İzzet Paşa kabinesi tarafından gemiden alınmış olan Azmi ve Bedri Beyler birer birer torpidoya çıktılar.<sup class="calibre2"><a href="../Text/enver_pasa_split_026.html#footnote-256-22" id="footnote-256-22-backlink">[22]</a></sup></p>

  <p class="normal"><span class="idebold">Enver Paşa Rusya'da, Bakü Kongresinde<sup class="calibre2"><a href="../Text/enver_pasa_split_027.html#footnote-256-23" id="footnote-256-23-backlink">[23]</a></sup></span></p>

  <p class="normal">Enternasyonal Komünist Partisi İcra Komitesi namına Şark Milletleri Birinci Kongresini açıyorum.<sup class="calibre2"><a href="../Text/enver_pasa_split_028.html#footnote-256-24" id="footnote-256-24-backlink">[24]</a></sup></p>

  <p class="normal">Şiddetli alkışlar arasında biten bu sözlerden sonra Kızıl Rusya'nın en mühim bir hadisesi de sükûnetle tamamlanmış oluyordu.</p>

  <p class="normal">Nerimanof<sup class="calibre2"><a href="../Text/enver_pasa_split_029.html#footnote-256-25" id="footnote-256-25-backlink">[25]</a></sup> Kızıl tüllere sarılmış olan kürsüye parmağıyla şiddetle vurunca her kesin gözü bir kat daha açıldı. Bütün salonu dolduran gür sesiyle sükûtu yararak meşhur nutkunu söyledi</p>

  <p class="normal">Nerimanof nutkunu tamamlarken binlerce el sanki bir ahenkte harekete başladı. Uzun sıralarda yan yana yükselen başlar ve çehreler sallandı. Birbirine yaklaşmış olan Beyaz sarıklardan itibaren muhtelif renkteki kalpaklara ve serpuşlara, nihayet siyah ve kırmızı fese, ipekli yünlü örtülere kadar sarılmış başlar bir buğday tarlası gibi dalgalandı.</p>

  <p class="normal">Nerimanof kongreye iştirak eden memleket murahhaslarının ismini okudu. Ortaya gelen murahhaslar muhtelif renk ve biçimde, şekil ve boyda halkalandılar. Kongre reisliğine seçilen Zinovyef<sup class="calibre2"><a href="../Text/enver_pasa_split_030.html#footnote-256-26" id="footnote-256-26-backlink">[26]</a></sup> makamına geldikten sonra diğer murahhaslar da yerlerine oturdular.</p>

  <p class="normal">Mütebessim bir çehre ile murahhasları selamlayarak makama seçildiğinden dolayı teşekkür eden Zinovyef, etli ve kalın parmaklı ellerini kırmızı kürsüye koydu. Sonra gözlerini salonun derinliklerine doğru dikti. Sanki bütün murahhasları bir kere daha gözden geçiriyormuş gibi baktı, baktı. Birkaç dakika sükût içinde geçen bu vaziyetten sonra Zinovyef tekrar söze başladı:</p>

  <p class="normal">Kongreden, yapılacak işlerden ve yapılmakta olanlardan bahsettikten sonra muvaffak olmağa yemin ettiklerini ve ittihada dâhil otuz yedi kişi memleket namına bu yemini tekrar ederken salonda birdenbire bir hareket oldu...</p>

  <p class="normal">Başlar birdenbire arkaya döndü ve gözler yukarıdaki locaya takıldı kaldı.</p>

  <p class="normal">İçeriye Enver Paşa girmiş ve doğruca locaya çıkarak kendisine ayrılmış olan mevkie sessizce oturmuştu. Gürültü yapmaktan korkar gibi sandalyesine ilişmiş olan bu kumandan gözlerini hatibe dikmişti. Fakat başlar hala onun üzerinde idi.</p>

  <p class="normal">Zinovyef onun oturduğunu hissedince kesmiş olduğu sesini birdenbire iki misli daha yüksekten çıkararak sözlerine devama başladı. Bütün salonu heyecanlandırmak ve coşturmak için bütün kuvvetini sarf ediyordu. Bazen sesini yavaşlatıyor. Bazen coşuyordu. Fakat hatip sözlerine devam ederken locada oturan Enver Paşa'yı elleri ile selamlamak mecburiyetinde kaldı. Bunu gören kongre azası başlarını geriye çevirerek elleriyle ve herkes, her millet kendi âdetine göre bu selamı tekrarladı.</p>

  <p class="normal">Locada bulunan Enver Paşa bu hüsnü kabulden çok memnun olmuştu. Herkese ayrı ayrı iltifata çalışıyordu.</p>

  <p class="normal">Programa göre celse arası tatili yapılmayarak devam edilecekti. Fakat reis kongreyi biraz tatil ederek Enver Paşa ile murahhaslar arasındaki vaziyetten husule gelen laubaliliğin önüne geçmek istiyordu. Kongre tekrar bütün ciddiyetiyle çalışmasına devam etmeliydi.</p>

  <p class="normal"><span class="idebold">Zinovyef Nutkuna Devam Ediyordu<sup class="calibre2"><a href="../Text/enver_pasa_split_031.html#footnote-256-27" id="footnote-256-27-backlink">[27]</a></sup></span></p>

  <p class="normal">Nitekim reis ve aynı zamanda hatip Zinovyef biraz da kendi sebebiyet verdiği bu vaziyetten canı sıkılarak sözlerine şiddetle devam etti.</p>

  <p class="normal">Lakin canı sıkıldığı sözlerinden anlaşılıyordu. Sesinin tonundan hissediliyordu. Enver Paşa bile hiç Rusça bilmediği halde bir an içinde hadis olan bu vaziyeti anlamıştı. Zinovyef sözlerine devam etti.</p>

  <p class="normal">Bu nutuk muhtelif dillere tercüme edilince herkes kongre reisi ve hatibin sözlerini iyice anlamıştı. Tercüme bittikten sonra birkaç dakikalık bir paydos yapılmıştı. Hiç kimse yerinden kalkmamıştı. Biraz sonra tekrar kürsüye çıkan Zinovyef: Yoldaşlar... diye hitap ederek başladığı ikinci nutkunda gözlerini yukarı locada bulunan Enver Paşa'ya dikerek bir müddet sustu. Yine bütün başlar Enver Paşa'ya döndü. Fakat zeki hatip derhal sözlerine büyük bir heyecanla başladı ve :</p>

  <p class="normal">Bugün Türkiye'nin general olarak en büyük adamlarından birine fikrimizi nasıl anladığını sordum. O da bana şöyle izah etti...</p>

  <p class="normal">O, Enver Paşa ile aralarında geçen münakaşayı anlattı. Tercüman bunu tercüme ederken Enver Paşa baştanbaşa dikkat kesilmiş ve tercümanın ağzından çıkan kelimeleri ve bunların ihtiva ettiği manaları sanki ezberliyor gibi dinlemişti.</p>

  <p class="normal">Esasen tercüman yanında oturuyordu. Zinovyef sözlerini tercüme için kestiği zaman tercümanlar mütemadiyen söylüyorlardı. Enver Paşa da tercümanın gözleri içine gözlerini dikmiş biraz evvel ki hatibin el ve kol işaretleriyle anlatmağa çalıştığı sözlerini dinlemeğe ve iyice anlamağa çalışıyordu.</p>

  <p class="normal">Fakat bir an oldu ki... Hatip sözlerini müthiş bir heyecanla ifadeye ve nihayet yumruklarını kırmızı tüllerle örtülmüş olan kürsüye vurmağa başladı</p>

  <p class="normal">Kürsü arkasında kalan hatibin sözleri salonda müthiş tesirini göstermişti. Fakat Zinovyef"in maksadı çarpışan fikirlere karşı fikirlerin müdafaa etmek ve Enver Paşa gibi bir büyük devlet adamına da kendi fikrini telkin etmekti.</p>

  <p class="normal">Nitekim salondaki bütün başlar sallandıkça o fanatik fikirlere sahip olanlara karşı hücumunu arttırıyor ve çehrelerde kendisini haklı gibi gösteren çizgileri görünce seviniyordu.</p>

  <p class="normal">Esasen Zinovyef artık memnundu. Çünkü sözlerinin sona ermesi yaklaşmıştı. Fikirlerini bir kere daha kısaca topladıktan sonra: Yoldaşlar.. Diye haykırdı.</p>

  <p class="normal">Bu esnada Zinovyef'in sesi şiddetli yağmurdan sonra suyu kabararak dalgalanan nehirlerin gürültüsünü andırıyordu.</p>

  <p class="normal">Biz buraya Şarktaki kardeşlerimizin ellerini kalpten gelen bir samimiyetle sıkmağa geldik!.. Yoksa siyaset yapmağa değil.. Biz burada siyaset istemiyoruz...</p>

  <p class="normal">Zinovyef'in bu sözleri tercüme edilince Enver Paşa birdenbire irkildi. Kaşlarını kaldırdı. Parlak gözlerinin rengi değişti. Ayağa kalkarken göz bebeklerinde oynaşan hareketlerden ne düşündüğü bir türlü anlaşılamıyordu.</p>

  <p class="normal">Ertesi gün Enver Paşa, Rusların gözünden düştüğünü çok iyi anlamıştı. Zira bir gün evvelki kongre içtimaında Zinovyef kendisi ve fikirleri aleyhinde birçok beyanatta bulunmuştu. O gece vaziyeti iyice tetkik eden Enver Paşa'nın sabaha kadar gözüne uyku girmedi. Düşündü taşındı, şimdi ne yapacaktı?</p>

  <p class="normal">Bir taraftan Radek<sup class="calibre2"><a href="../Text/enver_pasa_split_032.html#footnote-256-28" id="footnote-256-28-backlink">[28]</a></sup> diğer taraftan Zinovyef kendisinin kongreye velev ki sami dinleyici sıfatıyla dahi olsa artık devamına imkân olmadığını ihsas etmişlerdi.</p>

  <p class="normal">Enver Paşa bu vaziyet karşısında kongreye devam edemezdi. Esasen bundan da bir netice çıkamayacağı aşikârdı.</p>

  <p class="normal">Paşa kendi kendine kararını vermişti. Kongreye iştirak etmeyecek ve geriye Moskova'ya dönecekti. Bunu da derhal Zinovyef ile iş başındakilere bildirmek lazımdı. Birdenbire bunu teklif etmesini de siyasete uygun bulmadı. Bir toplantıda bunu söyleyecekti. Esasen Zinovyef "Politika istemez" diye alenen beyanatta bulunduktan sonra kongreden uzaklaşmasına müsaade edeceklerdi muhakkak.</p>

  <p class="normal">Enver Paşa kongreye geldiğine çok pişman olmuştu. Çünkü onun isminden istifade için kendisini kongreye davet ettikleri anlaşılıyordu.</p>

  <p class="normal">Nitekim "Enver Paşa" ismi söylenince Şark milletleri üzerinde kuvvetli bir tesir olacağı muhakkaktı. Kongreye Enver Paşa'nın geldiği zaman bu çok iyi görülmüştü.</p>

  <p class="normal">Enver Paşa derhal geriye Moskova'ya dönmek istediğini iş başındakilere bir vesile bulup söyledi. Fakat onlar Enver Paşa'ya birkaç gün daha kongrede kalmasını söyleyince Paşa istemeye istemeye orada bekledi.</p>

  <p class="normal">Yedi gün süren bu kongrede gece sabahlara kadar toplantılar oluyor muhtelif hatipler söz söylüyor ve hakikaten heyecanlı dakikalar geçiyordu.</p>

  <p class="normal">1920 yılı Eylülünde Bakü'de toplanmış olan bir kongrenin asıl maksadı ve gayesi neydi?</p>

  <p class="normal">O günün siyasi vaziyetlerini hülasa edersek bunun Müslüman olarak Şark milletlerindeki halkın sempatisini toplamak için yapılmış olduğunu derhal anlarız. Çünkü bu günlerden evvel Kafkasya'da birçok hadiseler olmuş. Türkistan'da yine birbirini kovalayan mühim vakalar cereyan etmiş. Umumi harbin son yıllarında Enver Paşa'nın kardeşi Nuri Paşa'nın kumandasındaki bir Ordu Bakü'ye kadar gitmiş, Bakü'de Milli Azerbaycan Devleti kurulmuş. Sonra Umumi Harp bitmiş, mütareke olmuş, Azerbaycan Devleti Sovyet Sosyalist Cumhuriyetler Birliğine iltihak etmiş.</p>

  <p class="normal"><span class="idebold">Enver Paşa Moskova'da</span></p>

  <p class="normal">Ve nihayet Enver Paşa İstanbul'dan sonra Almanya'ya ve oradan da Vilna üzerinden Moskova'ya geçmiş ve kongreye de iştirak etmişti.</p>

  <p class="normal">İşte kongrede bu günlerin tarihi kısaca gözden geçirilmiş ve ittihada dâhil olan memleketlerden Müslüman olanlar arasında sempati toplamak gayesi takip edilmişti.</p>

  <p class="normal">Bu hadiselerin en mühimleri Bakü'de cereyan ettiği için Kara Elmas merkezi olan bu şehirde kongre toplanmıştı.</p>

  <p class="normal">Enver Paşa'nın Moskova'daki Odası</p>

  <p class="normal">Moskova'da Paşa'nın hususi odasındayız.</p>

  <p class="normal">Enver Paşa elinden yazı kalemini bıraktı. Sabahtan beri mektup yazmakla meşguldü. Fakat yazılacak o kadar çok da dost vardı ki..</p>

  <p class="normal">Kalemi yine eline aldı. Bir mektup daha yazmak istiyordu. Lakin kaç gündür zihnini kurcalayan noktadan bir türlü kurtulamıyordu.</p>

  <p class="normal">Esasen bu mektupları sırf bu düşüncesini unutmak maksadıyla, daha doğrusu oyalanmak arzusuyla yazıyordu. Zira mektuplarının içinde daima havadan sudan bahsediyor ve mühim, ciddi meselelere katiyen yanaşmıyordu.</p>

  <p class="normal">Mektubu yazmak için yine teşebbüs etti. Fakat fikrini kurcalayan nokta üzerinde durmak ve kararını vermek zamanı gelmişti bile.</p>

  <p class="normal">Hemen kalemi kâğıdı bıraktı ve ayağa kalktı. Yavaş yavaş oda içinde dolaştıktan sonra yatak odasına geçti. Ve şezlonga uzandı. Gözlerini duvarda sabit bir noktaya dikerek daldı.</p>

  <p class="normal">Ne düşünüyordu. O esnada yanında bulunanlar ve parlak gözlerinin içine bakanlar onun kafasındaki bütün planları bir an içinde okuyabilirlerdi.</p>

  <p class="normal">Böyle ne kadar kaldı bilinemez? Fakat düşündü düşündü. Nihayet büyük bir can sıkıntısının sebebini bulmuş ve ondan kurtulmuş insanlar gibi geniş bir nefes alarak süratle ayağa kalktı ve pencereye doğru giderek sokağa baktı ve kendi kendine bütün kafasındakileri birden söyledi.</p>

  <p class="normal">Moskova'da hala ne bekliyorum?</p>

  <p class="normal">Dudakları arasından istemeye istemeye fırlayan bu kelimelerin altında Enver Paşa'nın ne yapmak istediği kafasındaki planın ne olduğu gayet iyi anlaşılıyordu.</p>

  <p class="normal">O günlerde İngilizlerle Sovyetler arasında şiddetli mücadele başlamış ve Sovyetler Şark milletlerini serbest bıraktıklarını bildirmişlerdi. Acaba kâğıt üstündeki bu karar hakikatte nasıldı? Enver Paşa bir gün evvel Kremlin sarayında Lenin ile bizzat konuşmuş saatlerce muhtelif meselelere dair müzakerede bulunmuş. Fakat kendi arzularından hiç birisini ona kabul ettirmek imkânını bulamamıştı. Esasen Lenin, Enver Paşa ile konuşurken daima kaçamaklı kelimeler kullanıyor ve esas mevzua temas edince derhal sözü değiştiriyordu.</p>

  <p class="normal">Enver Paşa Lenin'in tabiyesini anladığı için o da mevzuu değiştirmiş ve havadan sudan konuşmağa başlamışlardı.</p>

  <p class="normal">Bundan başka o güne kadar Enver Paşa, Sovyet Rusya'nın ileri gelen bütün şahsiyetleri ile teker teker görüşmüş ise de müspet bir neticeye vasıl olamamıştı.</p>

  <p class="normal">Enver Paşa pencereden sokağa bakarken bu hadiseleri birer birer gözünden geçirdi. Vaziyetleri dinç kafasıyla sessizce bir kere daha mülahaza etti.</p>

  <p class="normal">Kendi nokta-i nazarına göre Rusya'da bir iş yapabilmesine imkân yoktu. Ne yapacaktı? Günlerden beri kafasında planlarını çizdiği kararını acaba tatbik edebilecek miydi?</p>

  <p class="normal">Düşündü taşındı, planlarını bir kere daha kafası içinde dolaştırdı. Ve nihayet kararını verdi. Muhakkak muvaffak olacaktı? O halde...</p>

  <p class="normal">Moskova'da da hala ne bekliyorum... diye bir kere daha mırıldandı. Sonra kararını vermiş insanlara mahsus bir istirahat-i kalp ile masanın başına oturdu ve başladığı mektubu sonuna kadar bir hamlede tamamladı.</p>

  <p class="normal">Giyindi ve biraz hava almak için sokağa çıktı. Mektupları da kendi refakatindeki adama vererek sert adımlarla Moskova sokaklarına daldı.</p>

  <p class="normal">Akşam eve gelen Enver Paşa artık memnundu. Kararını derhal tatbik edebilecekti. Fakat...</p>

  <p class="normal">Ertesi gün veda için gideceği Sovyet rüesasından sonra hayatı ne safhaya girecekti.</p>

  <p class="normal">Umumi harbin sonunda.. Daha doğrusu bir sonbahar gecesi İstanbul'dan Cemal, Talat Paşalarla birlikte memleketi terk ettiği günden itibaren üç yıl geçmişti.</p>

  <p class="normal"><span class="idebold">Enver Paşa Dönmek İstiyordu</span></p>

  <p class="normal">Üç yıl... Boğazın karanlık suları arasında torpidoya ayak basarak bir daha göremediği İstanbul'dan ve güzel Boğazdan ayrıldığı geceden itibaren geçen bu günler birdenbire gözlerinde canlandı. Kırım'a ayak bastığı dakikayı düşündü. Yolda vermiş olduğu kararı tekrar hatırladı.</p>

  <p class="normal">Kırım'dan bir yelkenli gemi veya motorla Kafkasya'ya geçmek oradan cepheye gitmek istiyordu. Fakat karşısında yenilmez, aşılmaz bir tabiat parçası, korkunç Karadeniz dalgaları vardı.</p>

  <p class="normal">Kızan köpüren ve hiçbir kuvvete müsaade etmeyen Karadeniz'de bir motorla veya yelkenli ile seyahate atılmak bile bile Karadeniz'in meçhul dalgaları arasında mezarını aramak demekti Esasen Karadeniz'i çok iyi bilirdi. Dört defa yaptığı bu seyahatte en muazzam gemilerle Karadeniz'i aştığı halde yine birçok tehlikeler geçirmişti. Hele en son seferinde... İstanbul'dan Kafkasya cephesindeki Orduyu teftişe gittiği anlarda geçirdiği fırtınalı günlerde Karadeniz'in ne müthiş bir felaket olabileceğini görmüştü.</p>

  <p class="normal">Kırım'da bir yelkenli bulmak işten bile değildi. Fakat sonra.. Her şeye rağmen gitmeğe karar verdi ve bir motor tedarik etti.</p>

  <p class="normal">Sükun bulan denizden istifade ederek Kırım sahillerinden uzaklaştı.. İki günlük sükunet Enver Paşa'yı arzusuna kavuşturmağa kâfiydi..</p>

  <p class="normal">Ah iki gün hava iyi olsa.. Bazen arzular da güzel tesadüfler ile ne çabuk elde edilir.. İşte.. Birinci gün... Mükemmel bir deniz.. Biraz dalgalı da olsa bu kadar sıkıntıya dayanılır.. İkinci gün.. Öğleden sonra başlayan fırtına Karadeniz üstünde bir kabuk gibi dalgalanan gemiye meydan vermiyor. Fakat hedefe bir şey kalmadı. Ertesi sabah uzaklardan Kafkas sahilleri de görünecek. Lakin.. Dakikalar geçtikçe deniz köpürüyor, dalgalar büyüyor.. Motor her şeye rağmen daima ileriye gitmek istiyor.</p>

  <p class="normal">Bir an insan arzusu ile tabiat karşı karşıya geldi. Ve nihayet insan et ve kandan ibaret bir vücudun kuvvetini topladığı kollar, tabiata karşı gelemedi.</p>

  <p class="normal">Dümen dönmüyor.. Baştan gelen şiddetli dalgalar sanki "olmaz geçemezsiniz" der gibi gittikçe kuduruyordu. Biraz daha ısrar ederlerse hayat da gidecek..</p>

  <p class="normal">Her şey bitti.. İnsan kuvveti karşısında tabiat baş eğdi ve motor mağlup ve münhezim bir ordu gibi geriye döndü. Arkadan gelen dalgalarla biraz daha hızlanan motor alabildiğine kaçan ordu bakiyesini andırıyordu.</p>

  <p class="normal">Hayata mal olacak bu seyahat böyle ümit edilmeyen bir tarzda neticelenmişti.</p>

  <p class="normal">Cemal ve Talat Paşalar henüz Kırım'da bulunuyorlardı. Enver Paşa arkadaşlarına iltihaktan başka çare bulamadı.</p>

  <p class="normal">Fakat motordan müthiş surette soğuk alan Enver Paşa ikinci gün sabahleyin yatağında müthiş bir nöbetle gözlerini açtı. Hararet korkunç derecede yükselmişti. İştihası kesilmişti. Kesik kesik öksürüyor.. Ve adeta karşısındakilere dehşet saçıyordu.</p>

  <p class="normal">Derhal bulunan doktorlar otelde iyi olamayacağını söylediler. Enver Paşa hastahaneye kaldırıldı. Lakin arkadaşlarını bir taraftan da istikbalini düşünen Paşa her gün biraz daha eriyor, hastalığına sanki kendi yardım ederek daha fazla artmasına uğraşıyordu.</p>

  <p class="normal">Doktorların tavsiyesi boşuna idi. O kafasında hep yarını düşünüyordu. Ne olacaktı? Hele Cemal ve Talat Paşalar giderlerse kendisi ne yapacaktı?</p>

  <p class="normal">Arkadaşları kendisini her gün ziyaret ediyorlar ve iyi olması için mütemadiyen telkinlerde bulunuyorlardı. Kalbi biraz müsterih olan Enver Paşa hastahanede doktorların tavsiyesini tatbike başlayınca kısa bir zamanda kendine geldi. Fakat çok zayıflamıştı. Hastahaneden çıktığı gün çok mecalsizdi. Arkadaşları onun bu gününü bekledikleri için o çıkar çıkmaz hemen Avrupa'ya gitmeğe karar verdiler.</p>

  <p class="normal">- Avrupa'ya...</p>

  <p class="normal">Bunun Almanya'dan başka bir yer olamayacağı aşikârdı. Bir gün Berlin sokaklarına bu üç Paşa ve Bedri Bey göründüler.</p>

  <p class="normal"><span class="idebold">Berlin'de Yer Yer Çarpışmalar Oluyordu</span></p>

  <p class="normal">Eski Osmanlı veziri, eski Osmanlı başkumandan vekili, eski bahriye nazırı Berlin sokaklarında böyle mi görünmeliydi?.. Enver Paşa eski günlerini hatırladı... Umumi harp senelerinde Almanya'ya giden Enver Paşa çoluk çocuk, kadın erkek, genç ihtiyar milyonca Berlinlinin alkışları ve önüne atılan çiçekleri arasından geçip gitmişti. Bugün korkak ve ürkek adımlarından çekinerek Berlin'e giriyorlardı.</p>

  <p class="normal">Almanya da o günleri en karışık zamanlarını yaşıyordu. Almanya İmparatoru İkinci Vilhem rütbe ismiyle Kayser Vilhem çoktan Hollanda'ya firar edip gitmiş memleket karmakarışık bir hale girmişti. Bir tarafta sosyalistler, diğer tarafta muhtelif fikirlere sahip olanlar post kavgasına girişmişler birbirleriyle mücadele ediyorlardı.</p>

  <p class="normal">Hatta Enver Paşa Berlin'e girdiği gün Berlin'de yer yer çarpışmalar olmuş, tüfekler patlamıştı. O gün ne korkunç bir gündü... Kadınlar bağırıyor, çocuklar ağlıyor, sağdan soldan emirler yükseliyor, karşıdan gelenlere mitralyöz sesleri ile cevap veriliyor ve şehir sokaklarında yer yer patlayan mermiler herkese dehşet saçıyordu.</p>

  <p class="normal">Enver Paşa bu patırdı arasında oturmuş olduğu otelde kendisine bir yer tedarik etmişti. Fakat sokakta ve otelin etrafında öyle şiddetli çarpışmalar ve silah patlamaları olmuştu ki... Paşa da nihayet otel odasındaki penceresinden bir silah ile onlara mukabele etmekten, daha doğrusu kendisini müdafaa etmekten başka çare bulamadı. Almanya hakikaten en karanlık günlerini yaşıyordu.</p>

  <p class="normal">Memlekette asayiş namına hiçbir şey yoktu. Yiyecek azalmıştı. Gıda tedarik etmek imkânı zorlaşmıştı yabancılar değil yerliler bile tam bir sıkıntı içinde idi. Enver Paşa, arkadaşlarıyla birlikte Almanya'ya geldiğinden birazda pişman olmuştu. Aksi gibi öyle zayıftı ki... İlk iş Berlin civarında ve yahut Almanya'nın her hangi bir şehrinde iyi bir sanatoryum tedarik etmekti. İyi doktor bulunmasını istiyordu. Bu sıralarda kendisine en çok yardım eden Talat Paşa oldu. Bu eski politika arkadaşı, eski vezir eski başkumandan vekili olan arkadaşına bu zayıf günlerde elinden gelen her türlü iyiliği yapıyordu.</p>

  <p class="normal">Derhal bir sanatoryum tedariki için uğraşmış ve böyle iyi bir yerde bulmuştu. Enver Paşa burada en kısa zamanda, kaybetmiş olduğu kuvveti toplamak istiyordu. Hemen sanatoryuma yattı. Bir taraftan da İstanbul'da bulunan zevcesi Naciye Sultan'a haber göndermek ve vaziyetini anlatmak istedi. Kamil Bey yanındaydı. Talat Paşa ile birlikte bu meseleyi düşündüler ve Kamil Bey'i İstanbul'a göndererek Naciye Sultan'ı Almanya'ya getirmeğe karar verdiler.</p>

  <p class="normal">Bu suretle Naciye Sultan da Almanya'ya gelecek olursa Enver Paşa biraz daha geniş nefes alacaktı. Esasen İstanbul'da bulunan babası, dayısı ve kardeşi hakkında türlü türlü şeyler duymuştu. Birisi Malta'ya sürülmüş, diğeri esir edilmiş velhasıl ailesi dağılmıştı.</p>

  <p class="normal">Enver Paşa biraz daha kuvvetlenince derhal siyasi faaliyete geçmeyi muvafık buldu. İttihat ve Terakki Cemiyeti azalarından olup Almanya'da bulunan arkadaşlarıyla temasa geçti. Yeniden bir birlik yapmak emelinde idi. Bugünlerde Radek ile muhabereye girişerek Rusya'ya geçmek istediğini bildirdi. Enver Paşa'nın bu arzusu çok çabuk kabul edilmedi. Moskova, Paşa'nın Rusya'ya geçmesini her nedense istemiyordu.</p>

  <p class="normal">Bugünlerde Rusya, Türkiye ile iyi geçinmek istiyor ve Kafkasya'daki milletlere de hürriyet verdiği ilan ediyordu.</p>

  <p class="normal">Enver Paşa bu vaziyetten istifade ederek Rusya yoluyla tekrar Türkiye'ye dönmek arzusunda idi. O günlerde Türkiye'de birçok felaketler oluyordu. 15 Mayıs 1919'da İzmir işgal edilmişti. Türkiye'nin istikbalini karanlık görenlerin sayısı da günden güne artıyordu.</p>

  <p class="normal">İşte bugünlerde Enver Paşa yanında Bahaettin Şakir Bey<sup class="calibre2"><a href="../Text/enver_pasa_split_033.html#footnote-256-29" id="footnote-256-29-backlink">[29]</a></sup> olduğu halde bir tayyare istasyonundan Moskova'ya hareket etmişti.</p>

  <p class="normal">Tayyarenin yolcu defterinde Ali Bey isminde bir müstear isim yazılmıştı. Bu şahsın Enver Paşa olduğunu Bahaettin Şakir Bey'den başka bilen yoktu.</p>

  <p class="normal">Tayyare hareket etti. Fakat!.. O karışık günlerde gökyüzünde beliren tayyare herkesin nazarı dikkatini celbetti. Bir taraftan Alman diğer taraftan Rus casusları Ali Bey ismindeki meçhul şahsın hüviyetini tespit etmekte müşkülata tesadüf etmediler.</p>

  <p class="normal">Konvoya gelen tayyare istasyondan aldığı emir üzerine derhal aşağıya inmek mecburiyetinde kaldı.</p>

  <p class="normal">Rus casusları Ali Bey hakkında sıkı tahkikat yaptılar ve Paşa'yı da hapse attılar.</p>

  <p class="normal">Kovno hapishanesine<sup class="calibre2"><a href="../Text/enver_pasa_split_034.html#footnote-256-30" id="footnote-256-30-backlink">[30]</a></sup> atılan Enver Paşa daha ilk günü derhal hapishane müdürüne müracaat ederek kendisinin Ali Bey olduğunu isbat etmek istedi. Fakat birinci günkü müracaat boşa çıkmıştı.</p>

  <p class="normal">Bahaettin Şakir ise bu esnada serbest bırakılarak derhal Berlin'e iade edildi. Enver Paşa hakkında yapılan tahkikat müspet netice vermeyince Kovno hapishanesi duvarları arasında günler birer birer geçmeye başladı.</p>

  <p class="normal">İkinci gün idi. Enver Paşa hapishanede misafir olduğu,<sup class="calibre2"><a href="../Text/enver_pasa_split_035.html#footnote-256-31" id="footnote-256-31-backlink">[31]</a></sup> odadaki arkadaşlarıyla birer birer dost olmak istedi. Bunlardan birçokları şüpheli adamlardı. Ne oldukları belirsizdi. Daha fazla vakit kazanmak ve saatini öldürmek emeliyle konuşmağa mecbur olduğu için bütün hapislerle gevezelik etti. Lakin bu Enver Paşa için hapiste geçen dakikalar birer asırdan uzundu.</p>

  <p class="normal">Hapishane müdüriyeti vasıtasıyla yaptığı bütün müracaatlar ise hep semeresiz kalıyordu. Ne olacaktı? Bir taraftan Almanya'ya, diğer taraftan Moskova'ya haber verdi. Bütün bu müracaatlardan bir şey çıkmıyordu. Hapishanede iki gün kalmayı bile fazla bulan Enver Paşa bir hafta .. Derken nihayet üçüncü haftayı da dört duvar arasında geçirmişti.</p>

  <p class="normal">Hapiste geçen dakikalar da öyle uzundu ki.. Böyle dört duvar arasında vatandan uzak yabancı memleketlerde ve yabancı dil ile konuşan adamlar arasında kalmak Enver Paşa'ya ağır geliyordu. Ne yapabilirdi? Yabancılarla, kendi gibi hapis olanlarla konuşmaktan zevk alamaz olmuştu.</p>

  <p class="normal">Artık her gün bahçeye çıkıyor hapishanenin bahçesinde bir aşağı bir yukarı dolaşıyor. Kafası içinde bir şeyler kuruyor. Fakat bunların hepsi bir sigara dumanı halinde uçup</p>

  <p class="normal">Gidiyordu. İkinci ay olmuştu. Enver Paşa her gün hapishane müdüriyetine yine müracaat etti.</p>

  <p class="normal">Bir gün, iki gün, hatta gün de iki üç defa yaptığı müracaatların semeresi ancak ikinci ayın sonunda tahakkuk etti.</p>

  <p class="normal">Hapishane müdürü bir gün Enver Paşa'yı çağırarak şunu tebliğ etti:</p>

  <p class="normal">- Hapishaneden çıkar çıkmaz doğruca Berlin'e döneceksiniz.</p>

  <p class="normal">Enver Paşa için bu en büyük müjdeydi. Artık Moskova'yı falan o dakikada hayalinden çıkarmıştı. Derhal hürriyete kavuşmak istiyordu.</p>

  <p class="normal">Hapisten çıkınca doğru Berlin'e gitti. On beş gün kadar Berlin'de otelde oturdu. İstirahat etti. Yedi içti. On beşinci gün yine Moskova'ya müracaat ederek geleceğini bildirdi.</p>

  <p class="normal">Moskova'dan muvafakat cevabı alınca hemen bir tayyare kiraladı. Bu tayyare ile Riga üzerinden Rusya'ya gitmek münasip olduğunu da öğrendi. Tayyare ile Riga'ya gelir gelmez Riga polisleri Enver Paşa'nın karşısına dikildiler.</p>

  <p class="normal">- Pasaport...</p>

  <p class="normal">Paşa'nın pasaportu vardı. Her şeyi muntazamdı. Fakat Rusya'ya geçmek için vizesi yoktu. O zaman vizeye pek ziyade ehemmiyet veriliyordu. Enver Paşa yine tevkif edildi ve Volmar hapishanesine sevk edildi.</p>

  <p class="normal">Bu seferki mevkufiyet Enver Paşa'ya birinci seferki kadar tesir etmemişti. Nasıl olsa kurtulacağına emindi. Ancak!.. Mevsim sonbahardı. Günden güne kısalan gündüzler insanın üzerinde öyle fena tesir yapıyordu ki.. Geceler bir türlü sabah olmuyor Enver Paşa'yı da uyku tutmuyordu.</p>

  <p class="normal">Hemen her gece karanlıklar çekilip sabahyıldızı doğduktan ve tanyerinden çıkan ilk kızıllıkla hapishane penceresinden içeriye girdikten sonra gözüne uyku geliyordu.</p>

  <p class="normal">Müracaatlar... Günlerce, haftalarca sürdü. Tam üç buçuk ay sonra idi Enver Paşa pasaporttaki ismin müstear olduğunu ve kendisinin hakikaten Enver Paşa, eski Osmanlı İmparatorluğu Başkumandan Vekili olduğunu ispat ettikten sonra serbest bırakıldı. Moskova'dan gelen emir üzerine derhal yola çıktı.</p>

  <p class="normal">Artık memnundu. Uzun zamandan beri çilesini çektiği, sıkıntıya girdiği emeli tahakkuk ediyordu. İşte Moskova yolundaydı.</p>

  <p class="normal">Moskova'ya gelen Enver Paşa hayret içinde kaldı.<sup class="calibre2"><a href="../Text/enver_pasa_split_036.html#footnote-256-32" id="footnote-256-32-backlink">[32]</a></sup> Kendisine öyle muazzam bir istikbal merasimi yapmışlardı ki. Çok samimi olan bu hüsnü kabul karşısında Enver Paşa iki defa tevkif edildiğini hapishane köşesinde geçirdiği günleri bir an içinde unuttu.</p>

  <p class="normal">Hatta gördüğü bazı şiddetli muameleleri bile derhal hafızasından sildi. Moskova'da ileri gelenler Enver Paşa'ya her gün daha büyük ve daha samimi bir muamele gösterince Enver Paşa da onlara karşı bağlılıklarını göstermek mecburiyetinde kaldı.</p>

  <p class="normal">İlk günlerde çok samimi ve dürüstâne konuşmalar cereyan etti. Fakat bunların hepsi havadan ve sudan ibaretti.</p>

  <p class="normal">Enver Paşa bu konuşmalarda arada sırada kendi fikirlerinin sondajını yapıyor, nasıl karşılanacağını öğrenmek istiyordu. Moskova'daki ileri gelenler ise güya bununla alakadar olmayarak derhal mevzuu değiştiriyorlardı.</p>

  <p class="normal">Günler böyle geçti. Bu esnada Moskova'da hiçbir ciddi mevzua temas edilmedi.</p>

  <p class="normal">Enver Paşa bir taraftan buna kızıyor fakat eski bir politikacı sıfatıyla vaziyeti müsait bulmadığı için alenen istediğini de anlatamıyordu.</p>

  <p class="normal">Mamafih muhtelif şekildeki kelime oyunlarından, mevzuu mütemadiyen evirip çevirip bir noktaya getirmesinden kanaati çok iyi anlaşılıyordu.</p>

  <p class="normal"><span class="idebold">Enver Paşa Yurda Dönmek İstiyordu</span></p>

  <p class="normal">Enver Paşa tekrar Türkiye'ye dönmek istiyordu.</p>

  <p class="normal">Fakat bugünlerde Mustafa Kemal Paşa'dan aldığı emir üzerine Moskova'ya Bekir Sami Bey<sup class="calibre2"><a href="../Text/enver_pasa_split_037.html#footnote-256-33" id="footnote-256-33-backlink">[33]</a></sup> gelmişti. Bu vaziyet karşısında Enver Paşa vatana müfit oluncaya kadar Rusya'da kalmak mecburiyetinde olduğunu anladı.</p>

  <p class="normal">Anadolu'da Mustafa Kemal Paşa'nın başladığı Milli hareket bir an içinde bütün Türk Yurdunu sarmıştı.</p>

  <p class="normal">Mustafa Kemal Paşa bütün Milli kuvvetleri bir bayrak altında toplamış kongreler akdederek "Anadolu ve Rumeli Müdafai Hukuk Cemiyeti"ni teşkil etmiş ve 1918 yılında o günkü vaziyet ile hasıl olan felaketlere ve tehlikelere karşı milli vahdeti temin etmişti.</p>

  <p class="normal">16 Mart 1920'de İstanbul'u işgal edilmiş, Nisanda Ankara'da Büyük Millet Meclisi toplanmış ve Ağustosta da Osmanlı İmparatorluğu Sevr muahedesini imza etmişti.</p>

  <p class="normal">Fakat Türk yurdu Osmanlıların idaresi altındaki memleket değildi. Milli vahdeti temin etmiş olan Mustafa Kemal, Büyük Millet Meclisi reisliğine seçilmiş ve Türk yurdunda yeni bir hayat başlamıştı.</p>

  <p class="normal">Enver Paşa büyük bir heyecan içinde Türkiye'nin düştüğü bu vaziyet karşısında çırpınıyordu. Hariçten Türkiye'ye yardım etmek istiyordu. İki defa Almanya'ya giderek büyük bir İslam kongresi akdetmeğe karar verdi. Fakat sonra bunu Moskova'da da idare edebilirdi. İleri gelenlerle bu maksatla görüşmek istedi. Moskova'nın ileri gelenleri o günlerde harici siyasetle fazla meşguldüler. Daha fazla Garba ehemmiyet veriyorlar büyük devletlerle mücadele ediyorlardı.</p>

  <p class="normal"><span class="idebold">Talat Paşa'nın Şehadeti Haberi Gelince</span></p>

  <p class="normal">Şarka, evvelce Rus hudutları içinde bulunan memleketlere ve Asya'daki diğer milletlere ehemmiyet vermiyorlardı. Esasen bu milletlerin tamamen hürriyetini kabul ettiklerini de kararlaştırmışlardı.</p>

  <p class="normal">Enver Paşa bu vaziyetten, istifade ederek Şarka ehemmiyet vermek ve orta Asya'daki Müslüman memleketlere yardımda bulunarak Türkiye'ye dönmek emeline düşmüştü.</p>

  <p class="normal">Fakat bunu tatbik etmek biraz zordu. Filvaki Sovyet rüesası Müslüman memleketlere alakadar olmak istemiyorlarsa da bir taraftan da Kafkasya'yı elde bulundurmak prensibini takip ediyorlardı. Bu maksatla birçok politika temaslarına girişmişlerdi.</p>

  <p class="normal">Çünkü Kafkasya'da muhtelif dillerin ve milletlerin bulunduğu bir harita vardı. İşte Kafkasya'da muhtelif şekillerde faaliyette bulunurken 1921 yılının ilk ayları gelmişti.</p>

  <p class="normal">Sovyet rüesası bugünlerde orta Asya memleketleriyle ve cenubi Asya'daki devletlerle de temas ederek bu hudutların tersin etmek istediler. Bu politikaya yeni bir hız verdiler. Ve 26 Şubatta Moskova'da İranlılarla bir dostluk mukavelesi imzaladılar. 28 Şubatta da Afganistan'la dostluk mukavelesini tamamladılar.</p>

  <p class="normal">Hatta bu mukavelenin yedinci ve sekizinci maddelerinde Şark milletlerinin hürriyeti ve bu arada da Buhara ile Hive'nin istiklali de tasdik edilmiş oluyordu. Ve Sovyetler bu istiklalin muhafazasını üzerlerine alıyorlardı. Bu mukavele ile Sovyet Rusya tamamen Şark milletlerinin istiklalini kabul etmiş demekti. Aradan çok geçmeden 4 Martta Sovyet rüesası ile Buhara arasında bir mukavele imzalandı. Bu faaliyet devam ederken yeni Türkiye ile Afganistan arasında da bir dostluk mukavelesi imzalanmıştı.</p>

  <p class="normal">Enver Paşa bu mukaveleler olurken kendisine büyük bir iftihar hissesi çıkarmak istiyordu. Bilhassa Orta Asya'daki Buhara ve Hive gibi memleketlere istiklal verilmesini çok yerinde buluyor ve Sovyet rüesası ile bu noktada konuşurken anlattığı fikirlerinin tatbik sahasına geçmesinden memnun olduğunu her vesile ile izhar ediyordu.</p>

  <p class="normal">Bugünlerde Orta Asya ile diğer memleketlerdeki Müslümanlar arasında da bir birlik yapılmasına çalışılıyordu. Hatta Berlin'de "Livaül İslam"<sup class="calibre2"><a href="../Text/enver_pasa_split_038.html#footnote-256-34" id="footnote-256-34-backlink">[34]</a></sup> namında bir de gazete intişara başlamıştı. Bu gazetede Müslümanlar arasındaki birliğin fikri müdafaa ediliyor ve Rusya'daki ittifaklardan da bahsediliyordu.</p>

  <p class="normal">Enver Paşa Rusya'da bulunurken Müslümanlar arasındaki birlik fikrinin tahakkuku içinde çalışmıştı. Esasen Ruslar da buna taraftarlardı. Başka memleketlerin idaresi altında yaşayan bazı İslam memleketlerindeki halkın hürriyete kavuşmasını istiyorlar ve bu maksatla çalıştıklarını söylüyorlardı. Hive ile Buhara mukaveleleri de bunların canlı misali idi.</p>

  <p class="normal">Bugünlerde idi. Moskova'da nihayet Enver Paşa'nın kulağına kadar gelen bir haber çalkandı. Ertesi gün bu haber ajans havadislerine resmen bildirildi.</p>

  <p class="normal">-15 Martta Talat Paşa Berlin'de bir Ermeni tarafından öldürülmüştür.<sup class="calibre2"><a href="../Text/enver_pasa_split_039.html#footnote-256-35" id="footnote-256-35-backlink">[35]</a></sup></p>

  <p class="normal">Enver Paşa bu havadisi okuyunca Beyninden vurulmuşa döndü. O en aziz dostu, parti arkadaşı, uzun zaman beraber aynı maksatla çalıştığı fikir arkadaşı vurulmuş ve öldürülmüştü.</p>

  <p class="normal">Enver Paşa bu habere inanmak istemiyordu. Fakat hakikat meydanda idi. Ajans telgrafları bütün tafsilatıyla bu ölüm haberini bildiriyorlardı. Enver Paşa'nın buna çok canı sıkıldı. Bir haftadan fazla otelden bile dışarı çıkmadı. Ajans haberlerini getiriyor onları okuyordu.</p>

  <p class="normal">Çok mukadderdi. Bu kederini arttıran en büyük sebep bir yabancı kurşunuyla yabancı yurda vatandan uzak bir şekilde ölüm idi.</p>

  <p class="normal">Kendisi böyle öldürülmesini katiyen istemiyordu. Hele bir yabancı kurşuniyle ölmesini katiyen arzu etmiyordu.</p>

  <p class="normal">Dostunun zıyaı kendisine iki acı birden vermişti. Evvela bir dostu kaybetmişti. Sonra da aklına gelmeyen bir hadise olmuş, arkadaşı yabancı memlekette yabancı kurşununa kurban olarak bu fani dünyaya gözünü kapamıştı.</p>

  <p class="normal">Enver Paşa, suikastı yapan adam hakkındaki muameleyi adım adım takip etti.<sup class="calibre2"><a href="../Text/enver_pasa_split_040.html#footnote-256-36" id="footnote-256-36-backlink">[36]</a></sup> Fakat ne olacaktı? Talat Paşa gibi bir dostu kaybolduktan sonra onun intikamını nihayet bir adamla alınacaktı.</p>

  <p class="normal">Enver Paşa dünyada böyle çok zalimane hareketler olduğunu bilmiyor değildi. Lakin şu dakikada buna karşı koyacak hiçbir kuvvete malik değildi.</p>

  <p class="normal">Esasen birçok inkılâplarda büyük hadiseleri vukua geldiğini de görmüyor muydu? İşte Moskova'da meşhur Kremlin sarayı Kızıl Meydan... Meşhur Katederal... Heykelleri kırılmış kiliseler... İnkılâp yolunda mahvolanlar. Çekalar. Bunların faaliyeti. Enver Paşa Talat Paşa'nın ölümünden sonra uzun müddet teessürünü gizleyemedi. Nereye gitse, nerede bulunsa, kiminle konuşsa hep onu düşünüyor ve Osmanlı İmparatorluğunun sadrazamını bir türlü unutamıyordu.</p>

  <p class="normal">Filhakika bu vefakâr arkadaşı kolay kolay unutulamazdı.</p>

  <p class="normal"><span class="idebold">Enver Paşa Buhara Yolunu Tuttu<sup class="calibre2"><a href="../Text/enver_pasa_split_041.html#footnote-256-37" id="footnote-256-37-backlink">[37]</a></sup></span></p>

  <p class="normal">Enver Paşa artık kendi vaziyetini tamamen tespit etmek istiyordu. Programını da hazırlamış, gideceği yılları da tamamen kararlaştırmıştı.</p>

  <p class="normal">O günlerde Moskova'da yiyecek içecek buhranı vardı. Muayyen nispette ve vesikalarla ekmek veriliyor, yiyecek dağıtılıyordu. Enver Paşa bunları gördükçe Moskova'da oturmanın faydasız olduğunu tamamen anladı ve 1920 senesi Birinciteşrin[Ekim] ayının ortalarında Moskova'dan ayrıldı.</p>

  <p class="normal">Bu çıkış Moskova'ya gelişte tamamen aksi vaziyette oldu. Onu büyük bir dostluk ve samimiyetle karşılayanlar şimdi giderken o kadar büyük bir teşyi merasimi yapmadılar.</p>

  <p class="normal">Formaliteyi tamamlamak için, bulunan birkaç kişi arasında Enver Paşa Moskova'ya veda etti ve Buhara yolunu tuttu. Enver Paşa Buhara yolunda kendini yeniden hayata kavuşmuş kadar mesut buldu. Hatta en çok sevdiği Talat Paşa'nın acısını bile bu hürriyete kavuşmuş olduğu için unuttu.</p>

  <p class="normal">Moskova'da ne kadar hoşa gitmeyen günler yaşamıştı, istediğini yaptıramıyor, kararsız oturup duruyordu. Uzun müddet istediğini yaptıran, projelerin derhal tatbik sahasına koyan bir insan için bundan büyük azap olur mu?</p>

  <p class="normal">Enver Paşa Buhara yolunda hep hürriyeti düşünüyor ve yeni yapacağı işlerin tatbik şeklini kararlaştırıyordu. Enver Paşa bu seyahatinde yalnız değildi. İlk gününden beri kendisine refakat eden yaveri Muhittin Bey<sup class="calibre2"><a href="../Text/enver_pasa_split_042.html#footnote-256-38" id="footnote-256-38-backlink">[38]</a></sup> vardı.</p>

  <p class="normal">Enver Paşa ile Muhittin Bey trenin kompartımanında günlerini ve haftalarını geçirdiler. Tren uzun ovalardan geçerken kompartımanın penceresinden bakıyorlar ve Birinciteşrinde [Ekim] henüz ekilen tarlaların acıklı halleri karşısında konuşuyorlardı.</p>

  <p class="normal">Nihayet Müslüman ülkesine girmişlerdi. Günlerden beri Rus köyleri içinden geçen tren yeni bir âleme girmiş gibi idi. Artık her şey değişmişti. Bazen ufak köylerin içinden geçerken minarelerden yükselen ezan sesleri duyuyor ve kendini bambaşka bir âlemde buluyordu.</p>

  <p class="normal">Bu alem.. Çocukluğundan beri geçirdiği günlerin âlemi... Babasının, annesinin telkin ettiği hayat... Enver Paşa bu yeni âleme gelince birdenbire başkalaştı. Güzel fakat solgun çehresinin rengi derhal pembeleşti. Güzel taranmış bıyıklarını muntazam şekilde büktü. Donuk gözlerine parlaklık geldi. Damarlarında cevelan eden kan ona bambaşka bir hayat veriyordu.</p>

  <p class="normal">Nihayet Buhara'ya gelmişler</p>

  <p class="normal">Buhara..</p>

  <p class="normal">Müslümanların mukaddes Buhara dedikleri bu mukaddes yurda nihayet Enver Paşa da kavuşmuştu.</p>

  <p class="normal">Uzun yıllardan beri hasretini taşıdığı bu şehir işte karşısında duruyordu. Fakat bu şehir bugünkü haliyle çok acınacak vaziyette idi. Binaların birçokları harap olmuştu. Hele yükselen kubbeler altındaki binaların mühim bir kısmı bakımsız kalmıştı. Enver Paşa yanında Muhittin Bey olduğu halde sokaklardan geçerken kendi kendilerine adeta şaşırmışlardı.</p>

  <p class="normal">Meşhur Buhara burası mıydı?</p>

  <p class="normal">Hatta meşhur Macar Türkiyat mütehassısı Vamberi'nin<sup class="calibre2"><a href="../Text/enver_pasa_split_043.html#footnote-256-39" id="footnote-256-39-backlink">[39]</a></sup> bahsettiği meşhur Buhara şehri bu muydu?</p>

  <p class="normal">Vamberi:</p>

  <p class="normal">-Mekke değil. Buhara İslam dünyasının en mukaddes isimlerinden biridir. Diyordu.</p>

  <p class="normal">Filhakika Buhara böyle idi. İslam âleminin mukaddes şehirlerinden birisi sayılıyordu. Fakat bugünkü Buhara değil. O eski müstakil Buhara idi.</p>

  <p class="normal">Güzel camiler, Medreseler, hanlar hamamlar.. Türk mimarı sanatının en güzel eserleri. Orta Asya'daki Müslüman Türklerin göğsünü iftiharla kabartan tarihi binalar. Muazzam abideler. Yüksek kubbelerde parlayan hilaller. Hele bu binaların üstündeki işlenme, kabartma eserler. Sanat fikri olan herkesi hayrete düşürecek derecede güzeldi. Bunlardan başka büyük Türk Müslümanların mezarları üstündeki sanatkârane mezar taşları Türklerin ne derece çalışkan ve sanata bağlı olduklarını gösteren ayrı birer vesika halinde duruyorlardı.</p>

  <p class="normal">Şehir ortasındaki tepenin üstünde Emir'in sarayı bulunmakta idi. Bu saraya bir kere bakanlar Şarkın güzel ve sihirli hayatının canlı misalini karşısında canlanmış görebilirlerdi.</p>

  <p class="normal">Hele içeride muhtelif renklerin karışmasıyla meydana çıkan boyalar adeta insana geniş bir huzur vaat ediyordu. Mamafih kışın soğuk günlerinde titrek ziyalar pencereden sızarken insana bir heyecan veren sahneler de vardır. Fakat ilkbahardan itibaren bütün mevsimlerde bu güzel binalar hakikaten bakanları gaşyedecek derecede sihirlidir. İlkbaharda dağlarda karlar eriyip sular taşmağa başlayınca Buhara'ya müthiş bir canlılık gelir. Bayırdan itibaren şimaldeki ovalara Aral denizine ve üst yurda kadar olan bütün mıntıka halkı Türkmen, Tacik, Hindular, Afganlılar hepsi Buhara'ya dolar.</p>

  <p class="normal">Tacirler, alışveriş yapanlar, durmadan gelip giden kervanlar, kışın soğuk günlerinde saklanmış olanların yeniden hayata kavuştuğunu gösterir.</p>

  <p class="normal">Bugünlerde Buhara sanki bir meşher manzarası verir. Kırmızı, Beyaz, yeşil sarıklar, kırmızıların kahve renkli elbiseleri Afganlıların Beyaz yünden kaftanları diğer milletlerin muhtelif renk ve şekildeki kıyafetleri derhal nazarı dikkati çeker. Buhara çarşısı bugünlerde bir papatya tarlası, muhtelif çiçekleri bir araya toplamış bahçe manzarası verir.</p>

  <p class="normal">Sabahları alaca karanlıkta çanlarını çala çala şehre giren kervanların sesleri, develerin yassı ayaklarıyla sessizce geçişleri, Beygirlerin kişnemeleri, eşeklerin bağırmaları, köpeklerin havlamaları ile dolar.</p>

  <p class="normal"><span class="idebold">Buhara'da Çarpışan Muhalif Fikirler</span></p>

  <p class="normal">Bütün mevsimde sessizce bekleşen kuşlar da sanki birdenbire canlanır. Uzaktan gelen leyleklerin takırtıları kulakları doldurur. Velhasıl her tarafta canlı bir hayat devam eder. Çarşıda muhtelif dillerle yapılan alış verişler, minarelerden yükselen müezzinlerin yanık sesleri ile birdenbire camiler dolar boşalır. Yine alışveriş başlar. Bugünlerde bütün Buhara bir Pazar haline gelir. Sokaklar, açık dükkânlar olunur. Baştanbaşa tezgâhları yapılan işler meydana dökülür. Artık sesi kuvvetli olan malını satmağa, müşteri aramağa koyulur.</p>

  <p class="normal">Yerlere serilen halılar. Sert ellerin altında okşanan yumuşak tüyler. Velhasıl her tarafta ayrı bir manzara... Ayrı bir renk, ayrı bir ticaret çeşidi.. Dünya piyasasında bulunmayan, görünmeyen mallar. Beygir kayışlarından, yurt çöllerine kadar, keçelerden halılara kadar her şey..</p>

  <p class="normal">Bu malların ve kalabalığın arasında uzun hırkalar giymiş olan Buharalılar gezerler. Onların ciddi, vakur halleriyle yavaş yavaş çarşıda, pazarda, sokaklarda dolaşması çok büyük hürmet ve muhabbet toplar. Esasen halkın mühim bir kısmı muhtelif cami ve medrese mensuplarıdır. Mukaddes türbelerin, Ulya Paşa, İsmail Samuni, Eyüp Peygamber, Babani Şeyh ve bunlar gibi yüzlerce tarihi eserlerin hadımları olan Buharalılar evlerine döndükten sonra yine camilerine mescitlerine giderler.</p>

  <p class="normal">Pazar vesilesiyle camileri dolduran binlerce Müslüman arasında dervişler de göze çarpar. Muhtelif milletlere mensup olan bu adamlar halkın muaveneti ile yiyip içip dua ederler.</p>

  <p class="normal">İlkbaharın tatlı günleri başladığı zaman Buhara'da güller açar, çiçekler etrafı sarar. Hele Hazreti Bahaettinin türbesi civarındaki gül bahçesinde güller açınca "Kızıl gül bayramı" başlar. Bu bayramda güller toplanır. Herkes göğsüne güller takar. Bugünlerde etraftaki bahçelerde güzel meyveler de olmuştur. Bu meyveler de denk denk getirilerek satılır.</p>

  <p class="normal">Yaz gelince bütün meyveler pazara dolar. Erik, elma, üzüm...Etrafı sarar...</p>

  <p class="normal">Pazar devam ettiği müddetçe Buhara'nın etrafı geceleri bir senelik, bir bayram günlerine döner. Çünkü göçebe halde yaşayan ne kadar halk varsa hepsi şehrin etrafındaki boş araziye çadırlarını kurmuşlardır. Işıklar pırıl pırıl yanar. Buhari'yi Şerif bütün bu halkın kültür ihtiyacı vazifesini de görür. Sonbahar ve kış mevsimlerinde dünyada hep bitenlerden bihaber yaşayan insanlar burada dünya ilimlerini elde ederler. Göçebeler çocuklarını medreselere gönderirler. Mevsim gelince giderler. Ertesi mevsim yine faaliyete başlar.</p>

  <p class="normal">Bu kadar muhtelif milletleri bir araya toplayan Buhara büyük bir asayiş ve inzibata da lüzum yoktur. Göçebeler şehre gelince çekingen olurlar. Uzak yerlerden gelenler de Buhara'yı şerifte bir kötü hareket yapmanın en büyük cezaya çarpılacağını düşünürler.</p>

  <p class="normal">Bunu bilen Buhara Emir'i evvelce Rus çarlığı zamanında Ruslara memleketin umumi asayişini teslim etmişti. Ve:</p>

  <p class="normal">-Ben ordu istemiyorum. Ruslar bu memleketin asayişinden mesuldür. Filvaki fazla paraya mal oluyordu.</p>

  <p class="normal">Diyordu Filhakika o zamanlarda hükümet Emir Said'in asayişinde idi. Sonra Emir Said Abdülvahid Han 1918'de çekilmiş yerine Said Miri Halim Has vazifeler almıştı. Mamafih bugünlerde Buhara'da yeni bir hayat başlamış ve yeni zihniyet memlekette günden güne kuvvetlenmişti.</p>

  <p class="normal">Genç Buharalılar muhtelif üniversitelerde bilgi sahibi olup memleketlerine dönünce Demokrat İnkılapçı Komite isminde birde birlik kurmuşlardı. Esasen Rusya'nın diğer taraflarında da Türkçü gençler çoğalmağa başlamıştı. Bütün yenilikleri kabul eden gençler inkılap ve fikirleri yaymak için bir gazete lazım olduğunu düşünmüşler ve "Tercüman"<sup class="calibre2"><a href="../Text/enver_pasa_split_044.html#footnote-256-40" id="footnote-256-40-backlink">[40]</a></sup> ismindeki gazeteyi tesis etmişlerdi. Bunların başında Kırım'da Bahçesaray'da bulunan İsmail Gasprenski<sup class="calibre2"><a href="../Text/enver_pasa_split_045.html#footnote-256-41" id="footnote-256-41-backlink">[41]</a></sup> vardı.</p>

  <p class="normal">Bu zat "Tercüman" ile yalnız Kırım'daki değil, bütün Türk illerindeki mekteplerde, idare şekillerinde yenilik yapılmasını istiyor ve maksatla mütemadiyen neşriyat yapıyordu.</p>

  <p class="normal">İsmail Gasprenski'nin "Tercüman"ı Buha-ra'daki gençler arasında da okunuyor ve onun sözleri sanki bir emir gibi telakki ediliyordu.</p>

  <p class="normal">Genç Buharalılar komitesi yeni fikirlerin tatbik sahasına konması için komite efradının çoğalması lazım geldiğini bilmiyorlardı. Bu maksatla memleketin her tarafında propagandalar yapıyorlar ve azalarda günden güne çoğaltıyorlardı. Nitekim yıldan yıla genişleyen genç komite azaldı. 1917 yıllarına geldikleri zaman memlekette geniş bir birlik yapmağa muvaffak olmuşlardı.</p>

  <p class="normal">Rus İnkılâbı olunca</p>

  <p class="normal">1917'de Rus İnkılâbı olunca Buhara'dan kendi vaziyetlerini anlayan, bilen ve memleketin kıymetini takdir eden asri zihniyette bir Buhara gençliği vardı.</p>

  <p class="normal">Gençlik inkılâp günlerinden istifade ederek Buhara'yı da istiklale kavuşturmak için çalışmak istiyordu.</p>

  <p class="normal">Mamafih Buhara Emir Alim Han ilk günlerde kendi halinde yaşayıp gidiyordu. Rusya'daki inkılâbın ne vaziyet alacağını bilmediği için eski günlerdeki programını katiyen bozmamıştı.</p>

  <p class="normal">Sabahları harem dairesinden çıktıktan sonra adamlarıyla birlikte selamlık dairesine geliyor. Burada kendisini ziyaret etmek arzusunda bulunanlarla tamamen hususi mahiyette görüşüyor. Sonra öğleye kadar eve gidiyordu. Esasen kartal avına bayılırdı. Çok zamanlar öğle yemeğini av peşinde dağlarda, bayır eteklerinde yiyor, neşeli bir avcı olarak öğleden sonra sarayına dönüyordu.</p>

  <p class="normal">Akşamları kendisinin çalgı heyetini kabul ediyor. Onların müzik havalarını dinliyor. Ahbapları, dostlarıyla neşeli saatler geçiriyor ve sonra eğlencesini tamamlıyordu. Yazları da Buhara'nın çok uzakta olmayan sayfiyedeki sarayına çekilip orada ateş renkli güller bahçesinde gününü gün ediyordu. Mamafih birçok yıllarda yazın Kırım'da Yalta'da bulunan Emirler semtindeki sayfiyesine çekiliyor kışın Orta Asya'nın soğuk havalarında geçirdiği günleri Karadeniz'in şirin sahillerinde neşeye kalbediliyordu. Günler bazen ne çabuk geçer. Yazlar, kışlar derken nihayet inkılâp günlerinde Buhara Emir'i de Buhara'daki sarayında bulunuyordu.</p>

  <p class="normal"><span class="idebold">Rus ordusu Türkistan'da!</span></p>

  <p class="normal">Gençler inkılâp günlerinin Avrupa'dan nasıl olsa Asya'ya sirayet edeceğine kâniydiler.</p>

  <p class="normal">Mamafih Buhara'nın da artık uyandığını ve memlekette yenilik yapmak, halkın fikrini açmak lazım geldiğini bildikleri için buna göre çalışıyorlardı.</p>

  <p class="normal">Esasen komitenin azası günden güne artmıştı. Harpten dönen gözü açılmış Avrupa'yı görmüş birçok Buharalı gençler de memlekete döner dönmez komiteye iltihak ediyorlardı.<br class="chapter" />
  Emir Said Miri Âlim Han da gençlerin bu hareketlerinden, faaliyetinden, yeni hayata karşı gösterdikleri alakadan dolayı memnuniyetini gizleyemiyor ve onlarla yakından temasta bulunuyordu.</p>

  <p class="normal">Mamafih Hanın alakası kolay olmamıştı. Gençler Avrupa'daki inkılâptan sonra Buhara'da da bir olacağına kâniydirler. Bunun için nihayet bir gün bayrakları açtılar. Emir'in sarayına kadar çıktılar. İstediklerini açıktan açığa söylüyorlardı.</p>

  <p class="normal">Bir tufan gibi dalgalanan Buharalıların bu hareketi bir an içinde bütün Türkistan da harekete geçmişti. Bütün civar şehirlerdeki halk tabakaları da Buharalıların münevverlerin arzusunda tekrarlıyordu.</p>

  <p class="normal">Emir gençliğin bu tarzdaki hareketinden ilk anda memnun olmadı. Zaten tedbirli bulunmağa ihtiyatlı hareket etmeği kendisine prensip yapan Emir; gençliğin galeyanını henüz nabemevsim telakki ediyordu.</p>

  <p class="normal">Fakat gençler bir taraftan Emir'e müracaat ederken diğer taraftan da Bolşeviklerin müzaheretini çoktan temin bile etmişlerdi.</p>

  <p class="normal">Nitekim Bolşeviklerle temas eden Buhara gençleri Emir'in derhal cevap vermesi üzerine Bolşeviklerden yardım istediler. Bugünlerde de Kızılordu 10 Mart 1918'de Buhara hududuna gelip çattı.</p>

  <p class="normal">İki günlük muhasaradan sonra Kerminey şehrini işgal etti.</p>

  <p class="normal">Kızılordu'nun Türkistan üzerine göndermiş olduğu kıtaların başında Kolessov ismindeki komiser bulunuyordu.</p>

  <p class="normal">O günlerde henüz otuz yaşında bulunan bir zat bir saat fabrikasında amele iken zekâsı sayesinde arkadaşları arasında kendisini göstermiş ve nihayet Taşkent'teki Bolşevik hükümete şef de olmuştu.</p>

  <p class="normal">Komiser Kolessov, Kerminey'i işgal ettikten sonra ise ültimatomu verdi.</p>

  <p class="normal">Ültimatomda Buhara gençliğinin Bolşeviklerin dostu olduğunu onların arzularının yapılmasını ve bunları kabul ettiği takdirde kendisine de dokunulmayacağını bildiriyordu.</p>

  <p class="normal">Emir Orov ile Buhara yakınlarına kadar gelerek ültimatom veren kıt'a kumandanının arzusunu derhal isaf etmiş ve hatta 24 Martta Kızıltepe'de bir muahede imzasına davet etmişti.</p>

  <p class="normal">Bu muahedenin şartları esasen Kolessov tarafından hazırlanmıştı.</p>

  <p class="normal">Buna göre artık Sovyetler ile Buhara arasında tam bir dostluk başlamıştı.</p>

  <p class="normal">Emir ile Sovyetler arasında 12 Ağustos 1920'de ikinci bir muahede daha imzalandı. Bu muahede ile de Buhara'daki askeri vaziyet, asayiş ve genç Buharalıların faaliyeti tamamen tespit edilmiş oluyordu. İki nüshadan ibaret bu muahede imza edildikten sonra Buhara ile Sovyetler arasındaki yardım vaziyetini tespit için Çarconu'da 18 Ağustosta bir konferans toplanmıştı. Bu konferansta Buhara Emir'inin altmış murahhası da bulunuyordu. Bu konferans ile de artık iki memleket arasında muallâkta hiçbir mesele kalmamıştı. Her şey yoluna girmiş telakki ediliyordu.</p>

  <p class="normal">Nitekim altmış murahhas memleketlerine döndükleri ve Emir'e malumat verdikleri zaman daima nevmit vaziyette bulunan Emir, ilk defa olmak üzere geniş bir nefes almıştı. Çünkü dâhili, harici, siyasi, iktisadi, nihayet askeri, bütün pürüzler halledilmiş, gençliğe yapılacak hareketler tespit edilmiş, her iki taraf da kendi arzularını tamamen yerine getirmişlerdi.</p>

  <p class="normal"><span class="idebold">Yeni Vaziyet</span></p>

  <p class="normal">Bu konferansın akdedildiği tarih üzerinden henüz on dört gün bile geçmemişti. Bir gün Kızılordu ile Buhara gençlerinden mürekkep bir kuvvetin Buhara önünde çadır kurdukları görüldü. Emir bu vaziyet karşısında artık Buhara'da duramayacağını anlamıştı.</p>

  <p class="normal">Kızılordu'nun Buhara'yı işgal etmek istediği aşikârdı. O güne kadar cereyan eden vakalardan da Rus çarına nasıl hareket edildiği ve diğer prensler, prenseslere neler yaptıkları, nihayet milli Azerbaycan Hükümeti ile aralarında geçen hadiseleri çok iyi biliyordu.</p>

  <p class="normal">Emir derhal saraydaki karısını, çoluğunu, çocuğunu bundan başka hazinesini alarak Eylülün ilk gününde Buhara'yı terketti.</p>

  <p class="normal">Emir firar ediyordu. Yanındaki hazine de rivayete göre Timur zamanından kalma tarihi kıymeti ve aynı zamanda hakiki maden kıymeti fazla olan mücevherat ve taçlar bulunuyordu. Kütüphanede mevcut ve değerleri paha biçilmez kitaplar, eski eserler ve minyatürlerin de bunların arasında olduğu söylenmektedir.</p>

  <p class="normal">Emir kendisini sevenler, sadık uşaklarıyla ve ailesiyle beraber Buhara'yı terk edip Şarka doğru firar etmişti. Maksadı Şarki Buhara ismi ile meşhur vilayetlerin başına geçerek teşkilat yapmak ve Kızılordu ile birleşen genç Buharalılara karşı koymak idi.</p>

  <p class="normal">İşte bugünlerde diğer mıntıkalardaki halk da yer yer işgal kuvvetlerine karşı kıyam etmişlerdi. Karatekinliler, Tacikler, Türkmenler de silahlarına sarılmışlardı. Fakat evvela iyi organize edilmeleri, sonra bunların az olması nihayet kâfi miktarda kuvvete sahip olmamaları yüzünden bu kıyam daha ziyade çete harbi mahiyetinden ileri geçememişti.</p>

  <p class="normal">Buhara Emir'i işte bugünler Şarki Buhara'ya gidiyordu. Fakat kendisinin Saltanat günlerinde halk ile yakından alakadar olmaması, kendi zevkinden başkasını düşünmemesi halk arasında hiç de iyi bir tesir bırakmamıştı. Bu sebepten Şarki Buhara'ya gittiği zaman kendisini karşılayanların tam bir sadakat ile kendisine bağlanacağı tahmin edilemezdi.</p>

  <p class="normal">Hâlbuki Emir'in yanındakiler, halkın kendisini çok sevdiğini, onun uğruna hayatlarını feda edebileceklerini söyleyerek Emir'i aldatıyorlardı. Bu sözlere aldanan Emir de buna göre kafasında planlar yapıyor; bütün serveti ile yeniden bir ordu teşkil ederek memleketi işgal edenlere karşı koyacağını zannediyordu.</p>

  <p class="normal">Fakat çok geçmeden hakikat anlaşıldı. Emir'i güler yüzle karşılayanlar, daha doğrusu tacını tahtını terk etmiş zayıf vaziyette kalmış bir insan halinde görenler kendisine merhamet etmekten başka bir şey yapmıyorlardı.</p>

  <p class="normal"><span class="idebold">Emir, Etrafında Artık Kimseyi Bulamıyordu</span></p>

  <p class="normal">Nitekim Emir "İş başına." dediği zaman etrafında hiç kimseyi bulamadı. Çünkü halkın ekserisi de bu vaziyetten, yani Emir'in feci akıbetinden kendisini mesul tutuyorlar ve Buhara'yı, sarayı terk edip gitmesinin muvafık olmadığı fikrini ileriye sürüyorlar ve ölünceye kadar mücadele etmemesini büyük bir kabahat telakki ediyorlardı. Bu sebeplerden Buhara Emir'i etrafında kendisi ile alakadar olan kuvvetli bir halk tabakası bulamayınca şaşırıp kaldı.</p>

  <p class="normal">Şimdi ne yapacaktı? Tekrar Buhara'ya gidip sarayına oturamazdı ya? Esasen Buhara'ya giren Kızılordu ve genç Buharalılar çoktan sarayı ve bütün hükümet dairelerini işgal etmişlerdi.</p>

  <p class="normal">Birçok nazırlarla mollalar da, daha doğrusu hayatlarını tehlikede görenler de Buhara'yı terk edip Emir'i aramağa koyulmuşlardı. Hâlbuki Emir de kendi başının çaresine bakmak vaziyetine düşmüştü.</p>

  <p class="normal">Sait Emir Alim Han düştüğü vaziyetten kurtulmak için çok düşündü. Fakat yapacak bir şey yoktu. Aklına memleketi terk edip kaçmak gelmiyor değildi. Lakin sonra?</p>

  <p class="normal">Bütün mücevherat, hazineye alt kıymetli malları yanında idi. Ailesi de kendisinden ayrılmamıştı.</p>

  <p class="normal">Bir gün kendisi ile birlikte kaçıp gelen nazırlar ve mollalarla kendisine sadık adamlarıyla büyük bir toplantı yaptı. Artık son bir karar vermek zamanı gelmişti. Düştükleri hali konuştular.</p>

  <p class="normal">Etrafındakilerin hepsi Buhara'yı terk edip kurtulmaktan başka necat yolu bulamıyorlardı. Biraz daha kalırlarsa hayatlarının da tehlikeye düşeceğini söylüyorlardı.</p>

  <p class="normal">Nihayet Sait Emir Alim Han da Buhara topraklarından çıkmayı muvafık buldu. Nereye gidebilirler ya Şarki Türkistan'a kaçmaları veyahut da Afganistan'a iltica etmedi? Bulundukları mevki itibariyeleri icap ediyordu.</p>

  <p class="normal">Emir Şarki Türkistan'a giderek Kaşkırd'a yerleşmeyi istiyordu.</p>

  <p class="normal">-Ne olursa olsun. Belki de bir gün iyi bir fırsat düşer.</p>

  <p class="normal">Fakat bu çok tehlikeli idi. Evvela yollar müsait değildi. Çünkü mart ayı içinde idiler. Emir'i aşmak mühim bir mesele idi. Bundan başka karşılarına çıkabilecek bir kuvvetli çete hepsini soyup soğana çevirebilirdi.</p>

  <p class="normal">Uzun münakaşalardan sonra Afganistan tercih edildi. Çünkü Afgan yolu daha müsaitti. Afganistan'a iltica ettikten sonra siyasi vaziyetten de istifade edebilirlerdi.</p>

  <p class="normal">Nihayet 1921 senesi Martının 10'uncu günü Sait Emir Alim Han Buhara'yı terk etti. Bu çok üzüntülü bir şeydi. Fakat hadisat bunu emrediyordu.</p>

  <p class="normal">Emir yanındaki adamlarla Afganistan'a iltica edecekti. Birkaç bin kişi ile birlikte Afganistan hududuna kadar geldi. Hududu geçti ve Kabil'e oldukça uzak bir noktadaki çiftliğine gelip yerleşti. Burada kendisini muhafaza edecek 300 kadar muhafız askeri kaldı. Diğerleri birer tarafa dağıldılar.</p>

  <p class="normal"><span class="idebold">Enver Paşa Buhara'da</span></p>

  <p class="normal">Buhara Emir'inin yaptığı işler, tespit ettiği planlar, ilk dakikadan itibaren Bolşeviklerin eline geçmeye başlamıştı. Çünkü Bolşevik casuslar sarayın içinden itibaren yurdun her tarafına dağılmış, Emir'in yaptığı işleri dakikası dakikasına tespit etmek vazifesini üzerlerine almış bulunuyorlardı. Emir'in yaptığı ve yapmak istediği işlerde fevkaladelik olmadığı için Bolşevikler geniş mikyasta tertibat almağı zait addettiler. Buna rağmen her türlü kıyam hareketini de karşılamak için mevzii hazırlıklarını yaptılar.</p>

  <p class="normal">Fakat ne olursa olsun bundan bir şey çıkmayacaktı. Yani Buhara Emir için muvaffakiyet mevzubahis olamazdı. Çünkü Buhara Emir'i memlekette sevilen bir hükümdar değildi. Hazeri zamanlarında kendi keyfinden başka bir şey ile meşgul olmazdı. En büyük zevkini halk değil av teşkil ederdi. Mamafih böyle olmasaydı Ruslar zamanında uzun müddet mevkiini de muhafaza edemezdi ya.</p>

  <p class="normal">Bundan başka memleket dâhilindeki bütün asayiş kuvvetleri Rusya İmparatorluğu zamanından beri Rusların inkılâptan sonra da Bolşeviklerin elinde idi.</p>

  <p class="normal">Nasıl olsa en ufak bir kıyama karşı koymak işten bile değildi.</p>

  <p class="normal">Buhara'da bu hareketlerin cereyan ettiği günlerde idi. Moskova'dan gelen bir telgrafta Enver Paşa'nın Buhara'ya hareket ettiği kendisine lazım olan merasimin yapılması bildiriliyordu.</p>

  <p class="normal">Bu haber derhal Buhara'da yayıldı. Osmanlı İmparatorluğunun sabık başkumandan vekili ve damadı hazreti şehriyarı olan zatın Buhara'da ne yapacağı herkesi düşündürmeğe başlamıştı.</p>

  <p class="normal">Çok geçmeden hakikaten Osmanlı İmparatorluğunun umumi harpte Panturanizm idealinin tahakkuku için uğraşan İttihat ve Terakki rüesasından Enver Paşa yanında Muhittin Bey olduğu halde Buhara'ya geldi.</p>

  <p class="normal">Buhara Emir'i henüz kaçmıştı. Fakat kendisinin sarayda olup olmadığı belli değildi. Daha doğrusu halk arasında son hareketi şayi olmamıştı. Bir taraftan Bolşevikler diğer taraftan halk tabakasından birçok meraklılar Enver Paşa'yı karşıladılar. Bunların arasında Kafkasya'daki ordudan kaçmış bazı Osmanlı Ordusuna mensup zabitler bulunuyordu.</p>

  <p class="normal">Enver Paşa kendisine tahsis edilen otele yerleştikten sonra birçok ziyaretler kabul etti. Bunlar arasında birçok Buharalı gençler de vardı.</p>

  <p class="normal">Enver Paşa tamamen hususi mahiyette, fakat bir ziyaretten başka bir şey telakki edilmeyen bu misafirlikte hiçbir siyasi mevzua temas etmedi. Çünkü kendisi buradaki vaziyeti bilmiyordu.</p>

  <p class="normal">Enver Paşa sözü ayağa düşürmek taraftarı olmadığı için evvela Buhara Emir'i ile temas etmek, onunla müzakerede bulunmak istiyordu. Filvaki Buhara Emir'inin elinde bir kuvvet olmadığına kâni idi ama parasından istifade edebilirdi. Çünkü kendisinin yapacağı iş için evvela paraya ihtiyaç vardı. Ondan başka, Emir'den memleketin dâhili vaziyetini de anlaması imkânı vardı.</p>

  <p class="normal">Esasen böyle yapması da zaruri idi. Çünkü kendisinin antibolşevik olduğunu bilmeyen yoktu. Bolşeviklere ve onlara müzaheret eden Buhara gençlerine meyledemezdi.</p>

  <p class="normal">Buhara Emir'i ile yapmak istediği anlaşmada Emir'e güzel bir istikbal vaat edecekti. Emir yine eskisi gibi saltanatında kalacaktı.</p>

  <p class="normal">Fakat... Enver Paşa, Emir'in kaçıp gittiğini ve Şarki Buhara'da çalışmak için tertibat almaya mecbur olduğunu öğrenince çok canı sıkıldı.</p>

  <p class="normal">Şimdi ne yapacaktı? Tam bu günlerde de Buhara Sovyet Halk Cumhuriyeti ilan edilmişti.</p>

  <p class="normal">Lakin Sovyet sözü biraz kuvvetli gelmişti. 3,5 milyon nüfuslu Müslüman memleketinde Sovyet cumhuriyeti yerine Halk Cumhuriyeti demek daha iyi bir hareket olacaktı.</p>

  <p class="normal">Nitekim İzvestiya gazetesinin 28 Eylül 1921 tarihli sayısında pek az marksistin bulunduğu bu memleket hakkında malumat vardı. Nihayet Halk Cumhuriyeti sözü iyi karşılandı ve bu şekilde çalışmaya başladı.</p>

  <p class="normal"><span class="idebold">Enver Paşa'nın Buhara'da Karşılaştığı Vaziyet</span></p>

  <p class="normal">Enver Paşa bütün bu faaliyete şahit oluyordu. Lakin kendisi ne Bolşevikler tarafından ne de milliyetperver Buharalılar tarafından hüsnü kabul görüyordu.</p>

  <p class="normal">Sebebi basit idi.</p>

  <p class="normal">Bolşevikler koyu milliyetperver olan Enver Paşa'nın mazisini, halini ve son günlerde bütün faaliyetini, nokta-i nazarını adım adım takip ettikleri için Buhara'daki Sovyet faaliyetine muzahir olmayacağını biliyorlardı.</p>

  <p class="normal">Bu sebeple kendisine yalnız milliyetini noktası noktasına takip bakıyorlar ve Müslüman olduğu için Türklerin arasında yaşamayı tercih etmiş bir insan gözüyle siyasi vaziyetini teşrih ediyorlardı.</p>

  <p class="normal">Filvaki iç taraftan gizli gizli faaliyeti noktası noktasına takip ediliyordu. Nitekim Enver Paşa Buhara'ya geldiği günden itibaren peşine takılmış olan casuslar, kendisini kimlerin ziyaret ettiğini, Paşa'nın bunlarla münasebetini öğrenip derhal jurnalleri yağdırıyorlardı.</p>

  <p class="normal">Buharalı milliyetperverler ise Enver Paşa hakkında başka türlü düşünüyorlardı.</p>

  <p class="normal">Onlar da Paşa'yı Ruslar tarafından gönderilmiş bir casus telakki ediyorlardı.</p>

  <p class="normal">Her ne kadar umumi harpte Turanizm prensibini takip eden bir başkumandan vekili ise de şimdi mağlup ve münhezim bir kumandan ve nihayet mülteci bir siyasi şahsiyet olarak kabul ediyorlar ve:</p>

  <p class="normal">- Böyle olmasa Ruslar ona ehemmiyet vermezler. Bolşeviklerin adamı olmasa derhal memleketten atarlar, diye konuşuyorlardı.</p>

  <p class="normal">- İş işten geçmiştir. Yapılacak hiçbir şey yoktur. Çok geç kaldık.</p>

  <p class="normal">Son toplantıda Enver Paşa bu sözleri söyleyerek susmuştu. Bunu dinleyen kendi fikrinde olan Buharalı gençler sustular. Enver Paşa halı üzerinde bağdaş kurmuştu. Heyecana kapıldığı için çoktan beri bağdaş kurarak oturduğundan ayakları uyuşmuştu. Ayaklarını uzattı. Biraz ovdu.</p>

  <p class="normal">Sonra:</p>

  <p class="normal">- Gayet tabii olarak Ruslar benim arkamdan casuslar göndermişlerdir. Yapacağımız hareketleri adım adım takip ederler. Bundan başka Ruslar benim burada fazla kalmaklığımı da arzu etmezler.</p>

  <p class="normal">Bu çok doğruydu. Sovyet rüesası, Enver Paşa Moskova'dan çıkarken:</p>

  <p class="normal">- Zannederiz Buhara'daki ikametiniz çok uzun sürmeyecektir, değil mi Paşam... demişlerdi. Bunun ifade ettiği mana aşikârdı. Yani "çok oturmayınız" demek istiyorlardı. Enver Paşa bu sözleri tekrar ettikten sonra bir kere daha bacaklarını ovdu.</p>

  <p class="normal">- Bu esnada odada bulunan ve kendisi gibi bağdaş kurarak oturanlara ayrı ayrı baktı.</p>

  <p class="normal">- İşte azizim ... dedi. Bizim Buhara'da fazla kalmaklığımız iyi bir hareket olmayacak.</p>

  <p class="normal">- Oturanlardan esmer bir zat derhal cevap verdi:</p>

  <p class="normal">- O halde lazım propaganda programı yapalım ve bunu tatbik için harekete geçelim.</p>

  <p class="normal">- İyi ama... Arkadaşlardan bazıları Afganistan'a giderek işe başlamaklığımız icap ettiği fikrini ileriye sürüyorlar. Hâlbuki Şarki Buhara'da var? Acaba burada bir şey yapamaz mıyız?</p>

  <p class="normal">- Bu esnada Hoca Sami söze karıştı:</p>

  <p class="normal">- Size kaç defa tekrar ettim. Enver Paşa. Şarki Buhara'da en ufak bir organizasyon dahi mevcut değildir. Sonra orada çok uğraşmak mecburiyetindeyiz. Hâlbuki ben 1910 yılından beri Yedisu mıntıkasında mücadele ediyorum. Oraları karış karış bilirim. İnsanlarını teker teker tanırım. Değil sizin gibi şöhreti, şanı şerefi bütün afakı sarmış bir kumandan, lalettayin bir adam gitmiş olsa yıllarca düşmanla mücadele eder ve Kırgızistan'ı zapt eder. Fakat sizin gibi bir kumandan, bir kahraman başımızda oldukça bütün Türkistan'ı hürriyete kavuşturmak işten bile sayılmaz. Şanlı, şerefli kumandan oraya vardığımız zaman hakikati göreceksiniz.</p>

  <p class="normal">- Bu sözler Enver Paşa hazretlerini heyecanlandırmıştı. Çünkü memleketten ayrıldığı, boğazın berrak sularına veda ettiği günden beri bu kabil sözleri unutmuştu. Yıllarca kulağı dibinde akseden bu kabil sözlere müsehassirdi. Birden gözleri parladı. Kendisinde yirmi yaşındaki bir genç kuvveti buldu ve birdenbire ayağa kalktı.</p>

  <p class="normal">- Onu gören diğer dinleyiciler de ayağa kalktı. Enver Paşa her zaman yaptığı gibi elini kaldırdı ve:</p>

  <p class="normal">- Allah'ın izniyle bu işe başlayacağız. Üzerime düşen vazife de muvaffak olmak Allah'ın elindedir. Biz nihayet bir vasıtayız. Eğer Türkistan için bir iş yapabilir ve muvaffak olabilirsek evvela bir İslam yurdunu kurtarmış olmak ve sonra da büyük ecdadımızın yurdunu yabancıların çizmesinden halas etmek benim için en büyük zevk olur. Burada benim yaptığım, yapacağım iş nihayet elimden gelen bir yardımı esirgememekten ibarettir. Bizim buradaki hedefimiz evvela yabancıları yurttan temizlemek, Müslümanlar arasında tam bir birlik yapmak ve Türkistan'da bir Müslüman devleti ihya etmektir.</p>

  <p class="normal">- Böyle yapmağa mecburuz. Çünkü emperyalistler ve diğer düşmanlar bu ülkeleri yutmak için uğraşıyorlar. Vazifemiz onlara bu lokmanın ne kadar zor olduğunu göstermektir.</p>

  <p class="normal">Burada Enver Paşa'nın sesi titremeğe başladı.</p>

  <p class="normal">Bu sebepten hedefimiz hürriyettir. Türkistan'ı hürriyete kavuşturmak için uğraşmak vazifemizdir. Hürriyetten başka istiklalden başka hedefimiz gayemiz yoktur. Bu gaye uğrunda dövüşeceğiz. Eğer böyle dövüşmeyecek olursak yarın evlatlarımıza yine esaret içinde çırpınan bir memleket mi miras bırakacağız? Bugün yapılacak şudur. Ya hürriyet.... Ya ölüm!,,</p>

  <p class="normal">Enver Paşa bu sözleri söyledikten sonra artık vaziyet tamamen anlaşılmıştı. Hoca Sami'nin gösterdiği yoldan harekete geçilecek ve mücadeleye başlanacaktı. Enver Paşa oteline gider gitmez derhal yaveri Muhittin Bey'i mevki kumandanına göndererek kendisinin birkaç güne kadar Afganistan'a gitmek üzere yola çıkacağını bildirdi. O akşamda, Paşa yapacağı işleri tamamen tespit etmişti. Bir kere daha planını gözden geçirdi. Biraz sonra yanına gelen Muhittin Bey bir mektup uzattı.</p>

  <p class="normal">Şirabad Kumandanı olan sabık Osmanlı Ordusu Zabitanından Miralay Hasan Bey'den gelen bu mektupta Enver Paşa Şirabad'a davet ediliyor ve emrine tahsis edilen Beygirlerin de beklediği yazılıyordu. Filvaki mektubu getiren adam firar planını da gayet güzel söylüyordu.</p>

  <p class="normal">Bütün kapılar kapalıdır. Yalnız Şarki Buhara'ya giden kapı açık olduğu için orası müthiş kalabalıktır. Paşa'nın istediği gün Beygirler Buhara şehrinin kale kapısında bekliyecektir. Derhal hareket edip Şirabad'a gidilecektir.</p>

  <p class="normal">Enver Paşa buna çok memnun oldu. Daha evvel Hasan Bey'den birkaç mektup gelmişti ama bugünkü gibi kati bir şey yoktu.</p>

  <p class="normal">Enver Paşa bu haber üzerine derhal Muhittin Bey'den Hacı Sami'nin çağırılmasını rica etti. Hacı Sami esasen bu davetten haberdardı. Hasan Beyle daha evvel mektuplaşarak anlaşmışlar ve hatta Enver Paşa'yı böyle bir harekete teşvik için aralarında bazı noktalar da kararlaştırmışlardı. Nitekim Hasan Bey Şirabat'tan beygir gönderdiği zaman Hacı Sami de çoktan Beygirlerini hazırlatmış ve şehir dışındaki çadırlara göndermişti. Burada bir taraftan Hasan Bey'in göndermiş olduğu Beygirler, diğer taraftan da Hacı Sami'nin hayvanları Buhara dışındaki muhtelif yurtlarda otluyorlardı.</p>

  <p class="normal">Hacı Sami ile Enver Paşa uzun müddet bu harekete geçme işi üzerinde konuşuyorlar. Enver Paşa şehirden çıkmağı Bolşeviklere karşı tamamen yapılmış bir kıyam halinde telakki ettiği için çok dûrendîş[durgun, neşesiz] bulunmağa mecburdu. Nitekim Hacı Sami ile görüşürken bu noktayı açıktan söylüyor ve bazı endişe ettiği noktaların tavzihini de istiyordu.</p>

  <p class="normal">Hacı Sami Fikrini Açıkça Söyledi</p>

  <p class="normal">Nihayet Hacı Sami:</p>

  <p class="normal">- Paşa dedi. Siz ki hiç yoktan Meşrutiyet'i ele almış bir kumandan, bir kahramansınız. Bize Türkistan istiklalini de bahşedeceksiniz. Neden endişe ediyorsunuz. Ölmekten korkmuyoruz. Yabancı idare altında yaşamaktan korkuyoruz.</p>

  <p class="normal">Nihayet karar verildi. Buhara'nın Şark kapısı açıktı. Diğer kapılar Bolşeviklerin elinde olduğu için Şark kapısından başka kimseye haber vermeden firar etmek imkânı yoktu. Ancak Şark kapısından çıkılınca Şarki Buhara'ya gitmek mecburiyeti vardı.</p>

  <p class="normal">Daha evvel oraya giden Emir hiçbir iş yapmağa muvaffak olamadığından Enver Paşa biraz tereddüt içindeydi. Fakat kendisi o günlerde duyduğu bir haberden pek çok memnun olmuştu. Hatta istikbalden de o dakikadan itibaren daha ziyade ümitvar olmağa başladı. Mesele şu idi:</p>

  <p class="normal">Şarki Buhara'da Rusların "Basmacı<sup class="calibre2"><a href="../Text/enver_pasa_split_046.html#footnote-256-42" id="footnote-256-42-backlink">[42]</a></sup>" ismini verdikleri komiteciler vardı. Bunlar hürriyet için uğraşan muhtelif komitecilerden ibaretti. Ancak kendileri muayyen bir emir altında hareket etmedikleri için yalnız çete harpleriyle iktifa ediyorlar. Ve bittabi müspet işler de göremiyorlardı.</p>

  <p class="normal">Enver Paşa o güne kadar bunlardan haberdar değildi. Duyduğu çetecilerin mahdut birkaç komitecilerden ibaret olduğunu zannediyordu. Hâlbuki bunlar öyle pek az değildi.</p>

  <p class="normal">Enver Paşa derhal şunu düşündü. Bu kadar geniş mikyasta bulunan basmacıları bir araya getirerek bir kongre akdetmek ve kendisini de kumandan seçtirdikten sonra bir emir altında hepsini idare etmek. Eğer güzel bir organizasyonla çalışabilirlerse belki muvaffakiyet ihtimali artabilirdi. Artık iki gün sonra Enver Paşa, Buhara'yı terk edecekti. İçine bir keder çökmüştü. O gün güzel bir hava vardı. Oturduğu otelin penceresinden dışarıya bakıyordu.</p>

  <p class="normal">Uzaktan nehir kıvrıla kıvrıla akıyor, ufacık bir köprü üstünden adamlar geçmeğe uğraşıyordu. Su yavaş yavaş kabarmıştı. Yükselen su kenarında yer yer halk toplanmıştı. Fakat hiç kimsede ne bir neşe ne bir kahkaha, ne de bir telaş.</p>

  <p class="normal">Uzun hırkalı halk sessiz, mahzun şurada burada geziyor dağılıp gidiyordu. O gün çok endişe ile geçti. Ertesi sabah Enver Paşa erkenden şehri terk edecekti. Akşamdan hazırlıklar tamamlandı.</p>

  <p class="normal">Buhara.. Buhara'yı Şerif gibi Müslüman şehrinin oniki mukaddes kapısından on biri tamamen kapalı idi. Onikinci açık duruyordu. Eski Buhara'yı yeni Buhara'ya bağlayan bu kapının serbest olduğunu zannetmeyiniz. Orası kâmilen Bolşevik casusları ile dolu idi.</p>

  <p class="normal">Şimdi bu kadar casusların arasından Enver Paşa kendisini göstermeden geçecekti. Bu mühim bir mesele idi. Eğer cin ve peri hikâyelerine inanmış olsak Enver Paşa'nın sihirli bir halı üzerine binerek gidebileceğini kabul ederiz.</p>

  <p class="normal">1921 yılı İkinciteşrinin 8'inci günü Enver Paşa Buhara'yı terk ediyordu.</p>

  <p class="normal">Bu o gün için mühim bir hadise idi.</p>

  <p class="normal">Bir Cuma günü idi. Buhara çarşısı kamilen kapalı idi. Sokaklarda hiç kimse görünmüyordu. Hacı Sami, Muhittin Bey ile Buhara polis müdüriyeti murahhası Halil Bey yanında olduğu halde kâfile "Karşı Darbazas" a doğru gittiler. Enver Paşa'nın yanındaki zevatla birlikte bu kadar ferih fahur, korkmadan kollarını sallaya sallaya Buhara çarşısından geçtiğini görenler için fevkaladelik yoktur. Çünkü Enver Paşa ile arkadaşları o gün "av"a gidiyorlardı. Bunun Bolşevikleri kandırmak için bir dolap olduğunu söylemeğe lüzum yok.</p>

  <p class="normal">Enver Paşa kâfilesi ava gitmek bahanesi ile karşı kapıdan çıkacaklar ve oradan imkân bulurlarsa uzaklaşacaklardı.</p>

  <p class="normal">İmkân bulamazlarsa ava gidecekler ve akşam tekrar döneceklerdi. Fakat muayyen bir istikamette ve muayyen bir mesafede şehirden uzaklaştıktan sonra beygirlere atlayarak yüksek tepenin arkasından kaybolup gideceklerdi.</p>

  <p class="normal"><span class="idebold">Kapıda Ne Nöbetçi Ne de Casus Vardı</span></p>

  <p class="normal">Yolda mütemadiyen bu meseleyi görüşüyorlar ve bir an evvel kapıya varmağa uğraşıyorlardı. Nihayet kapı yaklaşmıştı. Muhittin Bey ve Halil Bey sanki hiçbir şey olmuyormuş gibi gayet yavaş adımlarla kapıya dâhil oldular.</p>

  <p class="normal">Ooh... Kapıda bekleyen nöbetçiler, Rus casuslarından kimse yok... Bir Cuma günü herkes uyuyor. Öyle ya bugün ne hariçten gelen, ne de harice giden kimse olamaz. Olan birkaç kişi de işsiz güçsüz takımlardandır.</p>

  <p class="normal">Enver Paşa ile Hacı Sami de geldiler. Sağa sola bakmadan onlar da kapıdan çıkıp ilerlediler. Yarım saat kadar yürüdükleri halde ne arkalarına bakabiliyorlar, ne de kendileri tam manası ile serbest bulabiliyorlardı.</p>

  <p class="normal">Olur ya.. Bolşevikler Paşa ile arkadaşlarının şehirden çıktığından haberdar olurlardı. O takdirde .. Hakikaten ava gidip gelmek lazımdı.</p>

  <p class="normal">Yarım saatlik yoldan sonra biraz rahat ettiler. Çünkü gelen giden yoktu. Yolda da çok güzel bir tesadüf hiç kimseye rast gelmemişlerdi.</p>

  <p class="normal">Güzel bir sonbahar sabahı idi. Güneş bütün kızıllığıyla Buhara üzerine doğarken yolcularımız çoktan Buhara surları kapısından bir saat uzakta bulunuyorlardı. Yüksek bir tepe vardı. Bir kere de o tepeyi aşarlarsa artık tehlikenin yüzde doksanı atlatılmış olacaktı. Çünkü o tepenin arkasındaki yurtta Beygirler bulunacaktı.</p>

  <p class="normal">Tam bu esnada uzaktan üç köylü kıyafetindeki adamın geldiğini görmezler mi? Az kalsın Enver Paşa ile arkadaşları düşüp bayılacaklardı. Kalpleri hızlı hızlı vuruyordu. Nihayet üç şahıs yanlarına kadar geldi. Yerli âdeti mucibince selam verip geçtiler</p>

  <p class="normal">Artık şehrin tam manası ile dışına çıkmışlardı. Sayfiye yeri olarak kullanılan bu semtte evvela mezarlıkla karşılaştılar. Müslüman mezarlığı.. taşlar..yüksek tümsekler... Şimdiye kadar gelip geçen fani insanlar. Enver Paşa bunlara bakarken başını salladı. Sanki:</p>

  <p class="normal">- Biz de günün birinde sizin gibi olacağız. Demek istiyordu.</p>

  <p class="normal">Bu Cuma günü yüksek ağaçların gölgesindeki mezarlıklar arasında başörtülü kadınlara tesadüf ediliyordu. Ölmüşlerine bir rahmet okumak için gelmiş olan bu ihtiyar, genç kadınları gören dört kişilik kâfile gayri ihtiyari irkildi.</p>

  <p class="normal">Hacı Sami ve arkadaşları birer fatiha okumadan geçemediler. Ellerini kaldırdılar. Sonra yüzlerine sürerek geçip gittiler.</p>

  <p class="normal">Yürüdükçe güzel bahçelere ve bahçeler ortasında kurulmuş olan evlere tesadüf ediyorlardı. Epeyce gittiler. Nihayet karşılarına beygirler çıktı. Dört beygire atlayan dört yolcu birden hızlı yolla ilerlemeye başladı.</p>

  <p class="normal">Artık köylü yoluna girmişlerdi. Yavaş yavaş giden arabalar. Yürüyen erkekler. Aynı sese ayak uyduran kadınlar. Yollara dizilmişlerdi.</p>

  <p class="normal">Uzaktan yanık bir türkü gibi yükselen araba sesleri Buhara semasında akis yaparken kederli kalplere daha fazla hüzün veriyordu.</p>

  <p class="normal">Yarım saat kadar böyle gitmişlerdi. Artık köy yolundan ayrılalım garba doğru sapmak ve mütemadiyen uçsuz bucaksız stepte yürümek mecburiyetinde idiler.</p>

  <p class="normal">Tam yoldan ayrılırken step bülbülü bir baykuş garip sesle ötmeğe başladı. Bunu duyan dört yolcu ve arkalarındaki yol gösterenler de birden durdular.</p>

  <p class="normal">Bu sükûtu bozmak isteyen Halil Bey gülerek dedi ki:</p>

  <p class="normal">- Eğer hurafata inanan ve itikat eden bir adam olsaydım derhal bu yoldan geriye dönerdim. Bereket versin baykuşun buralarda "baykuş" olduğunu biliyorum. Sonra Enver Paşa'ya doğru döndü:</p>

  <p class="normal">- Öt bakalım. Güzel kuş.. Değil mi Paşa.. Ötsün bakalım..</p>

  <p class="normal">Enver Paşa güldü:</p>

  <p class="normal">- Evet ötsün.. Zaten bunlara ehemmiyet vermem.. Ne olacak.. Nihayet o kuş da bir can taşıyor.. Onlar böyle konuşarak ilerlerken bir tepeye doğru çıkıyorlardı. Tepeyi aşmışlardı. Enver Paşa birdenbire irkildi. Sonra boynundaki dürbünü uzaklara tutarak:</p>

  <p class="normal">- O.. dedi. Uzaktan birçok atlılar geliyor..</p>

  <p class="normal">Paşa dürbün ile bakarken esasen diğerleri de gözleriyle bu silueti görmüşlerdi bile.</p>

  <p class="normal">- Atlılar geliyor.. Atlılar..</p>

  <p class="normal">- Kim olsalar gerek..</p>

  <p class="normal">- Bilmiyoruz?.</p>

  <p class="normal">Atlılar birdenbire kaybolmuştu. Gelen kaç kişi idi? İlk görünüşte oldukça kalabalık görünüyordu. Fakat kalabalığın birdenbire kaybolması dört süvariyi hakikaten endişeye sevk etmişti.</p>

  <p class="normal">- Ya yabancılar ise.. Tehlikeli bir vaziyet varsa.</p>

  <p class="normal"><span class="idebold">Süvari Enver Paşa'nın Önünde Attan İndi</span></p>

  <p class="normal">Başta Enver Paşa olduğu halde üç zat silahlarına çoktan sarılmışlardı. Kaç kişi olursa olsun daha Buhara kapılarında önlerine çıkan bu mâniayı bertaraf etmek lazımdı.</p>

  <p class="normal">Enver Paşa heyecanla sordu:</p>

  <p class="normal">- Kim dersin bunlar Hacı Sami?</p>

  <p class="normal">- Bilmem Paşam.</p>

  <p class="normal">Demeğe kalmadan birdenbire vadiden doğru bir atlı karşılarına çıkıyordu. Bu öyle ani olmuştu ki. Nefes alacak halleri bile kalmadı. Gelen süvari hemen Enver Paşa'nın önüne geldi. Derhal beygirden atlayarak Paşa'nın karşısında selam durdu:</p>

  <p class="normal">- Maiyetinizde gitmeğe geldik Paşam. Diğer arkadaşlar da şu çalılık arkasında bekliyorlar. Bendeniz de Nafi.<sup class="calibre2"><a href="../Text/enver_pasa_split_047.html#footnote-256-43" id="footnote-256-43-backlink">[43]</a></sup></p>

  <p class="normal">Enver Paşa bu sözleri duyar duymaz gayri ihtiyari güldü ve:</p>

  <p class="normal">- Kaç kişi oluyoruz bakalım? Dedi.</p>

  <p class="normal">- Efendim biz yirmi beş kişi kadar.</p>

  <p class="normal">- Güzel.</p>

  <p class="normal">- Zatıâliniz için ayrıca bir beygir de getirmiştik...</p>

  <p class="normal">- Nerede?</p>

  <p class="normal">- Binmek arzu ederseniz diye eğerini de kapamıştık.</p>

  <p class="normal">Nafi Bey bu esnada çalılar arkasındaki askerlere seslendi.</p>

  <p class="normal">- Paşa'nın beygirini çabuk getiriniz.</p>

  <p class="normal">Birkaç dakika sonra gayet güzel bir beygir göründü. Üstünde de bir örtü vardı. Nafi Bey seri bir hareketle örtüyü kaldırdı. Murassah[sipariş edilmiş] denecek kadar güzel bir eğer kapatılmış ceylan gibi bir Beygir ortaya çıktı.</p>

  <p class="normal">Hacı Sami Bey, Halil Bey,<sup class="calibre2"><a href="../Text/enver_pasa_split_048.html#footnote-256-44" id="footnote-256-44-backlink">[44]</a></sup> Muhittin Bey, Enver Paşa'ya:</p>

  <p class="normal">- Lütfen Paşa. Dediler. Bininiz.</p>

  <p class="normal">Enver Paşa birdenbire tereddüt etmişti. Fakat Hacı Sami Bey ile Halil Bey, Nafi Bey'i gayet iyi tanıyorlardı.</p>

  <p class="normal">Bu zat da Osmanlı Ordusunun sabık zabitlerinden biriydi.</p>

  <p class="normal">Enver Paşa yanındakilerin teşviki üzerine hemen altındaki beygirden yere atladı. Öteki beygirin kakmalı dizginlerinden tuttu. Bir kuş gibi beygirin üstüne sıçrayarak:</p>

  <p class="normal">- Haydi Nafi Bey.. dedi. Düş önümüze.</p>

  <p class="normal">Paşa'nın önüne ve arkasına yirmi beş kadar müfreze efradı da takıldı.</p>

  <p class="normal">Enver Paşa arkasına baktığı zaman kendisinin muazzam bir kalabalığın ortasında buldu. Birden göğsü iftiharla kabardı. Geçmiş günleri de hatırlamakta gecikmedi.</p>

  <p class="normal">Makedonya'da çete harplerine başladığı ilk günlerde de böyle olmuştu. Karşısındaki padişah taraftarlarından başka muhtelif milletlere mensup çetecilerle boğuşmak mecburiye-tinde kalmıştı. Hepsini mağlup ettikten sonra İstanbul'a kadar yürümüş, iktidar mevkiini elde etmişti.<sup class="calibre2"><a href="../Text/enver_pasa_split_049.html#footnote-256-45" id="footnote-256-45-backlink">[45]</a></sup></p>

  <p class="normal">Şimdi de böyle vaziyetteydi. Bu ikinci harekette tecrübelerin verdiği bilgi ile daha iyi şekilde idare edilirdi.</p>

  <p class="normal">Enver Paşa'nın artık neşe'sine payan yoktu. Güzel eğerli ve pırıl pırıl parlayan dizginli beygir üstüne de yakışmıştı ya... Hacı Sami Bey sağında Halil Bey solunda Muhittin Bey de yan tarafında konuşa konuşa gidiyorlardı.</p>

  <p class="normal">Yol yavaş yavaş yükseliyordu. Uzaktan Buhara'nını surları da bir duman halinde görünüyordu. Şehrin camileri, güzel ince minareler sanki bir bulut gibi gözleri aldatıyordu. Enver Paşa dürbününü çevirdiği zaman Buhara'nın dumanlar arasına karışan sükûnetini bir kere arasına karışan siluetini bir kere daha gözden geçirdi. Sonra:</p>

  <p class="normal">- Kapıdan da bir kervan çıkıyor.</p>

  <p class="normal">- Zavallı Buhara... Esaretten de kurtulur inşallah...</p>

  <p class="normal">Tepeye çıkanlar gayri ihtiyari bir kere daha başlarını çevirerek Buhara'ya doğru baktılar. Artık önlerinde uçsuz bucaksız bir step vardı. Kızgın çöllerin ortasından esen rüzgâr yakıcı bir kamçı gibi yüzlere iniyordu.</p>

  <p class="normal">Kalkan kumlar da bir bulut gibi uzanıp gidiyordu.</p>

  <p class="normal">İşte Enver Paşa ilk defa olarak sonsuz bucaksız bir çölde bir maceraya atılıyordu. Kendi kendine:</p>

  <p class="normal">- İyi olur inşallah... Dedi ve sonra kâfile ile stepin kumları arasında kaybolup gitti.</p>

  <p class="normal"><span class="idebold">Bunlar Kızılordu'ya Taraftar Olanlar</span></p>

  <p class="normal">Üç gün sonra idi. Kâfile uzaktan bir şehir kenarından geçecekti. Bir tepeden şehir gözüküyordu. Enver Paşa dürbün ile şehre doğru baktı. Uzaktan bir kervan şehre yaklaşmıştı.</p>

  <p class="normal">İki zarif minare ile cami de binaların arasında bütün haşmeti ile yükseliyordu.</p>

  <p class="normal">Enver Paşa'nın bu camiye doğru gözleri takılınca Nafi Bey yaklaşarak:</p>

  <p class="normal">- Cuma Gazi Mescidi. Meşhurdur. Dedi.</p>

  <p class="normal">Hepsi birden şehre baktılar. Gözleri önünde dumanlar yükselen binalar canlandı. Bütün kâfile üç gündür ilk defa olarak tesadüf ettikleri bu hayat eseri karşısında neşelendiler.</p>

  <p class="normal">Halil Bey herkesin neşesini artıracak bir haber de verdi.</p>

  <p class="normal">- Burası Basmacıların merkezlerinden birisidir. Hükümet murahhası Osman Hoca ile bir askeri kıta kumandanı Ali Rıza Bey<sup class="calibre2"><a href="../Text/enver_pasa_split_050.html#footnote-256-46" id="footnote-256-46-backlink">[46]</a></sup> de buradadır. Kendisine daha evvel haber göndermiştim. Herhalde karşılamağa çıkar.</p>

  <p class="normal">Enver Paşa, Ali Rıza ismini duyunca birdenbire sordu:</p>

  <p class="normal">- Hangi Ali Rıza bu...</p>

  <p class="normal">- Osmanlı ordusu zabitlerinden...</p>

  <p class="normal">- Memnun oldum.</p>

  <p class="normal">Enver Paşa sözlerini bitirir bitirmez uzaktan üç asker göründü. Üçü de süvari idi. Omuzlarında filintalar vardı.</p>

  <p class="normal">Kâfile önüne gelince birisi sordu:</p>

  <p class="normal">- Kimsiniz, nereden gelip nereye gidiyorsunuz?</p>

  <p class="normal">Bu sualler karşısında bulunmağa mecbur kalacaklarını biliyorlardı. Enver Paşa hiç kimseye bir şey söylemeden elini cebine attı ve bir kâğıt zarf çıkararak beygir üstünde bir şeyler karaladı. Sonra bunu askere teslim etti.</p>

  <p class="normal">- Ver bunu Ali Rıza Bey'e</p>

  <p class="normal">Askerler resmi selam ifa ederek çıkıp gitmişlerdi. Yalnız kâfilenin hepsi dilsiz gibi kalmıştı. Askerler giderken Hoca Sami atıldı:</p>

  <p class="normal">- Nerede Ali Rıza Beyle Osman Hoca...</p>

  <p class="normal">- Termes'teler efendim.</p>

  <p class="normal">Askerler uzaklaşırken Halil Bey:</p>

  <p class="normal">- Bunlar kim biliyor musunuz? Dedi.</p>

  <p class="normal">Paşa birden başını çevirerek sordu:</p>

  <p class="normal">- Hayır</p>

  <p class="normal">- Bunlar Kızılordu'ya taraftar olanlar..</p>

  <p class="normal">Enver Paşa bu kelimeleri duyunca birdenbire rengi attı. Ama Halil Bey söze başlayınca buruşan yüzler yine neşelendi.</p>

  <p class="normal">- Kulak verin kulak verin. Kızılordu taraftarları Şarkı söylüyorlar.</p>

  <p class="normal">Filhakika uzaklaşan süvarilerin Şarkıları kulakları dolduruyordu.</p>

  <p class="normal">"Hey Müslüman hey Müslüman,</p>

  <p class="normal">İman dolu kalbin var her an</p>

  <p class="normal">Yetiş kurtulacak Hindistan."<sup class="calibre2"><a href="../Text/enver_pasa_split_051.html#footnote-256-47" id="footnote-256-47-backlink">[47]</a></sup></p>

  <p class="normal">Bu Şarkılar akisler yaparken Enver Paşa birdenbire irkildi.</p>

  <p class="normal">- Bu ne biçim Şarkı?</p>

  <p class="normal">Enver Paşa henüz burada siyasi havaya tam manası ile vakıf olamamıştı. Eğer o güne kadar geçen vakayiden haberdar olsaydı bu Şarkının ihtiva ettiği manayı çok iyi takdir edecekti. Bu Şarkı Bolşeviklerin Türkistan'da yaptıkları bir nevi propaganda sistemi idi. Bununla hem Türkistan'ı kurtarmak ve hem de Hindistan'ı ayaklandırmak fikrinde idiler.</p>

  <p class="normal">Fakat Türkistan halkı bunun manasını bilmezlerdi. Yalnız hoş bir melodisi olduğu için çabuk öğrenmişlerdi. Bunu da mütemadiyen tekrar edip dururlardı.</p>

  <p class="normal">Enver Paşa, Hoca Sami'nin verdiği izahattan sonra şarkıyı daha iyi anladı. Ve o da melodiyi tekrarladı.</p>

  <p class="normal">"Hey Müslüman hey Müslüman</p>

  <p class="normal">İman dolu kalbin var her an</p>

  <p class="normal">Yetiş kurtulacak Hindistan..."</p>

  <p class="normal">- Ne güzel melodi değil mi?</p>

  <p class="normal">- Evet, ne güzel hayal?</p>

  <p class="normal">- Onlardan vazgeçtik. Türkistan'a rahat, huzur ve istiklalini bahşedebilsek kâfi...</p>

  <p class="normal">Böyle konuşa konuşa ilerlerken yol üstünde ufak bir hana rastlamışlardı. Uzaktan bir de köy gözüküyordu.</p>

  <p class="normal">Enver Paşa bu köy hanı önüne gelince:</p>

  <p class="normal">- Şurada bir çay içelim mi? Dedi.</p>

  <p class="normal">O geceyi bu handa geçirmeği muvafık bulmuşlardı. Ali Rıza Bey ile Osman Hocanın gelmesi ihtimali de vardı.</p>

  <p class="normal">Handa epeyce de müşteri göze çarpıyordu. Fakat hiç kimse bu gelenlerin kim olduklarını tanımıyordu.</p>

  <p class="normal">Paşa:</p>

  <p class="normal">- Aman... Dedi. Bir çay</p>

  <p class="normal">Derhal gelen çayı eline alan Enver Paşa yüzünü buruşturdu. Buranın kendine mahsus bir çay içme şekli vardı. Türkistan şekerini ağzına alırlar ve sonra yudum yudum acı çayı içerler. Enver Paşa bir türlü bu sistem çay içmeğe alışamamıştı. Yüzünü buruşturdu. Bir yudum daha aldıktan sonra Muhittin Bey'e hitap etti:</p>

  <p class="normal">- Beygirlerin başında kim var?</p>

  <p class="normal">- Onlar köye gittiler efendim.</p>

  <p class="normal">- Bizimkiler.</p>

  <p class="normal">- Onlar da dört kişi ile birlikte burada!</p>

  <p class="normal">- Silahlarımız.</p>

  <p class="normal">-Burada....</p>

  <p class="normal">Enver Paşa ile Muhittin Bey böyle konuşurken kahvenin köşesinde oturan iki kişi yabancılara dik dik bakıyor ve ne konuştuklarını dinliyorlardı. Güya anlayacaklardı.</p>

  <p class="normal">Enver Paşa bunlarla meşgul olmuyordu. Yalnız Muhittin Bey bunlara kulak verince Türkçe hem de İstanbul lehçesi ile konuştuklarını duydu. Onlara bir şey söylemeğe hazırlanırken Halil Bey atıldı:</p>

  <p class="normal">- O Şevket... Burada mısınız?</p>

  <p class="normal">Bu Şevket Bey de Buhara'ya gelip yerleşmiş olan Anadolu Türklerindendi.</p>

  <p class="normal">Halil Bey'in bu sözleri üzerine:</p>

  <p class="normal">- Evet ..dedi. Epeyce çile doldurduktan sonra.</p>

  <p class="normal">Şevket bu esnada son günlerde başından geçen vakayii birer birer sıraladı. Sonra Bolşeviklerle aralarında geçen hadiseleri nakletti ve:</p>

  <p class="normal">- Ev bark kalmadı. Bereket versin şu silahıma dedi.</p>

  <p class="normal">Silahı ufak güzel bir filinta<sup class="calibre2"><a href="../Text/enver_pasa_split_052.html#footnote-256-48" id="footnote-256-48-backlink">[48]</a></sup> idi. Yanında duruyordu. Hemen silahı eline alarak:</p>

  <p class="normal">-Bakınız dedi. Pırıl pırıl yanıyor. Ama şimdiye kadar tam yerine isabet etmedi. Fakat intikamını alacak..</p>

  <p class="normal">Enver Paşa bu sözlere kulak kabartıyordu. Kendisi çok güzel atıcı ve hem de silah kullanmasını sever bir asker olduğu için:</p>

  <p class="normal">-Delikanlı dedi. Ver bakayım filintanı.</p>

  <p class="normal">Enver Paşa filintayı eline aldı. Evirdi çevirdi:</p>

  <p class="normal">-Çok güzel.. İyi bakmışsın. Kaçtan vuruyorsun.</p>

  <p class="normal">-12'den uzaklaşmam.</p>

  <p class="normal">-Tebrik ederim.</p>

  <p class="normal">Enver Paşa filintayı bir kere daha gözden geçirirken içini çekti. Eski günlerini, silahı ile vurduğu, attığı avcılık günlerini hatırladı.</p>

  <p class="normal">Enver Paşa Şevket Bey'den bulundukları mıntıka hakkında daha fazla malumat almak istiyordu. Ona bazı şeyler sormak istedi. Fakat Şevket Bey:</p>

  <p class="normal">-Müsaade ederseniz, ben de zatıâlinizin yanından ayrılmayacağım.</p>

  <p class="normal">-Biz kimiz?</p>

  <p class="normal">- Efendim... Anadolu'nun meşhur kahramanı Enver Paşa'yı tanımayan Türk var mıdır? İnşallah siz Buhara'yı kurtaracak ve Türkistan Türklerini hakiki hürriyetlerine kavuşturacaksınız.</p>

  <p class="normal">Ertesi gün yola çıkan kâfile ikinci konağı harita üzerinde ismi bilinmeyen, bulunmayan bir köy kenarındaki han odasında geçirdi.</p>

  <p class="normal"><span class="idebold">Paşa'nın Yanındaki Kâfile Büyüyordu</span></p>

  <p class="normal">Üçüncü gün akşamı güzel bir nehir vadisine inmişlerdi. Artık vadi boyunca tam üç gün ilerleyeceklerdi. Bu vadide o kadar güzel köyler vardı ki... Köy kenarlarından geçerken namaz vakitlerine tesadüf ettikçe yüksek ezan sesleri Enver Paşa'yı hakikaten heyecana sevk ediyordu.</p>

  <p class="normal">Yanındaki zevat ise daha büyük bir heyecan içinde yaşıyorlardı.</p>

  <p class="normal">Kâfile gittikçe büyüyordu.</p>

  <p class="normal">Enver Paşa bu sonsuz step yolculuğundan bıkmıştı. At üstünde geçen dakikalara bayılırdı. Fakat böyle saatlerce gidildiği halde en ufak bir yeşillik bile görmeyince canı sıkılıyordu. İkide bir yanındakilere soruyordu:</p>

  <p class="normal">- Ne dersiniz? Hasan Bey'e ne vakit kavuşabiliriz?</p>

  <p class="normal">- Şirabad'a ulaşabilmek için on günlük yolculuk lazım. Fakat onun bizi karşı kasabasında karşılayacağını tahmin ediyoruz.</p>

  <p class="normal">Bir gün uzakta bir şehir göründü. Enver Paşa bu şehri görür görmez heyecanlandı.</p>

  <p class="normal">- Neresi burası?</p>

  <p class="normal">- Şehri. Vakaların tarif edilerek duyulduğu bir şehir. Buranın halkı Emir'in atıldığını yerine gençliğin iktidar mevkiine geçtiğini bilirler o kadar. Başka bir şey bilmezler. Hatta inkılaptan bile haberleri yoktur.</p>

  <p class="normal">Kâfile şehri kasabasının dört saat uzağından geçti. Yoluna devam etti. Artık karşıya gidiliyordu. Uzakta yavaş yavaş yükselen tepecikler arasında bazı yeşillikler göze çarpıyordu.</p>

  <p class="normal">Yeşil hayat Enver Paşa gibi yanındakileri de memnun etmişti.</p>

  <p class="normal">Yolda giderken Enver Paşa, Muhittin Bey, Hacı Sami Bey birçok şeyler konuşuyorlardı. Bunların hepsi Hasan Bey hakkında idi.</p>

  <p class="normal">Enver Paşa Hasan Bey hakkında hiçbir şey bilmediği için nasıl bir zat olduğunu öğrenmek istiyor birçok sualler soruyordu.</p>

  <p class="normal">Nihayet ertesi akşam karşıya varacaklardı.</p>

  <p class="normal">O gece yola çıktılar. Karanlıklar arasında steplerde geçmek çok korkunç oluyor. Kuru otlar beygirlerin ayakları altında hışırdıyor ve insana garip bir heyecan veriyordu.</p>

  <p class="normal">Yapılan anlaşmaya göre o gün akşam karşıya varacaklardı. Artık yolun mühim bir kısmı aşılmıştı. Hasan Bey'in idaresine de geçmek üzere idiler.</p>

  <p class="normal">Halil Bey burada ayrılarak Şark'a Çırakçı'ya doğru gidecekti. Orada kendi adamlarıyla temas ederek Şark kısmının da ele geçmesini temin için uğraşacaktı.</p>

  <p class="normal">Halil Bey ile Enver Paşa'nın buradaki ayrılışı pek hazin oldu.</p>

  <p class="normal">Enver Paşa Halil Bey'den ayrılırken sanki bir daha görmeyecek gibi garipsemişti. El ele sıkıştılar. Bu esnada her iki Anadolu Türkünün yüzüne bakanlar her ikisinin de gözlerinden birer damla yaş döküldüğünü gördüler.</p>

  <p class="normal">Ayrıldılar...</p>

  <p class="normal">Karanlıklar arasına üç adamı ile dalmış olan Halil Bey çok geçmeden gözden kaybolup gitti. Enver Paşa ile arkadaşları da Şarkı Cenubiye[güneydoğu] doğru ilerlediler.</p>

  <p class="normal">Karşı kasabasının iki saat dışına gelmişlerdi. Ortalık epeyce kararmış, şehrin ışıkları bazen gözlere birer yıldız böceği gibi girmeğe başlamıştı.</p>

  <p class="normal">Tam bu esnada uzaktan iki atlı belirdi. Kalabalığa doğru geliyordu.</p>

  <p class="normal">- Hey diye bağırdılar.... Nereden gelip nereye gidiyorsunuz?</p>

  <p class="normal">- Bu tarafa gelin.</p>

  <p class="normal">İki atlı dörtnala kalabalığa doğru gelince bir ses yükseldi.</p>

  <p class="normal">- Hasan Bey'den geliyoruz. İçinizde Muhittin Bey varsa.</p>

  <p class="normal">- Var.</p>

  <p class="normal">- Hasan Bey size şu mektubu gönderdi.</p>

  <p class="normal">Bu mektup Muhittin Bey vasıtasıyla Enver Paşa'ya gönderilmiş olduğundan Paşa derhal açıp okudu. Hasan Bey mektubunda gelen adamlara itimat edilmesini yazıyor ve kendisinin de şehir haricindeki handa beklediğini ilave ediyordu.</p>

  <p class="normal">Enver Paşa mektubu okuduktan sonra iki süvarinin arkasına düştü. Kâfile çok geçmeden karanlıklar arasında ışıldayan donuk istikametinde ilerledi. Hasan Bey yanında iki arkadaşı olduğu halde hanın kapısı önünde bekliyordu.</p>

  <p class="normal">Enver Paşa attan atlar atlamaz Hasan Bey kendisini karşıladı. Hararetle elini sıktı. Fakat karanlıkta bir gölge gibi görünen Paşa'yı şimdi hanın odasında daha iyi görüyordu. Titrek ışık altında parlayan yüzü sararmış gibi idi. Lakin güzel yüzüne yeni salıverdiği sakalı ayrı bir letafet veriyordu. Paşa sanki son zamanlarda ihtiyarlamış gibi idi. Gözlerinin altında çizgiler belirmişti. Alnındaki buruşuklar biraz daha artmıştı bile...</p>

  <p class="normal">Hasan Bey Enver Paşa'ya baktı, baktı.</p>

  <p class="normal">Günün ilk ışıkları step üzerinde yayılırken kâfile çoktan üç saatlik yolu almıştı.</p>

  <p class="normal">Uçsuz bucaksız çöle yeniden girmişlerdi. Gidiyorlardı. Kum çölünde arada sırada esen rüzgâr kumları kaldırıyor ve gözlerin kirpiklerini bembeyaz renge boyuyorlardı.</p>

  <p class="normal">Uzaktan yüksek bir tepe görünüyordu. Han Dağı ismini verdikleri bu tepeyi Hasan Bey işaret ederek dedi ki:</p>

  <p class="normal">- İşte orası... Dağların arkası, Şirabad mamafih Gozar, Derbent olmak üzere yolda iki kasabamız var. Onlardan sonra Şirabad vilayetine vasıl olacağız.</p>

  <p class="normal">Hasan Bey, Enver Paşa'nın yanına yaklaşmış yavaş yavaş tekrarlıyordu:</p>

  <p class="normal">- Enver Paşa... Zatıalinize naçizane bir tavsiyede bulunmaklığım müsaade ederseniz İbrahim Bey<sup class="calibre2"><a href="../Text/enver_pasa_split_053.html#footnote-256-49" id="footnote-256-49-backlink">[49]</a></sup> ile temas etmeyiniz.</p>

  <p class="normal">- Dediğiniz çok doğru Hasan Bey amma. İbrahim Beyle görüşmek muhakkak surette lazım ve hem de mecburi. Hülasa ihtiyaç.</p>

  <p class="normal">- Neden ihtiyaç olsun Paşam. Enver Paşa birkaç dakika susmuştu. Gözlerini bir noktaya dikti. Sonra başını kaldırarak mırıldandı...</p>

  <p class="normal">- İhtiyaç... İhtiyaç...</p>

  <p class="normal">- Neden Paşam...</p>

  <p class="normal">- Hasan Bey... Siz de bu hususta tecrübe sahibi bir zatsınız amma... Bakınız. Bir bina yapılırken temelin çürük olmaması için de çatlak olmaması lazımdır. Binayı yaparken atacağımız temelin esasında hiçbir kötü madde olmaması icap eder değil mi? İşte buradaki yapacağımız işte bunlara ehemmiyet vermeliyiz... Ne demek istediğimi anlıyorsunuz.</p>

  <p class="normal">- Bendeniz... Bu son fikrinize tamamen iştirak ederim.</p>

  <p class="normal">- O halde.</p>

  <p class="normal">- O halde şimdiye kadar yaptığım yanlış hareketlerden manevralardan dönmek lazımdır. Mademki zararın ne tarafından dönsek kardır.</p>

  <p class="normal">Enver Paşa susmuş sözleri dinliyordu. Hasan Bey'in sözleri bitince sağ elini kaldırdı. Sonra elini dizleri üstüne vurdu.</p>

  <p class="normal">Enver Paşa bu hareket ile Buhara'da çarpışan iki fikrin mahiyetini tamamen meydana vurmuş oluyordu. Çünkü o günlerde Bolşeviklerin iktidar mevkiine geçmiş olmasına ve Emir'in de firarına rağmen iki zat fikir bütün şiddet ile çarpışıyordu.</p>

  <p class="normal">Halk dili ile "Cedit<sup class="calibre2"><a href="../Text/enver_pasa_split_054.html#footnote-256-50" id="footnote-256-50-backlink">[50]</a></sup> ve kadim" olmak üzere iki isim etrafında toplanmış olan bu fikirler şu suretle hulasa edilebilir.</p>

  <p class="normal">Cedidi olanlar yeni hareketi hiçbir şart koymadan kabul etmek isteyenlerdi. Kadim olanlar ise Emir'i isteyenlerdi. Fakat Emir, eski adam idi. Hayatın icabatını kabul edemiyordu. Emir taraftarları yeni bir Emir arıyorlardı.</p>

  <p class="normal">Basmacılar da başkalarının idaresi altında yaşamağı katiyen istemeyenlerdi. Enver Paşa Hasan Bey'e söylemiş olduğu sözleri bütün bu vaziyetleriyle sanki hülasa ederek memlekette bir birlik yapmak istediğini anlatmış oluyordu.</p>

  <p class="normal">Hasan Bey bu sözleri dinledi. Enver Paşa haklı idi. Bunu tasdik ettiğini tekrarlar gibi başını sallıyordu.</p>

  <p class="normal">Enver Paşa tekrarladı.</p>

  <p class="normal">- İbrahim Bey'i aramak istiyorum.</p>

  <p class="normal">Hasan Bey Enver Paşa'nın sözlerini bitirdiğini anlayınca:</p>

  <p class="normal">- Paşam... dedi. İyi söylüyorsunuz. Hoş söylüyorsunuz amma... Siz İbrahim Bey'i tanımıyorsunuz. O zat, Emir'in adamıdır. Şardi de dağda yaşayan halkın başında bulunmaktadır. Fakat kendisine katiyen itimat edilmez. Canavar namus düşkününün birisidir.</p>

  <p class="normal">Enver Paşa bu sözleri yine aynı sessizlikte dinledi. Başını kaldırmadan ve Hasan Bey'e bakmadan dedi ki:</p>

  <p class="normal">-Hasan Bey .. Şimdi burada biz bütün meseleleri şahsi ve bir de memleket bakımından olmak üzere iki cepheli kontrol etmeğe mecburuz.</p>

  <p class="normal">Şahsi kanaatime göre sizin fikrinize ilave edilecek hiçbir sözüm yoktur. Çünkü İbrahim Bey'i tanımıyorum.</p>

  <p class="normal">Fakat burada, sen de, ben de, nihayet yabancıyız. İçimizde öyle bir adama ihtiyaç var ki onun isminden şöhretinden de istifade edelim.</p>

  <p class="normal">Bu sözlerimle İbrahim Bey'in gölgesinde çalışalım demek istediğimi zannetme. İbrahim Bey'in burada Emir vasıtasıyla bu ismi olduğu malumdur. Onun kanaatine dinlemek, yapacağımız işleri ona göre ayar etmek herhalde faydalı olur.</p>

  <p class="normal">Paşa bu sözleri bitirdikten sonra elini Hasan Bey'in omzuna koydu. Ve gözlerini Hasan Bey'in gözlerine dikerek:</p>

  <p class="normal">- Senin İbrahim Bey hakkındaki mütalaalarını daha evvelden başka adamlardan da öğrendim. Senin bu adam hakkındaki teşhisine de hayranım. Ancak müsaade et bakalım. Şu adamla bir görüşelim.</p>

  <p class="normal">Onu nerede görebilirim acaba?</p>

  <p class="normal"><span class="idebold">Enver Paşa Kurgantepe'ye Doğru Hareket Etti</span></p>

  <p class="normal">Ertesi gün Enver Paşa, Hasan Beyle görüşmüş oldukları hanın bulunduğu Şirdikul Köyünü terk ederek Kurgantepe'ye doğru hareket etti.</p>

  <p class="normal">Enver Paşa Hasan Beyle konuşurken askeri vaziyeti tamamen tespit etmiş bulunuyordu. Evvela Hasan Bey, altmış askeri ile birlikte Şirdikül mevkiinde kalacak ve Buhara'dan gelecek olanlara karşı ilk cepheyi teşkil edecekti. Esasen bulundukları şehrin mühim bir kısmı kızıllara muhalif oldukları için, Hasan Bey icabında karşı ahalisinden istifade edeceğine emindi. Şimdiden de şehirde ve civar köylerden muhalif fikirler aleyhinde propaganda yaptırıyor ve günün birinde vaziyeti karşılamak için tedbirler almış bulunuyordu.</p>

  <p class="normal">Hasan Bey'in fazla askeri vardı amma... Bunları Enver Paşa'ya vermiş idi. Bu suretle Enver Paşa, Hasan Bey'in yanından ayrılırken tamam yüz elli askeri bulunmuş oluyordu.</p>

  <p class="normal">Hasan Bey'in Şirabad'da bırakmış olduğu otuza yakın asker de tamamen emrinde idi. Bunların başında da Osman Bey vardı. Bu zat Hasan Bey'den aldığı emir üzerine Enver Paşa'nın kumandasına çoktan girmişti bile.</p>

  <p class="normal">Enver Paşa Hasan Bey'in yanından ayrılırken sahip olduğu kuvveti biliyor ve gittiği mıntıkanın Özbek ile Türkmenlerden mürekkep olduğunu da unutamıyordu.</p>

  <p class="normal">Mamafih Özbekler ile Türkmenler hürriyete kavuşmak, başkasının emri altında bulunmamak için her türlü mücadeleye girişmeğe amade idiler.</p>

  <p class="normal">Enver Paşa'nın Buhara'ya geldiğini ve oradan da karaya doğru çıktığını duymuşlardı. Bu haber yurtlarına geldiği zaman hepsi ziyadesiyle memnun olmuşlardı. Çünkü onlar da nihayet arzularına kavuşacaklardı. Enver Paşa'nın gittiği istikamet onların yurdu idi. Kurgantepe'de bunlardan bir kısmı ile karşılaşacaktı.</p>

  <p class="normal">İçlerinden mühim bir kısmını gönüllü olarak yanına alabileceğini ümit ediyordu.</p>

  <p class="normal">Bu sebepten neşeli neşeli beygirine mahmuzları ile dokunuyor, sevgilisine yaklaşan bir âşık heyecanı ile bir an evvel oraya varmak istiyordu.</p>

  <p class="normal">Bazen saatler uzun geçer. Yolda o kadar uzun sürer.</p>

  <p class="normal">Dakikalar kolay kolay bitmiyordu.</p>

  <p class="normal">Uzun kum çölleri ortasında arkasında 150 kişilik bir kâfile ile ilerleyen Enver Paşa yanında bulunan Muhittin Bey ve Hacı Sami Bey'e iltifat ediyor ve yeni vaziyet hakkında nokta-i nazarlarını soruyordu.</p>

  <p class="normal">Hele Hasan Bey'in İbrahim Bey hakkındaki düşüncelerine temas ederek İbrahim Bey'e karşı alınacak cepheyi müzakere ediyordu.</p>

  <p class="normal"><span class="idebold">Enver Paşa Köye Doğru İlerledi</span></p>

  <p class="normal">Nihayet iki günlük bir yolculuktan sonra Kurgantepe'ye geldiler. Burada üç bin muharipten mürekkep Togay Sarı'yla karşılaşan Enver Paşa çok memnundu. Çünkü uzun zamandan beri münakaşasını yaptığı meselenin nihayet tahakkukunu görmüştü. Bu kabile tamamen Emir'in taraftarı olup başlarında İbrahim Bey bulunuyordu. İşte birkaç dakika sonra da İbrahim Bey'in adamı ile karşı karşıya geleceklerdi.</p>

  <p class="normal">Enver Paşa asabi idi. Hasan Bey'in söylediği sözlerin tesiri ile olacak, gayri ihtiyari heyecanlanmıştı da.</p>

  <p class="normal">Uzakta mühim bir kalabalığı görünce atını yavaşlattı. Kâfilesi de yavaş yavaş ilerlemeğe başlarken karşıdan büyük bir kalabalık harekete geçti.</p>

  <p class="normal">En önde İbrahim Bey'in adamı bulunuyordu.</p>

  <p class="normal">Fakat Enver Paşa İbrahim Bey'in adamını tanımıyordu. O en önde atını koşturarak Paşa'nın önüne geldi. Hemen atından atladı. Paşa da bu hareket karşısında atından inmeğe mecbur olmuştu. O da atından indi. İlk karşılaşma ve ilk el sıkışmada Enver Paşa karşısındakini anlamak ister gibi gözlerini bu zatın gözlerine dikmiş yaptığı hareketleri sıkı sıkı kontrol ediyordu.</p>

  <p class="normal">Bu zatın çehresindeki memnuniyet çizgileri hiç de sahteye benzemiyordu. El sıkışmada samimi bir hareket vardı. Ve Enver Paşa'nın karşısında tamamen hürmetkâr bulunuyordu.</p>

  <p class="normal">Paşa bundan memnundu. Yanındaki arkadaşları da birer birer takdim etti. Bu zat da yanındaki zevatı Paşa'ya birer birer Buhara usulüyle isimlerini söylemek suretiyle tanıttı.</p>

  <p class="normal">Hep tekrar atlarına bindiler. Kurgantepe'deki mevkilerine geldiler. Buradaki karşılama daha heyecanlı oldu. Togay Sarı Enver Paşa'ya pek çok ikram ediyordu. Hazırlamış olduğu yerde baş tarafa oturuyor ve kendisi de onun gözü içine bakıyordu. İlk konuşmalar hep havai oldu.</p>

  <p class="normal">Ne Enver Paşa, ne de Togay Sarı asıl mevzua temas etmek istemiyorlardı. Enver Paşa Togay Sarı'yı tetkik ediyor, mukabele arasında onun kanaatlerini elde etmeğe çalışıyordu.</p>

  <p class="normal">Togay Sarı, çarlık dedi de Ruslarla müzakereye, idareye alışmış olan bu zeki adam ise Enver Paşa'nın gözlerinden yapmak istediğini öğrenmeye gayret ediyordu. Nihayet öğle yemeği zamanı gelmişti.</p>

  <p class="normal">Togay Sarı, Enver Paşa gelir gelmez nasıl yemeklerden hoşlandığını sormuş ve arzu ettikleri şekilde yemek hazırlanacağı bildirilmişti.</p>

  <p class="normal">Enver Paşa bu suallere gülerek:</p>

  <p class="normal">- Yerli yemeği... Artık alıştık.. demiş ve yemekler de buna göre hazırlanmıştı. Mevzuu pek alakadar etmez ama.. Enver Paşa bu öğle yemeğinde yemiş olduğu koyun eti kızartmasını ve diğer yemekleri her zaman ballandıra ballandıra anlatır dururdu. Hatta o gün Togay Sarı, açıktan söylemiş, yemeklerin nefasetinden dolayı teşekkür etmişti. Bundan sonra da gittiği yerde hep:</p>

  <p class="normal">- Togay Sarı'da yediğim yemek gibi olsun... derdi.</p>

  <p class="normal">Yemek esnasında da mükâlemeler hep havai mevzulardan ibaretti. Yemekten sonra idi. Togay Sarı Enver Paşa ile yalnız kalmak istediğini anlattı. Onu alarak şöyle biraz dolaştı. Bu esnada Muhittin Bey ile Hacı Sami de arkada takip ediyorlardı.</p>

  <p class="normal">Togay Sarı Enver Paşa'ya bir şeyler söylemek istiyorsa da tam manası ile muvaffak olamıyordu. Nihayet hafif bir öksürükten sonra:</p>

  <p class="normal">Paşa. Dedi. İbrahim Bey ile görüşmek üzere bulunduğunuzu ve bu maksatla buraya kadar geldiğinizi biliyoruz. İbrahim Bey ne yazık ki bu günlerde Duşanbe dedir. Kendisi on beş gündür orada teşkilat yaparak mukabil harekete geçmeğe hazırlanmaktadır. Burada iken kendisi ile görüşerek bazı hususlarda anlaştık.</p>

  <p class="normal">Enver Paşa İbrahim Bey'in Duşanbe'de olduğunu öğrenince biraz canı sıkıldı. Çünkü Duşanbe bulundukları yere yine üç günlük bir yoldu.</p>

  <p class="normal">Fakat onunla şahsa karşı karşıya gelmesine de bir bakımdan ihtiyaç yoktu. Yalnız fikren anlaşmak icap ediyordu.</p>

  <p class="normal">Togay Sarı'nın istiklal hakkındaki fikirlerini öğrendiği takdirde mühim bir mesele halledilmiş olacaktı.</p>

  <p class="normal">Mamafih İbrahim Bey gibi ikbal düşkünü olan insanların fikirlerine de pek inan olmaz ya. Togay Sarı'nın ifadesine göre İbrahim Bey istiklal mücadelesinden ziyade mevkiini kaybetmemek endişesinden mücadeleye hazırlanıyordu.</p>

  <p class="normal">Fakat buna inanmak doğru olamazdı.</p>

  <p class="normal">Yine İbrahim Bey ile şahsen görüşmek mecburiyeti vardı. Enver Paşa son kararını vermişti. Gidip İbrahim Bey'i görecekti. Togay Sarı'nın her ne kadar üç bin kadar maiyeti varsa da konuşmasına göre pek bilgili olmadığı anlaşılıyordu. Mamafih yanındaki adamlar onun cesur ve gözünü çöpten sakınmaz bir zat olduğunu söylemekte ittifak ediyorlardı. Enver Paşa Togay Sarı'ya pek çok iltifat etti. Onun istiklal hakkındaki fikirlerini öğrendi.</p>

  <p class="normal">Togay:</p>

  <p class="normal">- Hiçbir şekilde ve şartta başkalarının esareti altına girmemek lazımdır. Diyordu. Sonra Türkistan'ın vaziyeti hakkında malumat veriyordu.</p>

  <p class="normal">Enver Paşa maiyeti ile birlikte 1921 senesi Teşrinisaninin [Kasım] 28'inci günü Karaminde Köyüne gelmişti.</p>

  <p class="normal">İbrahim Bey'in kumandası altında daha doğrusu işgali altında bulunan köye giren muazzam kalabalık herkesi birdenbire heyecana düşürmüştü.</p>

  <p class="normal">Köy halkı çitlerin arkasına saklanıyor, evdeki kadınlar pencerelerin kenarından başlarını uzatarak gelenlerin kim olduğunu öğrenmeye çalışıyordu.</p>

  <p class="normal">- Kimdi bu gelenler?</p>

  <p class="normal">-Bilmiyoruz..</p>

  <p class="normal">En önde Enver Paşa arkasında Muhittin Bey, Hacı Sami Beyler olduğu halde köyün ortasına doğru ilerliyorlardı. Daracık sokaklarda kurulmuş olan ufacık dükkânlardaki halk ne olduğunu şaşırmış öteye beriye kaçışıyor, bazısı da korkarak dükkânını kapatarak evine doğru koşuşuyordu.</p>

  <p class="normal">Hacı Sami Bey yerli dilini iyi bildiği için soruyordu:</p>

  <p class="normal">- İbrahim Bey nerede?</p>

  <p class="normal">Hiç kimseden ses çıkmıyordu. Gelenlerin kim olduğunu bilen olmadığı için İbrahim Bey ve fenalık geleceğinden korkuyorlardı.</p>

  <p class="normal">Yalnız sokakta tesadüf edilen kara siyah kalpaklı adamlar vardı. Bunların İbrahim Bey taraftarı olduğu malumdu. Fakat bunlar da İbrahim hakkında malumat vermekten çekiniyorlardı. Enver Paşa ile maiyeti köyün bir başından girip öteki başından çıktılar. Yolu da gerisin geriye döndüler. Biraz evvel gelmiş oldukları köyden tam bir hayat varken şimdi her taraf kapanmış, dükkânların kepenkleri inmiş, sokaklarda adam namına kimse kalmamıştı.</p>

  <p class="normal">Enver Paşa nihayet dayanamadı:</p>

  <p class="normal">- Hacı Sami Bey. Dedi. Bunların köylerinde karakol filan gibi bir şey yok mudur? Yahu konuşacak bir adam bulamaz mıyız, bakıverseniz şunlara!...</p>

  <p class="normal">Hacı Sami Bey hemen beygirini sürdü. Lalettayin bir evin kapısı önünde durdu. Kapıya doğru seslendi:</p>

  <p class="normal">- Hey evde kimse yok mu?</p>

  <p class="normal">İçeriden ince bir kadın sesi:</p>

  <p class="normal">- Erkekler şimdi sokağa çıktı.</p>

  <p class="normal">- Nereye?</p>

  <p class="normal">- Bilmiyoruz.</p>

  <p class="normal">Hacı Sami Bey atını biraz daha ileriye sürdü. Bir başka dükkan önünde durdu.</p>

  <p class="normal">İçeriden sarıklı bir çırak başını uzatmış bakıyordu.</p>

  <p class="normal">- Ustan nerede?</p>

  <p class="normal">- Burada.</p>

  <p class="normal">- Çağır şunu!</p>

  <p class="normal">Orta yaşlı, başından siyah kapaklı, zeki bakışlı,siyah sakallı bir adam dışarıya çıktı.</p>

  <p class="normal">- Evlat İbrahim Bey nerede?</p>

  <p class="normal">-Ne yapacaksınız?</p>

  <p class="normal">-Kendisi ile dostça konuşmak istiyoruz. Çok lazım idi.</p>

  <p class="normal">- Siz kimsiniz?</p>

  <p class="normal">-Biz Buhara'dan geliyoruz.</p>

  <p class="normal">-Şu adam kim? Yoksa Rus mu?</p>

  <p class="normal">- Hayır halis Türk.</p>

  <p class="normal">-Yakışıklı bir adam. Yoksa. Yoksa Enver Paşa olmasın! diye sevinçle öyle haykırdı ki:</p>

  <p class="normal">- Tam dediğin gibi.</p>

  <p class="normal">Hacı Sami'nin ağzından dökülen bu sözler bu dükkâncıyı müthiş heyecanlandırmıştı. Avazı çıktığı kadar bağırmaya başladı:</p>

  <p class="normal">-Hey Ümmeti Muhammet korkmayın Enver Paşa geldi. Enver Paşa geldiğinde dükkânlarını kapayanlar, evlerine çekilenler, cami içlerine sığınan. Enver Paşa geldi. Çabuk geliniz.</p>

  <p class="normal">Dükkâncının bağırması ile halkın meydana, sokağa toplanması bir oldu. O kadar kalabalık oldu ki, Enver Paşa bile bu kadar kısa zaman içinde meydana çıkan bu kalabalık karşısında hayret etmişti.</p>

  <p class="normal">Gelenler vahşi bakışlarla Enver Paşa'ya doğru geliyorlar, sonra korkak, ürkek geriye çekiliyorlardı.</p>

  <p class="normal">Dükkâncı Enver Paşa'nın karşısında toplanan halka hitaben bağırdı:</p>

  <p class="normal">-Neye böyle aptal aptal duruyorsunuz. Yaşasın diye bağırsanıza...</p>

  <p class="normal">Bu sözler sanki bütün halkı coşturmaya kâfi gelmişti. Birden kıyamet koptu zannedildi. Yaşa sesleri varol nidaları bütün köyü doldurdu.</p>

  <p class="normal">Dükkâna en önde arkadan daha ihtiyarlar koşarak Enver Paşa'nın yanına gülerek ve onun eline doğru atıldılar.</p>

  <p class="normal">Enver Paşa elini öpmek isteyen bu halkın sesine karşı:</p>

  <p class="normal">- Rica ederim. Rahatsız olmayın. İltifatınıza teşekkür ederim diyordu. Halk her nedense coşmuştu. Bunun sebebi biraz sonra daha iyi anlaşıldı.</p>

  <p class="normal">Dükkâncı ile ihtiyarlar:</p>

  <p class="normal">- Buyurunuz. Köy odamıza, bir çay içiniz.</p>

  <p class="normal">Diyorlardı. Enver Paşa, Hacı Sami Bey bu davetin kabul edilmesini muvafık buldular. Hemen beygirlerinden inerek ihtiyarların arkasına takıldılar. Biraz sonra güzel bir evden içeri girmişlerdi.</p>

  <p class="normal">Sedirlerle süslenmiş olan bu evin misafir odasında köyün ileri gelenleri dolmuştu. Bunların arasında kara kalpaklı olanlar ekseriyeti teşkil ediyordu.</p>

  <p class="normal">Karakalpaklılardan birisi:</p>

  <p class="normal">- Enver Paşa'nın aramıza gelmesi bizim için çok iyi bir haldir. İnşallah yakın zamanda biz de Türkiye gibi hürriyetimize kavuşacağız. Yine Emir'imizi başımızda göreceğiz diyorlardı.</p>

  <p class="normal">Sonra ihtiyarlar, Enver Paşa'nın Buhara'ya geldiğini duyduklarını, dört gözle beklediklerini, mamafih bu mıntıkaya geleceğinden haberdar olmadıklarını, eğer bilmiş olsalardı üç günlük yoldan karşılayacaklarını söylüyorlar ve ilk dakikada göstermiş oldukları kaba hareketten dolayı özür diliyorlardı.</p>

  <p class="normal">-Affedersiniz Paşamız.. Affedersiniz.</p>

  <p class="normal">Enver Paşa köylünün bu safiyane sözleri karşısında pek ziyade heyecanlanmıştı. Hatta müteessir olmuştu.</p>

  <p class="normal">Bu köy hakkında biraz malumat sahibi oldu. Sonra en ihtiyar olan zata sordu:</p>

  <p class="normal">- İbrahim Bey köyde yok mu?</p>

  <p class="normal">-İbrahim Bey şimdi Kuktaş köyünde bulunmaktadır. Mamafih burası onun idaresi altında bir köydür. Onun mühim bir kuvveti burada bulunmaktadır. Köy içindedir. Ancak teşkilat gizli olduğu için sizin vaziyetinizden sonra karşınıza çıkacaklardı.</p>

  <p class="normal">Oldukça kalabalıksınız. Hayır veyahut şer için buraya geldiğiniz tamamen meçhulümüzdür. Bu sebepten biz biraz daha idareli hareket etmeğe mecburuz.</p>

  <p class="normal">Enver Paşa bu sözlerden sonra Kuktaş köyünü sordu.</p>

  <p class="normal">Oldukça uzaktır. Mamafih siz yanına gidemeyeceğiniz için size adamlar katacağız. Onlarla en kestirme yoldan Kuktaş köyüne varabilirsiniz.</p>

  <p class="normal">Bu geceyi burada geçirmek tenezzülünde bulunursanız çok memnun olacağız. Maiyetiniz de kalabalık ama zararı yok. Köyümüzde bütün misafirlerimiz için evler açıktır.</p>

  <p class="normal"><span class="idebold">Köylüler Enver Paşa'ya Çok İyi Bakıyorlardı</span></p>

  <p class="normal">Enver Paşa köylünün gösterdiği misafirperverlikten çok memnun oldu.</p>

  <p class="normal">Köylüden almış olduğu iki mihmandar ile Kuktaş köyüne doğru yola çıktı. Enver Paşa yoldan giderken Hacı Sami, Muhittin Beylerle köyde görmüş oldukları hüsnü kabulden memnuniyetle bahsediyorlar ve İbrahim Bey'in kendilerine aynı derece iltifat edeceklerine kabi bulunuyorlardı.</p>

  <p class="normal">Hele Hacı Sami Bey:</p>

  <p class="normal">- Köy halkı, Karakalpaklılar zatıalinizin yüksek şöhretini duymuş oldukları için size fazla iltifat ettiler. Tadil bu iltifatların birisi de İbrahim Bey'in hakkınızdaki hürmetten ileri gelmektedir. Biz buraya gelmeden evvel her halde sizin hakkınızda pek çok şeyler konuşulmuş olacak ki, köylüler size dertlerini döktüler ve sizden istimdat ettiler.</p>

  <p class="normal">- Hakkınız var. Ben de bu gösterilen fazla heyecandan dolayı atiden ümitvar oluyorum. İbrahim Bey, Emir'in adamı olduğuna göre onun partisini elde edecek olursak çok büyük muvaffakiyet kazanacağız.</p>

  <p class="normal">Muhittin Bey de söze karıştı:</p>

  <p class="normal">- Dikkat ettiniz mi Paşam dedi. Enver Paşa ismini duyar duymaz köylüler sanki bir mehdi gelmiş gibi gözleri açılarak sevindiler.</p>

  <p class="normal">Böyle tatlı tatlı konuşarak ilerleyen kâfile geceleyin bir handa kaldı. Üçüncü gün Kuktaş köyü gözüktü.</p>

  <p class="normal">Köylü mihmandarlar hemen atlarını sürdüler ve Enver Paşa'nın geldiğini köye haber verdiler. Bu haber köyde bir bomba gibi patladı. Tarlada, bağda, çayırda bulunanlardan köy dükkânlarından çalışanlara kadar herkes Enver Paşa'yı karşılamağa geliyordu.</p>

  <p class="normal">Enver Paşa büyük kalabalık arasında İbrahim Bey'i arıyordu. Fakat ortada İbrahim Bey yoktu.</p>

  <p class="normal">Mihmandarlar köylülerden birisi:</p>

  <p class="normal">-Paşa Hazretleri, İbrahim Bey karargahından köyün biraz ilerisinde.. Sizi karşılamağa gelecekler. Derken uzaktan ikinci bir kâfile gözüktü. Bunlar süvari idi. Ellerinde mızraklar da vardı. En önde mutantan bir şekilde ilerleyen bir zat vardı. Esmer uzunca boylu, hafif sakallı olan bu zatın İbrahim Bey olduğu muhakkaktı.</p>

  <p class="normal">İbrahim Bey atını ileriye sürdü. Enver Paşa'nın karşısında durdu. Ve yerli tarzı selam verdi.</p>

  <p class="normal">Enver Paşa:</p>

  <p class="normal">-Esselamu aleyküm. Diye söze başlayınca İbrahim Bey:</p>

  <p class="normal">-Aleyküm selam. Demek sureti ile Enver Paşa'nın Müslümanca vermiş olduğu selamı aynen kabul etmiş oluyordu. Enver Paşa karşısındaki bu adama dikkatle bakıyordu. Bu adamın gözlerindeki parıltılar, zeki bakışlar çok manalı şekilde idi.</p>

  <p class="normal">Enver Paşa İbrahim Bey'in bütün tavırlarını gözden geçirdi. İbrahim Bey de Enver Paşa'ya dik dik bakıyor ve onun gözlerinde gözlerini dikerek sanki bakışlardan bir mana çıkarmak istiyordu.</p>

  <p class="normal">Enver Paşa ile İbrahim Bey'in ayaküstü musafahası çok kısa oldu. İbrahim Bey:</p>

  <p class="normal">- Safa geldiniz. Sevgili misafirlerimiz. Tanrı konuklarımız. Lütfen buyurunuz karargâhımıza gidelim.</p>

  <p class="normal">- Buyurun.</p>

  <p class="normal">Köyün düz meydanı mahşeri bir manzara halini almıştı. Muhtelif renk ve biçimdeki insanlar, kara kalpaklı, muhtelif serpuşlu askerler, muhtelif renk ve berideki atlar. Genç, ihtiyar erkekler..Kadınlar, çocuklar..</p>

  <p class="normal">Her taraftan çıkan sesler bir mahşeri kalabalığa ebedi bir heybet veriyordu. Herkes neşeli idi. Herkes memnundu. Ağızdan ağza dolaşan Enver Paşa ismi sanki sihirli bir kelime gibi gelen misafir kâfilesinin arkasında halkı çekiyordu.</p>

  <p class="normal">Herkes Enver Paşa'yı görmek yanındaki adamları anlamak istiyordu.</p>

  <p class="normal">İbrahim Bey sağında Enver Paşa olduğu halde karargâha doğru ilerledi. Köy içinden geçerken bu sevinç avazesi yükseldi.</p>

  <p class="normal">Daracık sokağın iki tarafı hınca hınç dolmuştu. Fakat hiç kimse gelen bir Türk Paşasına nasıl hürmet edileceğini bilemiyordu.</p>

  <p class="normal">Galiba İbrahim Bey'den çekiniyorlar ve nasıl hareket edecekleri için emir bekliyorlardı. Enver Paşa bu mütereddit vaziyet karşısında kendi kendine İbrahim Bey'i haklı göstermek istiyordu. Öyle ya.. Belki gelen misafir çok alkıştan ve anlayıştan hoşlanmazsa. Sonra gelen adamın ne şekilde ve ne karakterde bir insan olduğunu bilmiyordu ki. Ne isteyeceği malum değildi.</p>

  <p class="normal">Enver Paşa böyle düşünürken bir taraftan da İbrahim Bey'e bakıyor ve onun bütün hareketlerini en ince teferruatına kadar gözden geçiriyordu.</p>

  <p class="normal">Bu hareketlerden mana çıkarmağa da uğraşıyordu. Bilhassa İbrahim Beyle konuşurken onun çehresindeki çizgilerin hareketlerinden ifade ettiği manayı öğrenmeğe çalışıyordu.</p>

  <p class="normal">- Siz Enver Paşa mısınız?</p>

  <p class="normal">İbrahim Bey; karargâhında bağdaş kurmuş olan misafirlerden Enver Paşa'ya gözlerini dikmiş olduğu halde böyle sorunca birden bire mecliste soğuk bir hava esti.</p>

  <p class="normal">Başta Enver Paşa olduğu halde yanındaki zevat birdenbire şaşırdılar. Enver Paşa kıpkırmızı oldu. Adeta dili tutuldu. Bir kere yutkundu sonra söz söylemeye başlamak istedi. Fakat muvaffak olamadı. Bunu gören İbrahim Bey tekrar etti:</p>

  <p class="normal">-Hakikaten siz Enver Paşa mısınız?</p>

  <p class="normal">Enver Paşa hiç beklemediği bu sualler karşısında öyle utanmıştı ki.. Ne yapacağını bilmiyordu. Fakat derhal itidaline sahip olmak ve kendisini tanıtmak icap ediyordu.</p>

  <p class="normal">- İnanmıyor musunuz?</p>

  <p class="normal">İbrahim Bey çok kurnaz ve zeki olan adamlara mahsus bir tavırla:</p>

  <p class="normal">- Aman efendim.. Dedi. Size inanmamak imkânı var mı? Sizin Enver Paşa olduğunuz muhakkak ancak.. Zaman malum. Öyle garip bir devirde yaşıyoruz ki, sağ elimden sol elime, sağ gözümden sol gözüme emniyetim yok.</p>

  <p class="normal">Bahusus bulunduğumuz bu mevkide, kimse ile temas etmek imkânı olmayan burada her önümüze gelene inanacak olursak. Vay halimize..</p>

  <p class="normal">Hele son günlerde Buhara ile alakayı da kestik. Ne bir ses, ne bir haber. Hiçbir şey yok. Siz uzun zamandan beri Buhara'da olduğunuzu, beni aramak için buraya kadar zahmet ettiğinizi söylüyorsunuz. Çok güzel, çok doğrudur ancak..</p>

  <p class="normal">Enver Paşa karşısında bulunan bu mugalatacı [hileci] adama derhal ve hem de şiddetle cevap vermek lazım geldiğine hükmetti.</p>

  <p class="normal">Sert bir sesle:</p>

  <p class="normal">-İbrahim Bey.. Ben namuskâr bir adamım. Temas ettiğim adamların da namuslu olmasını ve karşısındakini takdir etmesini beklerim.</p>

  <p class="normal">-İyi, güzel Paşa amma.. Hakikaten Enver Paşa olduğunuzu, bana kim temin edebilir. Kim ispat edebilir?..</p>

  <p class="normal">Siz yabancı bir zatsınız. Ben sizi ilk defa olarak karşımda görüyorum. Şimdiye kadar birkaç defa zatıâlinizi görmüş olsaydım derhal inanmakta tereddüt etmezdim. Fakat dediğim gibi.. Buhara'ya bilmem ne kadar günlük uzak mesafede bulunan bir köyde otururken yanına birkaç yüz kişi almış bir zat gelse ve ben Enver Paşa'yım demiş olsa derhal inanabilir miyim?..</p>

  <p class="normal">-Bakınız siz bile susuyorsunuz.. Ben burada öyle kolay, kolay inanacak vaziyette değilim. Enver Paşa'nın susması cevap alamadığından değil, mantıksız olarak konuşan adam karşısındaki hayretinden ileri geliyordu. Kendisi ne düşünmüş nasıl planlar, programlar yapmış ve nihayet kim ile karşılaşmıştı.</p>

  <p class="normal">Hasan Bey'in hakkı olduğunu anlıyordu. Mamafih bu adama derhal haddini bildirmek kolay bir işti.</p>

  <p class="normal">Enver Paşa'nın sessizliğinden istifade eden İbrahim Bey bu sefer suali değiştirdi:</p>

  <p class="normal">-Siz buraya kimin emriyle geliyorsunuz?..</p>

  <p class="normal">- Hiç kimsenin emriyle gelmiyorum. Fakat Buhara Emir'i ile temas etmek onunla birlikte çalışmak en büyük arzumdur.</p>

  <p class="normal">- Emir nerede? O çoktan gitti..</p>

  <p class="normal">- O halde sırf kendi vicdanımdan almış olduğum Emir'le hareket ederek buraya geldim. Bunun için de sana hesap verecek değilim ya...</p>

  <p class="normal">Enver Paşa bu sözleriyle İbrahim Bey'in kendisi bir Bolşevik casusu olduğunu ima eden sözlerine cevap vermek istiyordu. Nitekim şiddetle başladığı sözlerini her kelimede biraz daha şiddetlendirerek nihayet:</p>

  <p class="normal">- İşte karşındaki Enver Paşa bu maksatla buraya gelmiştir. Buhara'yı kurtarmak. Düşman istilası altında bırakmamak en büyük emelimizdir.</p>

  <p class="normal">-Güzel.. Fakat Enver Paşa'nın zatıâliniz olduğunu isbat edecek bir vesikamız yok ki.</p>

  <p class="normal">-İşte yanımdaki adamlar.. Şu zevat..</p>

  <p class="normal">-Bu zat ile de daha bugün tanıştım. Görüştüm. Yani ilk defa olmak üzere yüzlerini görüyorum. Böyle zevatın sözüne derhal itimat etmek caiz midir?</p>

  <p class="normal">Çok teessüfle arzederim ki Enver Paşa...</p>

  <p class="normal"><span class="idebold">İşte Karşınızdaki Enver Paşa'dır!</span></p>

  <p class="normal">İbrahim Bey böyle söylerken Enver Paşa müthiş kızmıştı. Dudakları titriyordu. Yanakları pembe pembe al olmuştu. Artık sabrı kalmamıştı. Bu herife lazım olan cevabı vermek iktiza ediyordu. Bu sözle değil silahla olabilirdi.</p>

  <p class="normal">Enver Paşa hemen kılıcına sarıldı.</p>

  <p class="normal">Paşa'nın güzel bir atıcı olduğu ve güzel kılıç kullandığı Buhara'da çok çabuk yayıldığı için İbrahim Bey Enver Paşa'nın bu hareketi karşısında birdenbire sarsıldı.</p>

  <p class="normal">Enver Paşa'nın yüzü simsiyah olmuştu. Hiddetinden gözleri kan çanağına dönmüştü. Eli silahında gözlerini İbrahim Bey'in gözleri içine değerek tam bir asker sertliği ile ve civanmertliğiyle haykırdı:</p>

  <p class="normal">- Ben seni akıllı bir adam tanıyarak buraya geldim. Sen de bunu idrak edecek zekâ yokmuş. Sonra siz beni ve benim yanımdaki zevatın kim olduğunu öğrenmekte hâlâ inat ediyorsunuz. Hayatta bir insan tanımayacak kadar basit insan olduktan sonra onun ile görüşmek bile abestir. Sen yalnız başına şu ve bu vesilelerle maiyetimdeki zevatı da tahkire yelteniyorsun amma.. Sana şunu söyleyeyim ki, bunu yapamazsın.</p>

  <p class="normal">Biz buraya bir düşman sıfatıyla değil bir dost sıfatıyla geldik. Şimdi de bir düşman sıfatıyla ayrılacağız. Halbuki sen akıllı bir adam olsa idin benim Enver Paşa olduğumdan vazgeç.. Oldukça mühim bir kuvvetle buraya kadar gelen ve oldukça geniş bir kuvvete malik olan bir adamı kendine bağlamak için her türlü fedakârlığı yapacaktın. Senin gibi bir adam bir memleketi kurtarmaz batırır. Çünkü sen şahsi menfaatini her şeyin üstünde tutuyorsun. Fakat böyle vatan kurtulmaz. Enver Paşa az kalsın kılıcını çekecekti. Fakat bu esnada İbrahim Bey'in yüzü birdenbire güldü ve Enver Paşa'ya adeta yaltaklanan bir sesle:</p>

  <p class="normal">-Paşa.. Dedi. Lütfen elinizi silahınızdan çekiniz. Söz burada çok güzel sözler söylerim.</p>

  <p class="normal">Esasen sizinle bizim aramızda şahsen hiçbir anlaşmazlığımız yok ki... Siz maiyetinizle beraber buraya kadar geldiniz fakat sizi tanımadığım için tanışmak için bir sual sordum. Siz ise hiddetlendiniz. Hâlbuki Buharı'nın kurtuluşu yolunda çalışacak adamlara bizim ihtiyacımız var. Eğer burada çalışmak arzu ederseniz her türlü emriniz derhal ifa edilir. Mamafih istemezseniz köyümüz açıktır. Gidebilirsiniz. Hiçbir kuvvet de sizi menedemez.</p>

  <p class="normal">Bu esnada İbrahim Bey birdenbire sözünü kesti ve yaverine seslendi. Açık bulunan kapıdan içeri baştan ayağa kadar silahlanmış bir zat girdi.</p>

  <p class="normal">İbrahim Bey ona birçok emirler verdikten sonra geriye döndü. Enver Paşa'ya baktı.</p>

  <p class="normal">Enver Paşa hiddetinden dudaklarını ısırıyor ve kılıcının kını üstünde bulunan elini hala çekmiyordu. Kendi kendine:</p>

  <p class="normal">-Vur şunun kellesine düşür aşağı başını..diyordu. Fakat sonra normal şekilde düşünüyor ve onun neticesindeki hadiseyi hatırladıkça daha ilk adımı fena bir netice ile karşılaşacağını hesap ediyordu. İçinden ne olursa olsun diyerek elini kılıcından çekti.</p>

  <p class="normal">Sonra hiddetli hiddetli ayağa kalktı ve odanın içinde dolaşmaya başladı.</p>

  <p class="normal">İbrahim Bey işin birdenbire sarpa saracağını anladığı için.</p>

  <p class="normal">- Akşam yemeğinde görüşürüz. Paşam. Diyerek Enver Paşa'nın yanından ayrıldı.</p>

  <p class="normal">Enver Paşa, Muhittin Bey ve Hacı Sami ile hiç ümit etmedikleri bu vaziyeti tetkike koyuldular.</p>

  <p class="normal">Muhittin Bey:</p>

  <p class="normal">-Hasan Bey'in hakkı varmış Paşam. Bu herif hakikaten alçağın biri imiş.</p>

  <p class="normal">Hacı Sami de:</p>

  <p class="normal">- Söylenen sözler çok doğru imiş.. Dedi ve sonra üçü de yemek zamanına kadar konuştular.</p>

  <p class="normal">Enver Paşa İbrahim Beyle Konuşurken</p>

  <p class="normal">Enver Paşa akşamüstü vaziyeti Duşanbe'ye ve Hasan Bey'e bildirmek için kısaca kâğıtlara mektuplar yazdı ve yanındaki adamlardan birisini derhal sevk etti.</p>

  <p class="normal">Bu askerin yolda uğrayacağı müşkülat yoktu. Çünkü Enver Paşa'ya karşı hiç de güzel bir tavır takınmayan İbrahim Bey'den başka herkes Paşa'ya çok büyük bir hürmet ile bağlı idiler.</p>

  <p class="normal">Çünkü onun yıllardan beri dillere destan olan Osmanlı İmparatorluğunun kalma bir şöhreti vardı. Bu şöhreti bilmeyen hiç kimse yoktu. İbrahim Bey'de işte asıl bundan korkuyordu. O da Enver Paşa'nın başladığı bu işte büyük bir kuvvet topladığı zaman muvaffak olacağına kanaati vardı. Ancak o takdirde kendisi gibi cahil bir adama mevki kalmayacaktı.</p>

  <p class="normal">İbrahim Bey bu sebepten her ne pahasına olursa olsun Enver Paşa'yı oradan uzaklaştırmak ve kendisine rakip bir kumandan, şöhretli bir şahsiyet yaratmamak istiyordu.</p>

  <p class="normal">Esasen Enver Paşa'ya takındığı tavır da bundan ileriye geliyordu.</p>

  <p class="normal">Enver Paşa'nın Kuktaş köyünde de oturmasını pek istemiyor ve bir an evvel gitmesini de can ve gönülden temenni ediyordu.</p>

  <p class="normal">Biraz da bu sebeplerden Enver Paşa:</p>

  <p class="normal">- Ben şu mektupları adamlarıma göndereceğim.</p>

  <p class="normal">Dediği zaman İbrahim Bey memnun:</p>

  <p class="normal">- Aman Paşam. İstediğiniz gibi adamlarımın himayesinde olarak adamınız gidebilir. Demişti.</p>

  <p class="normal">İbrahim Bey kısa aklı ile Enver Paşa'nın müspet bir cevap alamayacağını tahmin ediyor ve kendi yanından uzaklaşıp gideceğine kâni bulunuyordu.</p>

  <p class="normal"><span class="idebold">Enver Paşa'nın Maiyeti Bini Bulmuyordu</span></p>

  <p class="normal">Filvaki Enver Paşa'nın bu mektupla diğer maiyetini de Kuktaş'a davet ettiği akla gelebilirse de Enver Paşa'nın maiyeti bini bile bulmuyordu. Halbuki İbrahim Bey bütün memlekete sahip ve hâkim olduğunu düşünüyor ve yalnız Togay Sarı yanında üç bin kişilik bir kuvvetim var diye öğünüyordu.</p>

  <p class="normal">Enver Paşa mektup gönderdikten sonra Kuktaş'ta cevaba intizar mecburiyetinde kaldı. Başka türlü yapamazdı. Muvaffakiyet için biraz da sabır lazımdı.</p>

  <p class="normal">Enver Paşa ile İbrahim Bey arasında cereyan eden bu vakalar az çok kısa tesadüf ediyordu. Bugünlerde Enver Paşa'dan kilometrelerce uzak mesafede bulunan "Duşanbe" kasabasının bir köylü evinde altı yüz Özbekli askere kumanda eden Ali Rıza Bey ile karşısında da Duşanbe de hükümet murahhası Osman Hoca karşı karşıya oturmuş konuşuyorlardı.</p>

  <p class="normal">- Ali Rıza Bey ne dersin? Enver Paşa'nın Kuktaş'ta İbrahim Beyle anlaşacağına ihtimal verebilir misin?</p>

  <p class="normal">- Neden.</p>

  <p class="normal">-Öyle ya ... İbrahim Bey Bolşeviklere muhalif olan bir insanın Enver Paşa ile anlaşması muhakkaktır.</p>

  <p class="normal">-Mamafih ben buna ihtimal veremiyorum. Çünkü Enver Paşa öyle ufak tefek işlere ehemmiyet verecek bir şahsiyet değildir. O büyük ümitler ve büyük arzular peşindedir. Buna hayali de diyebiliriz ya.. İbrahim Bey gibi dağ başında yaşayan bir Emir taraftarı yanında ne bulabilecek; orada muvaffak olsa nihayet bir köy kâhyasından ileriye mi geçecek?</p>

  <p class="normal">Enver Paşa'nın İbrahim Beyle anlaşacağına değil Kuktaş'a gideceğine bile aklım kesmiyor.</p>

  <p class="normal">-Fakat Enver Paşa şu dakikada İbrahim Bey'in yanında..</p>

  <p class="normal">-Onu biliyorum. Lakin bu anlaşmadan ne çıkacak?..</p>

  <p class="normal">- Ben de büsbütün başka türlü düşünüyorum. Enver Paşa ile İbrahim Bey bir araya gelmeyecek iki kafadır. Birisi koskoca bir imparatorlukta başkumandanlık yapmış bir zat. Diğeri de nihayet bir kabile reisi. Onların görüşleri başka. Yaşayışları, düşünüşleri ve nihayet telakkileri başka... Birisi bütün dünyada şöhret sahibi olmuş ve hakikatten bu dünyayı bir baştan bir başa gezmiş görmüş her şeyi anlamış. İyiyi kötüyü tefrik eden bir adam. Diğeri de Buhara'nın şarkındaki dağlar arasında yaşamış, büyümüş ve biraz okuyup yazma öğrenmiş bir dağ adamı.</p>

  <p class="normal">Ali Rıza Beyle Osman Hoca bunları konuşurken dışarıda kar yağmaya başlamış ve uzak tepeler çoktan karla bembeyaz örtülmüştü.</p>

  <p class="normal"><span class="idebold">Ali Rıza Bey'in Enver Paşa'yı Ziyareti</span></p>

  <p class="normal">Odada ağız ağzına doldurulmuş olan mangaldaki korlar göz alıcı renklerle hararet dağıtırken her iki zat birer köşede bağdaş kurmuş, battaniyeleri ayaklarında konuşuyorlardı.</p>

  <p class="normal">Fakat Ali Rıza Bey Enver Paşa'dan bir haber bekliyordu. Bunun için ikide bir adamın kasabanın çayhanelerine yolluyor, kendisini arayan bir adam gelip gelmediğini soruşturuyordu.</p>

  <p class="normal">Fakat çayhanelere henüz böyle bir adam gelmiş değildi. Mamafih bütün çayhanelere, hatta hanlara böyle bir adam gelirse derhal Ali Rıza Bey'e haber verilmesi de emredilmişti.</p>

  <p class="normal">Ali Rıza Beyle Osman Hoca konuşurken en son gönderilen adam geldi ve:</p>

  <p class="normal">- Efendim... Dedi. Bütün çayhanelere ve hanlara da emrinizi tebliğ ettim. Adam gelir gelmez buraya getirecekler.</p>

  <p class="normal">Adam çekilip gittikten sonra;</p>

  <p class="normal">Osman Hoca:</p>

  <p class="normal">-Ali Rıza Bey.. Dedi. Ne bekliyorsun bu Enver Paşa'dan:</p>

  <p class="normal">-Herhalde mühim bir haber olduğunu sen de takdir edersin. Ancak.. Böyle bir haber getirmediğine göre benim Kuktaş'a gitmediğim icap edecek.</p>

  <p class="normal">Osman Hoca bu cevap üzerine biraz düşündükten sonra:</p>

  <p class="normal">- Ne çıkacak; orada ne iş yapabileceksiniz?</p>

  <p class="normal">- Doğrusunu istiyor musun? Enver Paşa ile yakından temas ederek onun bütün nokta-i nazarını öğrenmek istiyorum.</p>

  <p class="normal">Onun ağzından bunu dinlemek, yeni vaziyetleri ona göre tespit etmek iyi bir hareket değil mi?</p>

  <p class="normal">- Sen bilirsin amma... Bundan bir netice çıkmaz!</p>

  <p class="normal">- Bakalım tarih ne gösterecek. Zaman ne öğretecek!</p>

  <p class="normal">Ali Rıza Bey Kuktaş'ta</p>

  <p class="normal">Birkaç gün sonra idi. Kuktaş'ın dar sokaklarında birdenbire bir hareket oldu. Kalabalık bir maiyetle gelene herkes bakıyor ve birbirlerine fısıldıyorlardı:</p>

  <p class="normal">-Ali Rıza Bey gelmiş..</p>

  <p class="normal">Duşanbe'deki kumandan...</p>

  <p class="normal">-Enver Paşa'yı arıyormuş.</p>

  <p class="normal">-İbrahim Bey'i sormamış bile.</p>

  <p class="normal">Ali Rıza Bey doğruca Enver Paşa'nın yanına gitmiş ve onun elini çok hürmetle sıkmıştı. Enver Paşa kendisine karşı bu kadar hürmet ve nezaket gösteren bu kumandanın elini büyük bir muhabbetle sıkmış ve pek çok iltifat ta etmişti.</p>

  <p class="normal">Esasen yarım saatlik muhasebeden sonra Ali Rıza Bey'in çok ciddi ve konuşmasını bilen bir zat olduğunu anlamıştı.</p>

  <p class="normal">Enver Paşa Ali Rıza Bey'e:</p>

  <p class="normal">-Teşekkür ederim. Rıza Bey. Diyordu. Beni aradınız buldunuz. Bizim gibi kıymetli bir kumandanlı tanışmış olduğuma çok memnunum. Fakat ne yazık ki, burada İbrahim Bey'i göremeyeceksiniz. Çünkü kendisi bir gün evvel maiyetinden büyük bir grupla birlikte Şark istikametinde çekildi. Görüşmüş olsa idiniz iyi bir hareket olurdu.</p>

  <p class="normal">-Zararı yok. Onunla görüşmek bize büyük bir şey kazandırmış olamaz.</p>

  <p class="normal">-Esasen son vaziyetleri biz gayet iyi biliyoruz. Duşanbe'deki çok uzakta olmadığınız için bütün vaka dakikası dakikasına bize geliyor. Buraya gelmeden evvel Halil Bey, Hasan Bey, Nafi Beyle ve diğer zevatla görüştüm.</p>

  <p class="normal">Hepsi zatıâlinizi beklemektedirler.</p>

  <p class="normal">Onlar da Duşanbe yakınında bulunmaktadırlar. Bilhassa Halil ve Hasan Beyler zatıâlinizin İbrahim Bey'in anlaşamaya-caklarına tam kanaatleri vardır.</p>

  <p class="normal">Enver Paşa bu sözleri dinlerken çok asabi idi. Parmakları ile mütemadiyen oynuyor, sonra yanındaki sigara tablasına trampet çalar gibi temas ederek vuruyordu.</p>

  <p class="normal">Biraz da hiçbir iş yapamadan döneceğine müteessif oluyordu.</p>

  <p class="normal">Nitekim onların muhalefetine rağmen buraya gelmesi ve bir şey yapmadan dönmesi kendisi için biraz müşkül bir vaziyetti. Fakat ne yapsın? Siyaset bu?</p>

  <p class="normal">Enver Paşa asabi asabi odanın içinde dolaştı. Sonra duvarda asılı halılara doğru baktı. Pencere yanına gitti. Oturdu. Dışarıda kar hafif hafif serpeliyordu.</p>

  <p class="normal">Bütün bu vaziyeti hülasa eder gibi biraz düşündükten sonra:</p>

  <p class="normal">- Ne kadar asker toplayabilirsiniz. Dedi.</p>

  <p class="normal">Ali Rıza Bey birdenbire doğruldu ve:</p>

  <p class="normal">- Altı yüz asker bizim var. Bunlar şimdiki halde tam manası ile teşkilatlıdır. Ekseriyeti de Özbekler teşkil etmektedirler. Bunlar harpçi insanlardır. Buranın iklimini haddini bilen gürbüzlerdir. İçlerinde otuz beşten yukarı da adam olmadığını da ilave edeyim.</p>

  <p class="normal">Biz teşkilat yaparken Kızılordu namına Morasov da geldi. O zatta kıta kumandanı sıfatı ile teşkilat yaptı. Mamafih şimdiye kadar ancak yüzden fazla asker toplayamadığını arz edebilirim.</p>

  <p class="normal">Bu esnada Ali Rıza Bey derin bir nefes aldı. Sonra içini çekerek dedi ki:</p>

  <p class="normal">- Rusların teşkilat yapmasından çok korkuyorum. En büyük temennim Rusların hiçbir şey elde etmemeleridir. Çünkü bu takdirde şimdiye kadar olduğu gibi bugünden sonra da hürriyetimizi kaybetmiş olacağız. Ve Türkistan hürriyeti ebediyen bir hayal haline girecektir. Bu sebepten çok kalbim çarpıyor. Endişe ediyorum.</p>

  <p class="normal">Bunlardan başka son günlerde memleketin birçok taraflarında dizanteri, sıtma tifüs gibi hastalıklarda çıkmaya başladı. Muazzam teşkilat olmadığı için bu hastalıkların karşısına çıkmak imkânı yok.</p>

  <p class="normal">Hastalık günden güne ilerliyor. Maazallah bir afet haline gireceğinden endişe ediyorum. Elimizde bir tek doktor yok. Ruslar da şimdiye kadar teşkilat yapmadıkları için doktor ve ilaç göndermediler. Ne oluyorsa aradaki halka oluyor.</p>

  <p class="normal">Mamafih bunların en kısa zaman zarfında halledileceğine eminim. Benim kanaatim zatıâlinizle birlikte Duşanbe'ye dönmektir. Oradan Feyziabad'a gidecek olursak kuvvet miktarını biraz daha arttırmış oluruz. Çünkü Basmacıların olduğu gibi bize iltihak edeceklerine kanaatimiz vardır.</p>

  <p class="normal">Hatta İbrahim Bey'in ve Togay Sarı'nın da biz biraz kuvvetlendikten sonra bize oldukları gibi iltihak edeceklerinden şüphe etmemeliyiz.</p>

  <p class="normal">Ali Rıza Bey sözlerini bundan sonra Rusların aleyhine çevirmişti. Fakat Enver Paşa bu sözler bitmeden:</p>

  <p class="normal">-Rica ederim Ali Rıza Bey dedi. Şimdi şu veya bunun aleyhinde bulunmayı değil çalışmayı düşünelim ve konuşalım. Bunlar başka şeyler. Bizim hedefimiz muayyen. Hedefe vasıl olmak için uğraşacağız. Yoksa sözü dedikodu mahiyetine sokmak istemiyoruz.</p>

  <p class="normal">Enver Paşa'nın bu sözleri üzerine Ali Rıza Bey askerce bir selam verdi ve:</p>

  <p class="normal">-Affedersiniz Paşam.. Dedi. Hakkınız var. Fazla konuştum. Fakat vaziyet böyle de.</p>

  <p class="normal">Enver Paşa burada daha fazla münakaşa yapmak istemiyordu. Derhal sözü değiştirdi. Ve:</p>

  <p class="normal">-Nasıl.. Dedi. Maiyetimiz bize karşı sadıkane çalışabilecek gibi mi?</p>

  <p class="normal">-Hay hay..</p>

  <p class="normal">- Hay hay kâfi değil! Acaba beni tanıyorlar mı?</p>

  <p class="normal">- Bu altı yüz kişinin hepsi de gönüllüdür. Özbekler öyle kolay kolay sözlere kanmazlar ve itimat etmezler. Kendileri cesur, mert ve aynı zamanda yüksek ruhlu adamlar oldukları için başkalarıyla daima böyle bir adam görmek isterler. O takdirde kendilerini düşünmeden ateşe atarlar.</p>

  <p class="normal">-Mükemmel..</p>

  <p class="normal">Ali Rıza Bey bu esnada birdenbire bir şey hatırladı. Ve:</p>

  <p class="normal">-Aman Paşa Hazretleri.. Dedi. Zatıâlinize söylemeyi unuttum. Devletmen, Açil ve Hamdam Beyler ve Şan Sultan ile diğer rüesa tamamen bizim tarafımıza geçmek üzere imişler.</p>

  <p class="normal">Malumu âliniz bunlar hepsi Basmacıların reisleridir. Zatıâlinizin harekete geçmek üzere olduğunuzdan haberdar olunca kendi aralarında anlaşmışlar.</p>

  <p class="normal">Zannederim siz Duşanbe'ye ve oradan Feyziabad'a gelince bunların murahhasları sizi görerek emirlerinizi telakki edecekler.</p>

  <p class="normal">- Mükemmel...</p>

  <p class="normal">Ali Rıza Bey sözlerine devam ederek dedi ki:</p>

  <p class="normal">- Bu zevatın bulundukları mıntıkada ne kadar sözü geçer olduklarını belki duymuşsunuzdur. Bunların yekûnu oldukça fazladır. Esasen kızıllarla mücadele ettikleri için bizim tarafımıza geçerlerse çok iyi olacaktır.</p>

  <p class="normal">Keşke hepsi bizden tarafa olabilseler.</p>

  <p class="normal">Enver Paşa güldü:</p>

  <p class="normal">- Demek biz burada vakit kaybederken en mühim tarafı ihmal etmişiz. Biz hala İbrahim Bey'in peşinde dolaşıyoruz. Amma da garip adamız ha...</p>

  <p class="normal">Enver Paşa bunu söylerken biraz da istikbali düşünerek kızarıyor fakat bir taraftan da gülüyordu. Bundan sonra Enver Paşa ile Ali Rıza Bey arasındaki mükâleme mevzuu değişti. Sovyet Sosyalistlerin son günlerdeki faaliyetine intikal etti ve oradan da Türkiye ile olan muahedeye geçti.</p>

  <p class="normal">Enver Paşa:</p>

  <p class="normal">- Türkiye'deki vaziyeti gördükçe hakikaten iftihar ediyorum. Mustafa Kemal Paşa son faaliyeti ile hedefine vasıl olacağını ispat etti.</p>

  <p class="normal">Diye başladığı sözlerine yarım saatten fazla devam etti. Türkiye'nin istikbaline dair fikirlerini söyledi. Bugünlerde Türkiye ile Rusya arasında 13 Teşrinievvel[Ekim] 1921'de muahede imza edilmiş. Ardahan tekrar Türkiye'ye verilmiş ve bu suretle Türkiye yeniden kuvvetlenmeğe başlamıştı. Bu muahededen sonra da Fransa Ankara'ya bir murahhas göndermiş, Türkiye ile anlaşılarak Adana ile cenup hududu üstündeki vilayetler Türkiye'ye iade edilmiş. Fransa ile tekrar dostluk tesis edilmişti. Enver Paşa bunları anlattıktan sonra:</p>

  <p class="normal">- Hakikaten dedi. Mustafa Kemal Paşa vaziyeti iyi idare ediyor. Muvaffakiyet yüzde yüz olacaktır.</p>

  <p class="normal">Bu sözleri dinleyen Ali Rıza Bey eğildi eğildi ve yavaşça:</p>

  <p class="normal">- Paşam.. dedi, bendeniz de aynı fikirdeyim. Allah hayırlı etsin. İnşallah Türkiye semasındaki hürriyet havası bizim memleketimize de gelir de biz de tam bir hürriyete kavuşmuş oluruz.</p>

  <p class="normal">Enver Paşa bu sözlerden sonra sustu. Gözlerini pencere-den dışarıya çevirdi. Baktı, baktı. Sonra ani bir hareketle arkaya dönerek gözlerini Ali Rıza Bey'in gözleri içine dikti ve:</p>

  <p class="normal">-&nbsp;Ali Rıza Bey.. dedi. Mustafa Kemal Paşa Türkiye'yi istiklale kavuşturacaktır. Biz de Türkiye'yi hürriyete kavuşturmak istiyoruz. Belki de bu güzel yurt Turan bir gün kendi hâkimiyetine kavuşacak ve bu suretle Panislamizm fikri tahakkuk edecektir.</p>

  <p class="normal">Enver Paşa bu sözleriyle Panturanizmi de tekrar canlandırmış oluyordu.</p>

  <p class="normal">Esasen o günlere kadar Enver Paşa için en mukaddes ideal bu iki kelime idi. Hatta Türkiye'de iktidar mevkiinde bulunurken yine aynı fikirde bulunuyordu.</p>

  <p class="normal">Nitekim Türkiye'de milli hareketi canlandıran fırkanın başında olduğu için bu artık kendisine lazımı gayri müfarik gibi bir prensip olmuştu.</p>

  <p class="normal">Enver Paşa bundan sonra sustu ve:</p>

  <p class="normal">- Ne idi o eski günler... dedi.</p>

  <p class="normal">Bu suretle Osmanlılık içinde yaratılan Türk milli benliğini, Türk birliğini kastediyor, Makedonya'da 1908 yılında yaptıkları hareketi anlatmak istiyordu.</p>

  <p class="normal">Filhakika 1908'deki Meşrutiyet İnkılâbından sonra Osmanlı Devletinde Türk milli hareketi başlamıştı. Genç Türkler yavaş yavaş iktidar mevkiine geçerken çok müşkülata tesadüf etmişler hatta muvaffak olabilmek için Sırp, Bulgar çetecileriyle de anlaşmışlardı.</p>

  <p class="normal"><span class="idebold">Türkçülük Cereyanının Kuvvetlenmesi</span></p>

  <p class="normal">Nihayet 1912'de Balkan harbinde bütün Osmanlı yurdunda hakiki şekilde, canlı olarak Türk kelimesinin ihtiva ettiği büyük mana anlaşılmıştı. O zaman Türk Ocağı kurulmuş ve Türkçülük mefkûresinin yerleşmesi için çalışmalar başlamıştı. ve Türk Yurdu<sup class="calibre2"><a href="../Text/enver_pasa_split_055.html#footnote-256-51" id="footnote-256-51-backlink">[51]</a></sup> ile diğer birçok cümleler intişar etmiş, Mehmet Emin,<sup class="calibre2"><a href="../Text/enver_pasa_split_056.html#footnote-256-52" id="footnote-256-52-backlink">[52]</a></sup> Ziya Gökalp<sup class="calibre2"><a href="../Text/enver_pasa_split_057.html#footnote-256-53" id="footnote-256-53-backlink">[53]</a></sup> gibi ve diğer birçok şair Türkçülük idealinin evvela doğması sonra yerleşmesi ve nihayet yaşayabilmesi için en güzel ve en heyecanlı kelimeleri bulmaya başlamışlardı.</p>

  <p class="normal">Filhakika şairler, hatipler güzel çalışmalarla memlekette en kısa zamanda Türkçülük fikrini canlandırmışlardı. Nihayet Türkçülük cereyanı ile istenilen yenilikler Türk dili, Türk edebiyatı ile vücuda getirilmiş ve bu suretle kültürel canlılık meydana çıkmıştı.</p>

  <p class="normal">Bütün bu faaliyet Türkçülüğü günden güne kuvvetlendiriyordu. Bir taraftan da; o zamana kadar ihmal edilmiş olan kadın hayatı canlanmaya başlamıştı. Bilhassa kadın muharrirlerden Halide Edip Hanım<sup class="calibre2"><a href="../Text/enver_pasa_split_058.html#footnote-256-54" id="footnote-256-54-backlink">[54]</a></sup> Turan fikrinin en hararetli taraftarlarından olduğu için yazılarında ve sözlerinde daima bu fikri telkine çalışıyordu.</p>

  <p class="normal">Ziya Gökalp, İttihat ve Terakki Cemiyetinin merkezi umumi azasından idi. Kendisi şair, filozof ve Turan fikrinin en büyük mürşidi idi. Bu sebepten Türk halkına bu fikri vermek için uğraşıyordu. Ona gören Turan öyle mevhum bir memleket değildi.</p>

  <p class="normal">Asya'da oturan Türkleri Türk bayrağı altında toplamak ve büyük bir imparatorluk teşkil etmek istiyordu.</p>

  <p class="normal">Bu esasen Turan büyük Türk ırkının ana vatanı idi. Türkler maksatsız bir şekilde yaşamaya değil bir birlik ile varlık yapmayı düşünüyorlar ve Turan için Türk kültürü ve Türk medeniyetini buralarda yapmak icap ettiğini düşünüyorlardı.</p>

  <p class="ortayazi">* * *</p>

  <p class="normal">Ali Rıza Bey'in Kuktaş'tan ayrılmış olduğu günlerden sonra idi. Enver Paşa, İbrahim Beyle tamamen anlaşmak üzere bulunuyordu. Kendisine ilk günlerde biraz kaba muamele yapan İbrahim Bey, artık Enver Paşa'ya hürmet ediyor ve kendisine iltifatta kusur etmiyordu.</p>

  <p class="normal">Enver Paşa son günlerdeki vaziyetten kısmen memnundu. Ali Rıza Beyle arkadaşlarına göndermiş olduğu haberde biraz daha sabır etmelerini bildiriyor ve:</p>

  <p class="normal">- Esasen.. diyordu. Önümüz kış, fazla harekete müsait olmadığı için ilkbaharı beklemek mecburiyetindeyiz. Kışın bütün açık gibi görünen kapıları kapayayım ki.. Yazın harekete geçtiğimiz zaman mahcup olmayalım.</p>

  <p class="normal">Enver Paşa'nın bu fikri doğru idi. Nitekim Kuktaş'ın on beş günlük hayatı arasındaki fark başka memleketlerde müthiş denecek kadar fazla idi.</p>

  <p class="normal">Enver Paşa'nın Kuktaş'a geldiği günler sonbaharın günlerine tesadüf ediyordu. Hâlbuki on beş gündür şiddetli yağmurlar yağmış, arkasından kar yağmış, bazen şiddetli acı soğuk her tarafı kasıp kavurmuştu. Bu soğuklarda dışarıya çıkmak değil oda içinde ateş dolu mangalı karıştırmaktan başka insanın aklına hiçbir şey gelmek istemiyordu.</p>

  <p class="normal">Arada sırada yüzünü gösteren güneşin bile kuvveti kalmamış gibiydi. Bu günlerde İbrahim Bey'in de bazı yerlerden mektup beklediği söyleniyordu.</p>

  <p class="normal">Güneşin donuk ziyasının aksettiği soğuk bir gündü. Dışarıda acı soğuk bir rüzgâr esiyor, Kuktaş'ın sokaklarında dolaşanlar büyük kürklerine biraz daha büzülerek saklanıyorlardı. Öğleye doğru idi.</p>

  <p class="normal">Kuktaş sokaklarında birdenbire yabancı bir süvari belirdi. Dörtnala giderek çamurları etrafa sıçratan bu süvari, İbrahim Bey'in karargâhına doğru ilerliyordu.</p>

  <p class="normal">Bu yabancı süvarinin bu suretle geçişi Enver Paşa'nın adamının nazarı dikkatini celbetmiş ve hemen Paşa'ya haber vermişti.</p>

  <p class="normal">- Paşa hazretleri... Bu gelen süvari uzuvların? Adamıdır. Bunlarda bir haber var.</p>

  <p class="normal">Filhakika yabancı süvari İbrahim Bey'in karargâhının önünde atından atladı. Atını kapı önündeki çite bağladı. Sonra kapıda bekleyen nöbetçiye ilerledi. Ona bir şeyler söyledi ve içeriye girdi. Enver Paşa bu adamın hareketlerini adım adım takip ediyordu. O güne kadar her saat İbrahim Bey'in karargâhına böyle yabancı adamlar gelip giderlerdi. Fakat hiçbirisi bu adam kadar Enver Paşa'yı alakadar etmemişti.</p>

  <p class="normal"><span class="idebold">Enver Paşa'nın Dünya ile Alakası Kesilmişti</span></p>

  <p class="normal">Filvaki Paşa başka işi olmadığı için arada sırada pencereden bakıyor, sağı solu gözden geçirirken İbrahim Bey'in karargâhına girenleri birer birer tetkik ediyordu.</p>

  <p class="normal">Bugünkü gelen kimdi? Nasıl bir haber getirmişti? O gece Enver Paşa hep bunu düşündü. Hatta bir aralık uykusu bile kaçtı. Yine pencereden baktığı zaman soğukta karargâh önünde bazı adamların içeriye girip çıktıklarını görmüş fakat bir fevkaladelik bulmamıştı.</p>

  <p class="normal">Sabahleyin tan yeri ağarırken birdenbire Kuktaş sokaklarında kaynaşmalar oldu. İbrahim Bey'in maiyetinden birçok adamlar, beygirlerine binmişler bir aşağı bir yukarı telaşlı telaşlı gidiyorlar sonra ellerinde silahları, arkalarında gocukları yine görünüyorlardı.</p>

  <p class="normal">Bulutsuz bir gündü. Güneş yine donuk ışıklarını Kuktaş üstüne gönderirken karargâh önünde oldukça mühim miktarda asker toplanmıştı.</p>

  <p class="normal">Gürültülü patırtılı konuşanlar evler arasında koşuşanların adedi her dakika geçtikçe artıyor harbe gidiyormuş gibi.</p>

  <p class="normal">Fakat bir asker gözü ile bakılacak olursa öyle garabete tesadüf edilirdi ki silahlı, mavzerli, çakmaklı, kılıçlı askerler. Hele üniformaları: Çapar, sarık, kalpak, örtülü başlı, arkalarında Beyaz, siyah kürklü, gocuklu adamlar.</p>

  <p class="normal">Enver Paşa pencereden İbrahim Bey'in maiyeti erkânına bakıyor ve askerleri tekrar tekrar gözden geçiriyordu. Bu esnada sokaklar cephane taşıyan beygirlerle dolmuştu.</p>

  <p class="normal">Velhasıl Kuktaş'ta tam bir fevkaladelik vardı. Bunun bir akşam evvel gelen yabancı süvariden sonra olduğu aşikârdı;</p>

  <p class="normal">- Acaba bu süvari ne haber getirmişti?</p>

  <p class="normal">Enver Paşa dünya ile alakasını kesmiş vaziyetteydi. Filvaki İbrahim Bey'in adamlarından mektup getirmekte ve yahut diğer arkadaşlarıyla temas etmekteydi. Mektubun nihayet İbrahim Bey tarafından sansür edilmediği ne malumdu.</p>

  <p class="normal">Esasen İbrahim Bey yolculukta reyan eden bir iki vakanın bu zatı kuşkulandırdığı aşikârdı. Enver Paşa en kısa zamanda Buhara'nın bütün dâhili ve harici siyasetini anlamış olmasına rağmen büyük bir gaf yapmıştı. Bu da Ali Rıza Bey'in Kuktaş'a gelmesi idi. Yanına gelen diğer Buharalılardan Enver Paşa'yı sevenler Ali Rıza Bey gider gitmez:</p>

  <p class="normal">- Bu olmadı Paşa... demişlerdi. İbrahim Beyle aranız açılacak.</p>

  <p class="normal">- Neden?</p>

  <p class="normal">- Biliyorsunuz ki Ali Rıza Bey ve Osman Hoca İbrahim Bey'in aleyhindedir. Bu zevat Cedit partisine mensup olanlardır.</p>

  <p class="normal">Bu sebepten İbrahim Bey, Ali Rıza Bey'i ve arkadaşını katiyen sevmez. Onların en ufak bir muvaffakiyeti karşısında günlerce uykusu kaçar. Hele son günlerde Ali Rıza Bey'in altı yüz Özbek'e kumanda etmesi İbrahim Bey'i çıldırttı. Şimdi bu kadar kuvvete sahip olan Ali Rıza Bey'in Kuktaş'a gelen sizinle konuşması onu çileden çıkarmağa kâfi geldi.</p>

  <p class="normal">Enver Paşa bir memleket içinde olan, her ne kadar muhalif fikir de bile olsalar nihayet memleketin kurtuluşu yolunda çalışan adamların bu kadar habis ve menfaatleri peşinde koştuklarını tahmin bile edememişti.</p>

  <p class="normal">Kendisi bir yabancıydı. Oraya bir hizmet yapabilmek emeliyle gelmişti. Şimdi de bin türlü siyasi entrikaların arasında bocalıyordu.</p>

  <p class="normal">İbrahim Bey'in maiyeti giderken Enver Paşa bu sözleri hatırladı ve içine gayri ihtiyari bir sıkıntı girdi. Canı sıkılıyordu. Bilmediği bir kuvvet kendisini üzüyordu. Böyle üzüntülü olarak tam on beş gün geçti. On beş gün zarfında İbrahim Bey Enver Paşa'yı bir kere bile ziyaret etmedi. Bu vaziyet Enver Paşa'nın canının sıkılmasına biraz daha yardım etti.</p>

  <p class="normal">Her gün odasında dolaşıyor, sonra saatlerce okuyor, yazıyor, fakat canı sıkıldığı için bundan bir şey anlamıyordu. Günler bazen ne kadar uzun geçer. Hele böyle üzüntülü günlerde.</p>

  <p class="normal">Tam 15'inci gündü. Öğleden sonra Kuktaş'ta büyük bir gürültü oldu. Beygirlerin ayak sesleri herkesi pencerelere koşturdu. Gidenler geliyordu. En önde kara kalpaklı uzun kılıçlı bir kumandan arkasında büyük bir kalabalık vardı.</p>

  <p class="normal">Filintalar, tüfekler.. Ağır makineli tüfek takımı geçtikten sonra arkasında da kibar giyinmiş birkaç zat vardı.</p>

  <p class="normal">Enver Paşa pencereden bakarken birdenbire gözüne ilişen bu adamları görür görmez gözleri fal taşı gibi açıldı. Hemen camı sildi. Gelenlere daha dikkatle baktı. Bunlar kendi arkadaşları idi.</p>
</body>
</html>
