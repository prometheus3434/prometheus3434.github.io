<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a><span class="calibre2">Tarihte bir tek gerileme devirleri çekicidir</span></p>
<p class="calibre1">Verena von der Heyden-Rynsch ile yaptığı söyleşi, Paris, Ocak 1983, Ber-nard Lortholary'nin Fransızca versiyonu, <span class="calibre3">Vienne</span> 7880-1938, <span class="calibre3">L'Apocalypse joyeuse</span> içinde, editions du Centre Georges Pompidou, Paris, 1986.</p>
<p class="calibre1">VERENA VON DER HEYDEN-RYNSCH: <span class="calibre3">Elisabeth d'Autriche ile uzun zamandır ilgileniyorsunuz. Gerçekten çoğu zaman o kadar yanlış anlaşılmış bir şahsiyete ilgi duymanıza yol açan neydi?</span></p>
<p class="calibre1">CIORAN: Bir alıntıyla başlamak isterdim: "Ölüm fikri, anndınr ve bahçesinde zararlı otlan koparan bahçıvan hizmeti görür. Fakat bu bahçıvan hep yalnız olmak ister ve eğer duvarın üzerinden meraklılar bakarsa kızar. Ben de aynen, ölüm fikri içimdeki bahçede rahat rahat bahçıvanlık edebilsin diye, çehremi gölgeliğimin ve yelpazemin ardına gizliyorum."</p>
<p class="calibre1">1935'te yirmi dört yaşımdayken okuduğum bu birkaç cümle, İm-paratoriçe Elisabeth'e duyduğum tutkulu ilginin başlangıç noktası oldu. Bu "bahçıvanlık etmek" fiili özgün Almanca metinde yoktur, sadece "çalışmak" denir. Ama aslında kelimesi kelimesine sadık çevirideki bu anlam kayması, metne öyle bir şiirsel nüans katıyordu ki, bir saplantı gibi peşime takıldı.</p>
<p class="calibre1"><span class="calibre3">Maurice Barris, önsözünde, Sissi'nin Christomanos tarafından aktarılan sözlerinin "iklimlerimizde daha önce hiç yaşanmamış en şaşırtıcı nihilist şiir" olduğunu yazar. Siz de buna nihilist şiir der miydiniz? Yoksa daha ziyade desengafio'dan* mi söz ederdiniz?</span></p>
<p class="calibre1">Ondan nihilizm havası taşıyan sözler zikredilebilse de, onun durumunda bu sözcüğün rahatsız edici bir felsefi yananlamı oluyor. O bütünüyle <span class="calibre3">desengafıada*</span> idi, gözü açılmıştı, dünyadan kopuktu. Devrindeki ideolojik tartışmaları kafasına takmadı; yetişmesi esasen edebi olmuştu. "Felsefe"sini Shakespeare'den, tam olarak da Shakes-peare'in soytanlanndan almıştı. Dolayısıyla nihilizm değil en üst derecede bir istihza söz konusudur, ümitsiz bir zihin açıklığı.</p>
<p class="calibre1">Onun şeylere bakışı akla getirildiğinde, Rosencrantz ile Guil-denstem'in önünde evrenin, göğün ve yeryüzünün, yaratılışın doruğu yegane varlık olarak insanın harikuladeliğini göklere çıkaran, sonra da bütün bunların kendi gözünde "tozun özü"nden ibaret olduğunu ekleyen Hamlet'i düşünmeden edemeyiz.</p>
<p class="calibre1"><span class="calibre3">Sissi'nin en sevdiği kızı Marie-Va/erie, annesindeki burukluğu, "sevmiş olduğu onca varlık hakkında yaııılmış olma dııygıısu"na dayandırır. Annesini, hayata ümit dolu bir halde başlayan, ama anlaşılma-mış/ık ve hayal kırıklıkları yüzünden dünyadan kaçışa, hatta dünyayı horgörmeye itilen bir genç kadın gibi takdim eder. Acaba bu görüşe katılır mısınız?</span></p>
<p class="calibre1">Hayal kırıklıklarını ve atlattığı badireleri küçültmek istemem, ama bunların çok önemli rol oynadığını düşünmüyorum. O hangi şartlarda olursa olsun hayal kırıklığına uğrardı; hayal kırıklığıyla doğmuştu o. Müstehzi kişileri, habire istihzaya başvuranları aklınıza getirin. Nereden gelmektedir bu? Sebep dışta değildir, içtedir, onların içindedir. Varoluşun üzerine kurulu olduğu sahte dengenin amilleri olan yanılsamaları ve kesinlikleri kırıp dağıtma ihtiyacı, bir varlığın en derininden gelir. "Delilik yaşamdan daha sahici," demiştir İmparato-riçe. Ve bu sonuca tek bir hayal kırıklığının bile yardımı olmaksızın varabilirdi.</p>
<p class="calibre1">Niçin Shakespeare'in soytarılarını bu denli seviyordu? Niçin gittiği her yerde tımarhaneleri ziyaret ediyordu? Aşırı olan her şeye yönelik güçlü bir tutkusu vardı; ortak alınyazısından ayrılan, kıyıda kalan her şeye yönelik. Deliliğin kendi içinde olduğunu biliyordu ve belki de bu tehdidi bir iltifat gibi alıyordu. Tekilliğinin duygusu ona destek oluyor, onu taşıyordu ve ailesinin üzerine çöken trajediler, onun varlıklardan uzaklaşma ve görevlerden kaçma kararını kolaylaştırmaktan başka işe yaramadı; böylelikle nadir görülen bir firar örneği sundu dünyaya.</p>
<p class="calibre1"><span class="calibre3">Sissi sevginin ciddiye alınmaması gereken bir şey olduğunu düşünüyordu; çok soğuk olabiliyordu, Marie-Valerie hariç kendi çocuklarıyla bile. O zaman bir romans olan o Pacher işini o kadar ciddiye almasını, uzun aşk şiirleri yazacak kadar bu konuyla uğraşmış olmasını nasıl açıklıyorsunuz? Yoksunluk içinde bir kadının fantazmaları mıydı bunlar?</span></p>
<p class="calibre1">Ben onun hakiki bir tutku hissetmekten aciz olduğuna inanıyorum. Bir tutku duymaya kaçınılmaz bir biçimde bağlı olan yanılsamanın onun için imkânsız olduğuna kuşku yok. Belki oyun olsun diye âşık olmuş olabilir. Yıllann da yardımıyla, varlıklarla ilişkileri gitgide daha fazla tuhaflaştı. Benzerlerini başka yerde arıyordu ... Okyanus'u "günah çıkarma papazı", Gödöllö'deki bir ağacı da "sırdaşı" tayin ediyordu; "içimdeki her şeyi ve ayn olduğumuz zaman olup biten her şeyi bilen bir yakınım, " diyordu. "Aynca kimseye hiçbir şey söylemeyecek," diye ekliyordu. Birçok yönüyle Kral Lear'ı hatırlatır.</p>
<p class="calibre1">İnsanlardan nefret ediyordu; yoksul halk dışında; balıkçılar, köylüler, köy delileri hariç. Ancak tek başına kafasında şeyleri evirip çevirdiği zaman kendi unsuru içinde oluyordu. Aklıma bir sima geliyor; gençliğimde Transilvanya'daki Sibiu'da bir tımarhanenin parkında sık sık sohbet ettiğim, daima kapkara giyimli, kırk yaşlarında bir Finlandiyalı kadın. Birlikte Almanca konuşuyorduk, çünkü ne Rumence ne Fransızca biliyordu. Gözlerden uzak ağaçlı bir yolda tek başına gezinme alışkanlığı vardı. İşte o yolda ona bir kere, "Bütün gün burada ne yapıyor olabilirsiniz?" diye sordum. <span class="calibre3">"Ich hamletisi-ere,”</span> "Hamletimi oynuyorum," dedi. Bu cevabı Sissi de verebilirdi.</p>
<p class="calibre1"><span class="calibre3"><sup class="calibre6">E</sup>lisabeth siması bugün yeniden büyük bir güncellik kazandı. Bunun sebebi ne olabilir?</span></p>
<p class="calibre1">Avusturya'nın silinişinin Batı'nın silinişinin habercisi olduğu hep çok söylendi. Genel bir provadan bile bahsedildi... Bizim başımıza gelecek olan şey, Avrupa'nın tarihî trajedisindeki gelecek perde, daha önce, artık çöküş simgesi olan Viyana'da vuku buldu. Bu muazzam arka plan olmasa, Sissi ancak yaşamöyküsü yazarları için umulmadık bir konu olurdu; ya da kaçıklar için bir tanrıça. Çarlık Rusya-sı'nın, son döneminde benzer bir sima çıkarma şansı olmadı; zira son</p>
<p class="calibre1">çariçe içler acısı ve kabaca komik bir psikopattı sadece.</p>
<p class="calibre1">Tarihte bir tek gerileme devirleri çekicidir, zira genel olarak varoluş ve olduğu haliyle tarih sorulan hakiki bir biçimde bu devirlerde sorulur. Her şey trajiklik noktasına yükselir, her olay aniden yeni bir boyut kazanır. Bir Sissi'nin saplantıları, delice hevesleri, tuhaflıkları, ancak örnek bir felaket içinde doruğuna ulaşacak bir dönemde anlam artışına uğrayabilirdi. İmparatoriçenin simasının bu kadar anlamlı olması bundandır; onu kendi çağdaşlarının anladığından daha iyi anlıyor olmamız bundandır.</p>
<p class="calibre1"><a id="bookmark1"></a><span class="calibre2">Can sıkıntısı bir nevi şeytan dürtmesidir</span></p>
<p class="calibre1">J. L. Almira ile yaptığı ve İspanyol gazetesi <span class="calibre3">El</span> Pais'in 13 Kasım 1983 tarihli sayısında çıkan "Los detalles mfnimos y las pasiones desencadenadas" başlıklı söyleşi. fcpanyolcadan çeviren Gabriel laculli.</p>
<p class="calibre1">J. L. ALMIRA: <span class="calibre3">Uzuvların bilinci diye adlandırdığınız vücut, eserlerinizdeki bir değişmez. Niçin?</span></p>
<p class="calibre1">CIORAN: Eğer çocukluğuma ve ergenliğime dönersem, yıllar tarafından sınırlanan ve yoğunlaştırılan bir rahatsızlığı daima hissettiğimi tespit ediyorum. Hayata el koyan ve onu altüst eden bir rahatsızlık. Ama söz konusu olan şey bir hastalık değil, toptan bir rahatsızlık bu; hayata geçmemiş potansiyel bir hastalık her halükârda. Aslında her şey bir fizyoloji sorunundan ibaret oluyor.</p>
<p class="calibre1"><span class="calibre3">Son kitabınızda, bir vücudun yazgısından daha esrarengiz hiçbir şey olmadığını ileri sürüyorsunuz. Tam olarak ne demek istiyordunuz?</span></p>
<p class="calibre1">Vücuda bağlıyız; bir yazgı gibi, itaat etmek durumunda olduğumuz çapsız ve içler acısı bir mukadderat gibi. Vücut her şey ve hiçbir şey: Neredeyse alçaltıcı bir esrar. Ama vücut aynı zamanda inanılmaz bir güç de. Yol açtığı bağımlılığın bilincine vardıktan sonra bunu unutmak elimizde olmasa bile.</p>
<p class="calibre1"><span class="calibre3">Kısa süre önce bir Fransız hekim, iklimbilimin insan üzerindeki etkisini ele alan bir kitap yayımladı. Kitabın başında, bu konuda sizden bir alıntı var.</span></p>
<p class="calibre1">Özgürlüğün inkar edilebilir olmasının nedenlerinden biri, meteorolojik etkene bağımlılığımızdır. Özgürlük bir yanılsamadır, çünkü beni koşullandırmaması gereken şeylere bağlıdır. Bana fikirlerimi daima uzuvlarım dayattı; onlar da iklimin diktatörlüğüne itaat ediyorlardı. Vücut, hayatımda çok önemli bir rol oynadı. Ve yaşla birlikte yoğunlaşan bir şey bu. Nietzsche iklimin bu koşullandırmasını çok iyi idrak etti. Benim iklimbilimsel dizgedeki kendi rahatsızlığım, metafizik tipte rahatsızlığa bağlıdır. Meteoroloji metafiziği koşullandırır demiyorum, ama metafizik sorgulama ile fiziksel rahatsızlık arasında muayyen bir eşzamanlılık tespit ediyorum. Bu bariz gerçekliğin bilincine çok erken vardım ve utanarak bunu hep gizlemeyi denedim.</p>
<p class="calibre1">Ecartelement'da <span class="calibre3">kendinizi ihsasınızın sekreteri olarak tanımlıyorsunuz; bu da, bir yazardan gelince, özel bir önem kazanıyor. Ayrıca bu tespit, ilke olarak vücut ile ruhun çözülmez birliğini ileri sürüyor.</span></p>
<p class="calibre1">Gerçekten de çok sıkı biçimde bağlıdırlar. Elbette yazar ve filozof yaşamöykülerinde bundan fazla söz edilmez; çünkü sıkıntılı bir konudur bu. Bu olguyu kabul etmek, bir yazar için, yaptığı işi küçültmektir; zira en mahrem hallerimizin ve duygularımızın meteorolojinin merhametine kalmış olduklarını söyleme anlamına gelir. Üzerinde fazla durulması yakışık almayan aşağılayıcı kölelik.</p>
<p class="calibre1"><span class="calibre3">Yıllar vücudunuzun keyfini denetlemenize yardım mı etti, yoksa bu köleliği daha da mı ağırlaştırdı?</span></p>
<p class="calibre1">Size bir anekdot anlatacağım. Çok eski bir dostumdan bir mektup aldım; yazdıklarımın tek bir kelimesine bile inanmadığını söylüyor ve "çünkü seni iyi tanıyorum ve çok neşeli biri olduğunu biliyorum," diyor; ki bu da ne kadar yanılabileceğimizin ispatıdır. Haletiruhiyem ne olursa olsun, bunu daima bir soytarı davranışı ardına gizlemeyi başarmışımdır. Sinirlerimin kölesiyim, ama bunu gizleyebilirim ve gizliyorum; bu komedi sayesinde de mesela mutlak bir ümitsizlik içinde bir akşam yemeğine gidip, orada hiç ara vermeden havadan sudan hikâyeler anlatabiliyorum. Bu edep midir yoksa bir savunma mekanizması mıdır bilmiyorum; her halükârda fizyolojiye bağımlılığım bu kadar ezici olmasaydı, bu yüzeysel neşeye başvurmama hiç gerek kalmazdı. Elbette madalyonun bir de öteki yüzü var. Kierke-gaard, bütün bir salondaki herkesi güldürdükten sonra evine döndüğünde, tek isteğinin intihar etmek olduğunu anlatır; birçok vesileyle benim de teyit etmiş olduğum doğal bir bunalımdır bu. Şimdi hatırlıyorum ki Fransa'daki ilk kitabımın çıkışından az sonra, hiç tanımadığım beş yazar beni yemeğe davet ettiler. Yemin ederim, yemek yediğimiz üç saat boyunca sadece taharet musluğu üzerine bir şeyler anlattım. Elbette kitabımdan söz etmemi bekliyorlardı ve evlerinde taharet musluğu bulunmayan Almanların bende yarattığı küçümsemeden söz ederken yüzlerindeki rahatsızlık ifadesini hâlâ hatırlıyorum. Ancak biriyle yalnız olduğum takdirde beni derinden etkileyen şeylerden söz edebilmemdendi bu: İki yalnızlığın iletişim kurmayı deneyebilecekleri o an.</p>
<p class="calibre1"><span class="calibre3">Eğer can sıkıntısından söz etmek istiyorsak, kaçınılmaz olarak fizyolojiye döneceğiz.</span></p>
<p class="calibre1">Sıkıntı, fizyolojik bir zemin olmaksızın tasarlanamaz olan hayatımın daima belası olmuştur ve olmaktadır. Sıkıntının habercisi olan boşluk duygusu ya da sıkıntının kendisi, her şeyi içine alan evrensel bir duyguya dönüşür, böylelikle organik zemini ortadan kaldırır. Ama bu zemini önemsiz gibi göstermek, hile yapmaktır.</p>
<p class="calibre1"><span class="calibre3">Sıkıntıyla ilgili ilk tecrübeniz nedir?</span></p>
<p class="calibre1">Birinci Dünya Savaşı sırasında olmuştu bu. Beş yaşındaydım. Bir akşam, muhtemelen yazdı, beni çevreleyen her şey anlamını yitirdi ve dondu kaldı: Dayanılmaz bir bunaltı türü. O zaman olup biteni formülleştiremeden, zamanın varoluşunun ayırdına varmıştım. Bu tecrübeyi hiç unutamadım. Birey yalnızlığının bilincine olağanüstü bir varış olan özdeki boşluktan söz ediyorum. Benim için hayatıma o kadar sıkı sıkıya bağlı bir duygu ki bu, onu cennette bile hissedebileceğimden eminim. Tabii bizi bu kadar derinlemesine etkilemesi, kendimizin en önemli dışavurumu olmasından. Şu sıralar can sıkıntısı pek revaçta bir konu değil; canı sıkılan bir kimsenin sadece aylak olduğu düşünülüyor, ki orası kesin değil, zira bu tatil kendi içinde bir dünya açıklaması taşıyor. Bunun içindir ki manastır sıkıntısı, <span class="calibre3">acedia</span> o kadar ilgimi çekti; manastır yaşamının başköşesinde şeytan dürtmesinin olması, sıkıntı tehlikesi olması. Mısırlı keşişler hep pencerede, ne olduğu bilinmeyen bir şeyi beklerken tasvir edilir. Can sıkıntısı en büyük manevi tehdittir, bir nevi şeytan dürtmesidir.</p>
<p class="calibre1"><span class="calibre3">Cinsiyet üzerine çok az yazdınız.</span></p>
<p class="calibre1">Celine, aşkın, sonsuzu bir fino köpeğinin ulaşabileceği noktaya getirdiğini söylemişti. Bildiğim en iyi tanımdır bu. Eğer bu iki taraflılığı, bu akıl karıştırıcı bağdaşmazlığı olmasaydı, bu konuyu jinekologlara ve psikanalistlere bırakmak gerekirdi. Cinsel huşunun en yüksek noktasında, herhangi birinin kendini T^m'yla karşılaştırmaya hakkı olur. Garip olan şey, daha sonra kaçınılmaz olarak gelen hayal kırıklığının yaşamın geri kalan kısmına dokunmamasıdır, anlık olmasıdır. Cinsellik sonrası bir dünya anlayışına sahip olabileceğimizi söylediğim olmuştur, ki mümkün olan en ümitsiz anlayış olurdu bu: Her şeyimizi zahmete değmeyen bir şeye yatırmış olma duygusu. İşin olağanüstü tarafı, tersyüz edilebilir bir sonsuzun söz konusu olmasıdır. Cinsellik muazzam bir sahtekârlıktır, değişmez bir biçimde kendini yenileyen devasa bir yalandır. Muhtemelen, cinsellik öncesi an cinsellik sonrasından baskın çıkmaktadır: Celine'in bahsettiği bitmez tükenmez sonsuzdur bu. <span class="calibre3">Arzu</span> ise kökünün kazınması imkânsız olan o anlık mutlaktır.</p>
<p class="calibre1"><span class="calibre3">Vatansızlığı seçmiş olmanıza rağmen, sizi, her şeyden vazgeçtiğinizi, ama olmak istediğiniz Ispanyoldan vazgeçemediğinizi yazmaya iten bu hpanya sevgisi nereden geliyor?</span></p>
<p class="calibre1">Öğrenciyken çağdaş İspanyol edebiyatı üzerine bir kitap okumuştum. Bu kitapta aktarılan bir anekdotta, trenin üçüncü sınıf vagonuna binen bir köylü, taşıdığı ağır çıkını yere koyduktan sonra, "Her şey ne kadar da uzak!" diye söylenir. Bu cümle beni o kadar etkiledi ki, Rumence yazdığım ilk kitabın bir bölümünün başlığı yaptım. Bana hep olduğu gibi, ufacık bir ayrıntı bir tutku yarattı. Çok gençken Unamuno'yu okudum - fetih üzerine bir şey; Ortega'yı ve elbette Azize Tereza'yı okudum. İspanya'nın Avrupalı olmayan tarafı çeker beni; o sürekli melankoli, kuşku edilemez olan o nostalji.</p>
<p class="calibre1"><span class="calibre3">Sizce melankoli ile nostalji arasında nefark vardır?</span></p>
<p class="calibre1">Nostaljinin metafizik temeli, düşüşün, cennetin yitirilişinin içsel yansımasıyla karşılaştınlabilirdir. Bir İspanyol daima bir şeyin pişmanlığını çekiyor izlenimi verir. Elbette ki anlamlı olan şey, hissedilen şeyin yoğunluğudur. Melankoli bir tür inceltilmiş can sıkıntısıdır, bu dünyaya ait olunmadığı duygusudur. Bir melankolik için, "hemcinslerimiz" deyişinin hiçbir anlamı yoktur. Doğrudan sebepleri olmayan devasız bir sürgün ihsasıdır. Melankoli derinlemesine özerk bir duygudur; büyük şahsi başarılar kadar başarısızlıktan da bağımsızdır. Nostalji ise aksine, daima bir şeye asılır, geçmişte bile olsa.</p>
<p class="calibre1"><span class="calibre3">hpanyolların tarihi mazoşizmi diye adlandırmış olduğunuz şeyden bahsetmemizi isterdim.</span></p>
<p class="calibre1">İspanya'nın ölçüsüz ^tarihî düşü, hezimetle biten müthiş bir düş, beni daima büyüledi. Fethin bütün taşkınlığı çökmüştür. İspanya tarihten çıkan ilk büyük ülke oldu; şimdiki Avrupa'nın görkemli bir önbelir-tisi oldu. Ne tuhaftır ki bu başarısızlık, İspanyol diline şimdi evrensel olma olanağı sundu.</p>
<p class="calibre1"><span class="calibre3">hpanya'ya neredeyse tiyatrovari bir bakış bu.</span></p>
<p class="calibre1">İspanyollar acı alaycılığı fanatikçe uygularlar. Daima istihzayla birlikte giden şahsi gururlan, kendilerine karşı döner ve bu sayede nihai olarak çekilmez değildir. İspanya yolculuklarımdan birinde, üçüncü mevki vagonunda, on iki yaşında gösteren bir kız çocuğu şiir okumaya başladı. Bu bana o kadar olağanüstü göründü ki, tamiri imkânsız bir kabalıkta, korkunç bir hareket yaptım: Ona bir avuç bozuk para verdim.</p>
<p class="calibre1">Parayı aldı ve ayaklarıma attı. Tepkisi bana yüce bir şey gibi geldi. İspanya benim gözümde saf haldeki heyecanı temsil eder. Fransız ya da Alman köylülerle anlaşamazsınız, İngilizlerden hiç söz etmiyorum, ama İspanya'da, Romanya'da da olduğu gibi, kırsal kesim halkı vardır.</p>
<p class="calibre1"><span class="calibre3">Son kitabınızda, kısa ve neredeyse özlü bir biçimde, Berbat Kleio* diye yazıyorsunuz.</span></p>
<p class="calibre1">Uzun yıllar boyunca tarihle ilgili her şeyi horgördüm. Ve tecrübeyle biliyorum ki buna fazla dikkat göstermemek, buna takılıp kalmamak gerekir, zira tahayyül edilebilir en büyük kinizm kanıtıdır. Bütün düşler, felsefeler, sistemler veya ideolojiler, tarihî gelişmenin kaba komikliğine çarparak dağılırlar: Şeyler acımasızca vuku bulur, tamiri imkânsız bir biçimde; sahtelik, keyfilik ve uğursuzluk baskın çıkar. Tarih üzerine, bir tür dehşet duygusuna kapılmadan kafa yormak imkânsızdır. Benim duyduğum dehşet ilahiyata dönüştü; öyle ki ilk günah olmaksızın insanlık tarihinin kavranamayacağına inanmaya başladım.</p>
<p class="calibre1"><span class="calibre3">Tarihi açıklamak için neden sık sık Hıristiyan istiareleri kullanıyorsunuz?</span></p>
<p class="calibre1">Mümin değilim, ama ilk günahın fikir olarak varlığını benimsemek zorundayım, çünkü bu fikri kim bulduysa tam isabet kaydetmiş. İnsanın tarihi bir düşüşle başladı. Bununla birlikte, öncesinde cennet olduğunu kabul edemiyorum; daha ziyade, insan kendini göstermeye başlayınca bir şeyin çatırdadığına inanıyorum; belki de tam anlamıyla insan haline geldiği zaman içinde bir şeyin kırıldığına. Uzun zaman boyunca Roma İmparatorluğu'nun gerilemesiyle ilgilendim. Bu imparatorluğun ümitsiz ve toptan utanç içindeki sonu bütün uygarlıklar için bir modeldir. Şimdi Batı'yla ilgileniyor olmam da, önceki büyük uygarlıkların günbatımını hatırlattığı içindir.</p>
<p class="calibre1"><span class="calibre3">Ya ilerleme?</span></p>
<p class="calibre1">Esasında ilerleme yoktur. Sadece teknolojik ilerlemeyi kabul ediyorum; ki sevdiğim her şey bundan tamamen bağımsız. İnsanın alınya-zısını ilgilendiren şeyler bakımından, dünyaya geç gelmekle hiçbir şey kazanmış olmayız. Tarihten ilerleme fikrini tasfiye edersek, gelecekte olacakların hiçbir önemi olmadığı sonucuna varırız. Erken doğmuş olmaktan şikâyet etmenin yeri yok. Aksine, bizden sonra geleceklere acımalıyız. Çok uzun zaman boyunca, Eskiler'e gıpta edildi; daha sonra, özellikle 19. yüzyıldan itibaren bunun tam aksi yapıldı. Şu son yıllarda Avrupa bilincinde bir değişiklik meydana gelmiş gibi görünüyor bana.</p>
<p class="calibre1">Artık hiç kimse gençlere gıpta etmiyor, zira biliyoruz ki gelecek, savaşlı veya savaşsız, ürkütücü olacak. Elbette, ilerlemenin inkiinn-da bayağı bir şey de var. Benden sonra doğmuş birinin benim yaşayamadığım avantajlara sahip olacağını kabul etmem imkânsız: Gurur bunu hoşgöremiyor. Eninde sonunda, elli ya da yüz yıl sonra yaşamak ile yüz yıl önce yaşamış olmak arasında hiçbir fark yok.</p>
<p class="calibre1"><span class="calibre3">Size göre tarih adeta herhangi bir varoluştaki mekanizmalara benzer mekanizmalar tarafından yönlendiriliyor.</span></p>
<p class="calibre1">Evet, tarih, beliren ve yozlaşan bir yaşamla karşılaştırılabilir. Bu bir ritim meselesi. İnsanın kendini tarihle tehlikeye sokmamış olması gerektiğine inanıyorum; belirli bir gelişme göstermeyen bir varoluş sürdürmesi gerektiğine; hayvanlığa yakın, gurursuz ve hırssız. Pro-metheusçu eğilime boyun eğmemeliydi, zira Prometheus en büyük kışkırtıcı oldu. Bütün iyilikçiler gibi basiret noksanlığı çekiyordu; safın tekiydi. Aslında dünya tarihi felaketlerin tekrarından ibaret. Nihai felaketi beklerken, bu bakış açısından da tarihe Hıristiyan bakışının çok ilginç olduğu ortaya çıkmaktadır, zira Şeytan dünyanın efendisi rolündedir, İsa ise yargı gününden önce hiçbir etkisi olamayacak olan biri. İsa kadirimutlak olacaktır, ama sadece sonunda. Derin bir fikirdir bu, neredeyse güncellik içinde kabul edilebilir bir tarih bakışı.</p>
<p class="calibre1"><span class="calibre3">Az önce söylediğinizin tersyüz edilebilir olduğunu kabul eder misiniz? Hata payını fazla genişletmeden aksini de destekleyebileceğimizi?</span></p>
<p class="calibre1">İnsanın yazgısının Rimbaud'nun yazgısı gibi şimşeği andırdığına, yani kısa olduğuna inanıyorum. Hayvan türleri milyonlarca yıl sürmüş olacaktır, ama insan macerası sınırsız olamaz. İnsan içindeki en iyi şeyleri vermiştir. Büyük uygarlıkların ardımızda kaldığını hepimiz hissediyoruz. Henüz bilmediğimiz, sonun nasıl olacağı.</p>
<p class="calibre1"><a id="bookmark2"></a><span class="calibre2">Vatansız ve kimliksiz kalmak istiyorum</span></p>
<p class="calibre1">Lea Vergine ile yaptığı ve İtalyan dergisi <span class="calibre3">Vogue lıalia'nın</span> Ağustos 1984 tarihli 413. sayısında çıkan "Anarchia disperazione, tenerezza" başlıklı söyleşi. halyancadan çeviren Jean-Paul Manganaro.</p>
<p class="calibre1">CIORAN: Genel olarak röportajlara husumetle yaklaşırım. İnsanın kendisini işin dışında tutması, kendi propagandasını yapmaması gerekir. Ama yaşlandıkça taviz vermeye başlanıyor... Fransa'da hiçbir röportaja izin vermedim ve televizyona hiç gitmedim, çünkü herkes tarafından tanınmak beni ilgilendirmiyor. Bununla birlikte, bir otobiyografi söz konusu olmadığı takdirde yazılamayan gizli şeylerimizi, bir sohbet sırasında söyleyebiliriz. Hayatımı anlatmak istemiyorum, zahmete değmez. Ama doğal olarak çok boşboğazım, dolayısıyla da kişisel anekdotlar anlatmayı seviyorum. Yaşlandıkça bu oyuna katılmaya başlamamın nedeni bu.</p>
<p class="calibre1">LEA VERGİNE: <span class="calibre3">"Çürüme" ilerliyor demek, öyle mi?</span></p>
<p class="calibre1"><span class="calibre3">(Gülüyor.)</span> Evet, benim çürümem. Aslında bütün kitaplarım otobiyografik, ama maskeli bir otobiyografi türü bu.</p>
<p class="calibre1"><span class="calibre3">Fazla değil!</span></p>
<p class="calibre1"><span class="calibre3">(Gülüyor.)</span> Yok, fazla değil!</p>
<p class="calibre1"><span class="calibre3">Metafizik bugün nasıl yaşanabilir? Yazdığınız cevap mektubunda, biraz havai biraz metafizik bir sohbet yapacağımızı söylüyordunuz. Aklıma Tanrı arayışını getirdiği için biraz itici bulduğum metafizik terimi, sizin için ne anlama geliyor?</span></p>
<p class="calibre1">İman sahibi biri değilim.</p>
<p class="calibre1"><span class="calibre3">Umarım!</span></p>
<p class="calibre1">Tanrı'ya da hiçbir şeye de inanmıyorum. Ama mesela yirmi altı yaşında dinî bir bunalım geçirdim; bütün bir yıl boyunca mistik ve aziz yaşamlarından başka şey okumadım. Sonunda, inanacak yaradılışta olmadığımı anladım; büyük bir ümitsizlik krizi geçirererek farkına vardım bunun. Sadece Shakespeare ve din metinleri okuyordum (Romanya'da bir taşra kentinde oturuyordum). Bu metinlerin yorumlarından oluşan bir kitap yazdım; kâh destekleyen kâh itiraz eden yorumlardı bunlar. Bu kitap Romanya'daki yayıncım tarafından basılacaktı; okumadan kabul etmişti. Okuduğu vakit, "Bunu basamam, servetimi Tanrı inancıyla yaptım ve bana zararı dokunabilecek bu kitabı yayımlamak istemem," diye itiraf etti bana. Kitap daha sonra basıldı ve neredeyse tüm dostlarım bunu alınca küplere bindiler. "Tan-rı'dan ve hatta azizlikten böyle söz etmek olmaz!" dediler. Neredeyse hepsi saldırdı bana. Kitap 1937'de, Paris'e geldiğimde çıktı.</p>
<p class="calibre1"><span class="calibre3">Paris'e kaç yaşında geldiniz?</span></p>
<p class="calibre1">Yirmi altı yaş civarıydı. Annem kitabı okudu ve "Bu kitabı biz öldükten sonra yayımlamalıydın," diye yazdı bana. Babam Ortodoks papazıydı, annem inançlı değildi. Annem bana, "Anlamıyorum, tamamıyla mistik pasajlar var, bir de mutlak bir nihilizmde ve tam bir kinizmde pasajlar var!" dedi. Dine karşı tavrım bugün de aynı; çelişik eğilimlerden bir karışım. O zaman anneme, "Bak, Balkanlar'da bugüne kadar çıkan en dinî kitap bu!..." diye cevap yazdım. Romanya'da diyemezdim, çünkü budalaca olurdu bu. Balkanlar'da demek de budalaca olduğu için, o muazzam abartıya başvurdum, en dinî kitap olduğunu söylemekle... Çünkü Balkanlar'da, tıpkı Bulgaristan'da olduğu gibi, ortaçağda son derece ilginç dinî hareketler olmuştur, Bogomil-ler gibi. Dünyanın anlamsız, kötü, hakkaniyetsiz bir tanrının ürünü olduğunu ileri süren bir mezhepti bu. <span class="calibre3">Le mauvais demiurge</span> ("Kötü Evren Düzenleyicisi") adlı, Yaratıcı'nın pis bir herif olduğu bir kitap yazdım. Demek ki ilahiyat ve metafizikle ilişkilerim ikili.</p>
<p class="calibre1"><span class="calibre3">Muğlak mı?</span></p>
<p class="calibre1">Muğlak, çünkü birbiriyle tamamen çelişik pasajlar zikredilebilir. Her halükarda çözülmez meseleler söz konusu olduğu için, mizacım gereği de sürekli haletiruhiye değiştirdiğim için bir sistem inşa edemem. Bir sistemin çelişkiye tahammülü yoktur. İşte benim tavrım bu; sonuçlarına da katlanıyorum. Bunun için parçalar yazıyorum;</p>
<p class="calibre1">kendi söylediğimin aksini söyleyebilmek için. Çelişki benim tabiatımın, aslında herkesin tabiatının bir parçası.</p>
<p class="calibre1"><span class="calibre3">İtalya'da Cioran'dan konuşulurken, sık sık şu yoruma geliniyor: "İlginç bir yazış biçimi olduğu muhakkak; amafaşizmle ilişkileri olmuş olan gerici bir yazar." Tavrınızı belirginleştirebilir misiniz?</span></p>
<p class="calibre1">Gençlik zamanımda Romanya'da olup bitenleri anlatmak gerekirdi; bunun için o kadar zaman gerekir ki! Krala karşıydım, çok belirgin bir olaydan ötürü ondan ölesiye nefret ediyordum: Her gün kraliyet sarayının karşısındaki bir kütüphanede kitap okuyordum (daha ziyade yoksuldum) ve kralı girip çıkarken görüyordum. Sonunda ona karşı korkunç bir nefret duymaya başladım. O dönemde tamamen anarşisttim; kısacası bu kütüphanede anarşistleri okuyordum, yirmi bir yaşındaydım. Siyasi bir düşünce değildi bu; mutlak bir isyandı. O dönemde varoluşumda belirleyici bir rol oynayan bir şey oldu; belki de hayatımın en olağanüstü ânıydı. İki çocukluk arkadaşım vardı; Bükreş'te öğrenci olarak bulunuyorduk: Biri apolitikti, diğeri ise komünist militandı, on altı yaşında <span class="calibre3">Kapitalist Uygarlığın Ölümü </span>adında bir kitap yazmıştı. Ona büyük bir hayranlık duyuyordum. O dönemde, çok tuhaf bir faşizm, mistisizm ve Ortodoks dinî taassubu karışımı bir örgüt vardı; adı Archange Michel idi (Başmelek Mikâ-il). Bu harekete bağlananlardan biri, 1914 Savaşı'ndan önce öğrenimini Paris'te görmüş filozof Marin Stefanescu idi. Çok iyi biriydi, ama daha sonra savaşta yaralanmıştı ve yarı çıldırmıştı. Şu tarzda söylevler veriyordu: "Hiçbir bilinçli varlık komünist olamaz, Platon bilinçliydi, dolayısıyla komünist olamazdı." Saçma sapan akıl yürütmelerdi; ben ve arkadaşlarım da bu gerzekliklerle dalga geçiyorduk. Bir pazar öğleden sonrası üçümüz filozofla buluşmaya gittik. Büyük bir salonun ortasında oturduk ve o fikirlerinden birini söyler söylemez, ben çılgın gibi gülüyordum. Bir an geldi, "Ülkemiz tehdit altında ve vatanımız için kendimizi feda edeceğiz," dedi. Hepsi ayağa kalktı, ben hariç. Ben oturduğum yerde kalmıştım ve gülmekten kırılıyordum. Başka saçmalıklar da söyledi; bense hâlâ "Ha, ha, ha!" diye gülüyordum. Etrafım sarıldı, çuvallamıştım! Bugün hâlâ anlayamadığım bir şey yaptım. İnsanların üzerinden atladım, bir koridora vardım ve kaçtım. Dört tip üzerime atladı, ama polis vardı ve beni kurtardı. Neredeyse bir ay boyunca saklanmak zorunda kaldım, çünkü arıyorlardı beni. İşte o sırada psikolojik bir sorun araya girdi:</p>
<p class="calibre1">O kadar korkmuştum ki bu grupla ilgilenmeye başladım ve dünyada en nefret ettiğim kişiye, yani krala karşı mücadele ettikleri için gruba sempati duydum. Bereket versin ki Fransız hükümetinin bursuyla Paris'e geldim. Bükreş'teki Fransız enstitüsünün müdürüyle arkadaş olmuştum ve doktora tezimi yapmam için beni Paris'e gönderdi. O zamandan beri Romanya'yla ilişkimi hemen hemen kestim. Tezi hâlâ vermedim, ama müdürüm zekiydi; bütün Fransa'yı bisikletle ka-tetmiş olduğum için bana mükemmel bir şey söyledi: "Fransa'yı bisikletle gezmek, doktora tezi yapmaktan iyidir." Dolayısıyla Paris'te kaldım ve 1947'ye kadar Fransızca hiçbir şey yazmadım. 1949'da yayımlanan <span class="calibre3">Çürümenin Kitabı'na</span> 1947'de başladım.</p>
<p class="calibre1"><span class="calibre3">Neden kendinizi vatansız sayıyorsunuz?</span></p>
<p class="calibre1">Hukuk açısından vatansızım, bu da derin bir şeye tekabül ediyor. Ama ideolojik veya politik değil; metafizik statüm bu. Vatansız ve kimliksiz olmak istiyorum. Gençliğimde çok içerdim, Balkanlar'da ümitsizlikten çok içilir. Kafayı bulduğumda Buda'yı okuyordum; Almanca bir Budizm antolojim vardı, başucu kitabımdı, uyumadan önce okuyordum bunu. Azizler üzerine kitabımın 1937'de, Fransa'ya gelmemden önce çıktığını unutmayın. Rumence yazdığım en iyi şeydir; olup bitenle hiç alakası yoktur; tarihin o dönemde çıkardığı sorunlarla hiçbir ilişkim yoktu. Benim filozofum Şestov'du; savaş sonrası Fransa'da muayyen bir etkisi olmuş olan bir Rus Yahudisi. Bir Rumen Yahudisi olan çömezi Fondane en iyi dostumdu... Auschwitz' de öldü. Savaş öncesinde Fransa'da çok ünlüydü. Saklanmak yerine evinde kaldı ve tutuklandı. Paris'te tanımış olduğum en ilginç tiplerden biriydi. Şimdi ondan tekrar bahsediliyor ve bütün eserleri yeniden basılıyor. Şestov Dostoyevski'nin çağdaş bir versiyonuydu, filozof bir Dostoyevski.</p>
<p class="calibre1"><span class="calibre3">Sizin de aforizmaların Dostoyevskisi olduğunuz söyleniyor...</span></p>
<p class="calibre1">Her şeyden önce onun sara hastalığından büyülendim; biliyorsunuzdur, kendimi rate bir sara hastası saydım hep. Daha on yaşından itibaren bir sara krizine uğrayabilirmişim gibi yaşadım; günlük sara krizim diye adlandırdığım şeyle. Bir yıl boyunca öğretmenlik yaptım: Öğrenciler bana zırdeli adını takmışlardı... <span class="calibre3">(Gülüyor.)</span></p>
<p class="calibre1"><span class="calibre3">Ama zırdelilikte de uzmanlaşmak lazım, kolay değil!</span></p>
<p class="calibre1">Olağanüstü mutsuzdum, öğretmen olarak. Nasıl bir öğretmen olduğumu anlatayım size! Sınıfa giriyordum, yanın saat ancak kalıyordum, kışkırtıcı laflar ediyordum, öğrencilerim hepten allak bullak olmuşlardı. Mesela içlerinden birine soruyordum: "Psikolojik olgular denememesi, psişik olgular demek gerekmesinin nedeni nedir?" Çocuk cevap veriyordu: "Psişik bir olgu içgüdüseldir, normaldir." Ben: "Bu doğru değil, psişik olan her şey anormaldir; sadece psişik değil, mantıksal olan da," hatta ekliyordum: "Bizzat kimlik ilkesi hastadır." Sınıfta herkes hayretler içindeydi!</p>
<p class="calibre1">Romanya'nın bir taşra kenti olan Braşov'da bulunuyordum ve Shakespeare okuyordum. Artık sadece Shakespeare ile konuşmaya karar vermiştim; her gün bir kahveye gidiyordum. Bir seferinde jimnastik öğretmeni gelip benimle aynı masaya oturdu. "Siz kimsiniz?" diye sordum ona. "Beni tanımadınız mı? Jimnastik öğretmeniyim ben," dedi. "Nasıl? Shakespeare değil misiniz? Öyleyse çekin gidin buradan!" Adam çekti gitti ve herkese Cioran'ın onunla konuşmayı Shakespeare olmadığı için reddettiğini anlattı! Hakikaten biraz çılgındım. Aşırılığa düşkünlüğüm vardı, aşırı olacak herhangi bir şeyi benimserdim, hastalıklı bir dinî mezhebi bile.</p>
<p class="calibre1"><span class="calibre3"><sup class="calibre6">İ</sup>nsansevmez biri gibi; karanlık bir şahsiyet, en iyi şartlarda utangaç ve ürkek bir entelektüel gibi görülüyorsunuz. Ama ancak ümitsizliği yaşayan kişi yaşama sevincini de yaşar... Sizin hakkınızda yazılanlar içinde hangisi doğru?</span></p>
<p class="calibre1">Ah! Yaşama sevinci! Bu deyişi kullanmak istemem. Yazdığım her şey bir nevi tedavi. Kitaplarımın benim hakkımda parçalı bir fikir vermesinin belirgin bir sebebi var, çünkü sadece yılgınlık anlarında yazıyorum, çünkü memnun olduğum zaman yazmıyorum... Ne yazayım?</p>
<p class="calibre1"><span class="calibre3">Ne zaman memnun oluyorsunuz?</span></p>
<p class="calibre1">Arada sırada oluyor. <span class="calibre3">(Gülüyor.)</span> Bayağı sık oluyor... Ne söyleyeyim size? Güneşli bir günü tasviredemiyorum; kaldı ki güneş beni çökertir, melankoliye tâbiyim. Eserim... netice itibariyle... kitaplarım eksik bir fikir sunuyor. Tam da onların sayesinde sara hastası olmadım. <span class="calibre3">(Gülüyor.)</span> Hayata geçmemiş sara hastalığı kitaplarıma intikal etti; yazdığım neredeyse her şey, kapkara taşkınlık anlarında yazıldı. On yedi yaşından beri melankoli krizine düşmediğim tek bir gün geçirmediğimi söyleyebilirim. Ama cemiyet içindeyken, tahayyül edilebilecek en neşeli insan oluyorum.</p>
<p class="calibre1"><span class="calibre3">Sık sık toplum içine çıkıyor musunuz?</span></p>
<p class="calibre1">Artık pek çıkmıyorum, ama bir süre boyunca çıktım; fakat yine de birçok kimse görüyorum, çok sayıda yabancı. Beni derinlemesine ilgilendiren şeylerden insan içinde bahsetmem, havadan sudan konuşurum.</p>
<p class="calibre1">Yazmak benim için bir tür nekahet. Bir kere Octavio Paz'a da yazmıştım, hakikaten olağanüstü olan şey, yazmayı bitirdiğim her sefer, ıslıklama isteğine kapılıyorum. Edebiyata inanmıyorum, sadece yazan kişinin haletiruhiyesine tercüman olan kitaplara inanıyorum; bir şeyden kurtulmanın derin ihtiyacına tercüman olan kitaplara. Kitaplarımın her biri yılgınlık karşısında bir zaferdir. Kitaplarımın birçok kusuru vardır, ama mamul değildirler, hakikaten sıcağı sıcağına yazılmışlardır: Birine şamar atmak yerine, şedit bir şey yazarım. Dolayısıyla söz konusu olan edebiyat değildir, parçalara dayalı bir tedavi usulüdür: İntikamlardır bunlar. Kitaplarım kendim için ya da birine karşı harekete geçmemek için yazılmış cümlelerdir. Başarısızlığa uğramış eylemler. Bildik bir olgudur bu, ama benim durumumda sistemlidir.</p>
<p class="calibre1">Kendimden çok bahsediyorum: Bence bir yazar bunu yapmalıdır. Montaigne eserlerinin maddesinin kendi olduğunu söylemişti. Bunu maskeleyen daha utangaç yazarlar vardır. Mesela Pascal yan yoldadır, daha utangaçtır, birinci şahsı kullanmaz, Montaigne'deki ben'i zevksiz bir şey gibi reddeder. Eğer yazıyorsak, bir şeyi başımızdan atmak içindir bu; gayri şahsi edebiyat yoktur. Felsefenin gayri şahsi olduğu söylenir, ama ben sahte bir filozofum. Felsefe okudum, Berg-son üzerine bir tez yaptım, ama bütün yazılarımda bahsettiğim şahsi bir felaketten sonra, uykuyu yitirdikten sonra felsefeye inanmayı bıraktım. Yirmi yaşında, felsefeyi böyle bıraktım çünkü hiçbir işime yaramıyordu. Siyasi eğilimler konusunda söz ettiğim o çılgınlık dönemi bu uykusuzluk safhasına tekabül eder. Bundan Fransa'da kurtuldum: Bugün bile hâlâ bunu çekiyorum, ama patolojik anlamda değil. Yirmi altı, yirmi yedi yaşında, günde en fazla iki-üç saat uyuyordum. O dönemde yazdığım her şey sayıklamayı andınr ve bu felaketle ilişkilendirilmezse tepkilerimin hiçbiri anlaşılmaz. Bu o kadar vahimdi ki annem ağlıyordu... her gece aylak aylak dolanıyordum...</p>
<p class="calibre1">Bir gün ona, "Artık dayanamıyorum," dedim; beni hâlâ şaşırtan bir cevap verdi (annemin bir papaz karısı olduğunu unutmamak gerekir): "Böyle olacağını bilseydim kürtaj yaptırırdım." Allak bullak etti bu beni. Ama çok da iyi geldi.</p>
<p class="calibre1">Yazdığım her şey, bir şeyden, bir sohbetten, aldığım bir mektuptan doğmuştur. Yazdıklarımın nedenini, bundaki bayağı tarafı, kazai kökenini göstererek yazabilirdim. Belki de kitaplarımdan daha ilginç olurdu bu.</p>
<p class="calibre1"><span class="calibre3">Nasıl tanımlanmayı tercih ederdiniz?</span></p>
<p class="calibre1">Bilmem... İstenen söylenebilir.</p>
<p class="calibre1"><span class="calibre3">Bugün, kendinizle ilişkiniz nasıl?</span></p>
<p class="calibre1">Eh, o kadar iyi değil.</p>
<p class="calibre1"><span class="calibre3">Ama o kadar kötü de değil.</span></p>
<p class="calibre1">Evet, çünkü, her şeye rağmen, yaşlı olduğumu inkâr edemem. Ama kendimi özel olarak yaşlı hissetmiyorum...</p>
<p class="calibre1"><span class="calibre3">Yaşlı olmak canınızı mı sıkıyor?</span></p>
<p class="calibre1">Hem evet hem hayır. Hayır, çünkü geleceğin bizim için neler hazırladığını tam olarak biliyorum; ama biraz rahatsız da ediyor, çünkü felakette hazır bulunmak isterdim ve aksine bunun tanığı <span class="calibre3">(gülüyor) </span>ya da kurbanı olamayacağım izlenimindeyim. Gelecek üzerine belirgin bir görüşüm var. Tarihî felaketten bahsediyorum tabii ki, atom felaketinden değil. Üstelik bir yaşlı olarak kendime tahammül ediyorum, ama yaşlılara tahammül etmiyorum, diğer yaşlılara. Kitaplarımı okuyanlar gençler. <span class="calibre3">Burukluk</span> adında bir kitapçık yazdım, küstahça şeyler var içinde. Bunu savaştan hemen sonra yazdım; son derece yoksul ve çok kinik olduğum bir zamandı. Bu kitap yayımlandığında, <span class="calibre3">Çürümenin Kitabı</span> da çıkalı az olmuştu ve arkadaşlarım bana, "Bir çuval inciri berbat ettin, bu kitap küstah ama ciddi değil," dediler. Hakkında sadece iki kısa yazı çıktı; biri <span class="calibre3">Elle</span> dergisinde (bunun için asla antifeminist olmayacağım). Kitap tam bir başarısızlık oldu. l952'de çıktı ve yirmi yıl içinde iki bin adet satıldı; hem de fiyatı dört frank gibi komik bir rakamdı! Kötü bir kitap olduğuna hükmedildi ve sonunda bunu ben de kabullendim. Yirmi beş yıl sonra, cepkitabı olarak çıktı. Şu anda Fransa ve Almanya'da en çok okunan kitabım. Bir insanın kaderi öngörülebilir, ama bir kitabın kaderi öngörülemez.</p>
<p class="calibre1">La Tentation d'exister <span class="calibre3">(Varolma Eğilimi) adlı kitabınızda, yazmış olduğunuz en iyi metin olarak değerlendirdiğiniz, Yahudiler üzerine bir otuz sayfa var. Yahudileri sever misiniz?</span></p>
<p class="calibre1">Sonderece ilginç çok sayıda Yahudi tanıdım; insan ilişkilerinde en zeki, öngörülmez ve en cömert kimseler bunlar. Fransa'ya geldiğim vakit, benimle ilgilenen ve nasıl geçindiğimi merak eden sadece Yahu-dilerdi. l 937'de Macar Yahudisi siyasi mültecilerle birlikte yaşadım.</p>
<p class="calibre1"><span class="calibre3">Paris'te görüştüğünüz ya da görüşmüş olduğunuz yazarlar hangileri?</span></p>
<p class="calibre1">En ilginç kimseler hiç yazmamış olanlardır. Yazarların ilginç oldukları bilinir; her halükârda eserleri tanınır. Benim dostlarım da, hem Romanya'da hem Fransa'da, yazmayan kimselerdi ya da kayda değer bir biçimde daha ilginç kimselerdi. Yazar geçmişini satar. Ondan kurtulur. Ama kendini dışavurmamış kişi, rate olduğu söylenen kişi, konuşmamış olduğu için her şeyi içinde tutar, avantajı budur.</p>
<p class="calibre1"><span class="calibre3">Sizin için Paris'in anlamı ne?</span></p>
<p class="calibre1">O kadar çok ki! Hayatımın tutkusu... ama şimdi bitti. Bir Fransız bursuyla Paris'e geldiğim vakit, katiyetle burada yaşamam gerektiğine karar verdim. Son Rumence makalemi Quartier Latin üzerine yazdım: Korkunç bir hüznü vardı ve bu makalede neredeyse bursumu tehlikeye atıyordum. Rilke'den bir alıntıyla başlıyordu: "Buraya yaşamaya, veya daha ziyade ölmeye gelinir." Makale Romanya'da büyük yankı uyandırdı, çünkü Rumenler için yeryüzündeki cennet Paris'ti. Bütün hayalleri Paris'te bir servet saçıp savurmak, sonra da intihar etmekti. Şöyle yazdım: "Dünyanın en hazin, en melankolik şehirlerinden biri."</p>
<p class="calibre1"><span class="calibre3">Sizin üzerinize şimdiye kadar hiç yazılmamış neyin yazılmasını isterdiniz?</span></p>
<p class="calibre1">... Daima kendi hakkımda yazdığım için, nasıl diyeyim, bulunduğum açı iyi değil. Bilmiyorum... Bence daha ziyade şu sorun çıkıyor: Kafamdaki hayat anlayışıyla nasıl yaşayabildim? Hangi nedenle intihar etmediğimi herkes daima sordu ve bu soru hiç de saçma değil. Bundan bahsetmek istemiyorum, değmez. Cevabı göstereceğim size. <span class="calibre3">[La Delirante</span> adında bir dergiyi alıyor ve bana şu satırları gösteriyor: "Gün be gün intiharla birlikte yaşadığıma göre, şimdi intihara burun kıvırmam haksız ve n^ankörce olurdu. Bundan daha sağlıklı ve daha doğal bir şey var mı? Asıl doğal olmayan, azgın bir yaşama iştahıdır; vahim bir kusur, başkusur, benim kusurum. "*] İşte hakikat bu.</p>
<p class="calibre1"><span class="calibre3">Olumsuz bir meziyet ve övgüye layık bir kusur.</span></p>
<p class="calibre1">Kimin, benim mi?</p>
<p class="calibre1"><span class="calibre3">Hayır, genel olarak.</span></p>
<p class="calibre1">Gençlik dostlarımdan biri var, Ermeni, bütün ailesini kaybetti, şimdi yaşamaktan yoruldu. Benden daha yaşlı, neredeyse doksan yaşında; büyük bir depresyon ânında bana yazdı. Benden bir tür intihar izni vermemi istedi. Şöyle cevap verdim: "Eğer hâlâ gülebiliyorsan, intihar etme; gülemiyorsan, o zaman tamam." Biri bana danışırsa söyleyebileceğim son söz bu. Gülebildiğiniz müddetçe, ümitsizliğe kapılmak için bin tane sebebiniz de olsa, devam etmek gerekir. Gülmek hayatın tek mazeretidir, hayatın büyük mazereti! Ve söylemem gerekir ki en büyük ümitsizlik anlarında bile gülme gücüm oldu. İnsanların hayvanlar karşısındaki avantajı budur. Gülmek nihilist bir tezahürdür, tıpkı neşenin kasvetli bir hal olabilmesi gibi.</p>
<p class="calibre1">Bkz. ''Tares", la Delirante içinde,der. Fouard El-Etr, no. 8, Yaz 1982, s. 21. (Fr. ç.n.)</p>
<p class="calibre1"><a id="bookmark3"></a><span class="calibre2">İlahiyatçılık taslayacak kadar mizah yoksunu değilim</span></p>
<p class="calibre1">Gerd Bergfleth ile’ yaptığı ve Almancada ilk kez "Ein Gesprach - Geführt von Gerd Bergfleth” başlığıyla yayımlanan söyleşi. © Konkursbuchverlag Claudia Gehrke 1985, Tübingen. l 987’de Ire des Vents yayınevi tarafından sınırlı sayıda basımı yapılan, daha sonra da 1988'de l'Heme yayınevi tarafından yayımlanan Cioran'ın Fransızca versiyonu. © âditions de l'Heme, 1988.</p>
<p class="calibre1">GERD BERGFLETH:, <span class="calibre3">Sayın Cioran, daha önce Rumencede birçok kitap yayımlamış olduğunuz halde neden Fransızca yazma kararı aldınız?</span> <a id="footnote1"></a><sup class="calibre6"><a href="#bookmark4">1</a></sup><sup class="calibre6"></sup></p>
<p class="calibre1">CIO^RAN: Beni anadilimi bırakmaya iten, durum ve şartlardı. Simo-ne Weil'in dediğine bakarsak, bir mümin için din değiştirmek ne kadar tehlikeli ise, bir yazar için de dil değiştirmek o kadar tehlikelidir. Bu görüşe tam olarak katılmıyorum. Yabancı bir dilde yazmak bir özgürleşmedir. Kendi geçmişinden kurtulmaktır. Bununla birlikte, başlangıçta Fransızcanın bana deli gömleği gibi geldiğini itiraf etmeliyim. Bir Balkanlı'ya, bu dilin katılığından daha ters bir şey yoktur. Bir Slav ve Latin karışımı olan Rumence, zarafetten yoksun olan, ama alabildiğine şiirsel bir dildir; Shakespeare'in ve <span class="calibre3">Kitabı Mukaddesin</span> vurgularına onun kadar açık bir dil bulmak zordur. Orada yazdığım hiçbir şeyde, en ufak bir üslup kaygısı yoktur; her şey tehlikeli bir biçimde kendiliğindendir. Daha sonra Fransızca yazmaya başladığım zaman, yabancı bir dili benimsemenin bir özgürleşme olabildiğinin; ama aynı zamanda bir sınav, hatta bir azap olabildiğinin farkına vardım. Yine de büyüleyici bir azaptı bu.</p>
<p class="calibre1">Şimdi size, dilimden firar etme kararını neden aldığımı anlatacağım. Paris'e 1937'de Bükreş Fransız Enstitüsü'nün bursuyla geldim. Bir tez yapma taahhüdünde bulunmuştum - formalite icabı bir taahhüttü bu. Aslında hiçbir zaman hiçbir ciddi çalışma tasarlamadım; hiçbir anda herhangi bir konuya asılmayı denemedim; ama sürmenaj tehdidi altında olduğumu ima etmekten de asla vazgeçmedim. Bir yıl sonunda bursumun uzatılması için Bükreş'e iki tavsiye mektubu göndermem gerekiyordu. Hiç kimseyi tanımıyordum, çünkü hiçbir derse gitmemiştim. Ne pahasına olursa olsun oraya dönmek istemiyordum. Ne yapmalı? Bir dostumu aradım ve ara sıra görüştüğü Louis Lavelle'e beni takdim etmesini istedim. Yola koyulduk. Saat on bir buçuktu. İyi bir izlenim yaratmak istiyordum ve Fransa'da çok az tanınan filozoflardan söz etmeye koyuldum. Özellikle o zamanki ilahım Georg Simmel ve o dönemde tutkuyla okuduğum bir sürü kitap ve yazar hakkında konuştum. Yarım saat sonunda, yan odada bazı gürültüler işittim: Öğle yemeği vaktiydi. "Sebebi ziyaretiniz?" diye sordu bana. "- Bükreş Fransız Enstitüsü için bir tavsiye mektubu almak istiyordum. - Ama sizi tanımıyorum. - Sizinle yarım saat konuştum. Bazı şeylerden haberdar olduğumun farkına varabilmişsi-nizdir." Bir robot gibi yerinden kalktı. Sonra, göründüğü kadarıyla istemeye istemeye, mektubu yazdı.</p>
<p class="calibre1">İkinci bir tavsiye mektubuna ihtiyacım vardı. Lüksemburg'da Jean Baruzi'yi görmeye gittim. Bu İspanyol mistisizmi uzmanının önünde, alanı üzerine bildiğim her şeyi sayıp döktüm. "Sizi tekrar görmek isterim,” dedi bana. Ama ona acelemin nedenini belirtince, başvurduğum yoldan şaşkına döndü ve açıkça reddetti. Sonunda daha anlayışlı başka bir profesör buldum. Bükreş'teki Fransız Enstitüsü'nün müdürü neyse ki üniversite ortamının önyargılarından azade biriydi. "Tez yapmadı, ama Fransa'yı derinliğine bilen tek burslu öğrenci. Her tarafa gitti; eninde sonunda, zamanını kütüphanelerde geçirmiş olmaktan iyidir," diyordu benim hakkımda. Gerçekten de aylar boyunca bisikletle taşrayı gezmiştim, Katolik ve laik genç yurtlarında yatmıştım. On sene geçti; Rumence bilgimi derinleştirmekten başka bir şey yapmadığım on kısır sene. 1947 Yazında Dieppe yakınında bir köydeydim; kendim de pek inanmadan Mallarme çevirmeye çabalıyordum. Bir gün, içimde bir devrim gerçekleşti: Kapıldığım duygu, bir kopmanın habercisiydi. Derhal anadilimle işimi bitirme karan aldım. "Artık sadece Fransızca yazacaksın," benim için bir düstur haline geldi. Ertesi gün Paris'e döndüm ve ani kararımın gereğini yaparak hemen işe koyuldum. <span class="calibre3">Çürümenin Kitabı'nın</span> ilk versiyonunu çok çabuk bitirdim ve ilk gösterdiğim dostumun kanısı, veya daha ziyade teşhisi, yüreklendirici olmaktan uzaktı. "Yersiz yurtsuz bir hali var. Her şeyi yeni baştan ele almak lazım." Hayal kırıklığına uğramıştım ve öfkeden kuduruyordum. Ama haklı olduğunu da hissediyordum ve tavsiyesine sıkı sıkıya uydum.</p>
<p class="calibre1">Burada başka bir dönemi de zikretmek isterim. Birinci Dünya Savaşı'nda bir kolunu kaybetmiş olan yaşlı bir Basklı tanıyordum. O da benim gibi Quartier Latin'de oturuyordu. Atalarının dili konusunda büyük bir uzmandı. Birkaç makale dışında hayatı boyunca hiçbir şey yapmamıştı - ki bu da beni ona hayran etmişti. Düzeltme manyağıydı, katı bir özleştirmeciydi, dilbilgisi inceliklerine karşı hakiki bir tutkusu vardı. Bu çolağın başka bir özelliği de belden aşağı saplantılarıydı. Gezintileri sırasında, fahişelerin yanına gidiyor ve en olmadık dil incelikleriyle onlara açık saçık sözler söylüyordu. Akşamlan sık sık Montpamasse'a gidiyorduk. Hikâye bileşik zamanı dilek kipinin fanatiğiydi ve kaldırım yosmalarından biri hata yaptığında öyle yüksek bir sesle azarlıyordu ki, etraftan geçenler durup toplaşıyordu. Onu saatler boyunca dinliyordum, söylediği hiçbir şeyi kaçırmıyordum, modası geçmiş harika söz oyunlarını kolluyordum. Dikkat çektiği noktalar, yaptığı imalar incelik doluydu. Kütüphanesi, bilhassa sözel cambazlıklarını ve kibar açık saçıkhklarını takdir ettiği erotik kitaplarla doluydu. Sık sık, incelik dolu müstehcenlikte şu ya da bu deyişi anlayıp anlamadığımı sorardı bana. Tekrarlıyorum, -adlarını vermekten imtina edeceğim- en sevdiği kitapları, buluşları için, uygunsuz söz oyunları ve şık müstehcenlikleri için okuyordu. Bu malûlün üzerimde büyük etkisi oldu. Her ne kadar özleştirmeci batıl inançlarını kısmen reddetsem de, sözcük dağarcığı ve sözdizi-mi üzerine tartışıyordum onunla. Bana şöyle talimat veriyordu: "Eğer doğru dürüst yazmak istemiyorsanız, Balkanlar'daki memleketinize dönün o zaman." <span class="calibre3">Çürümenin Kitabını</span> böylece birçok kez yazdım. Sonunda bunu ona takdim etmeye karar verdim. Sık sık buluştuğumuz o kafelerden birinde, ona bir sayfa kadar bir şey okudum: Neredeyse hemen uyuyakaldı. Her şeye rağmen ona bir borcum var. Kültürü geniş, belagati eşsizdi. Onunla temas içinde Söz'ün sınırsız gücünü anladım. Bununla birlikte, mükemmeliyet ve şeffaflık zoruyla toplum gibi dilin de cılızlaştığı 18. yüzyılın hayranıyım-dır. O yüzyılın kanı çekilmiş ve saf nesriyle çok düşüp kalktım; özellikle de önemsiz yazarlarıyla. Maine Düşesi'nin maiyetinden olan Madam Staal de Launay'in anılan geliyor aklıma. Bir tarihçi bu kitabın bütün Fransız edebiyatınınen iyi yazılmış kitabı olduğunu iddia etmiştir.</p>
<p class="calibre1"><span class="calibre3">Rumence kitaplarınıza dönelim. Bize bu kitaplarla ilgili bir şeyler söyleyebilir misiniz?</span></p>
<p class="calibre1">1934'te çıkan ilk kitabıma baştan aşağı felsefe ağzı bulaşmıştır. Onu kurtaran, çok yüksek ölçüde karanlık özüdür. O sırada uyku uyumaz olmuştum, bütün gecelerim sabahlayarak geçiyordu ve tüm yaşamım sürekli bir bekleyişe dönmüştü. Neredeyse Tübingen kadar güzel bir şehirde yaşıyordum: Transilvanya'daki Sibiu. Geceleyin bir hayalet gibi sokaklarda dolaşıyordum. İçimdeki kanşıklığı haykırma fikri o zaman geldi aklıma. <span class="calibre3">Ümitsizliğin Doruklarında</span> böyle doğdu; bir intihar olduğunda gazetelerin kullandığı can sıkıcı bir başlıktı bu. Böyle bir başlangıçtan sonra çökeceğimden emindim. Size o zamanki durumum hakkında bir fikir vermek için, orantısız ve gülünç bir karşılaştırmaya başvuracağım. <span class="calibre3">Ecce Homo</span> ile, çöküşle başlayan, daha sonra da <span class="calibre3">Tragedyanın Doğuşu</span> ve geri kalan eserlerine geçen bir Nietzsche tahayyül edin. Dolayısıyla neredeyse bir kaçık gibi başladım, daha sonra da gitgide daha normal, hatta fazla normal bir hale geldim. Kitabımda, cinnete ya da tahrike yakın olan cehennemî bir samimiyet vardı. O dönemde bana anlatıldığına göre bir kadın, kocasına yaptığı etki yüzünden bu kitabı ateşe atmıştı. Annem ciddi bir biçimde endişe duyuyordu. Benim için başvurduğu ve kısa bir görüşme yaptığım bir uzman, frengiye yakalandığımdan hemen hemen emindi. Doğu Avrupa'nın o zamanki entelektüel çevrelerinde bu hastalığın büyük bir itiban vardı. Tam o sırada okuduğum, bir Sırp tarafından, bu hastalığa yakalanma şansı olmayanların bütün ümitlerini bırakmaları gerektiğini gösterme niyetiyle yazılmış bir kitap vardı... Teorisini desteklemek için, bu hastalığa yakalanma mutluluğuna nail olmuş çok sayıda şahsiyet zikrediyordu. Bir kan tahlili gerekliydi. Sonuç hayal kınklığı oldu. "Kanınız temiz çıktı," diye haber verdi doktor, muzafferane bir havayla. "Memnun olmuş gibi görünmüyorsunuz," diye ilave etti. "Doğru, memnun değilim," diye cevapladım.</p>
<p class="calibre1">Geleceğim tasarlanamaz bir şey gibi geliyordu bana. Ne yapabileceğimi göremiyordum. Hoşlandığım bir meslek seçmem gerekiyordu, ama düzenli bir işe girmekten aciz hissediyordum kendimi. Yine de bir yıl boyunca Transilvanya'daki Braşov Lisesi'nde felsefe öğretmenliği yaptım. İşte o sırada azizler üzerine kitabımı yazdım; nispeten derin bir dini buhranın sonucuydu. Kitabı götürdüğüm Bük-reşli bir yayıncı okumadan kabul etti. İki ay sonra bunu yayımlamayı reddettiğini haber verdi bana; dizgici tarafından uyarılmıştı ve bir göz attığında dehşete kapılmıştı. "Beni anlayın, zenginim, servetimi Tanrı'nın yardımıyla yaptım ve şimdi siz çıkıp bu tüyler ürpertici küfürlerinizle geliyorsunuz," dedi. İki ay sonra başka bir yerden, "Yazar Yayını" ibaresiyle basıldı. Bu arada, 37 sonunda, Paris için yola koyulmuştum.</p>
<p class="calibre1">Genç bir Ermeni kız dışında dostlarımın hepsi kitabı kötü karşıladı. Eliade şiddetle saldırdı bu kitaba. Annemle babam özellikle rahatsız oldular. Aslına bakılırsa annem inançlı biri değildi, ama yine de papaz karısıydı ve daha da vahimi, şehirdeki Ortodoks Kadınlar Demeği'nin başkanıydı. "Bu kitabı biz hayattayken yayımlamaman gerekirdi. Buradaki herkes bunun bir rezalet olduğunu düşünüyor," diye yazdı bana. Ona bir cevap mektubu yazdım; "Onların hepsine, Balkanlar'da yayımlanan hakikaten dinî ilk kitabı yazdığımı söyle," diye. İşte o sırada anladım ki ben asla müminler soyundan olmayacağım. İmanım yoktu ve hiç olmayacaktı. İşin tuhafı, Avilalı Tereza beni büyülüyordu. Ateşliliği üzerinizde öyle bir güç yaratır ki, öyle bir sihri vardır ki, inanmadığınız halde inandığınızı zannedersiniz. Edith Stein'ın Hıristiyanlığa geçmesi, onun kitaplarından birini tesadüfen okuduktan sonra olmuştur - azizenin cazibesine kapılan her imansızı tehdit eden tehlike.</p>
<p class="calibre1">Şimdi de Paris'teki tecrübelerime döneceğim. Fransa'da ne öğrendim aslında? Her şeyden önce, yemek ve yazmak tam olarak ne anlama geliyorsa onu. Quartier Latin'de kaldığım otelde her sabah, işletmeci adam, karısı ve oğluyla öğle yemeğinin mönüsünü hazırlıyordu. Gözlerime inanamıyordum. Annem böyle bir konuda bizim fikrimizi hiç sormamıştı, oysa bu ailede her gün üç kişilik bir konferans düzenleniyordu. Önceleri misafir beklediklerini zannediyordum. Hata. Yemeklerin sırası, art arda gelişleri, günün en önemli olayı söz konusuymuşçasına bir görüş alışverişi konusu oluyordu - kaldı ki günün en önemli olayı da hakikaten buydu. Yemek yemenin basit bir ihtiyaca tekabül etmediğini; daha derin bir şeye, ne kadar tuhaf gelirse gelsin açlıktan ayrışarak hakiki bir ayin anlamı kazanan bir fiile tekabül ettiğini o sırada keşfettim işte. Dolayısıyla yemek yemenin ne demek olduğunu, bu gündelik alçalmada kayda değer ve eşsiz neler olabileceğini ancak yirmi yedi yaşında öğrendim. Böylelikle de bir hayvan olmaktan çıktım. İyi yemeye duyarsızdım; ama iyi söylemeye ondan da duyarsızdım. Dile getirecek bir şeyim olduğunda kendimi fazla kasmadan yapıyordum bunu. Ama Val£ry'nin ülkesinde, herhangi biriyle sohbet etmek bir tür giriş töreniydi.</p>
<p class="calibre1"><span class="calibre3">Rumencedeki ilk kitaplarınızla Fransızcadaki ilk kitabınız arasında iç bağlar olup olmadığını söyleyebilir misiniz?</span></p>
<p class="calibre1">Aynı hayat görüşünden çıkarlar; aynı oluş duygusundan da diyebiliriz. Bir marjinalin, bir vebalının, hemcinslerine artık hiçbir şeyle bağlı olmayan bir bireyin tepkisini ifade ederler. Bu bakış beni hiç bırakmadı. Değişen şey, bunu tercüme etme tarzım oldu. Yaşla birlikte -yaşlılığın en utanç verici tarafı da budur- fikirlerimizi artık aynı yoğunlukla benimsemeyiz. Gençliğimde, <span class="calibre3">yoğun</span> olmayan şey benim gözümde hiçti. İlk kitabımın bir infilak olması tesadüf değildir. Hiçlik benim içimdeydi, onu başka yerde aramama gerek yoktu. Daha çocukken bunun önsezgisini, dipsiz uçurumlar keşfettiren can sıkıntısı aracılığıyla yaşamıştım. Boşluk ihsasına, zamanın dışına atılmış olma izlenimine kapıldığım ânı tam olarak zikredebilirdim. Bu boşluğu daima hissettim; benim için neredeyse her gün karşılaştığım bir şey haline geldi. Bir tecrübenin sıklığı, bir baş dönmesinin ısrarla dönüp dönüp gelmesi çok önemlidir.</p>
<p class="calibre1">Ecartelement'da <span class="calibre3">şöyle yazıyorsunuz: "Filozoflar öğretmenler için yazar, düşünürler de yazarlar için." Eğer böyleyse, hiç kuşkusuz siz bir düşünürsünüz. Biraz belirginleştirebi/ir misiniz?</span></p>
<p class="calibre1">Almanya'da düşünüre tepeden bakarlar. Buna karşılık filozof itibar görür: Bir sistem inşa etmiştir, okunmaz olma ayrıcalığına sahiptir! Fransa'da yazar tanrıdır; birisi diğeri için yazdığı ölçüde düşünür de öyle. Maalesef son savaştan beri yazarlar ders verecek kadar alçaldılar!</p>
<p class="calibre1"><span class="calibre3">Oysa siz hem düşünür hem yazarsınız; hem de sadece geniş bir anlamda değil, çünkü biraz Nietzsche gibi, üsluba büyük önem veriyorsunuz; ama sizi diğer yazarlardan farklılaştıran hem kışkırtıcı hem büyüleyici, tamamen size özel bir biçimde yapıyorsunuz bunu. ihsasınızdan, haletiruhiyenizden, demin dediğiniz gibi mesela can sıkıntısından yola çıktığınızı, sonra da haletiruhiyeden fikre geçtiğinizi söylemek doğru olur mu sizce?</span></p>
<p class="calibre1">Tam olarak budur. Yazmış olduğum her şey, hallerim, her tür nöbetlerim tarafından dayatılmıştır bana. Bir fikirden yola çıkmam, fikir <span class="calibre3">sonra</span> gelir. Yazmış olduğum her şeyin sebebini ya da bahanesini bulabilirim. Kestirme yollarım, formüllerim, uykusuz gecelerdeki bekleyişlerimin meyveleridir. Geceleyin başka bir insanızdır, tamamen kendimizizdir; aynen son zamanında ıstırap çeken ve köşeye sıkışmış Nietzsche gibi. Bu Nietzsche, aslında her şeyin "çilelerimiz" tarafından kışkırtıldığının kanıtıdır!</p>
<p class="calibre1"><span class="calibre3">Onun durumunda, her tür zayıflığına nesnel bir statü atfetmesi ölçüsünde başka bir yola girilir.</span></p>
<p class="calibre1">Bunu çok iyi yaptı; harikulade biçimde kamufle etti.</p>
<p class="calibre1"><span class="calibre3">Siz tam bunu yapmıyorsunuz.</span></p>
<p class="calibre1">Doğru. Oysa bir yazar kurnazca davranmalıdır; kısacası, düşkünlüklerinin ve saplantılarının kökenini ve arka planını gizlemelidir. Fikirlere gelince, fırsat düştüğünde piyasaya sürdüklerim oluyor...</p>
<p class="calibre1"><span class="calibre3">Ama aslında tamamen öznel düşüncelerden ibaret bunlar.</span></p>
<p class="calibre1">Bir yükten kurtulmak ya da bunu en azından hafifletmek için yazıyorum. Kendimi ifade edememiş olsaydım, çok fazla aşırılığa kalkışırdım. Öznel filozof, hissettiğinden, yaşadığından, kaprislerinden ve karışıklıklarından yola çıkar. Duyduğunuzu nesnelleştirebilirsi-niz, bunu maskeleyebilirsiniz. Niçin yapayım bunu? Yıllar boyunca hissetmiş olduklarım kitaplara dönüştü ve adeta bu kitaplar kendi kendilerini yazdılar.</p>
<p class="calibre1"><span class="calibre3">"Habire yazarı hakkında sorular sormadan okunabilen kitabın vay haline!" diye yazmıştınız. Her ne kadar kendi adınıza konuşmuyor da olsanız, burada ifade ettiğiniz şey bütünüyle ve temelli öznel değil mi?</span></p>
<p class="calibre1">Size dolaylı bircevap vereceğim. Tercihen gizli günlükler, hatıratlar, mektuplar okurum. Yirmi yıl kadar önce, aylar boyunca bir antoloji hazırlamak için çalıştım: "Saint-Simon'dan Tocqueville'e Portre". Belki İtalya'da basılacak. Bugün bile herhangi bir hatırat ilgimi çeker; sıradan bir yazarın çoğu zaman bir dehadan daha büyüleyici bir yaşamı olmuştur. Beni yazan üzerine düşünmeye zorlayan bir eseri tercih ettiğim kesin; katiyetle felsefi bir kitap için böyle bir şey hayal bile edilemez.</p>
<p class="calibre1"><span class="calibre3">Bizzat şairler de yarattıklarının ardına saklanıyorlar. Siz ise aksine açık açık bir "ben" adına konuşuyorsunuz.</span></p>
<p class="calibre1">Hayran olduğum, yok, büyük bir saygı duyduğum Emily Dickinson'ı alalım. Durmadan kendinden bahseder. Nesnel şair diye bir şey yoktur ve olamaz. Her şiirin her yerinde "ben" vardır.</p>
<p class="calibre1"><span class="calibre3">Söz konusu olan lirik bir benlik. Şairlerde adeta kendi bilinçleri yerine kendini ifade eden bir bilinç var; oysa siz, yazar olarak konuşuyorsunuz.</span></p>
<p class="calibre1">Bu yanlış. Eğer yazar olarak konuşsaydım, yazdıklarımdan söz ederdim. Durum bu değil. Benim bahsettiklerim, az ya da çok gündelik öfkelenmelerim ve hayretlerim; bir hizmetçi kızın bile anlayabileceği şeyler. Bir yazar bozuntusu gibi davranmam gülünç olur.</p>
<p class="calibre1"><span class="calibre3">Demin söylemek istediğim, öznelliğinizde iblisane bir şeyler olduğuydu; zira benliğinizi yutuyor bu. Kendinizi Hamlet'le ya da Mac-beth'le mukayese ettiğinizde ortaya çıkan mutlak bir öznellik bu. Macbeth'in kardeşiniz,</span> alter ego'<span class="calibre3">nuz<a id="footnote2"></a><sup class="calibre6"><a href="#bookmark5">2</a></sup></span> <span class="calibre3">olduğunu söylüyorsunuz.</span></p>
<p class="calibre1">Evet, kendimi Macbeth'le mukayese ediyorum, hiç kimseyi öldürmemiş olmama rağmen. Ama içsel olarak, onun yaşadığını yaşadım ve onun söylediklerini söyleyebilirdim. Megalomani nöbetlerimde onu intihalle suçluyorum.</p>
<p class="calibre1"><span class="calibre3">Gerçek bir kışkırtma bu. Burada kendinizi Macbeth olarak takdim ediyorsunuz.</span></p>
<p class="calibre1">Tamamen.</p>
<p class="calibre1"><span class="calibre3">Gerçek bir Macbeth karşısında bütün salon kaçardı.</span></p>
<p class="calibre1">Şeyleri fazla kelimesi kelimesine almak olur bu. Biraz nüans katmak gerekir. Macbeth'i düşündüğüm zaman kendimi onunla özdeşleştiriyorum; onu düşünmediğim zaman bile kardeşim olarak kalıyor. Söyledikleri elbette cinayetine bağlıdır, fakat aynı zamanda daha uzağa ve daha derine gider. Macbeth de tıpkı Hamlet gibi bir düşünürdür. Ölçü noksanlığını delicesine sevdiğim Shakespeare'i anlıyorum.</p>
<p class="calibre1"><span class="calibre3">Oysa Shakespeare sadece bir yazar; her ne kadar kuşkusuz en büyüğü de olsa.</span></p>
<p class="calibre1">Braşov'da öğretmen olduğum ve azizler üzerine kitabımı yazdığım zaman, aniden artık sadece Shakespeare'le konuşma karan aldım. Açık ve net, azıcık da çılgınca bir karardı bu. Ama aynen böyle oldu. Bu şehirde çok hoş bir kahvehane vardı, Viyana kahveleri tarzında. Her gün öğle yemeğinden sonra oraya gidiyordum. Bu karan bir kez aldıktan sonra, her zamanki yerime oturmuştum. Tam bu anda meslektaşlarımdan biri geldi, jimnastik öğretmeni. "Masanıza oturabilir miyim?" diye sordu. "-Siz de kimsiniz? Shakespeare misiniz? -O olmadığımı siz de iyi biliyorsunuz. -Nasıl? Shakespeare değil misiniz? Öyleyse çekin gidin buradan!" Hiddetten çılgına dönerek çekti gitti ve herkese benim delirmiş olduğumu anlattı. Macbeth'e dönersek, söylenmesinin benim üzerime düştüğüne bütün içtenliğimle kani olduğum şeyleri söylemiş olmasından ötürü onu hiç affetmeyeceğim.</p>
<p class="calibre1"><span class="calibre3">Burada artık haddinizi aşıyorsunuz.</span></p>
<p class="calibre1">Sakin olun. Göründüğümden çok daha mütevazıyım.</p>
<p class="calibre1"><span class="calibre3">Size şimdi sormak istediğim soru, eserlerinizin temel bir veçhesi olan kuşkuculukla ilgili. O kadar kökten bir kuşkuculuk ki bu, kendine karşı çalışıyor ve her tür sistemin altını oyuyor. Dili bile kökten bir biçimde şüphe konusu ediyorsunuz. <sup class="calibre6">i</sup>şte sorum: fade biçimi olarak aforizmayı seçmenizdeki belirleyici etken kuşkuculuk değil mi?</span></p>
<p class="calibre1">Gerçeği söylemek gerekirse kuşkuculukla aramın nasıl olduğunu artık pek iyi bilemiyorum; düşünmüş olduğum her şeyin merkezinde olmasına rağmen. Muhakkak olan şu ki, bir sürü durumda benim için en etkili müsekkin rolü oynadı. Kendimi şüphenin eline zevkle bıraktım, ki fikirleriyle kendisi arasında bir mesafe bırakma kaygısı taşıyan kuşkucunun yaptığı tam bu değildir. Sevdiğim kuşkucu türünü Pascal temsil eder; inanma ısrarındaki, içsel parçalanmayla neredeyse eşanlamlı olan imanına ümitsizlik içinde sanlan kuşkucu.</p>
<p class="calibre1"><span class="calibre3">Aynı zamanda kuşkuculukla mistisizm arasında da bir yakınlık kuruyorsunuz. Kuşkuculuk, boşluk tecrübesine yol açtığı ölçüde mistiğin olumsuz biçimi olamaz mı?</span></p>
<p class="calibre1">Mistiklerin yaşanılan okunduğu zaman, hepsinin bir şüphe döneminden geçtiği fark edilir; en uç noktasına vardırıldığında uçuruma komşu olan ve kendi aşırılığıyla kendini yok eden bir şüphe. Ancak o zaman kuşkuculuğun dışına sıçrama gerçekten vuku bulur. Burada azizlerle mistikler arasında bir ayrım yapılması gerekir. Azizlerin olumlu bir tarafı vardır; eylemek isterler, başkaları için kendilerini parçalarlar. Bunun zıddındaki mistik ise tamamen hareketsiz, saplantılı biri, bencilin teki olabilir. Onun için en büyük sınav; feragat, kuraklık, içindeki çöl, yani vecdin eksiksizliğini bulma imkânsızlığı ihsasıdır.</p>
<p class="calibre1"><span class="calibre3">Mistiğin boşluğu hiçliğe çıkar, ama her şey olan bir hiçliğe. Bunu siz de böyle mi görüyorsunuz?</span></p>
<p class="calibre1">Daima Tanrı'dan <span class="calibre3">sonra</span> ya da daha ziyade O'nun <span class="calibre3">üzerinde</span> yer alanın büyüsüne maruz kaldım.</p>
<p class="calibre1"><span class="calibre3">Kuşkucu, herkesin onun peşinden gitmesini temenni eder mi? Başka bir deyişle. okur için mi yoksa daha ziyade kendiniz için mi yazarsınız?</span></p>
<p class="calibre1">Başkaları için yazmadığım kesin. Ancak kendimize, arada sırada da tanımadığımız kişilere hitap etmemiz gerekirdi. Bir tiyatro piyesi bile, sahicilik iddiasında bulunuyorsa, seyircileri hesaba katmamalıdır.</p>
<p class="calibre1"><span class="calibre3">Size göre bir kitap, bir "intihar tehiri"dir. Demek oluyor ki edebiyat bir nevi yedek; kendini öldürmek yerine yazmak. Ölüm arzusuyla ölümün arasına giriyor, nihai çözümü daima ileriye atıyor, ama ber-tarafetmeden. Yazının size bir yardımı oldu mu?</span></p>
<p class="calibre1">Eczanelerin müdavimi değilseniz, yazmak büyük şifa kaynağıdır; yazmak, kendi kendini tedavi etmektir. Size bir tavsiyede bulunayım: Birini özellikle ortadan kaldınnak istemeden ondan nefret ediyorsanız, yüz kere ismini yazın ve her seferinde yanına "seni öldüreceğim," diye ilave edin. Yarım saat sonunda yatışırsınız. Dile getirmek kendini kurtarmaktır; sadece saçma sapan şeyler çiziktirilse bile, hiçbir yeteneğimiz olmasa bile. Tımarhanelerde her hastaya karalayacak tonlarca kâğıt verilmelidir. Tedavi usulü olarak ifade. İntihar fikri de aynı meziyete sahiptir. "İstediğim zaman kendimi öldürebilirim," dendiği zaman yaşam bir kâbus olmaktan çıkar. Elimizde böyle bir çare bulunduğunda gerçekten de her şeye tahammül edilebilir.</p>
<p class="calibre1"><span class="calibre3"><sup class="calibre6">Ö</sup>lüm sizin için bir mutlak mıdır?</span></p>
<p class="calibre1">Gençliğimde beni hiç bırakmıyordu; gecelerimin ve gündüzlerimin merkezindeydi; kendi kendini haklı çıkaran, en yüksek derecede meşru ve halbuki marazi mevcudiyet. Tuhaf şey: Yaşla birlikte, insan bunu gitgide daha az düşünüyor. Kısa süre önce eski bir dostumdan hayatın artık kendisi için hiçbir şey ifade etmediğini yazdığı bir mektup aldım. Ona şu cevabı verdim: "Eğer bir tavsiye istiyorsan, al sana tavsiye: Ancak artık gülemediğin zaman kendini öldürmelisin. Fakat gülebildiğin müddetçe, daha bekleyebilirsin. Gülmek bir zaferdir; yaşam ve ölüm karşısında tek hakiki zaferdir." İkisi de aşağılık bir gösteri sunarlar. Yaratılış, ne biçim bir zırvalık!</p>
<p class="calibre1"><span class="calibre3">Uygarlığın gerilemesini ve tarihin sonunu nasıl tasarlıyorsunuz?</span></p>
<p class="calibre1">İnsan bir maceracı olduğuna göre, sonu ancak kötü olabilir. Alınya-zısı Tekvin'de açık bir biçimde tanımlanmıştır. Düşüş'ün hakikati, ilk zamanlardaki o kesinlik, bizim de hakikatimiz ve kesinliğimiz haline gelmiştir.</p>
<p class="calibre1"><span class="calibre3">Son bir soru: Sakın gizli bir ilahiyatçı olmayasınız? Bir felaket ilahiyatçısı, bir irfan</span> (gnose) <span class="calibre3">ilahiyatçısı?</span></p>
<p class="calibre1">İrfanla ilgilendim, bundan doğal bir şey olamaz. Bundan küçük bir kitap çıktı: <span class="calibre3">Le mauvais demiurge</span> ("Kötü Evren Düzenleyicisi"), Almanca çevirisi <span class="calibre3">Die verfehlte Schöpfung</span> ("Rate Yaratılış") hoşuma gidiyor. Yaralıcı'yı ancak kötücül, ya da daha iyisi, her şeyin içine eden biri gibi tahayyül edebiliriz. Bu anlayış, birkaç yüzyıllık bir tutulmadan sonra bugün güçlü bir halde geri dönüyor. Ama ilahiyatçılık taslayacak kadar mizah yoksunu değilim.</p>
<p class="calibre1"><span class="calibre3">Onu demek istemiyordum.</span></p>
<p class="calibre1">Her mezhep sapkınlığı -bu sözcüğü ne çok seviyorum!- coşku vericidir. Fazla uzun sürmüş olan Hıristiyan hegemonyasından sonra, şimdi hiçbir ayakbağına takılmadan, Yaratıcı'ya ve yaratılana içkin olan murdar bir ilke fikrini benimseyebiliriz. Bu fikir, nitelendirile-meyen tarihî oluşu, daha doğrusu düpedüz oluşu daha iyi anlamamıza, özellikle de bununla yüz yüze gelmemize olanak tanır. Böyle bir ilke inancı kuşkusuz mucizevi bir reçete değildir, ama yine de Kötülüğün muzafferane kariyeri üzerine geviş getirip duran herkes için bir sığınak oluşturur.</p><div class="calibre4"><img src="main-2.png" alt="" class="calibre9"/>
<p class="calibre1">Cioran'ın çocukluğunun geçtiği Karpatlar'daki Raşinari köyü</p></div><div class="calibre4"><img src="main-3.png" alt="" class="calibre10"/>
<p class="calibre1">Kayak takımıyla, 1926</p></div><div class="calibre4"><img src="main-4.png" alt="" class="calibre11"/></div>
<p class="calibre1">Monsieur le Prince Sokağı ndaki odasının penceresinden bakarken, 1949. Fotoğraf: Walıer.</p><div class="calibre4"><img src="main-5.png" alt="" class="calibre12"/>
<p class="calibre1">Cioran ailesi, l 930 Oturanlar: Abla Virginia, onun oğlu, baba Emilian ve anne Elvira Ayaktakiler: Virginia'nın eşi Sabin, ağabey Aurel ve Cioran'ın kendisi</p></div><div class="calibre4"><img src="main-6.png" alt="" class="calibre13"/></div>
<p class="calibre1">Hayranı olduğu "esersiz filozof' dostu Petre Tuıea ile Bükreş sokaklarında gezerken, 1937</p><div class="calibre4"><img src="main-7.png" alt="" class="calibre14"/></div>
<p class="calibre1">Ionesco ve Eliade ile Fürstenberg Meydanı'nda, Paris 1984 Fotoğraf: Louis Monier</p><div class="calibre4"><img src="main-8.png" alt="" class="calibre15"/></div>
<p class="calibre1">Cioran, 1982 Fotoğraf: Franziska Rast</p>
<p class="calibre1"><a id="bookmark6"></a><span class="calibre2">İnsanlık macerası bir tevazu noksanlığıyla başlamıştır</span></p>
<p class="calibre1">Esther Seligson'un yaptığı ve Şubat 1985'te Meksika dergisi Vue/fa'da "Cioran de cara a ti mismo” başlığıyla yayımlanan söyleşi. fcpanyolcadan Fran-sızcaya çeviren Gabriel Iaculli.</p>
<p class="calibre1">ESTHER SELIGSON: <span class="calibre3">Bir karamsar olduğunuz söyleniyor.</span></p>
<p class="calibre1">CIORAN: Bu yanlış. Öyle olduğumu sanmıyorum. Abartmıyorum: Dediğim doğru; gerçekliğin berisinde olmam mümkün, ama bunun açıklaması var: Hep depresyon anlarında yazdım; böyle zamanlarda yazmak, keyfimce tasarladığım bir tür tedavi haline geliyor. Dans etme isteği duyduğunuz zaman yazmazsınız. Bununla birlikte yansız bir haldeyken yazabilenler de var; hem sadece profesörler de değil. Genellikle, yazmak yararsızdır; ama hiç kimse başkası için bir şey yapamadığına göre, öyleyse bunu kendimiz için yapabiliriz, "iyileşmek" için, o anlığına da olsa. Yazdığım en kasvetli sayfalara daha sonra gülmüşümdür. Tekrar okunduğunda, yeniden iç karartıcı olurlar, ama benim düzelttiğim üsluptur, düşünce değil. Hakikaten karamsar olsaydım insanlann çoğu beni okumazdı. Beni "rahatlatıcı" bile buluyorlar. Küçük bir hayırseverim ben. Ama getirdiğim deva evrensel değil.</p>
<p class="calibre1">Tarih ve Ütopya<span class="calibre3">'yı yazdığınızdan beri, Rusya ve Avrupa'ya bakışınızda bir değişiklik oldu mu?</span></p>
<p class="calibre1">Esas itibariyle hayır. Rusya beni ilgilendiriyor çünkü edebiyatı en derin edebiyat. Buna karşılık, İngilizlerle karşılaştırılabilecek şairleri yok. Edebiyatın iki dehası var: şiirde Shakespeare ve gönül gözüyle keşifte Dostoyevski. Dostoyevski'nin dinî boyutu hem sayıklamaya hem de bu boyutun en uç sınırına dokunur. Kirilov şahsiyeti aşıl-mamıştır. Dostoyevski patolojik hallerini gönül gözüyle keşfe dönüştürmüştür. İlk bakışta marazi görünebilirdi; aslında sara hastalığını metafizik mertebesine yükseltmiştir. Ben kendimi sara hastalığının yan yolunda kalmış gibi görüyorum. Shakespeare ve Dostoyevski beni derinlemesine etkilediler. Öte yandan, <span class="calibre3">Tarih ve <sup class="calibre6">Ü</sup>topya' </span>nın kökeninde Maria Zembrano vardır; onunla Cafe de Rore'da tanışmıştım. Ustalarından -Ortega gibi- ve ütopyadan konuştuk. O zaman ona bu konuda bir şey yazacağımı söyledim. Ve kitap böyle çıktı. Ütopik edebiyatı okumaya koyuldum. Swift en güzel anti-ütopya-yı yazmıştır; <span class="calibre3">Gulliver</span> başlı başına bir ütopya olmasına rağmen. İnsan ile insanın zıddı olan atlar arasında yaptığı karşılaştırma, bu konuda yapılabilecek tasvirlerin en korkuncudur. Mutlağa dönüştürülen kara mizahtır bu. Ütopyanın ayırıcı niteliği, mükemmeliyet halinin mümkün olduğunu kabul etmektir. Avrupa'nın sonunda Rusya karşısında pes edeceğini düşünüyorum. Bir saldırıyı kastetmiyorum, ama tükenmiş bir Avrupa üzerinde her seferinde daha güçlü olacak baskıları düşünüyorum. Çok uzun zamandır, Rus ilahiyatı okuduğum lise zamanından beridir bu görüşteyim. Babam papazdı ve bağlı olduğu piskoposun Ruslar üzerine Almanca bir kütüphanesi vardı. Ruslar daima dünyayı kurtarmanın kendi üzerlerine düştüğüne inanmışlardır. Hangi biçimde olduğunun pek önemi yoktur; önemli olan, Rusya'ya ulus olarak anlamını veren bu görevi yerine getirme iradesidir. Halbuki artık kendine inancı kalmamış Batı Avrupa ulusları yıpranmışlardır. Tabii tarihî gerçekliklerden söz ediyorum, ideolojik ya da siyasi gerçekliklerden değil. İdeoloji daima yerel bir durum gerektirir, oysa tarihî bakış açısı daha geniştir. Siyasi formül ise doğrudan bir duruma verilen cevaptır.</p>
<p class="calibre1"><span class="calibre3">Tarihin sonunu hâlâ bir kıyamet gibi mi değerlendiriyorsunuz?</span></p>
<p class="calibre1">Hayır. İnsanın sonunun umutsuz olduğuna inanıyorum, ama ne olacağını söyleyemem. Birçok şey mümkün. Evet, alınyazısının trajik olduğuna inanıyorum. Atom bombasından söz etmek bayağılıktır, ama bu bir gerçek. Felaket bütünsel olmayacak. Daha kesin konuşursam: Avrupa, ABD ve Rusya ortadan kalkacaklar. Bunlar tarihi yapmış olan uluslar. Atom kıyameti bir kapıcı fikri haline geldi: Kuşkusuz gerçeğe yakın ve temeli var gibi olsa da, ilginç değil. İnsanın bütün bu "kazalar" dışındaki alınyazısıdır ilginç olan. Tabiat itibariyle maceracı olduğuna göre, eceli yatakta gelmeyecektir. Eğer her şey yolunda giderse, yozlaşmış, iktidarsız, kendi kendinin karikatürü, yozlaşmış bir hayvan gibi olacaktır sonunda. Tarihin hızlandırılmış ritmine bakıldığında, kendini sonsuza kadar yenileyemez; ama daha birkaç yüzyıl bir afetzede gibi tutunabilir. İnsanın yaptığı her şey ona karşı dönmektedir: Ahnyazısı ve tarihin trajik kanunu budur. Her şeyin bedeli ödenir; iyiliğin de kötülüğün de. İnsanın ahnyazısı tarihteki en büyük istihzadır; yozlaşmaktan ibaret bir alınyazısıdır bu. Her şeyin bir erekselliği vardır; hedeflerine yapışmış bir fanatik olan insanın haricinde. Her fanatik de bir tanrı bozuntusudur. Tarihin anlamına inanılmazsa yaşanabilir mi? Hayatın bir anlamı var mıdır? Ne zaman bir cenazeye gitsek, kendimize bu hayatın anlamının ancak ölmek olduğunu söyleyebiliriz. Ve kendinde hedef yoktur. Asıl motor hedef yanılsamasıdır. Yalnız, bu yanılsamayı besleyen kişi saf bir yanılsamanın söz konusu olduğunu bilmez. Bilgi de bunun neden ibaret olduğunu bilmekten ibarettir, bütün artakalan, hayattır (ille de büyük H ile değil)... Neyse, bu benim iyimser bakışım; insan kendini, kendi bulduğu yollarla yok etmezse tabii...</p>
<p class="calibre1"><span class="calibre3">Tek vatanınız olduğunu, bunun da kendinizi ifade ettiğiniz dil olduğunu söylediniz. O zaman kimlik kartınız da yazılarınız oluyor.</span></p>
<p class="calibre1">Epey doğru bu. Simone Weil, <span class="calibre3">Lettre</span> a <span class="calibre3">un religieux'de</span> ("Bir Din Adamına Mektup") "bir yazar için dil değiştirmek, din değiştirmek kadar vahim ve tehlikeli bir şeydir," diyordu. Vatansız statüsünü benimsemiş olan benim için dil bir çıpadır, bir temeldir, bir kesinliktir. Bir milliyet değilsinizdir, bir dilsinizdir. Onun dışında her şey soyut ve gerçekdışı hale gelir. Öyleyse, evet, bir dil bir vatandır ve milliyet-sizleşmişimdir. Bir anlamda, kendimi özgür kıldım, ama bunun da acılı olduğu ortaya çıkıyor. Bir şair için bu bir felaket olurdu.</p>
<p class="calibre1"><span class="calibre3">Paris sizi</span> h/lta <span class="calibre3">öylesine cezbediyor mu?</span></p>
<p class="calibre1">Hayır. Benim için Paris, tapılası bir put gibiydi. Ama bundan bezdim, çünkü yaşlanıyorum; şehir de yaşlanıyor. Büyülenmenin sonu geldi. Eğer bu şehri terk etmiyorsam, burada kırk yıl yaşamış ol-mamdandır. Ama artık bana ilham vermiyor. Chamfort Fransız Dev-rimi'nden önce şöyle yazmıştı: "Paris; beş sakininden dördü kederden ölen ışık şehir, zevk şehri." Hüzünlü bir şehirdir bu. Yıpranmıştır. İçinden çıkamadığım bir cehenneme -ya da kâbusa- dönüştü. Başka yerde yaşayamazdım.</p>
<p class="calibre1"><span class="calibre3">Henri Michaux ile ilişkiniz nasıldı?</span></p>
<p class="calibre1">Onu tanıyalı otuz yıldan fazla oldu. Çok iyi anlaştık ve daima dost kaldık. Saatlerce telefonda konuşurduk ve sürekli görüşürdük. Onda yaşın hiçbir önemi yoktu, çünkü her zaman canlı, kavgacı, eleştirel ve gülünçtü; hayat onu tuhaf bir biçimde esirgemişti. Kendimi ondan yaşlı hissediyordum. Geçen yıllarla üzerimize çöken o burukluk onda yoktu ve bazen onu, iyimserlik suçunu işlerken suçüstü yakalıyordum. Dalgacı ve müstehziydi. Dünyanın dışında olduğu izlenimi veriyordu, ama aslında daima her şeyden haberdardı, özellikle sinemadan. Hayatı bir başarı oldu, çünkü tam olarak ne istiyorsa onu yaptı. Yazdı, derinleştirdi. Bir rate değildi (çoğumuz muayyen bir ölçüde öyleyizdir. Benim için, başarı da tam olarak rate olmaktır; her ne kadar daha iyisini yapmış olabilirdim diye düşünsem de), bunun için de ölümü hiç hazin değil. Kendilerini hayata geçirmemiş olanlara düşkünümdür. İnsanın muhtemel yokoluşuna üzüldüğü için sitem ediyordum ona; onun kadar basiretli ve zeki bir varlığın bu safdil veçhesi şaşırtıyordu beni. Aynı zamanda uyuşturucu konusunu derinleştirmek için bunca uğraşmış olduğu için de sitem ediyordum. Bir yazar konusunu fazla derinleştirmemelidir, yoksa bir bilim adamına benzeme riskiyle karşı karşıya kalır. Yazar telkin etmelidir. Michaux'da bir bilim adamının kafa yapısı vardı; aslında hekim olmak istiyordu, ama kariyerini bıraktı. Benim gözümde, bizzat yetkin insan tipidir o.</p>
<p class="calibre1"><span class="calibre3">İnsan sizi büyülüyor değil mi? Her ne kadar insanlık durumuna karşı çıksanız da. Yoksa tersi mi?</span></p>
<p class="calibre1">Kuşkusuz ki beni ilgilendiren, insanın muğlak veçhesi. İnsanlar beni tiksindiriyor, ama bir insansevmez değilim. Eğer kadirimutlak olsaydım -Tanrı veya Şeytan- insanı tasfiye ederdim. Onun hakkındaki her şey <span class="calibre3">Tekvin'de</span> yazılıdır. İnkâr ettiğinin cazibesine kapılmış ve riski tercih etmiştir, yani tarihi. Başından beri kötü tercih yapmıştır ve bu sürgün olmasa tarih olmazdı. Trajik durumunu kendi seçmiştir... Yok, <span class="calibre3">Tekvirii</span> vahiy gibi benimsemiyorum, ama insanın tasarımı üzerine bir bakış açısı gibi benimsiyorum. Bu kitapları yazmış olanlar sadece düşünmüş -vakitleri vardı- ve tarihin gidişatında insanın, alınyazısının ve durumunun ne olduğunu görmüşlerdir: Bilgiyi, bunun sonucu olarak da faciayı seçmiştir. İnsanlık macerası bir tevazu noksanlığıyla başlamıştır. Tanrı insandan alçakgönüllü olmasını, köşesinde sakin sakin durmasını, hiçbir şeye burnunu sokmamasını istemiştir. Ama insan, her şeye maydanoz olan bir boşboğazdır; iblisa-ne ilkesidir bu ve bu ilke kabullenilmezse tarih anlaşılmaz. İlk günaha Hıristiyan tarzında inanmam, ama bu günah olmadan dünya tarihi anlaşılamaz. İnsan tabiatı daha yumurtadayken çürümüştü. Ve yok, bir mümin gibi konuşmuyorum, ama bu fikir olmaksızın, vuku bulmuş olanı açıklama imkânsızlığı çekiyorum. Benim tutumum mümin olmayan bir ilahiyatçının, tanntanımaz bir ilahiyatçının tutumu.</p>
<p class="calibre1"><span class="calibre3">Size ölümsüzlük sunulsaydı, nasıl bir dünyada yaşayacağınızı tahayyül ederdiniz?</span></p>
<p class="calibre1">Buna cevap veremem; ütopyanın gerçekliğine inansam başka olurdu tabii. Aslında benim için hayatın ilginç tarafı da cevap olmamasında. Elbette, tesadüfen ya da kazaen bazı cevaplar oluyor, ama bunlar <span class="calibre3">başlı başına</span> cevap değil. Benim için kesinlik yok. Ben bir kuşkucuyum...</p>
<p class="calibre1"><a id="bookmark7"></a><span class="calibre2">İntihar </span>fikri <span class="calibre2">sayesinde hayatta kaldım</span></p>
<p class="calibre1">Fritz J. Raddatz'ın yaptığı ve Alman haftalık dergisi <span class="calibre3">Die Zeit'm 4</span> Nisan 1986 tarihli 15. sayısında "Tiefseetaucher des Schreckens" başlığıyla çıkan söyleşi. Almancadan çeviren Jean Launay.</p>
<p class="calibre1">FRITZ J. RADDATZ: <span class="calibre3">İlk olarak tarih anlayışınızdan söz etmek isterdim. Yazdıklarınız arasında, alıntı yapılabilecek ve birbiriyle çelişik görünen birçok formül var: Kötülük tarihi olarak dünya tarihi, ya da: "Tarihe olan tutkum, felaketlere düşkünlüğümden gelir", ya da: "Tarih, bir deliler tarihidir". Aynı zamanda Susan Sontag sizin tarih tasavvurunuzu Nietzsche'ninkine yaklaştırıyor. Doğru mu bu?</span></p>
<p class="calibre1">CIORAN: Hayır. Nietzsche ile benim aramda, tabir caizse bir mizaç benzerliği var: O da ben de uyku uyuyamayanlardanız. Bu bir suç ortaklığı yaratıyor. Ama benim tarih anlayışım, biraz önce alıntıladığınız formüllerde bulunuyor. Benim konumum, duygum bu.</p>
<p class="calibre1"><span class="calibre3">Nietzsche’ye dönelim. Susan Sontag diyor ki: Nietzsche tarih düşüncesini yanlış olduğu için reddetmez, aksine onu doğru olduğu için reddetmek gerektiğini düşünür. Sizin anlayışınızın da bu olduğunu söylüyor Sontag. Ama göründüğü kadarıyla farklı galiba.</span></p>
<p class="calibre1">Farklı. Benim konumumun kökeninde kadercilik felsefesi var. Temel savım, insanın güçsüzlüğüdür. İnsan tarihin sadece nesnesidir, öznesi değil. Tarihten nefret ediyorum, tarihî süreçten nefret ediyorum.</p>
<p class="calibre1"><span class="calibre3">İlerlemeyi inkâr mı ediyorsunuz?</span></p>
<p class="calibre1">İlerlemeyi inkâr ediyorum. Size anekdottan daha fazla bir şey olan bir anekdot anlatacağım. Burada, evimin fazla uzağında değil, ilerleme üzerine ilk ve en iyi kitap yazıldı. Terör dönemi sırasında Con-dorcet buraya saklanmıştı ve ilerlemenin teorisi olan, ilerleme fikrinin ilk açık ve militan teorisi olan <span class="calibre3"><sup class="calibre6">İ</sup>nsan Zihninin <sup class="calibre6">İ</sup>lerlemesi <sup class="calibre6">Ü</sup>zerine Tarihi Bir Tablo Taslağı'm</span> yazdı; 1794'te oldu bu. Arandığını biliyordu, aile pansiyonundan ayrıldı ve Paris'in bir kenar mahallesine sığındı. Oturduğu bir meyhanede insanlar onu tanıyarak ihbar ettiler - ve intihar etti. Bu kitap iyimserliğin incilidir.</p>
<p class="calibre1"><span class="calibre3">Bu bir anekdot. Ama siz eleştirinizi dile getirmediniz. Her tür tarihi süreç hakikaten ve genel bir biçimde inkâr edilebilir mi? Böyle bir sürecin içindeki ilerleme inkâr edilebilir mi?</span></p>
<p class="calibre1">Bunu inkar edemem. Ama benim için her kazanç aynı zamanda bir kayıptır. Böylelikle de ilerleme kendini iptal eder. İnsan, her ileri adım atışında bir şey yitirir.</p>
<p class="calibre1"><span class="calibre3">Bir örnek verir misiniz?</span></p>
<p class="calibre1">Bilimi alın; ilaçları, tıbbi teknikleri, yaşamı uzatma makinalannı. Şöyle diyebilirim: Vaktiyle insanlar kendi ölümleriyle ölüyorlardı; onların alınyazısıydı bu; bakım görmeden ölüyorlardı. Şimdi ilaçlar sayesinde insan sahte bir yaşam sürüyor, yapay biçimde uzatılmış bir yaşam. Artık kendi alınyazısını yaşamıyor.</p>
<p class="calibre1"><span class="calibre3">Ama Sayın Cioran, demin bana radyoskopik tahlil sonuçlarınızın iyi çıktığını söylerken mutlu ve yatışmış bir haliniz vardı. Bunun için Bay Röntgen'in bir gün keşfini yapması gerekmişti. Bu bir ilerleme değil miydi?</span></p>
<p class="calibre1">Evet, ama kendi ölümümle ölsem daha iyi olurdu.</p>
<p class="calibre1"><span class="calibre3">Ama siz de ondan kaçıyorsunuz.</span></p>
<p class="calibre1">Doğru, ben de herkes gibiyim; bu çılgınlık bende de var. Başka türlü yapamıyorum. Metroya da biniyorum. Ötekilerin yaptığı her şeyi yapıyorum.</p>
<p class="calibre1"><span class="calibre3">Kınadığınız uygarlıktan siz de istifade ediyorsunuz. Telefonunuz var, uçağa biniyorsunuz.</span></p>
<p class="calibre1">Bugün düşünüyorum da, geldiğim ufak köyde kalsam ve orada hayvan gütsem çok daha iyi olurmuş. Esasla ilgili şeyleri orada da buradaki kadar anlamış olurdum. Orada hakikate daha yakın olurdum.</p>
<p class="calibre1"><span class="calibre3">Kültürünüzün hakikati görmenizi engellediğini mi düşünüyorsunuz?</span></p>
<p class="calibre1">Hayvanlarla, yalın insanlarla, özellikle de çobanlarla bir arada yaşamak çok daha iyi olurdu. Tamamen ilkel yerlere, mesela İspanya'ya ya da İtalya'ya gittiğimde ve tamamıyla sade insanlarla konuştuğumda, hakikatin bu insanlarda bulunduğu izlenimine kapılıyorum.</p>
<p class="calibre1"><span class="calibre3">Bir marjinal gibi konuşuyorsunuz, "yeşiller" gibi biraz: Tabiata dönüş filan.</span></p>
<p class="calibre1">Esas itibariyle kültür, uygarlık elzem şeyler değil. Tabiatı ve hayatı anlamak için kültürlü olmaya ihtiyacımız yok. Bağışlayın ama bir anekdot daha anlatacağım. Çocukluğumda mezarlığın yakınında bir bahçemiz vardı, mezar kazıcıyla dost olmuştum; ben ufak bir çocuktum, o da elli yaşlarında olmalıydı. Mezarlığa yakın yaşadığım bu ilk yılların üzerimde etkisi olduğuna eminim; bilinçdışı bir biçimde. Ölümle kurulan bu doğrudan ilişki, ben bilincinde olmasam da muhakkak ki büyük ölçüde etkilemiştir beni.</p>
<p class="calibre1"><span class="calibre3">Bu kişisel felsefeden bir felsefe sesine</span> (philosoph^me) <span class="calibre3">varılabilir mi? Sizin yazdıklarınız hususunda kendime sorduğum soru bu. Çok ufak yaştan beri ölümün yakınında yaşamış olmanıza pekâlâ. Ama şu aşağıdaki gibi felsefi bakışları haklı çıkarır mı bu: "Dün, bugün, yarın, uşakların kullanımına yönelik kategorilerdir," ya da "Vardım, varım, olacağım, bu dilbilgisinin alanına girer, varoluşun değil"?</span></p>
<p class="calibre1">Hayattaki büyük sorulann kültürle hiçbir alakalan yoktur. Sade insanlarda çoğu zaman bir filozofta bulunmayacak önseziler vardır. Zira çıkış noktası yaşanmış olandır, teori değil. Bir hayvan bile bir filozoftan derin olabilir, yani hayat hakkında daha derin bir anlam sahibi olabilir demek istiyorum.</p>
<p class="calibre1"><span class="calibre3">Aksini söylemiyorum, ama aklıma başka bir şey geliyor: Düşüncelerinizi ifade ettiğinize göre, kendinizden başkalarına da bir tür yol gösteriyorsunuz. İfade ettiğiniz bu düşünceler sadece sofrada edilen sözler değil, bunları yayımlıyorsunuz. Yayımlamak zaten öğretmektir. Dolayısıyla insanları, tarihin bir felaket olduğunu, ilerleme diye bir şeyin olmadığını düşünmeye yönlendiriyorsunuz. Bu gibi şeyler bu kadar dobra bir biçimde yapılabilir mi gerçekten?</span></p>
<p class="calibre1">Çözüm olduğunu sanmıyorum.</p>
<p class="calibre1"><span class="calibre3">Bir şey yayımlayan her yazarın düşüncesinin bir parçasını oluşturan şeye de inanmıyorsunuz. Yani insan türünün insanileşmesine. Sizin için tahayyül edilemez bir şey mi bu?</span></p>
<p class="calibre1">Hayır, gerçekten tahayyül edilemez bu.Zaman zaman tarihin akışı biraz değiştirilebilir, ama derininde, özünde, hiçbir şey değiştirilemez.</p>
<p class="calibre1"><span class="calibre3"><sup class="calibre6">İ</sup>nsanın tabiatı mı değişmez ve kötü?</span></p>
<p class="calibre1">Kötü değil: Lanetlenmiş. İnsan kötüdür, buna seve seve inanırım, ama neredeyse bir ayrıntı bu. İnsan alınyazısından kurtulamaz.</p>
<p class="calibre1"><span class="calibre3"><sup class="calibre6">İ</sup>nsanın ve tarihin bu kadar iç karartıcı sunuluşu karşısında, içimden size şunu sormak geliyor: Peki niçin yayımlıyorsunuz? Ne yapmak için? Kim için?</span></p>
<p class="calibre1">Bu itirazı getirmekte katiyetle haklısınız. Tasvir ettiğim şeyin bir örneğiyim. Bir istisna değilim, aksine. Çelişkilerle doluyum. Bilgelik yeteneğinden mahrumum, halbuki büyük bir bilgelik arzum var.</p>
<p class="calibre1"><span class="calibre3">Ama bir kere şöyle demiştiniz: "Bilge olan kişi, üretmez." Bilge olmamak üretmenin kaynağıdır.</span></p>
<p class="calibre1">Mutlak bir biçimde düşündüğüm budur. Ama kimse beni izlemek zorunda değil.</p>
<p class="calibre1"><span class="calibre3">Kimse sizi izlememeli mi?</span></p>
<p class="calibre1">Eğer izlerse, başına geleni hak etmiştir. Bütün yazdıklarım, hallerdir; ruhun ya da zihnin halleridir, eğer böyle denebilirse. Her halükârda bunları kendimi bir şeyden kurtarmak için yazdım. Dolayısıyla bütün yazdıklarımı bir teori gibi görmüyorum, kendi kullanımıma yönelik gerçek bir tedavi gibi görüyorum. Kitaplarımdaki tarafgirlik, ancak muayyen bir halde olduğum zaman yazabilmemden gelir. Kendime vurmak yerine yazıyorum...</p>
<p class="calibre1">... <span class="calibre3">kelle uçurmak yerine.</span></p>
<p class="calibre1">Benim için inanılmaz bir yatışma bu. Sanıyorum ki eğer yazmasay-dım, işler benim için iyice sarpa sarabilirdi.</p>
<p class="calibre1"><span class="calibre3">Evet, ama yazmak ve yayımlamak tamamen aynı şey değil. Tedavim yazmak, diyorsunuz. Ama peki neden yayımlıyorsunuz? Yine de diğer insanları etkilemek için.</span></p>
<p class="calibre1">Hayır, yayımlamak son derece kurtarıcıdır. Bir özgürleşmedir, tıpkı birine tokat atmak gibi. Yazmış olduğunuz bir şeyi yayımladığınız zaman, sizin dışınızdadır, artık size ait değildir.</p>
<p class="calibre1"><span class="calibre3">Yazılarınızın aforizmaya çok yatkın özelliği buna bağlı olabilir mi?</span></p>
<p class="calibre1">Tamamen, tamamen doğru bu. Yazdığım bütün aforizmalar. ..</p>
<p class="calibre1"><span class="calibre3">Küçük haplar mı?</span></p>
<p class="calibre1">Çok iyi söylediniz, kendi kendime edindiğim ve etki eden haplar bunlar.</p>
<p class="calibre1"><span class="calibre3">Ama bu haplarla başkalarını da zehirliyorsunuz. Mesela beni. Bundan bahsetmeme izin verirseniz: Söyleşimizi hazırlamak için Alman-cada bulunan bütün yazılarınızı bir kez daha okuduğumda, adeta içime damla damla bir zehir akıyor gibiydi: Kâh eğlendiriyor kâh rahatsız ediyordu bu beni. Kendi kendime, "Haklı, eninde sonunda hiçbir şeyin anlamı yok, " diyordum.</span></p>
<p class="calibre1">Muhakkak doğru bu!</p>
<p class="calibre1"><span class="calibre3">Doğal olarak kitaplarınız için değil, genel olarak diyorum: Dünyada hiçbir şeyin anlamı yok.</span></p>
<p class="calibre1">Hiçbir şeyin anlamı olmadığına gerçekten inanıyorum.</p>
<p class="calibre1"><span class="calibre3"><sup class="calibre6">İ</sup>çinizde bir yerlerde gizlenen küçük bir terörist var.</span></p>
<p class="calibre1">Yok, hayatım boyunca çok mektup aldım. İnsanlar bir özgürleşme hissettiler. Bu kitapları yayımlarken korkuyordum, çünkü zarar vereceğimi düşünüyordum. Bunun tam tersi oldu.</p>
<p class="calibre1"><span class="calibre3"><sup class="calibre6">İ</sup>ntihar etmiş olanların size teşekkür edecek durumda olmadıklarını da belirtmek lazım.</span></p>
<p class="calibre1">Durum hiç böyle değil.</p>
<p class="calibre1"><span class="calibre3">Ama eğer biri çıkıp da hayat hakkında, benzer birçok cümlenizden birini alırsam, "maddenin zevksizliği" derse, ya da bir çocuğun döllenmesi işini "hırıltıların eşlik ettiği gülünç bir jimnastik" diye tarif ederse, ya da "Artık yüzüm kızarmadan 'ben şuyum' diyemiyorum," derse, ötekilerin zihnine kelimenin etkin anlamıyla yılgınlık zehrini zerk etmiş olur. Eğer hakikaten, artık yüzünüz kızarmadan "ben şuyum" diyemiyorsanız, o zaman ne kadar kaba görünse bile size sormalıyım: Öyleyse neden varsınız?</span></p>
<p class="calibre1">Bu şeyler hakiki bir ümitsizlik ânında yazıldılar. Ama bu kelimeyi sevmiyorum.</p>
<p class="calibre1"><span class="calibre3">Fazla mı kaygan?</span></p>
<p class="calibre1">Yazdığım her şey aklıma gece geldi. Gecenin özelliği nedir? Her şeyin varoluşu durmuştur. Artık sadece siz, sessizlik ve hiçlik vardır. Katiyetle hiçbir şey düşünülmez, ancak Tanrı'nın olabileceği gibi yalnız olunur. Ve mümin olmamama rağmen -belki de hiçbir şeye inanmıyorum- bu mutlak yalnızlık bir muhatap ister; ve Tanrı'dan söz ettiğim zaman, ancak gecenin ortasında bir muhatap gibidir bu.</p>
<p class="calibre1"><span class="calibre3">Ama sizin işaret ettiğiniz, genellikle dinlerin tasvir ettiği Tanrı değil.</span></p>
<p class="calibre1">Hayır, en son sınır. İhtiyaç duyduğumuz geçici bir muhatap. Tanrı h^±ındaki fikrim bu. Oysa gecenin ortasında şu veya bu formülün tehlikeli olup olmadığını sormayız. Zira hiçbir şey yoktur. Ne gelecek ne de ertesi gün vardır. İnsanları etkilemek, onlar üzerinde nüfuz kurmak düşünülmez; gecenin ortasında nüfuz söz konusu değildir. Tarih yoktur, her şey durmuştur. Formülleştirme de zamanın elinden kurtulur; tarihin elinden kurtulur; tarihin ötesindedir.</p>
<p class="calibre1"><span class="calibre3">Ama yine de gündüz vakti yazmaya devam ediyorsunuz değil mi? Ve o anda yazmış olduklarınızı okuyor musunuz?</span></p>
<p class="calibre1">Evet, ama genellikle bütün bunlar gece formülleşiyor. Gerçekten de başka bir şey bu. "Dünyaya bakışım" değil, bütünüyle başka bir eğilim bu: Yazarken kendime bunun bir etkisi olup olmadığını, tehlikeli olup olmadığını sormuyorum; mutlak bir bakış açısı bu. Uykusuzluğun ne olduğunu biraz biliyorsunuzdur; başka bir insansınızdır, hatta bir insan bile değilsinizdir, bir yaratık bile değilsinizdir, her şey durmuştur ve anlam sözcüğünün katiyetle bir anlamı yoktur, artık bu soru sorulmaz bile.</p>
<p class="calibre1"><span class="calibre3">Sadece, "ben şuyum" demenin gecenin ortasında bile hâlâ bir anlamı vardır, zira gecenin ortasında bile, yalnızlığın karanlığı içinde, gerileyen bu sınırla, Tanrı'yla, doğal olarak ne</span> olduğunuzu <span class="calibre3">bilirsi-niz,fıziksel olarak</span> olduğunuzu <span class="calibre3">bilirsiniz. Eğer o sırada da "Artık yüzüm kızarmadan 'ben şuyum' diyemiyorum," diyorsanız, kendinizden nefret ediyorsunuz o zaman. Sizde kendinize karşı bir nefret mi var?</span></p>
<p class="calibre1">Elbette. Yazdığım her şeye az ya da çok daima bu nefret duygusunun karıştığı açık. Bu nefret duygusunun nereden geldiğini bilmiyorum. Birçok sebebi olabilir; bunun sonuçlarına katlanmayı kabulleneme-miş de olabilirim; mümkündür.</p>
<p class="calibre1"><span class="calibre3"><sup class="calibre6">İ</sup>ntihardan mı söz ediyorsunuz?</span></p>
<p class="calibre1">Evet.</p>
<p class="calibre1"><span class="calibre3">Bir kere şöyle yazmıştınız: "Bütün kitaplarım başarısız intiharlardır." </span>Evet.</p>
<p class="calibre1"><span class="calibre3">Ama birisi intihar, nefret ve kendinden tiksinme sınırına bu kadar yakın yaşadığında, ne kadar yakışıksız da olsa bir sorunun sorulması mümkün: Neden Cioran kendini öldürmedi?</span></p>
<p class="calibre1">Bunun cevabı <span class="calibre3">Burukluk</span> adlı kitabımda bulunuyor: İntihar fikri olmasa, kendimi çoktan öldürmüş olurdum. Konumumun anahtarı burada.</p>
<p class="calibre1"><span class="calibre3">Yani gerçekliği, intiharın mümkün gerçekliğini hesaba katmıyorsunuz. Bunu düşündüğünüz ölçüde, bir gerçeklik olarak ortadan yok oluyor.</span></p>
<p class="calibre1">Evet. Mesele de bu. Gençliğimden bugüne kadar her gün bu fikirle, intihar fikriyle yaşadım. Daha sonra da, şimdiye kadar, ama belki de aynı yoğunlukla değil. Ve eğer hâlâ hayattaysam, bu fikir sayesindedir. Hayata ancak bu fikir sayesinde tahammül edebildim, benim des-teğimdi: "Hayatın senin elinde, istediğin zaman kendini öldürebilirsin"; bütün çılgınlıklarıma, bütün aşırılıklarıma da böyle katlanabildim. Ve yavaş yavaş bu fikir bir Hıristiyan için Tanrı ne ise benim için o hale geldi, bir destek; hayatta sabit bir noktam var.</p>
<p class="calibre1"><span class="calibre3">Hayattaki sabit noktanız intihar mı?</span></p>
<p class="calibre1">Evet, bütün ömrüm boyunca bana eşlik etti, hem de başarıyla. <span class="calibre3">Gördüğümüz gibi.</span></p>
<p class="calibre1">Tersten bir din bu, bir nevi yolundan saptırılmış din.</p>
<p class="calibre1"><span class="calibre3">Aynı zamanda bir ritüelleştirme de. Şimdiye kadar yazdığınız her şey gösteriyor ki, düşünme ve yazma çabalarınız eninde sonunda bir suikast ritüeli.</span></p>
<p class="calibre1">Evet, bu çok doğru.</p>
<p class="calibre1"><span class="calibre3">Şimdi itirazım, ya da sorum şu: Eğer şeyler böyle ise, sizin eserinizin zayıf noktasının da bu olduğu söylenemez mi? Gerçekliği yazı yoluyla bertaraf etmeniz; tıpkı yazarak ve düşünerek intihardan kaçındığınız gibi, gerçekliği de yazı yoluyla, yazıyla reddetmeniz.</span></p>
<p class="calibre1">Bunun basit bir nedeni var, o da etkin biri olmamam. Öyle olsaydım intihar ederdim. Edilgen biriyim, müdahale etmekten acizim, aynı zamanda sorumsuzum da, her tür sorumluluk biçiminden korkarım. Sorumluluk fikri bile beni hasta eder.</p>
<p class="calibre1"><span class="calibre3">Bu arada belki de bunun için irrasyonalizmin bir nevi sözcüsü haline geldiniz.</span></p>
<p class="calibre1">İrrasyonalizmin Almanya'da buradakinden bambaşka bir karakteri var.</p>
<p class="calibre1"><span class="calibre3">Acaba Alman şair Gottfried Benn'i biliyor musunuz?</span></p>
<p class="calibre1">Benn'i dört ya da beş yıl önce keşfettim. Ama benim üzerimde hiçbir etkisi olmamıştır, zira önceden bilmiyordum onu.</p>
<p class="calibre1"><span class="calibre3">Ama ona çok yakın bulmuyor musunuz kendinizi?</span></p>
<p class="calibre1">Belki, kısmen.</p>
<p class="calibre1"><span class="calibre3">Olağanüstü bir biçimde yakın. Sözlerinizin çoğu - "Aslında bir taş olmak isterdim", "Bir hayvan olsaydım", "Hayvanların yanında bitli ve neşeli kalsak ne olurdu sanki"- Benn'in mısraları gibi okunuyor; onun o ünlü "Atalarımızın ataları olabilseydik keşke. Bataklıkların ılıklığında bir kil yığını"nı hatırlatıyor.</span></p>
<p class="calibre1">Katiyetle doğru bu.</p>
<p class="calibre1"><span class="calibre3">Benn'den söz etmemin nedeni irrasyonalizme gelmemiz,</span> irratio'ya. <span class="calibre3">Gottfried Benn de matio'nun sözcülerinden biri oldu ve bu nerede bitti? Şimdi size Cioran'dan bir cümle okuyorum: "Zaten vuku bulmuş olan bir ilk cennete puta tapar gibi tapılması, gerici düşüncenin, ya da tercih edilirse muhafazakâr düşüncenin özel belirtisidir." Durağana tapması ve tarihi reddetmesi Benn'ifaşizmin kıyısına götürdü. Peki ya Cioran'daki aynı cümleler? Bunlar da dosdoğru gerici tutumlara götürmezler mi?</span></p>
<p class="calibre1">Duruma bağlı. Ama biliyor musunuz, benim için köken gibi, tarihöncesi ya da tarih olmayan gibi kavramlar başka bir düzeydedirler. Gericilik mi? Belki. Ama bence, tutumuma siyasiden ziyade felsefi bir açıklama bulmanız daha doğru olur.</p>
<p class="calibre1"><span class="calibre3">Ama tarih içinde yaşadığımız da bir vakıa, siz bu fikri reddetseniz bile. Stalin tarihtir, Hitler tarihtir. Yine Cioran'dan bir cümle okuyorum: "Barbarlık özlemi her uygarlığın son sözüdür." Sizde de bu barbarlık özleminden bir parça var. O ilk balçığın özleminden bir parça. Sarkıtların ve mağaraların ...</span></p>
<p class="calibre1">Tamamen doğru bu, buna itiraz etmem. Kendimi siyasetin üzerinde konumlandırmıyorum, burada haklısınız. Ama çok daha derin, siyasetin ötesinde, tabiatımda var bu; gençliğimden beri bu yadsıma eğilimi, hayır deme eğilimi, hayır demekten zevk alış vardı bende.</p>
<p class="calibre1"><span class="calibre3">Bilinçli yaşamınız sadece yadsıma yoluyla mı ifadesini buluyor?</span></p>
<p class="calibre1">Çok derinlerimde bu.</p>
<p class="calibre1"><span class="calibre3">Fakat mutlak hayır, pekâlâ kötü bir evete dönüşebilir.</span></p>
<p class="calibre1">Olabilir.</p>
<p class="calibre1"><span class="calibre3">Gençliğinizde Rumen faşizmine yakın olduğunuz doğru mu?</span></p>
<p class="calibre1">Evet. Ama beni ilgilendiren fikirleri değildi, daha ziyade coşkusuy-du. Bu kimselerle benim aramda bir tür bağ kuruyordu bu. Eninde sonunda marazi bir hikâye. Zira kültür ve kavrayış itibariyle onlardan bütünüyle farklıydım.</p>
<p class="calibre1"><span class="calibre3">Çok önemli ve nihai bir nokta: yadsıma, yazı yoluyla gerçekliğin tasfiyesi, koyu bir</span> irratio <span class="calibre3">eğilimi ve nihayet bunca korkunç düşüşler... Burada mantıksal bir devamlılık var mı?</span></p>
<p class="calibre1">Hiç yok, zira aynı zamanda bir papaz çocuğu olan ben, Bükreş'teki Dünya Yahudiler Kongresi'nin bütün oturumlarına katıldım; tek Yahudi olmayan bendim. Ve bundan büyülendim. Bu da tabiatımın öteki veçhesi.</p>
<p class="calibre1"><span class="calibre3">Aydınlanmacılar'ın bir rakibi misiniz?</span></p>
<p class="calibre1">Aydınlanma Yüzyılı'nı Fransa'da yıllar boyunca araştırdım. Bu beni çekiyordu çünkü bu da benim için aşın bir şeydi. Sanırım böyle söylemek gerekir. Aşın olan her şey beni daima büyülemiştir. Mesela Marksizm beni hiçbir zaman çekmemiştir. Çünkü fazla sistematiktir, fazla ciddi, katı ve dogmatiktir ve çok az bireyseldir. Marksizm'de fantezi yoktur, teorik fantezi yoktur.</p>
<p class="calibre1"><span class="calibre3">Peki faşizm, tam olarak da Nazi faşizmi sizin üzerinizde aynı büyüleyici etkiyi yarattı mı?</span></p>
<p class="calibre1">Hayır.</p>
<p class="calibre1"><span class="calibre3">Naziler üzerine sizden bir cümle: "Oysa istediği kadar kabaca komik olsun, bu çılgınlık Almanların lehine tanıklık etmektedir. Batı'da bir tek onların bazı tazelik ve barbarlık kırıntılarını hâlâ muhafaza ettiğini göstermiyor muydu?" Tazelik ve barbarlık: Sizde olumlu olan iki kavram bunlar. Ve şöyle devam ediyor: "Ve de hâlâ büyük bir maksat ya da muazzam bir çılgınlık yeteneğinde olduklarını."</span></p>
<p class="calibre1">Burada beni ilgilendiren Almanlardır, Naziler değil. Öte yandan tarih bir değer sistemi değildir. Bir Alman olarak şeyleri başka türlü görememeniz muhtemeldir, bunu gayet iyi anlıyorum. Ama benim bakış açım daima siyasi değil estetik olmuştur. Demin fanteziden bahsettim. Benim bakış açım bu, Almanlarınki bu değil. Almanlarda ilke çılgınlığı var, şüphe konusunda yetenekli değiller. Bu felaketi yaşamış olmaları bundandır. Nüanslardan hiç anlamazlar, trajedileri de budur. Demin zikrettiğiniz bölümde biraz kinik bir şey var, ama ben şeyleri, ister soldan olun ister sağdan, sizin kadar ciddiye almıyorum. Tarihte çok mızıkçılık yaptınız.</p>
<p class="calibre1"><span class="calibre3">Tamam, ama salt estetik tutumun da doğal olarak sınırları var; oyunun sınırları var. Sadece bir şey söylemek istiyorum: Daima ve sadece bu şekilde hayır demek bir boşluk yaratmaz mı? Bir beyin boşluğu; boşluğun doğası uyarınca aniden ve kötü bir şekilde doldurulabilecek bir ahlak boşluğu yaratmaz mı ? Sürekli "Kendimi hayır diyerek tanımlarım", "bilincim hayır demekten doğar" diye tekrarlayan kişi, kötü bir evet içinde yolunu şaşırma tehlikesiyle karşı karşıya.</span></p>
<p class="calibre1">Hayır, çünkü gerçekten asla hiçbir şeye inanmadım. Benimle düştüğünüz hata bu. Ne olursa olsun hiçbir şeye asla gerçekten inanmadım. Bu çok önemli. Ciddiye almış olduğum hiçbir şey yok. Tek ciddiye aldığım şey, dünyayla olan çatışmamdır. Artakalanı benim için bir bahanedir ancak.</p>
<p class="calibre1"><span class="calibre3">Peki dünyayla bu çatışma da ne?</span></p>
<p class="calibre1">Çok basit. Varoluş içindeki rahatsızlık; sadece kültür içinde değil, genel olarak varoluş içinde. Temel olgu budur. "Sorumluluk duy-gum"a gelince, bunu sadece gündelik yaşantıda hissediyorum -insanlara karşı insani bir tutumum var- ama yazdığımda değil; o zaman insan benim için adeta düşünülemez bir şey oluyor. O zaman da bir cümlenin, bir aforizmanın muhtemel sonuçlarını dert etmiyorum; her tür ahlak kategorisi nazarında kendimi özgür hissediyorum. İnsan da dahil olmak üzere bütün varlıklara karşı yoğun bir acıma, ma-razi bir acıma hissediyorum ve onu özlemle arayalım diye ortadan yokolması vaktinin gelip de geçtiğini düşünüyorum. Aramızdaki yanlış anlama, sizin geleceğe, genel bir biçimde mümküne inanmanızdan; benim ise bildiğim tek bir şey var: Hepimiz buradayız ve sonsuz yanılsamalarla birbirimize ıstırap veriyoruz.</p>
<p class="calibre1"><span class="calibre3">Hayatınızda bazen sizi cinayetten ayıran sınırı bile aşabileceğiniz duygusuna kapıldınız mı?</span></p>
<p class="calibre1">Eğer şeytan ya da Tanrı olsaydım, sanırım insanlığın hesabını şimdiye kadar görmüş olurdum. Bundan neredeyse eminim. Ama gündelik yaşamda merhamet doluyum. Hayatımda birçok insana moral verdim; savaş sırasında da birçok insan Paris'teki odama sığındı. Ama soyut açıdan bir iblis olabilirdim. Eğer elimde dünyayı yok etme imkanım olsaydı, yapardım bunu.</p>
<p class="calibre1"><span class="calibre3">Ama insanlar belki de yaşamı seviyorlardır. Ve siz onların hepsini yok mu edeceksiniz? Günümüzde bu artık düşünülebilir bir şey, tek bir füze atmak yeterdi. Sayın Cioran füzesini Moskova'ya yollardı, Ruslar misillemede bulunurdu ve iki dakikada dünya çökerdi; iblis işini yapardı.</span></p>
<p class="calibre1">Bunu iblis olarak yapabilirdim, ama birey olarak değil.</p>
<p class="calibre1"><span class="calibre3">Derin sularda seyrediyoruz. Bu dediğiniz epey korkunç. Siz "Yaşamdan nefret ediyorum," ya da "Hayat bir sahtekârlıktır," gibi şeyler hissediyorsunuz diye bütün insanların ölmesi gerekecek. Hangi hakla...</span></p>
<p class="calibre1">Zaman zaman bu duyguya kapılıyorum. Eğer her şeyi yok etme imkânım olsaydı, yapardım bunu. Herkesin hissedebileceği içsel bir şey bu.</p>
<p class="calibre1"><span class="calibre3">Herkes mi? Gerçekten mi? Bense daha ziyade bunu az sayıda insan hisseder derdim.</span></p>
<p class="calibre1">Zannettiğinizden de kötü. İnsanlar derinlemesine bir biçimde potansiyel canilerdir. Kesinlikle böyle bu.</p>
<p class="calibre1"><span class="calibre3">Bu tezleri daha önce Fransa'daki başka yazarlarla tartıştınız mı?</span></p>
<p class="calibre1">Yok, hiç tartışmadım. Fransa'da röportaj yapmıyorum.</p>
<p class="calibre1"><span class="calibre3">Röportajdan değil tartışmadan bahsediyorum. Paris'te kimlerle, hangi yazarlarla ilişkidesiniz?</span></p>
<p class="calibre1">Michaux ile birbirimize çok bağlıydık. Beckett de iyi dostlarım arasındadır.</p>
<p class="calibre1"><span class="calibre3">Beckett ile aranızda muhakkak anlaşmazlık çıkmıyordun</span></p>
<p class="calibre1">Çıkmıyor. Ama Beckett bu kadar genel konularda söyleşi yapmak istemez; ona sadece somut sorular sorulabilir.</p>
<p class="calibre1"><span class="calibre3">Paris'teki edebiyat yaşamına az katılıyorsunuz değil mi?</span></p>
<p class="calibre1">Çok az.</p>
<p class="calibre1"><span class="calibre3">Ya Sartre ve Camus?</span></p>
<p class="calibre1">Savaşın son yılında, 1944'te, her sabah sekizde memur gibi Saint-Germain-des-Pr£s'deki Cafe de Flore'a gidiyordum. Sekizden öğlene kadar, sonra ikiden sekize, sonra da dokuzdan onbire. Çoğu zaman Sartre da orada, bana pek uzak olmayan bir yerde oturuyor olurdu. Ama o sırada hiç tanınmayan biriydim.</p>
<p class="calibre1"><span class="calibre3">Fakat 1944'te Sartre da tanınmıyordu değil mi?</span></p>
<p class="calibre1">Yok, o daha o zamandan tanınıyordu; ama tabii daha sonra olacağı kadar meşhur değildi. Birlikte hiç konuşmadık, onu bu kadar tanıyordum. Camus'yü ise tek bir kere gördüm ve hoşuma gitmedi. İlk kitabım <span class="calibre3">Çürümenin Kitabı'm</span> yayımladığım zaman bana münasebetsiz bir şey söyledi: "Artık gerçekten entelektüel şeylerin alanına girmelisiniz," dedi. Bunu inanılmaz bir küstahlıkta buldum. Camus'de bir taşralı kültürü vardı, sadece Fransız edebiyatını biliyordu. Belki <span class="calibre3">Çürümenin Kitabı</span> iyi bir kitap değildir, ama yine de muayyen bir seviyede olduğu görülür. Üstelik bana sanki bir talebeymişim gibi hitap etmesi. Onu bir daha hiç görmedim.</p>
<p class="calibre1"><span class="calibre3">Celine'i tanıyor muydunuz?</span></p>
<p class="calibre1">Hayır. Ben Celan'la yakındım.</p>
<p class="calibre1"><span class="calibre3">Peki ya Paris'teki diğer Rumen olan lonesco?</span></p>
<p class="calibre1">Onu çok iyi tanıyorum.</p>
<p class="calibre1"><span class="calibre3">Görüştüğünüzde Rumence mi Fransızca mı konuşuyorsunuz?</span></p>
<p class="calibre1">Fransızca. Artık kimseyle Rumence konuşmuyorum. İstemiyorum bunu.</p>
<p class="calibre1"><span class="calibre3">Ama isteseniz konuşabilirsiniz değil mi?</span></p>
<p class="calibre1">Hiç sorunsuz, elbette. Ama Rumence benim için çok tehlikeli, çünkü ilk dilim o. Bir çekiciliği var ve yaşla birlikte yeniden beliriyor. Korkutuyor bu beni. Rüyalarımı Fransızca görüyorum, ama eğer ileride Rumence rüya görmeye başlarsam, Fransızca yazarlığım biter.</p>
<p class="calibre1"><span class="calibre3">Fransızca yazdığınız ilk kitabınız için ne kadar zaman çalıştınız?</span></p>
<p class="calibre1">Çok uzun zaman değil, ama geceli gündüzlü üç yıl sürdü.</p>
<p class="calibre1"><span class="calibre3">Dil değiştirildiğinde ne kaybedilir?</span></p>
<p class="calibre1">Kanı çekilmiş bir nesirle yazıyorum, doğrudan bir dil değil bu. Bir roman ya da yaşanmış bir şey asla yazamazdım. Fransız dilinin benim hoşuma gitmesi de hukukçulara ve mantıkçılara göre bir dil olmasından. Beni çeken, bu dilin soyut tarafı oldu; bundan istifade edebilirim. Ama mesela bu öğleden sonrayı tasvir edemezdim; imkânsız olurdu bu. Ben sadece sonuçları ifade edebiliyorum. Aforiz-malanm gerçek aforizmalar değil, her biri bütün bir sayfanın sonucu; ufak bir sara krizinin son noktası.</p>
<p class="calibre1"><span class="calibre3">Oncesindeki her şeyi atıyor musunuz?</span></p>
<p class="calibre1">Hepsini atıyorum ve sadece sonucu veriyorum; mahkemedeki gibi, sonunda sadece hüküm oluyor: İdam. Düşüncenin aktığı güzergâh olmadan, sadece sonuç. Benim usulüm, formülüm bu. Fransız ahlakçılarıyla karşılaştırılmış olmam bundandır; hiç nedensiz değildir bu, zira bir tek sonuç önemlidir.</p>
<p class="calibre1"><span class="calibre3">Bu da size saldırılmasına yol açıyor.</span></p>
<p class="calibre1">Elbette. Sadece zehri veriyorum, nereden çıkardığımı belirtmiyorum.</p>
<p class="calibre1"><span class="calibre3">Söyleşimizin çemberi kapanıyor. Sizin gibi bir insan nasıl yaşar? Nasıl sevebilir, eğlenebilir, sinemaya gidebilir, yiyip içebilir?</span></p>
<p class="calibre1">Size cevap vereyim. Her günkü düşünceler vardır. Bir de sadece şimşek gibi çakarak gelen düşünceler vardır. Söyledim ya, benim sıradan duygum acımadır: Ötekilerin mutsuzluğuna çok duyarlıyım. Fakat gençliğimde büyüklük çılgınlığına kapılmıştım.</p>
<p class="calibre1"><span class="calibre3">Bundan bir şeyler kalmış mı? Cioran</span> hlita <span class="calibre3">büyüklük çılgınlığına kapılıyor mu?</span></p>
<p class="calibre1">Sadece arada sırada çakan şimşekler halinde.</p>
<p class="calibre1"><span class="calibre3">Sivriliklerinden hiçbir şey kaybetmemişler.</span></p>
<p class="calibre1">Ama yoğunlukları azaldı. Can sıkıntısı arttı, o dipsiz sıkıntı. Bir papaz eşi olan annem, asla unutamayacağım şu sözü söylemişti bana: "Bu ıstırapları çekeceğini bilseydim, seni dünyaya getirmezdim." Ve bu bana çok iyi gelmişti.</p>
<p class="calibre1"><span class="calibre3">Size iyi mi gelmişti?</span></p>
<p class="calibre1">Kendi kendime, "Bir tesadüfün ürünüsün. Hiçbir şey değilsin," demiştim.</p>
<p class="calibre1"><span class="calibre3">Hangi çocuğa annesi "Keşke seni dünyaya getirmeseydim," dese, donup kalırdı, acı çekerdi; siz ise "Bana iyi geldi" mi diyorsunuz?</span></p>
<p class="calibre1">Bir tesadüfün ürünü olduğum, hiçbir şey olmadığım yolundaki fikrimi teyit ediyordu. Gerçek bir yazar gibi eserler verememem de bundandır. Sanki her şeyi <span class="calibre3">anlamışım</span> gibi yaşamama ve yazmama engel olmadı bu ve böyle bitireceğim. Büyük filozoflar da dahil olmak üzere diğerleri bana az ya da çok sınırlı, çocuksu, safdil, dehalarının kurbanı ve esiri gibi geliyorlardı. Toplumu sevmeme rağmen, kendimi daima yalnız hissettim; kendimi horgönne ve kendime hayran olma arasında sıkışmış hissettim. Gerçekten iyi anlaştığım varlıklar eser bırakmadılar. Şansları ya da şanssızlıkları, yazar olmamalarıydı. Fazladan bir şey vardı onlarda: <span class="calibre3">Tiksinti ustalarıydılar.</span> İçlerinden biri ilahiyat okumuştu ve papaz olacaktı, ama olmadı. Elli yıl önce onunla Transilvanya'daki Kronstadt'ta bütün bir gece süren baş döndürücü konuşmamızı asla unutmayacağım, asla. Bu söyleşi sonrasında yaşamak da ölmek de bana aynı derecede lüzumsuz şeyler gibi geliyorlardı. Eğer içimizde çözülmezlik tutkusu yoksa, yadsımanın getirebileceği aşırılıkları tahayyül edemeyiz; yadsımadaki acımasız basiretin...</p>
<p class="calibre1"><a id="bookmark4"><sup class="calibre6"><a href="#footnote1">1</a></sup></a></p>
<p class="calibre1"> Tübingen Fransız Enstitüsü'nde 5 Haziran 1984 tarihinde yapılan söyleşi.</p>
<p class="calibre1"><a id="bookmark5"><sup class="calibre6"><a href="#footnote2">2</a></sup></a></p>
<p class="calibre1"> Bütünleyici benlik. (ç.n.)</p>
</body>
</html>
