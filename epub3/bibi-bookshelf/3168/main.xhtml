<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>E. M. Cioran Ezeli Mağlup</p>
<p class="calibre1"><span class="calibre2">Fransızca yazan Rumen deneme yazarı ve ahlakçısı Emil Michel Cioran, 1911'de Raşinari'de (Romanya) doğdu. On yedi yaşında Bükreş Üniversitesi Felsefe Bölümü'ne girdi. Lisansını Bergson üzerine hazırladığı bir tezle aldı. 1934'te Bükreş'te yayımlanan ilk kitabı </span><span class="calibre3">Sur les cimes du dâsespoir</span><span class="calibre2"> (Ümitsizliğin Doruklarında). kendisinin de kabul ettiği gibi, sonradan Rumence ve Fransızca yazdığı her şeyin özünü barındırır. Hayatın trajik boyutundan habersiz olmakla suçladığı Bergsonculuk'tan o dönemde koptu. 1937'de, dini bir krizin ürünü olan ve tartışmalar yaratan kitabı Des </span><span class="calibre3">larmes et des saints</span><span class="calibre2"> (Gözyaşları ve Azizler Üzerine) yayımlandı. Aynı yıl Bükreş Fransız Enstitüsü'nden bir burs alarak Paris’e gitti ve oraya yerleşti. 1995 yılında Alzheimer hastalığından öldü.</span></p>
<p class="calibre1"><span class="calibre2">1947'de Fransızca yazdığı ve Fransa'da yayımlanan ilk kitabı olan </span><span class="calibre3">Prâcis de dâcomposition'u</span><span class="calibre2"> (1949; </span><span class="calibre3">Çürümenin Kitabı,</span><span class="calibre2"> Metis, 2000) şu eserleri izledi (başkaları): </span><span class="calibre3">Syl/ogismes de l'amertume,</span><span class="calibre2"> 1952 </span><span class="calibre3">(Burukluk,</span><span class="calibre2"> Metis, 1993); </span><span class="calibre3">La Tentation d'exister.</span><span class="calibre2"> 1956 (Varolma Eğilimi); </span><span class="calibre3">Histoire et Utopie,</span><span class="calibre2"> 1960 </span><span class="calibre3">(Tarih ve Ütopya,</span><span class="calibre2"> Metis, 1999); </span><span class="calibre3">La Chute dans le temps,</span><span class="calibre2"> 1965 (Zamanda Düşüş); </span><span class="calibre3">De l'inconvânient d'âtre ne,</span><span class="calibre2"> 1973 </span><span class="calibre3">(Doğmuş Olmanın Sakıncası,</span><span class="calibre2"> çev. Kenan Sarıalioğlu, Opus, 1997); </span><span class="calibre3">Aveux et Anathemes,</span><span class="calibre2"> 1981 (İtiraflar ve Aforozlar).</span></p>
<p class="calibre1"><span class="calibre2">Metis Yayınları</span></p>
<p class="calibre1"><span class="calibre2">İpek Sokak 5, 34433 Beyoğlu, İstanbul Tel: 212 2454696 Faks: 212 2454519 e-posta: </span><a href="mailto:info@metiskitap.com"><span class="calibre2">info@metiskitap.com</span></a><span class="calibre2"> </span><a href="http://www.metiskitap.com"><span class="calibre2">www.metiskitap.com</span></a></p>
<p class="calibre1"><span class="calibre2">Ezeli Mağlup E. M. Cioran</span></p>
<p class="calibre1"><span class="calibre2">Fransızca Basımı:</span></p>
<p class="calibre1"><span class="calibre2">Entretiens, Gallimard, 1995</span></p>
<p class="calibre1"><span class="calibre2">© Metis Yayınlan, 2005 ©Türkçe Çeviri: Haldun Bayrı, 2005</span></p>
<p class="calibre1"><span class="calibre2">Birinci Basım: Mart 2007</span></p>
<p class="calibre1"><span class="calibre2">Yayıma Hazırlayan: Semih Sökmen Kapak Tasanmı: Emine Bora</span></p>
<p class="calibre1"><span class="calibre2">Dizgi ve Baskı Öncesi Hazırlık: Metis Yayıncılık Ltd. Baskı ve Cilt: Yaylacık Matbaacılık Ltd.</span></p>
<p class="calibre1"><span class="calibre2">Fatih Sanayi Sitesi No. 12/197-203 Topkapı, İstanbul Tel: 212 5678003</span></p>
<p class="calibre1"><span class="calibre2">ISBN-13: 978-975-342-602-2</span></p>
<p class="calibre1"><span class="calibre2">E.M. Cioran</span></p>
<p class="calibre1"><a id="bookmark1"></a><span class="calibre2">Ezeli Mağlup</span></p>
<p class="calibre1"><a id="bookmark2"></a><span class="calibre2">SÖYLEŞİLER</span></p>
<p class="calibre1"><span class="calibre2">Çeviren:</span></p>
<p class="calibre1">Haldun Bayrı</p>
<p class="calibre1"><a id="bookmark3"></a><span class="calibre2">metis</span></p><div class="calibre4"><img src="main-1.png" alt="" class="calibre5"/></div>
<p class="calibre1">Cioran, 1960 Fotoğraf: Michele Broutta</p>
<p class="calibre1"><a id="bookmark4"></a><span class="calibre2">içindekiler</span></p>
<p class="calibre1">Yaratılış ve günah, bir ve aynı şeydir 9</p>
<p class="calibre1">Metafizik bir vatansızım ben 15</p>
<p class="calibre1">Hedefsiz yaşamak 25</p>
<p class="calibre1">İnsanın giriştiği her şey, tasarlamış olduğunun tam tersine varıyor 31</p>
<p class="calibre1">Tarih, insanın denetimi altında tuttuğunu hayal ettiği mukadder bir akıştır 45</p>
<p class="calibre1">Manevi ilerleme için başarısızlık elzemdir 71</p>
<p class="calibre1">Tarihte bir tek gerileme devirleri çekicidir 81</p>
<p class="calibre1">Can sıkıntısı bir nevi şeytan dürtmesidir 85</p>
<p class="calibre1">Vatansız ve kimliksiz kalmak istiyorum 92</p>
<p class="calibre1">İlahiyatçılık taslayacak kadar mizah yoksunu değilim 101</p>
<p class="calibre1">İnsanlık macerası bir tevazu noksanlığıyla başlamıştır 119</p>
<p class="calibre1">İntihar fikri sayesinde hayatta kaldım 124</p>
<p class="calibre1">İnsan, zamanında durmasını engelleyen bir içgüdü yüzünden yok olacak 139</p>
<p class="calibre1">Tarihteki felaketler fazla kanaat sahibi kişiler tarafından kışkırtılmıştır I51</p>
<p class="calibre1">Mükemmel bir sağlık, gayri manevidir I57</p>
<p class="calibre1">Kendime rağmen hidayete erecek halim yok I7I</p>
<p class="calibre1">Bemard-Henri Uvy'nin Üç Sorusu 178</p>
<p class="calibre1">Çağdaşlanmızda şeyleri seyreyleme yeteneği kalmadı 180</p>
<p class="calibre1">Hayatımdaki büyük başarı, mesleksiz yaşamış olmak I90</p>
<p class="calibre1">Eninde sonunda, yazardan sadece birkaç cümle kalır 206</p>
<p class="calibre1"><a id="bookmark5"></a><span class="calibre2">Yaratılış ve günah, bir ve aynı şeydir</span></p>
<p class="calibre1">François Bondy, <span class="calibre3">Gesprache mit James Baldwin, Cari Burckhardt, Mary McCarthy, E. M. Cioran, Witold Gombrowicz, Eugene /onesco, Kari Jas-pers, Hans Mayer, S. Mrozek, N. Sarraute,</span> /. <span class="calibre3">Silone, Jean Starobinski,</span> Euro-pa Verlag, Viyana, 1970. Almancadan Fransızcaya çeviren Jean Launay.</p>
<p class="calibre1">FRANÇOIS BONDY: <span class="calibre3">Çatılar üzerinden Quartier Latin'in harika bir manzarasını seyrettiğimiz bu daireyi nasıl bulmuştunuz?</span></p>
<p class="calibre1">CİORAN: Edebiyatçı züppeliği sayesinde. Racine Sokağı'ndaki otel odamdan gına geleli epey olmuştu ve bir emlakçı hanımdan bana bir şeyler bulmasını istemiştim, ama hiçbir şey göstermemişti. O zaman, yeni yayımlanmış bir kitabımı imzalayarak yolladım ona. İki gün sonra beni buraya getirdi; kirası -ister inanın ister inanmayın- yaklaşık yüz frank ve bu da benim geçim şartlanma uyuyor. Yazar imzalan böyledir işte. Her kitap çıktığında Gallimard'da düzenlenen imza seansları canımı sıkıyordu ve bir defa, kitap kontenjanımın yansını imzalamayı ihmal ettim. Hiç bu kadar kötü eleştiri aldığım olmamıştı. Bu bir kural ve mecburiyet. Beckett bile bundan kaçamadı. Joyce ise bunu asla anlayamadı. Ona, Paris'te bir eleştirmenin, hakkında iyi şeyler söylediği yazardan daima bir teşekkür mektubu beklediğini söylemişlerdi. Ve bir keresinde, hakkında önemli bir araştırma yayımlayan bir eleştirmene selamlarını ilettiği bir kartvizit göndermeyi kabul etti. Ama eleştirmen bunu fazla sade buldu ve bir daha Joyce üzerine hiçbir şey yazmadı.</p>
<p class="calibre1"><span class="calibre3">Romanya ile başlayalım. Transilvanya'da büyüdünüz, öğreniminizi Bükreş'te yaptınız ve ilk yazılarınızı orada yayımladınız. Tzara'dan lonesco’ya kadar onca Rumen aydını gibi, sizin gözünüz de Paris’te miydi?</span></p>
<p class="calibre1">Hiç aklımda yoktu. O dönemde, Rumenler'in fransızseverliğinde kabaca komik bir şey vardı. Birinci Dünya Savaşı sırasında bir bakan, ülkenin savaşa giriş nedenini açıklamak için, "Romanya yok olsa bile çok önemli değil. Ama Fransa sönüp gidemez," sözlerini ciddi ciddi söylemişti. Bir Fransız anayasa hukuku dergisi hatırlıyorum, Romanya'da 1200 satıyordu, bugün ise her sayısından 1 adet satılıyor. Mükemmel bir felsefe öğretmenim olmuştu, Todor Vianu (birkaç yıl önce, UNESCO'da Romanya temsilcisiyken öldü); özellikle Alman filozofları ve estetikçileri okuyordum: Georg Simmel, Wöff-lin, Worringer. Benim için hâlâ en büyüklerden biri Georg Simmel' dir. Emst Bloch da, Georg Lukacs da ona ne çok şey borçlu olduklarını yeterince kabul etmemişlerdir. Beraber bir çocuk sahibi olduğu kadın arkadaşı, Ill. Reich döneminde saklanmıştı. Ve kaderin bir cilvesiyle, bu kadın savaşın son bulmasından hemen önce İsviçre'ye ulaşmaya çalışırken yakalandı ve toplama kampına gönderildi.</p>
<p class="calibre1"><span class="calibre3">Bükreş'te o dönemde estetik okumaya karar vermiş çok kişi var mıydı?</span></p>
<p class="calibre1">Binlerce. Devlet çabucak bir aydın tabakası oluşturmak istiyordu, Bükreş'te elli bin üniversite öğrencisi vardı. Diplomalarıyla köylere dönüyor, ellerini hiçbir şeyle kirletmek istemiyor ve can sıkıntısıyla ümitsizliğe gömülüyorlardı. Muazzam Rumen can sıkıntısı, çok kötü bir Çehov gibiydi. Almanlardan başka, Lev Şestov gibi Rus maneviyatçılarını okuyordum. Ya Transilvanya? Burada yaşayanların hepsi, hâlâ imparatorluk monarşisinin âlemindeydiler, bu bugün bile unutulmamıştır, hem bu tarafta, hem Yugoslavya'da. İmparator Franz-Jo-zeften heyecanla bahseden komünistler bile gördüm. Babam papazdı - Macar Transilvanyası'ndaki Rumen aydınların önünde başka bir meslek olanağı pek yoktu. Papaz çocuğu olan Rumen aydını sayısının ne kadar fazla olduğunu bugün de görebilirsiniz. Annem ve babam bir süre Macar ilkokullarına gitmişlerdi ve bazen aralarında Macarca konuştukları olurdu. Savaş sırasında Rumen oldukları için yerleri değiştirildi; babam Sopron'a (Odenburg), annem Cluj'a (Klausen-burg) gönderildi. Babam önce Karpatlar'da bir kiliseye papaz oldu, sonra da Hermannstadt papazı oldu.</p>
<p class="calibre1"><span class="calibre3">Sizin mistisizme olan eğiliminiz, dünyadan nefretiniz, acaba Ortodoksluk geleneğinden mi geliyor?</span></p>
<p class="calibre1">Bu eğilimimin, daha ziyade, Katharlann ataları olan Bogomiller'in gnostik tarikatiyle akrabalığı var; etkileri özellikle Bulgaristan'da çok büyüktü. Çocukluğum sırasında şedit bir ateydim, ki bu dediğim bile az kalır. Yemek duası yapılırken, ânında masadan kalkar giderdim. Bununla birlikte, kendimi Rumen halkının derin inancına yakın hissediyorum; bu inanca göre yaratılış ve günah bir ve aynı şeydir. Balkan kültürünün büyük bölümünde, yaratılış durmadan suçlanmıştır. Yunan trajedisi nedir ki? Koronun, yani halkın, sürekli kaderden şikâyet edişi değilse... Kaldı ki Dionysos da Trakya'dan geliyordu.</p>
<p class="calibre1"><span class="calibre3">Şaşırtıcı bir şey bu: Yazılarınız derinlemesine karamsar, ama üslupları neşeli, çevik, iğneleyici bir mizahta. Sohbet ederken de fikirleriniz korkutuyor, ama tonları manevi, güç verici. Bu aykırılığı nasıl izah ediyorsunuz?</span></p>
<p class="calibre1">Ailemden miras kalmış bir şey olmalı bu; annemle babam tamamen zıt mizaçtaydılar. Uykusuzluk gecelerimde basan efkârla yazdıklarımdan başka bir şekilde yazamadım hiçbir zaman; yedi yıl boyunca neredeyse hiç uyumadım. Her yazarın yazdıklarına bakıldığında, düşüncelerinin gündüz düşünceleri mi, yoksa gece düşünceleri mi olduğunun anlaşılabileceğine inanıyorum. O efkâra ihtiyacım var ve bugün bile hâlâ, yazmadan önce Macar Çigan müziğinden bir plak koyarım. Aynı zamanda, muhafaza ettiğim ve kendime karşı çevirdiğim bir hayatdoluluğum vardı. Az çok bezgin olmak değildir söz konusu olan; aşırılık derecesinde bir melankoli, aşırı bir hüzün gereklidir. İşte o zaman kurtarıcı bir biyolojik tepki oluşur. Dehşet ile vecd arasındaki etkin bir hüznü icra ediyorum. Uzun zaman boyunca Kaf-ka'yı fazla iç karartıcı buldum.</p>
<p class="calibre1"><span class="calibre3">Yazmayı seviyor musunuz?</span></p>
<p class="calibre1">Bundan nefret ediyorum, ayrıca çok az yazdım. Çoğu zaman hiçbir şey yapmıyorum. Paris'teki en uğraşsız insan benim. Ancak müşteri-siz bir orospuyu, benden daha uğraşsız biri gibi görürüm.</p>
<p class="calibre1"><span class="calibre3">Geçinmek için ne yapıyorsunuz?</span></p>
<p class="calibre1">Kırk yaşında hâlâ Sorbonne'a kayıtlıydım, öğrenci kantininde yiyordum ve bunun ömrümün sonuna kadar böyle sürmesini ümit ediyordum. Sonra, yirmi yedi yaşını geçenlerin okula kayıtlı olmasını yasaklayan bir kanun çıktı ve beni bu cennetten kovdu. Paris'e gelirken, Fransız Enstitüsü'ne bir tez yazma sözü vermiştim ve konusunu da belirtmiştim -Nietzsche'nin etiği üzerine bir şey-, ama bunu yazmak aklımdan geçmiyordu. Bunu yapmak yerine, bütün Fransa'yı bisikletle katettim. Sonunda bursumu iptal etmediler, çünkü Fransa'yı bacaklarımla yüklenmiş olmanın da bir meziyet teşkil ettiğini düşündüler. Ama çok okudum, özellikle de durmadan tekrar okudum. Dos-toyevski'nin bütün eserlerini beş veya altı kere okudum. Tekrar okumadığımız bir şey üzerine yazı yazmamamız gerekirdi. Fransa'da bir de yıllık kitap kuralı var. Her yıl bir kitap çıkarmak zorundasınız, yoksa "sizi unuturlar". Mecburi varolma eylemi bu. Hesaplayın yeter. Yazar eğer seksen yaşındaysa, altmış kitap yayımlamış olduğunu bilirsiniz. Marcus Aurelius'a ve <span class="calibre3">İsa’nın Yaşamı'nın Taklidinin</span> yazarına bir tek kitabın yetmiş olması ne büyük bir şans!</p>
<p class="calibre1"><span class="calibre3">Nasıl başladınız?</span></p>
<p class="calibre1">Bükreş'te l 933 yılında yayımlanan bir kitapla: <span class="calibre3">Ümitsizliğin Doruklarında.</span> Bu kitap daha sonra gelecek her şeyi içermektedir. Kitaplarım arasında en felsefi olanıdır.</p>
<p class="calibre1"><span class="calibre3">Romanya'daki faşist hareket Demir Muhafızlarla aranızda neler geçti? Bu harekete sempati duymuş olduğunuz söyleniyor.</span></p>
<p class="calibre1">Hiçbir zaman üyesi olmadığım Demir Muhafızlar çok tekil bir olguydu. Şefleri olan Codreanu aslında bir Slav'dı ve daha ziyade Ukrayna ordusunun bir generalini andırıyordu. Muhafızlar'daki komandoların çoğu sürgündeki Makedonyalılardı; genellikle Romanya'yı çevreleyen halkların izini taşıyordu. Nasıl kanser için, bir hastalık olmadığı, hastalıklar bütünü olduğu söylenirse, Demir Muhafızlar da bir hareketler bütünüydü ve bir partiden ziyade, uçuk bir tarikatti. Hareket içinde, ulusal yenilenmeden ziyade, ölümün saygınlığından bahsediliyordu. Rumenler genel olarak kuşkucudur, kaderden fazla bir şey beklemezler. Bunun için Muhafızlar, aydınların çoğu tarafından horgörülüyordu, ama psikolojik düzeyde durum farklıydı. Derinlemesine kaderci olan bu halkta bir nevi çılgınlık vardır. Demin zikrettiğim, köylerde ölesiye canı sıkılan diplomalı aydınlar da seve seve bu hareketin saflarına katılıyorlardı. Demir Muhafızlar, can sıkıntısı da dahil olmak üzere, hatta belsoğukluğu da dahil olmak üzere, her derde deva zannediliyordu. Bu aşırılık düşkünlüğü birçok kişiyi komünizme doğru da çekebilirdi, ama daha ortaya yeni çıkmıştı ve sunacak hiçbir şeyi yoktu. Hiçbir şekilde inanmadan nasıl hayranlığa kapılınabileceğini bu dönemde kendi içimde de hissettim. O zamandan beri sık sık gözlemlediğim bir haldir bu; hem de sadece yirmilik gençlerde değil, maalesef altmışlıklarda da. Benim için o iş iyiden iyiye bitti.</p>
<p class="calibre1"><span class="calibre3">Sık sık</span> gerici <span class="calibre3">muamelesi yapılıyor mu size?</span></p>
<p class="calibre1">Başımın çaresine bakıyorum. Bunun da ötesine gidiyorum. Bir gün Henri Thomas bana, "1920'den beri olup biten her şeye karşısınız," dedi; ben de ona, "hayır, Adem'den beri!" diye cevap verdim.</p>
<p class="calibre1"><span class="calibre3">Romanya'yla ilişkileriniz bugün nasıl?</span></p>
<p class="calibre1">Stalin öldüğünde herkes rahatlamıştı, bir tek ben iç geçiriyordum: "Şimdi perde kalkacak ve bütün Rumenler sökün edecekler," diye. Olan biten de bu oldu. Birden en uzak akrabalarım ve eski sınıf arkadaşlarım evime doldu; bana saatler boyunca komşu dedikoduları veya bu tür şeyler anlatıyorlardı. İçlerinde okuldan beri tanıdığım bir doktor vardı; bir gün patladım ve defolmasını söyledim. O zaman bana, "sinir hücrelerinin hiç yenilenmediğini ve onlara itina göstermen gerektiğini bilmiyor musun?" dedi. Bu beni sakinleştirdi ve konuşmaya devam ettik. Komünist yöneticilerden bir arkadaşım vardı. O dönemde ona burada kalmasını tavsiye ettim. Sokakta bana, "ülkesinden uzakta hiç kimse peygamber olamaz," dedi ve geri döndü. Sonra sapmacılıktan on sekiz yıl kampta kaldı. Matematik problemleri üzerine düşünerek tüm aklını yitirmemeyi başardı. Bugün serbest ve devletten maaş alıyor.</p>
<p class="calibre1"><span class="calibre3">Tarihe karşısınız, ama tarih meseleleri sizi büyülüyor.</span></p>
<p class="calibre1">Tarihin infilakını gözlemliyorum. Bugün tarih-sonrası bir dönem yaşıyoruz, tıpkı bir Hıristiyanlık-sonrası olduğu gibi. Almanya'dan 1934' te ayrılan ilahiyatçı Paul Tillich, ABD'de Hıristiyanlık-sonrasından söz etmeye koyuldu ve bu hiç kimseyi sarsmıyordu. Bundan kürsülerde bile bahsediliyor. Fakat daha sonra ilerleme fikriyle mücadele etmeye başladı ve o zaman zihinler bundan sarsıldı. Hakiki tek günah buydu. Ama bugün bu da bitti. İlerleme fikrinin yıkılışıyla karşı karşıyayız. Eduard von Hartmann gibi o zamanki karamsarlar bile ilerleme fikrine bağlanıyorlardı. Fikirleri, kendi gözlerinde, düşüncenin bir ilerlemesiydi. Ama bugün bu fikir, bütünüyle başka bir anlamda tehlikeye düşmüştür. Vaktiyle, insanlık için bir gelecek olduğu kesinliğiyle yaşıyorduk. Durum artık böyle değil. Gelecekten söz ederken, sık sık, "eğer o zaman hâlâ insanlar olursa," diye ekliyoruz. Vaktiyle, insanlığın sonunun ahiretle ilgili bir anlamı oluyordu, selamet fikrine bağlıydı; bugün bir olgu olarak kabul ediliyor, dinî bir yananlamı olmaksızın öngörüler arasına girdi. Bunun bitebileceğini biliyoruz. O andan itibaren de ilerleme fikrinde çürüyen bir şeyler oluyor. Hiçbir şey eskisi gibi değil; günümüzde bir de insanın benzeri görülmemiş ve akla sığmayan bir değişikliğe uğradığını göreceğiz. Hıristiyanlık hapı yuttu, ama tarih de yuttu. İnsanlık kötü bir yola girdi. Bütün diğer türlerin yerini alan bu insan kaynaşması tahammül edilmez bir şey değil mi? Sonunda tek ve eşsiz bir metropol olacağız, küresel bir mezarlık. İnsan kendini çevreleyen her şeyi kirletiyor ve yozlaştırıyor; önümüzdeki elli yıl içinde kendisi de büyük bir yıkıma uğrayacak.</p>
<p class="calibre1"><span class="calibre3">Hangi geleneksel çehrede kendinizi bulursunuz?</span></p>
<p class="calibre1">En yakını yine Buda çehresi olurdu. O, hakiki meseleyi anladı. Ama işin ucuna onun tarzında varamayacak kadar fevri bir insanım. Bildiğimle hissettiğim arasında daima bir çatışma olacak.</p>
<p class="calibre1"><span class="calibre3">Dostunuz lonesco gibi çatışmaları sahnelemeyi denemek istemediniz mi hiç?</span></p>
<p class="calibre1">İmkânsız bu. Düşüncem bir süreç gibi üremiyor; bir sonuç, bir artık gibi. Mayalanmadan sonra bu kalıyor: atıklar ve tortu.</p>
<p class="calibre1"><a id="bookmark6"></a><span class="calibre2">Metafizik bir vatansızım ben</span></p>
<p class="calibre1">Femando Savater ile yaptığı ve "Escribir para despertar" başlığı altında 23 Ekim 1977 tarihli <span class="calibre3">El</span> Pais'te yayımlanan söyleşi. hpanyolcadan çeviren Gabriel laculli.</p>
<p class="calibre1">CİORAN: Eğer sizi iyi anlıyorsam, etrafında hırsızlık yapacağıma, dolambaçlara girmek yerine, niçin sessizliği seçmediğimi soruyorsunuz ve sussam daha iyi olacağı halde yakınıp durmakla eleştiriyorsunuz beni. Öncelikle belirtmem gerekir ki, herkesin genç ölme şansı yok. İlk kitabımı yirmi bir yaşında Rumence yazdım; bundan sonra bir şey yazmamaya karar vermiştim. Sonra bir tane daha yazdım, kendime yine aynı sözü vererek... Kırk yıldan fazla bir zamandır bu komedi tekrarlandı. Çünkü yazmak, ne kadar az olursa olsun, bana bir yıldan ötekine geçmede yardım etti; zira, ifade edilmiş saplantılar zayıflıyor ve bir ölçüde aşılıyor. Eminim ki eğer kâğıtları karala-masaydım, uzun zaman önce kendimi öldürmüş olurdum. Yazmak olağanüstü bir tesellidir. Yayımlamak da. Bu size gülünç görünebilir, halbuki çok doğru. Çünkü bir kitap hayatınızdır, ya da hayatınızın bir bölümüdür ve sizi dışarıya çıkarır. Sevdiğimiz her şeyden yakayı sıyınnz orada, aynı zamanda da özellikle nefret ettiğimiz her şeyden... Daha da ileri gideceğim: Eğer yazmamış olsaydım, katil olabilirdim. İfade etmek bir kurtuluştur. Şu alıştırmayı denemenizi tavsiye ederim: Birinden nefret ettiğiniz zaman, canınız onu yok etmek istediği zaman, bir kâğıt parçası alın ve X bir domuzdur, hayduttur, canavardır yazın. Ondan daha az nefret ettiğinizin hemen farkına varacaksınız. Benim yaptığım da tam olarak bu. Hayata küfretmek için, kendime küfretmek için yazdım. Sonuç? Kendime daha iyi katlandım, hayata da daha iyi katlandım.</p>
<p class="calibre1">FERNANDO SAVATER: <span class="calibre3">Cioran, buna ne ekleyebilirsiniz?</span></p>
<p class="calibre1">Gerçekten, bundan fazla hiçbir şey söyleyemem... Belki de bir şey söylenebilir! Aslında hayat dolu olmakla ilgili bir mesele bu. Daha açık olsun diye, kökenimden söz etmeliyim. Bende fazlaca köylülük vardır; babam bir köy papazıydı ve dağlarda, Karpatlar'da, çok ilkel bir çevrede doğdum. Gerçekten barbar bir köydü, bütün hafta boyunca köylüler muazzam derecede çalışıyorlardı, daha sonra da kazandıklarını bir gecede fıçı gibi içerek israfediyorlardı. Ben bayağı güçlü kuvvetli bir çocuktum. Şimdi içimde hastalıklı olan her şey o zaman çok sağlamdı! Gülleyle direk devirme oyununda en iyi olmanın benim o dönemdeki en büyük hevesim olması, size muhtemelen ilginç gelecektir. Bu oyunu on iki-on üç yaşındayken köylülerle parasına veya birasına oynuyordum. Pazar günlerini onlara karşı oynayarak geçiriyordum ve onları sık sık yeniyordum; benden daha kuvvetli olmalarına rağmen .., çünkü başka yapacak bir şeyim olmadığından bütün hafta antrenman yapabiliyordum...</p>
<p class="calibre1"><span class="calibre3">Çocukluğunuz mutlu mu geçti?</span></p>
<p class="calibre1">Bu çok önemli: Benimki kadar mutlu bir çocukluk daha görmedim. Karpatlar'ın yakınında, tarlalarda ve dağlarda serbestçe oynayarak yaşıyordum; ne bir mecburiyet ne bir ödev. Olağanüstü şekilde mutlu bir çocukluk oldu bu. Daha sonra insanlarla konuşurken, buna eşdeğer hiçbir şey bulamadım. Bu köyden hiç ayrılmamış olmayı isterdim; annemlerin beni şehirdeki liseye götürmek için bir arabaya bindirdikleri o günü unutamıyorum. Rüyamın sonu oldu bu, dünyamın mahvolması.</p>
<p class="calibre1"><span class="calibre3">Romanya’dan ilk neyi hatırlarsınız?</span></p>
<p class="calibre1">Romanya'da en başta sevdiğim şey, aşırı derecede ilkel tarafıydı. Tabii ki uygarlaşmış insanlar vardı, ama benim tercih ettiğim kimseler okuma-yazma bilmeyenlerdi... Yirmi yaşıma kadar en sevdiğim şey, Sibiu'dan ayrılmak ve dağlara gitmekti; çobanlarla, bütünüyle cahil köylülerle gevezelik etmekti. Zamanımı onlarla çeneçalıp içerek geçiriyordum. İnanıyorum ki bir İspanyol, bu ilkel, çok ilkel tarafı anlayabilir. Ondan bundan söz ediyorduk ve onlarla neredeyse ânında temas kurabiliyordum.</p>
<p class="calibre1"><span class="calibre3">Ulkenizin gençliğinizdeki tarihi durumuyla ilgili hangi anılarınız var?</span></p>
<p class="calibre1">Şöyle diyeyim. O zamanki Doğu Avrupa, Avusturya-Macaristan İm-paratorluğu'ydu. Sibiu Transilvanya'nın içinde kapalı kalmıştı, İmparatorluğa aitti; rüyalarımızdaki başkent Viyana'ydı. Kendimi şu veya bu şekilde her zaman İmparatorluğa bağlı hissettim... ki bu İmparatorluk içinde biz Rumenler köleydik! 1914 Savaşı sırasında annem-babam Macarlar tarafından tehcir edildi... Kendimi psikolojik olarak Macarlara, onların zevk ve âdetlerine yakın hissediyorum. Macar ve Çigan müziği beni derin bir şekilde heyecanlandırır. Ben bir Macar ve Rumen karışımıyım. Ne tuhaftır ki Rumen halkı dünyanın en kaderci halkıdır. Gençken bu beni öfkelendiriyordu - dünyayı açıklamak için kader ve alınyazısı gibi şaibeli metafizik kavramlardan medet umulması. Yani anlayacağınız, yaşlandıkça kendimi kökenime daha yakın hissediyorum. Artık bugün kendimi Avrupalı, Batılı hissetmem gerekirdi; ama durum hiç de öyle değil. Epey ülke gördüğüm ve epey kitap okuduğum bir ömrün sonunda, Rumen köylüsünün haklı olduğu sonucuna vardım. O hiçbir şeye inanmayan; insanın mahvolmuş olduğunu, yapacak bir şey kalmadığını düşünen ve kendini tarih tarafından ezilmiş hisseden köylünün... O kurbanlık ideolojisi, bugün benim de anlayışım oldu, tarih felsefem oldu. Gerçekten, bütün entelektüel birikimim hiçbir işe yaramadı!</p>
<p class="calibre1"><span class="calibre3">Şöyle yazmıştınız: "Bir kitap yaraları aranmalıdır, hatta tahriş etmelidir. Kitap bir tehlike olmalıdır." Sizin kitaplarınız hangi anlamda tehlikeli?</span></p>
<p class="calibre1">Peki, bakın: Bana birçok defa, kitaplarımda yazdıklarımın söylenecek şeyler olmadığını söylediler. <span class="calibre3">Çürümenin Kitabı</span> çıktığında, <span class="calibre3">Le Monde</span> gazetesinin eleştirmeni bana bir sitem mektubu gönderdi; "siz farkında değilsiniz ama bu kitap gençlerin eline de geçebilir!" diye. Saçmalık bu. Kitaplar ne işe yarayacak? Öğrenmeye mi? Bunun hiçbir ilginçliği yok, çünkü bunun için okula gitmek kâfi. Yok; bir kitabın hakikaten bir yara olması gerektiğine, okurun hayatını herhangi bir şekilde değiştirmesi gerektiğine inanıyorum. Benim kitap yazarkenki fikrim, birinin <span class="calibre3">gözünü açmaktır,</span> onu sopalamaktır. Yazmış olduğum kitaplar rahatsızlıklarımdan (acılarım demeyeyim diye bu kelimeyi kullanıyorum) çıktığına göre, okura da aynı şeyi aktarmalıdır bir nevi. Yok, gazete okur gibi okunan kitapları sevmiyorum: Bir kitap, her şeyi altüst etmelidir, her şeyi sorgulama konusu etmelidir. Neden mi? Şundan ki, yazdıklarımın yararlı olup olmadığıyla pek uğraşmam, çünkü hakikaten hiçbir zaman okuru düşünmem: Kendim için; saplantılarımdan, gerilimlerimden kurtulmak için yazarım; bu kadar. Kısa bir süre önce <span class="calibre3">Le Quotidien de Paris'de </span>bir hanım benim hakkımda şöyle yazıyordu: "Cioran, herkesin içinden geçen şeyleri yazıyor." Okunsun diye, "bir kitap yapmak" için yazmıyorum. Hayır, bir yükten kurtulmak için yazıyorum. Ama daha sonra, kitaplarımın işlevi üzerine derinlemesine düşünürken, bir yara gibi olmaları gerektiğini söylüyorum kendime. Okuru okumadan evvelki halinde bırakan bir kitap, başarısız bir kitaptır.</p>
<p class="calibre1"><span class="calibre3">Bütün kitaplarınızda, kötümser ve kara diye niteleyebileceğimiz tarafın yanında, açıklanamayan, ama rahatlatıcı, hatta canlandırıcı olan tuhaf bir neşe parıldıyor.</span></p>
<p class="calibre1">Ne ilginçtir ki bu dediğinizi bana birçok kişi söyledi. Çok fazla okurum yok, ama benim verdiğim şu veya bu bilgiye itimat eden birçok kişi zikredebilirim: "Cioran'ı okumamış olsaydım intihar etmiş olurdum," diyorlar. Dolayısıyla, tamamen haklı olduğunuzu sanıyorum. Bunun tutku'dan geldiğini sanıyorum: Karamsar değilim, <span class="calibre3">şedit'im... </span>Bu da yadsımamı canlı kılıyor. Aslında, demin yaradan söz ederken, bunu olumsuz bir biçimde değerlendirmiyordum: Birini yaralamakla felç etmek aynı şey değildir! Kitaplarım ne bunaltıcı ne de iç karartıcı! Onları hiddet ve tutkuyla yazıyorum. Eğer kitaplarım soğuduğumda yazılmış olsalardı, tehlikeli olurdu bu. Ama ben soğuyunca hiçbir şey yazamıyorum; durum ne olursa olsun, titreye titreye sakatlığının üzerine çıkan bir hasta gibiyim. <span class="calibre3">Çürümenin Kitabı'nı</span> henüz bir elyazmasıyken okuyan ilk kişi, şair Jules Supervielle oldu. Daha o zamanlar bile, bunalıma epey eğilimli olan yaşlı bir adamdı ve bana şöyle dedi: "Kitabınız beni inanılmaz derecede uyardı." Bu anlamda, faal bir birey ve şeyleri harekete geçiren bir münkir olan iblise benzediğim söylenebilir...</p>
<p class="calibre1"><span class="calibre3">Eserlerinizi tam anlamıyla felsefeden ayırt etmeye kendiniz de özen göstermiş olmanıza rağmen, bunları 19. yüzyılda büyük sistemlerin bozguna uğramasından sonra felsefenin münhal mevkiini işgal eden çeşitli özeleştirel faaliyetler çerçevesi içine kaydetmek hiç de keyfi olmaz. Felsefenin hâlâ nasıl bir anlamı olabilir Cioran?</span></p>
<p class="calibre1">Felsefenin artık sadece parça halinde mümkün olduğuna inanıyorum. İnfilak biçimiyle. Bir bölümden sonra bir ötekini hazırlamak, bunu kitap biçimine sokmak artık mümkün değil. Bu anlamda Nietzsche muhteşem bir kurtarıcı oldu. Akademik felsefe üslubunu sabote eden, sistem fikrine saldıran o oldu. Kurtarıcı oldu, çünkü ondan sonra her şey söylenebilir... Şimdi, hepimiz parçacıyız, görünürde düzenli olan kitaplar yazdığımızda bile. Uygarlık üslubumuza da uyuyor bu.</p>
<p class="calibre1"><span class="calibre3">Bu aynı zamanda dürüstlüğümüze de halel getirmez. Nietzsche, sistem oluşturma hırsında bir dürüstlük noksanlığı olduğunu söylüyordu ...</span></p>
<p class="calibre1">Dürüstlük konusunda size bir şey söyleyeceğim. Birisi, hangi konuda olursa olsun, kırk sayfalık bir deneme yazmaya giriştiğinde, önceden saptanmış bazı doğrulamalardan yola çıkar ve onlara mahkum kalır. Bir tür dürüstlük anlayışı onu, bir yandan bu doğrulara riayet ederek kendisiyle çelişkiye düşmeden sonuna kadar gitmeye mecbur eder; bununla birlikte, ilerledikçe, metin onu başka yönlere çeker ve bunları reddetmek zorundadır, çünkü çizdiği yoldan uzaklaştırırlar. Kendi kendimize çizdiğimiz bir çemberin içinde kapalı kalırız. Bundan dolayıdır ki dürüst olalım derken sahteliğe düşeriz ve doğruluğumuz azalır. Eğer kırk sayfalık bir denemede bunlar oluyorsa, bir sistemde neler olmaz ki! Bütün yapılandırılmış düşüncelerin faciası buradadır: Çelişkiye izin vermemek. Sahteliğe böyle düşülür, tutarlılığı korumak için kendi kendine yalan söylenir. Buna karşılık, eğer parçalar üretilirse, bir gün içinde hem bir şey hem de onun aksi söylenebilir. Niçin? Çünkü parça, farklı bir tecrübeden gelir ve hakiki tecrübelerdir bunlar: Esastırlar. Bunun sorumsuzluk olduğu söylenecek; ama eğer durum böyleyse, bizzat hayatın sorumsuz olması anlamında sorumsuzluktur. Parçalar halindeki bir düşünce, tecrübenizin bütün veçhelerini yansıtır; sistemli bir düşünce ise sadece bir veçheyi yansıtır, denetlenen veçheyi, bundan dolayı da yoksullaştırılan veçheyi... Nietzsche'de, Dostoyevski'de, ihtimal dahilindeki bütün insanlık tipleri, bütün tecrübeler ifadelerini bulmuştur. Sistemde ise sadece denetleyici konuşur, şef konuşur. Sistem daima şefin sesidir: Bunun içindir ki sistem totaliterdir, oysa parça halindeki düşünce özgür kalır.</p>
<p class="calibre1"><span class="calibre3">Felsefi yetişmeniz nasıl oldu, sizi en çok hangi filozoflar ilgilendirdi?</span></p>
<p class="calibre1">Gençliğimde Lev Şestov'u çok okudum, o zaman Romanya'da çok ünlüydü. Ama beni en çok ilgilendiren kişi, en çok sevdiğim kişi</p>
<p class="calibre1">Georg Simmel oldu. Ortega'nın gösterdiği ilgi sayesinde Simmel'in İspanya'da epey tanındığını biliyorum, oysa Fransa'da kimse tanımıyor onu. Simmel harikulade bir yazardı, mükemmel bir denemeci ve filozoftu. Lukacs ve Bloch'un yakın arkadaşıydı ve onları çok etkilemişti; üstelik daha sonra bunu inkâr ettiler, ki bunu da tamamen namussuzca buluyorum. Bugün Simmel Almanya'da tamamen unutuldu, hatta sessizliğe gömüldü, ama yaşadığı dönemde, Thomas Mann ya da Rilke gibi şahsiyetler ona hayrandı. Simmel de parçacı bir düşünürdü. Eserlerinin en iyi bölümü parçalardır. Aynı zamanda, Dilt-hey gibi "yaşam felsefesi" diye adlandırılan Alman filozoflardan da çok etkilendim. Elbette ki o dönemde, henüz moda olmamışken Ki-erkegaard'ı da çok okudum. Çok genel bir bakışla söylersem, beni her zaman en çok ilgilendiren şey itiraf felsefesi olmuştur. Hem felsefede hem edebiyatta, beni ilgilendiren şey vaka/ar'dır; kelimenin neredeyse klinik anlamında bir "vaka" oldukları söylenebilen o yazarlardır. Felakete giden herkes ilgilendirir beni; aynı zamanda kendilerini felaketin ötesinde konumlandırabilmeyi becerenler de... En büyük hayranlığı, çökme noktasına varmış olanlara duyuyorum. Ni-etzsche'yi ya da Otto Weininger'i bunun için sevdim. Veyahut Roza-nov gibi Rus yazarlarını, Dostoyevski tarzında sürekli yaralarını kaşıyan dindar yazarları... Husserl gibi sadece bir entelektüel deneyim olarak kalanlarbeni etkilemedi. Heidegger'in Kierkegaardcı tarafı ilgilendirir beni; Husserlci tarafı değil. Ama her şeyden önce, <span class="calibre3">vaka'yı </span>ararım: Düşünce alanında, edebiyatta, benim ilgim bilhassa kırılgan olana, derme çatma olana, çökene, aynı zamanda da çökme temayülüne karşı direnen ama tehdidin daimliğini muhafaza edene yönelir...</p>
<p class="calibre1"><span class="calibre3">Şu günlerin polemik tomurcuğu olan Fransız "yeni felsefesi"ne ne diyorsunuz?</span></p>
<p class="calibre1">Açıkçası, onları derinlemesine bildiğimi söyleyemem, ama bütüne bakıldığında, dogmatik düşlerinden çıkmaya başlayan kişiler gibi geliyor bana...</p>
<p class="calibre1"><span class="calibre3">En iyi kitaplarınızdan birini ütopya konusunda yazdınız.</span></p>
<p class="calibre1">Bu ilginin nasıl doğduğunu çok iyi hatırlıyorum; ellili yıllarda, Paris'te bir kafede Maria Zambrano ile bir sohbet sırasında olmuştu. O zaman ütopya üzerine bir şey yazmaya karar vermiştim. Ütopyacıla-n okumaya başladım: Thomas More, Fourier, Cabet, Campanella...</p>
<p class="calibre1">Başlangıçta büyülenmiş gibi bir taşkınlıkla okuyordum, daha sonra bezdim, sonunda da ölesiye sıkmaya başladı. Ütopyacılann büyük adamlar üzerindeki nüfuzlan inanılmaz bir şey: Mesela Dostoyevs-ki Cabet'yi hayranlıkla okuyordu. O Cabet ki mükemmel bir budalaydı, Fourier'nin de altında biriydi! Hepsi, birkaç yıl içinde, veya olsa olsa on yıl içinde altın çağın geleceğine inanıyordu. İyimserlikleri de sinir bozucuydu, pespembe bakış açılan da; Fourier'nin uydurduğu, bir yandan atölyelerde çalışırken şarkı söyleyen o kadınlar filan... Bu ütopyacı iyimserlik düpedüz ac/mas/z'dır. Mesela Teilhard de Chardin'le bir karşılaşmamı hatırlıyorum: Adam coşkuyla avaz avaz, kozmosun İsa'ya, omega noktasına doğru evrildiğini, vs. çığırıyordu. O zaman ona insanlık acısı hakkında ne düşündüğünü sordum. "Acı ve ıstırap," dedi bana, "evrimdeki basit bir kazadır.” İnfiale kapılıp bu zihinsel özürlüyle tartışmayı reddederek çektim gittim. Ütopyanın ve ütopyacıların 19. yüzyılda olumlu bir veçheleri olduğuna inanıyorum; toplumsal eşitsizliğe ve buna çare bulmanın aciliyetine dikkat çekmişlerdi. Sosyalizmin eninde sonunda ütopya-cıların evladı olduğunu unutmayalım. Ama hatalı bir fikir üzerine, insanın sınırsız mükemmelleştirilebilirliği fikri üzerine kurulurlar. <span class="calibre3">İlk günah</span> teorisi dinî yananlamlanndan bir arındırılsa, sadece antropolojik düzeyde daha isabetli olur gibi geliyor bana. Çaresiz bir düşüş olmuştur, yerini hiçbir şeyin dolduramadığı bir <span class="calibre3">kayıp.</span> Aslında, zannediyorum ki beni nihai olarak ütopyacı eğilimden uzaklaştıran şey, tarihe düşkünlüğüm oldu; zira tarih ütopyanın <span class="calibre3">panzehiridir.</span> Fakat tarih pratiği özünde ne kadar anti-ütopik olsa da, ütopyanın tarihi ilerlettiğine ve onu teşvik ettiğine kuşku yoktur. Ancak imkânsızdan büyülenerek harekete geçeriz; bu da demektir ki, bir ütopya doğurma ve ona bağlanma becerisini gösteremeyen bir toplum, köhneleşme ve yıkım tehdidiyle karşı karşıyadır. Mükemmel toplumsal sistemlerin inşası anlamındaki ütopya, çok fransız olan bir zayıflıktır; Fransız'ın metafizik muhayyile eksikliğini siyasi muhayyileyle telafi edişidir. Eşsiz toplumsal sistemler imal eder, ama gerçekliği hesaba katmadan. Ulusal bir zaaftır bu: Mesela Mayıs 68, hepsi birbirinden ustaca ve hayata geçirilemez olan her tipte sistemlerin sürekli bir üretimi olmuştur.</p>
<p class="calibre1"><span class="calibre3">Utopyanın adeta, topluma aşkın değil içkin olan bir iktidarın sorunu olduğu söylenebilir. <sup class="calibre6">İ</sup>ktidar nedir Cioran?</span></p>
<p class="calibre1">İktidarın kötü, çok kötü olduğuna inanıyorum. Onun varlığı karşısında mütevekkil ve kaderciyim, ama bir musibet olduğunu düşünüyorum. Bakın, iktidara ulaşmış kimseler tanıdım ve bu korkunç bir şey. Ünlü olmayı başaran bir yazar kadar korkunç bir şey. Üniformalı olmak gibi bir şey bu; üzerinizde bir üniforma varsa, artık aynı insan olamazsınız: İşte, iktidara ulaşmak da, daima aynı olan <span class="calibre3">görünmez</span> bir üniformayı giymektir. Kendime soruyorum: Normal olan, ya da normal gibi görünen bir insan, iktidarı neden kabul eder? Sabahtan akşama meşgul yaşamayı neden kabul eder? Muhtemelen hükmetmek bir zevk, bir zaaf olduğu içindir bu. Bunun içindir ki kendi isteğiyle iktidardan feragat eden hiçbir diktatör ya da mutlak şef örneği yoktur: Sulla vakası hatırladığım tek örnek. İktidar şeytanidir: Şeytan, iktidar hırsı olan bir melekti sadece. İktidarı arzulamak insanlığın uğradığı en büyük lanettir.</p>
<p class="calibre1"><span class="calibre3">Yeniden ütopyaya dönersek...</span></p>
<p class="calibre1">Ütopya arayışı dinî bir arayıştır, bir mutlak arzusudur. Ütopya tarihin en büyük kırılganlığıdır, ama aynı zamanda da büyük gücüdür. Bir anlamda, tarihin <span class="calibre3">kefaretini</span> ütopya öder. Mesela Fransa'daki seçim kampanyasına bir göz atın: Ütopik bileşeni olmasa, dükkâncılar arasındaki bir kavgadan ibaret kalırdı... Bakın, siyasetçi olamam, çünkü felakete inanıyorum. Kendi payıma, tarihin cennete götüren bir yol olmadığından eminim. Halbuki hakiki bir kuşkucuysam, felaketten emin bile olamam... <span class="calibre3">Neredeyse</span> eminim diyelim! Bundan dolayıdır ki kendimi bütün ülkelerden, bütün gruplardan kopuk hissediyorum. <span class="calibre3">Metafizik</span> bir vatansızım ben; Roma İmparatorluğu'nun sonunda kendilerini "dünya vatandaşı" hisseden o Stoacılar gibi biraz; hiçbir yerin vatandaşı olmadıklarını söylemenin bir tarzıydı bu.</p>
<p class="calibre1"><span class="calibre3">Sadece vatanınızı terk etmekle kalmadınız, en önemlisi, dilinizi de bıraktınız.</span></p>
<p class="calibre1">Bir yazarın başına gelebilecek en büyük, en feci kazadır bu. Bunun yanında tarihî felaketler bile hiç kalır. 1947'ye kadar Rumence yazdım. O yıl, Dieppe yakınında ufak bir evdeydim ve Mallarm6'yi Ru-menceye çeviriyordum. Birden, kendi kendime, "Ne saçmalık bu! Mallarme'yi hiç kimsenin tanımadığı bir dile çevirmenin ne hayrı olabilir?" dedim. Öylece, dilimden vazgeçtim. Fransızca yazmaya koyuldum ve çok zor bir şey oldu bu, çünkü mizaç itibariyle Fransız dili bana uymuyor: Bana <span class="calibre3">vahşi</span> bir dil, bir ayyaş dili lazımdır. Fransızca benim için bir deli gömleği gibi oldu. Başka bir dilde yazmak dehşet verici bir tecrübe. Kelimeler üzerine düşünürsünüz, yazı üzerine düşünürsünüz. Rumence yazdığım zaman, farkına varmadan yapıyordum bunu; en basit deyişle, yazıyordum. O zaman kelimeler benden <span class="calibre3">bağımsız</span> değillerdi. Fransızca yazmaya koyulduğum zaman, bütün kelimeler bilincime kendilerini dayattılar; önümdeydiler, dı-şımdaydılar, hücrelerindeydiler ve ben gidip onları alıyordum: "Sen, şimdi; şimdi de sen!" Paris'e geldiğimde yaşadığım, hiçbir başka tecrübeye benzemeyen bir tecrübeydi. Quartier Latin'deki küçük bir otele yerleşmiştim; ilk gün, telefon etmek için resepsiyona indiğimde, otel görevlisini karısı ve oğluyla yemek mönüsünü tartışırken buldum: Bir savaş planı hazırlar gibiydiler! Hayretten ağzım açık kaldı: Romanya'da her zaman bir hayvan gibi beslenmiştim; yani bilinçsizce, yemek yemenin ne demek olduğu üzerine hiç düşünmeden. Paris'te yemek yemenin bir ayin, bir uygarlık işi, neredeyse felsefi bir tavır alış olduğunun farkına vardım... Aynı şekilde yazmak da, Fransızcada, Rumence yazdığım zamanki gibi içgüdüsel bir iş olmaktan çıktı ve tıpkı masum bir biçimde yemek yemeyi bırakmam gibi, bir düşünüp taşınma boyutu kazandı... Dil değiştirerek geçmişi de tasfiye etmiş oldum: Bütünüyle yaşam değiştirdim. Şimdi bile, hiçbir şeye bağlı olmayan, köksüz, bir sera dilinde yazıyormuşum gibi geliyor.</p>
<p class="calibre1"><span class="calibre3">Cioran, sık sık can sıkıntısından bahsettiniz. Sıkıntı ve tiksinti yaşamınızda nasıl bir rol oynadı?</span></p>
<p class="calibre1">Yaşamıma sıkıntı tecrübesinin hükmettiğini söyleyebilirim. Bu duyguyu ta çocukluğumda tanıdım. Eğlence, sohbet ya da zevklerle oyalanabilecek sıkıntı değil burada söz konusu olan; tabir caizse <span class="calibre3">temel </span>bir sıkıntı bu ve şundan ibaret: Kendi evinizde veya başkasının evinde, ya da güzel bir manzaranın karşısında, az ya da çok aniden her şeyin içi ve anlamı boşalıyor. İçte ve dışta boşluk. Tüm evren hiçliğin damgasını yiyor. Ve hiçbir şey bizi ilgilendirmiyor, hiçbir şey dikkatimizi hak etmiyor. Sıkıntı bir baş dönmesidir, ama <span class="calibre3">sakin ve yeknesak</span> bir baş dönmesidir; evrensel anlamsızlığın ortaya çıkışıdır; bu dünyada da öbür dünyada da bir şey yapılamayacağının, yapılmaması gerektiğinin, hayrete varan, ya da en üst basirete varan kesinliğidir; bize uyabilecek ya da bizi tatmin edebilecek hiçbir şey yoktur dünyada. Bu tecrübe sebebiyle -sürekli değildir, ama gider gelir, zira sıkıntı nöbet halinde gelir, ama bir ateş nöbetinden çok daha uzun sürer- hayatımda ciddi hiçbir şey yapamadım. Gerçeği söylemek gerekirse yoğun yaşadım, ama varoluşla bütünleşemedim. Marjinalli-ğim kazaen olan bir şey değil, özle ilgili bir şey. Eğer Tanrı'nın canı sıkılsaydı, yine Tanrı olurdu, ama marjinal bir T^ı olurdu. Tanrı'yı rahat bırakalım. Daima en büyük hayalim, yararsız ve kullanılmaz olmak oldu. Dolayısıyla sıkıntı sayesinde bu hayali gerçekleştirdim. Bir şeyi iyice belirlemek gerekiyor: Az önce tasvir ettiğim tecrübe ille de çökertici değildir, zira bazen onun ardından gelen taşkınlık, boşluğu bir yangın yerine çevirir, <span class="calibre3">arzuya şayan</span> bir cehenneme...</p>
<p class="calibre1"><span class="calibre3">(Tam çıkmaya hazırlanırken, Cioran ısrar ediyor:)</span></p>
<p class="calibre1">Onlara benim göz açmak için yazan bir marjinalden ibaret olduğumu söylemeyi unutmayın. Tekrar tekrar belirtin ki benim kitaplarımın iddiası göz açmak.</p>
<p class="calibre1"><a id="bookmark7"></a><span class="calibre2">Hedefsiz yaşamak</span></p>
<p class="calibre1">Helga Perz ile yaptığı ve Alman gazetesi <span class="calibre3">Süddeutsche Zeitung'un</span> 7-8 Ekim 1978 tarihli 231. sayısında "Ein Gesprach mit dem schrifsteller E. M. Cioran" başlığı altında yayımlanan söyleşi. Almancadan çeviren Jean Launay.</p>
<p class="calibre1">HELGA PERZ: <span class="calibre3">Sayın Cioran, anlam sorusu katiyetle kaçınılması gereken bir soru mudur?</span></p>
<p class="calibre1">CIORAN: Bu soru bütün hayatım boyunca kafamı meşgul etti, ama hiçbir cevap bulmadım. Epey okuduktan ve düşündükten sonra, Tuna kıyısındaki bir köylüyle, ya da tarihöncesindeki okumaz-yazmaz insanlarla aynı sonuca vardım: Cevap yoktur. Buna tevekkül etmek ve geldiği gibi hayata maruz kalmak gerekmektedir.</p>
<p class="calibre1"><span class="calibre3">Acaba anlaşılmamış olmanın ve böyle kalma zorundalığının bilinci, kendini izah etmek için daima yenilenen çabaların da gösterdiği gibi, yüreklendirici bir taraf da arz etmez mi? Anlama yönelik sarsılmaz bir ilgi olduğu sonucu çıkarılamaz mı bundan?</span></p>
<p class="calibre1">Suyu taklit etmemiz gerektiğini söyleyen Taoculuktan etkilenmişim-dir biraz. Hiçbir çaba göstermemek ve hayatı sükunetle göz önünde bulundurmak. Ama mizacım gereği bunun tam tersiyim. Biraz histerik, bir nevi sara hastası bozuntusuyum; saraya yakalanma şansına nail olmamam anlamında. Eğer hakiki bir hastalığım olsaydı, benim için bir kurtuluş olurdu bu. Ama her zaman içsel olarak paramparça bir halde ve hayat görüşüme zıt olan büyük bir gerginlik içinde yaşamak zorunda kaldım, çünkü kendi dışımda bir çıkış bulamadım. Hayat hakkında karanlık bir anlayışım olmasına rağmen, varoluş için daima büyük bir tutku besledim. Öyle büyük bir tutku ki, tersyüz olarak hayatın inkârına dönüştü, çünkü yaşam iştahımı tatmin etme yollan yoktu elimde. Böylece, demek ki hayal kırıklığına uğramış bir adam değilim; ama çaba fazlasından ötürü içsel gücü kalmamış bir adamım. Edilgenlik benim için ulaşılmaz bir idealdi. Niçin intiharı seçmediğimi sordular bana. Ama benim için intihar olumsuz bir şey değil. Aksine. İntiharın olması fikri bana hayata tahammül etme ve kendimi özgür hissetme imkânı veriyordu. Bir köle gibi değil, özgür bir insan gibi yaşadım.</p>
<p class="calibre1"><span class="calibre3">Ama bu da sizin bir yaşam fanatiği olduğunuzu kanıtlamıyor mu?</span></p>
<p class="calibre1">Tabiatımdaki paradoks, hem varoluş için bir tutku duymam, hem de aynı zamanda bütün düşüncelerimin yaşamla husumet içinde olmasıdır. Yaşamın olumsuz tarafını en baştan beri sezinledim ve hissettim; her şeyin boş olduğunu... Can sıkıntısının ıstırabını tepeden tırnağa çektim. Bu belki de doğuştandır, elimden bir şey gelmez. Buna işaret eden Fransızca kelime katiyetle çevrilemez: <span class="calibre3">le cafard</span> ("efkâr").<a id="footnote1"></a><sup class="calibre6"><a href="#bookmark8">1</a></sup> Efkârlıyım. Buna karşı hiçbir şey yapılamaz. Kendi başına geçmesi gerekir.</p>
<p class="calibre1"><span class="calibre3">Sayın Cioran, geçen yıllarla birlikte, hayat daha mı basit bir hale geldi, yoksa güçleşti mi?</span></p>
<p class="calibre1">Şu işe bakın ki daha basit. Çocukluğum yeryüzü üzerindeki cennetti. Herrnannstadt'a pek uzak olmayan bir yerde, bir Rumen dağ köyünde doğdum; sabahtan akşama kadar dışarıdaydım. On yaşında liseye gitmek için bu köyden ayrılmam gerektiği vakit, büyük bir felaket duygusuna kapıldım. En beteri ise, on altı, on yedi yaşında başıma geldi. Gençliğim gerçekten bir felaket oldu. Uykusuzluk çekmeye başlıyordum ve hiçbir şey yapamayacak bir haldeydim. Bütün gün yatar vaziyette kalıyordum. Çocukluğumla arasındaki aykırılık benim için büyük bir tecrübe oldu. Ama şimdi, yani elli yıl sonra, kendimi daha mutlu hissediyorum, zira aynı gerginlik içinde yaşamıyorum artık. Bunu bir yenilgi gibi değerlendiriyorum. Vaktiyle bir iblis gibiydim, her an çökebilirdim, ama hakikaten yoğun bir biçimde yaşıyordum.</p>
<p class="calibre1">Eninde sonunda, o zamanki genç adamla karşılaştırıldığında, Fransızların rate diye adlandırdıkları bir tipim şimdi; yaşamını ber-batetmiş olanlardan. Zavallı bir tip. Gençliğim hakkında oluşturmuş olduğum o devasa fikirden ötürü.</p>
<p class="calibre1"><span class="calibre3">Çocukluğunuzdaki uyumu bir daha hiç bulamadınız mı?</span></p>
<p class="calibre1">Hayır bulamadım, ama onu tamamen yitirilmiş bir şey gibi hatırlıyorum, sanki önceki bir dünyada vuku bulmuş gibi. Bana geçmiş içinde öyle uzak, ama aynı zamanda ne kadar mevcut görünüyor. Çocukluğumu çok ayrıntılı bir biçimde hatırlıyorum, bütün yaşlılar gibi, ama katiyetle uzak bir şey olarak... Benim hayatım bile olmayan, başka bir hayat, önceki bir hayat gibi bir şey. Eğer hazin bir çocukluğum olsaydı, fikirlerimde çok daha iyimser olurdum. Ama çocukluğum ile daha sonra olup biten her şey arasındaki bu aykırılığı, bu çelişkiyi hep hissettim, hatta bilinçdışı bir biçimde hissettim. Beni adeta içsel olarak yıktı bu.</p>
<p class="calibre1"><span class="calibre3">Yitirilmiş cennete duyulan özlem mi?</span></p>
<p class="calibre1">Evet. Benim için üç önemli yer var. Bunlar: Paris, Dresden ve doğduğum o Hermannstadt bölgesi. Paris beni büyülüyordu; gençken Paris'e gitmek ve Paris'te yaşamak istiyordum. Bunu becerdim, ama bugün bu şehirden biraz yoruldum; burada çok fazla yaşadım. Dres-den Paris'ten sonra en çok sevdiğim şehirdi. Hermannstadt az çok menzilimin dışında. Oraya dönebilirdim ama istemiyorum. Artık vatanım yok. Ama çocukluğumu geçirdiğim yer benim için birkaç gün önce görmüşüm gibi mevcut.</p>
<p class="calibre1"><span class="calibre3">Bir keresinde bunun eski Avusturya-Macaristan İmparatorluğunun dünyası olduğunu söylemiştiniz. Acaba bu yaşam üslubu sizin için hâlâ bir anlam ifade ediyor mu?</span></p>
<p class="calibre1">Aslında benim için artık anlam ifade eden pek birşey yok, geleceksiz yaşıyorum. Gelecek benim için bütün açılardan hesap dışı; geçmiş ise gerçekten başka bir dünya. Tam anlamıyla zamanın dışında yaşamıyorum, ama tarihî olarak değil de metafizik açıdan durmuş bir insan gibi yaşıyorum. Benim için hiçbir çıkış yok, çünkü bir çıkış olmasının hiçbir anlamı yok. Böylelikle bir nevi öncesiz-sonra-sız şimdiki zamanda yaşıyorum ve hedefsiz olmaktan mutsuz değilim. İnsanlar hedefsiz yaşamaya alışmalı ve bu öyle sanıldığı kadar basit bir şey değil. Her halükârda bir sonuç bu. Düşüncelerimin şuna geldiğine inanıyorum: Hedefsiz yaşamak. Bundan dolayıdır ki çok az yazıyorum, az çalışıyorum, her zaman toplumun kıyısında yaşadım, vatansızım ve böyle olması iyi. Artık vatana ihtiyacım yok, hiçbir şeye ait olmak istemiyorum.</p>
<p class="calibre1"><span class="calibre3">Sayın Cioran, ölüm üzerine düşünceler, daima korkuyu defetmenin bir biçimi değil midir? Madem ki elimizde yaşamdan başka bir şey yok, ölümden ancak dehşete kapılınmaz mı?</span></p>
<p class="calibre1">Gençken her an ölümü düşünüyordum. Bu bir saplantıydı, yemek yerken bile. Bütün yaşamım ölümün hükmü altında geçiyordu. Bu düşünce beni hiç bırakmadı, ama zamanla zayıfladı. Hâlâ bir saplantı, ama bir düşünce değil artık. Size bir örnek vereyim: Birkaç ay önce bir hanımla tanıştım ve ortak bir tanıdıktan söz ettik, uzun zamandır görmemiş olduğum birinden... Onu görmememin daha iyi olacağını, çünkü çok mutsuz olduğunu söylüyordu. Ölümü düşünmekten başka bir şey yapmıyormuş. Ona şöyle cevap verdim: "Başka neyi düşünsün ki?” Sonuç olarak başka konu yok. Elbette bunu düşünmemek çok daha iyi, ama bunu düşünmekte de hiçbir anormallik yok. Başka mesele yok. Ben de tam bu ölüm düşüncesi tarafından özgür-leştirildiğim ve felç edildiğim içindir ki hiçbir şey yapmadım. Ölümü düşününce meslek sahibi olamazsınız. Yalnızca benim yaşadığım gibi, her şeyin kıyısında, bir asalak gibi yaşanabilir. Daima içimdeki duygu, yararsızlık, hedef yokluğu duygusuydu. Bunun hastalıklı bir şey olduğu söylenebilir, am? sadece etkileri hastalıklıdır, felsefi bir bakış açısıyla değil. Felsefi olarak her şeyi yararsız bulmak tamamen normaldir. Neden bir şey yapılmalıdır, neden? Her eylemin temelden yararsız olduğuna inanıyorum. Ve de insanın, hiçbir şey yapmamaktan ibaret olması gereken alınyazısını elinden kaçırdığına... Tarihteki tek doğru ânın, bir tefekkür yaşamı sürdürülen, şeylere onlarla hiç uğraşmadan bakmakla yetinilen kadim Hindistan olduğuna inanıyorum. Ancak o zaman tefekkür yaşamı sahiden bir gerçeklik olmuştur.</p>
<p class="calibre1"><span class="calibre3">Ama o zaman da, herkesin kendi için yaşadığı ve başkaları için hiçbir şey yapmadığı anlamına gelmez mi bu?</span></p>
<p class="calibre1">Yok, hayır. Ben bir egoist değilim. Bana uyan kelime hakikaten bu olmazdı. Merhametliyim. Ötekilerin acısının benim üzerimde doğrudan etkisi oluyor. Ama eğer bütün insanlık yann ortadan yok olsaydı, benim için bir olurdu. Kısa süre önce bu konu üzerine bir makale bile yazdım, "Elzem Felaket" diye. İnsanın ortadan yok olması fikri, hoşuma gitmiyor değil.</p>
<p class="calibre1"><span class="calibre3">Acaba arkadaşlar sizin için önemli mi?</span></p>
<p class="calibre1">Evet, seve seve gördüğüm çok sayıda iyi arkadaşım var, zira insan kendi kusurlarını ancak arkadaşları sayesinde keşfedebilir. İçsel olarak iyileşmek için arkadaşlarını iyi gözlemlemek kâfidir. Muazzam derecede takdir ettiğim bütün arkadaşlarıma çok müteşekkirim, zira onlarla aynı kusurlara sahip olmamak için elimden geleni yaptım. Ama bunu başaramadım. Arkadaşlık ancak arkadaşınız gibi olmadığınızda anlamlıdır. Ondan farklı olmak gerekir. Yoksa arkadaşlık neye yarardı?</p>
<p class="calibre1"><span class="calibre3">Arkadaşlarınız sizin için hep olumsuz modeller mi oldular?</span></p>
<p class="calibre1">Bütün varlıklar olumsuz modellerdir. Kimse aziz değildir. Ama arkadaşlık verimli olmak zorundadır, zira arkadaşlarımız içsel olarak tanıdığımız yegâne insani varlıklardır. Arkadaşlarımızın örnekleri bizim kendi eğitimimize yararlı olmalıdır.</p>
<p class="calibre1"><span class="calibre3">Sayın Cioran, insandaki temel bir çelişki, düşüncelerinin sonucuyla hissettikleri arasında bir uyumsuzluk olmasına yol açıyor. Yol ayrımları çıkmasına neden oluyor. Bu çelişkiye bir çare bulunabilir mi? Bilgiyle duygunun birleştik/eri anlar da, bir insanın yaşamının dorukları olarak değerlendirilebilir mi? Yoksa bunu da mı reddediyorsunuz?</span></p>
<p class="calibre1">Bilgi ve duygular nadiren iyi geçinirler. Benim için dünya tarihinde tek bir keşif vardır. Tekvin'in ilk bölümünde, yaşam ve bilgi ağacının söz konusu olduğu yerde bulunur. Bilgi ağacı, yani lanetli ağaç. İnsanın trajedisi, bilgidir. Bir şeyin bilincine vardığım her sefer, onun duygusunun zayıfladığını daima fark etmişimdir. Bir kitaba verilmiş en güzel ad, bence <span class="calibre3">Bewusstsein als Verhangnis'tir</span> ("Bilinçli Olma Bedbahtlığı"). Bunu yazan bir Alman, kitap iyi değil; ama adı, benim hayatımı özetleyen formül. Bütün yaşamım boyunca aşırı bilinçli olduğumu zannediyorum ve hayatımın trajedisini oluşturan da bu.</p>
<p class="calibre1"><span class="calibre3">Felsefe dışında sizi ilgilendiren bir bilim var mı?</span></p>
<p class="calibre1">Yok. Beni ne ilgilendiriyor biliyor musunuz? Sayısını hatırlayamayacağım kadar hatırat okudum. Hayat hikâyesi olan, özyaşamöykü-sü olan her şey ilgilendiriyor beni; birisinin bana hayatını anlatmasından, hiç kimseye bahsetmediği şeyleri bana söylemesinden de çok hoşlanıyorum. Kısa süre önce bir hanımdan şaşırtıcı bir mektup aldım. Onun tanrısı olduğumu, bugüne kadar yaşamış en büyük insan olduğumu ve bu cins başka çılgınlıklar yazmıştı. Ona cevap vermek istemiyordum. Sonra birden onunla tanışmak istedim ve geldi. Bana dört saat boyunca en ince ayrıntılarıyla bütün hayatını anlattı; eminim ki hiç kimseye açmamış olduğu ayrıntılarıyla. Biraz kaçık gibiydi, kabul ediyorum, ama ondan büyülenmiştim. Kendi payıma bir-iki kelime ancak edebildim. Sonunda bana bütün bu şeyleri neden anlattığını sordum ona. Ben de diğerleri gibi bir yazardım, üstelik büyük bir yazar bile değildim. Şöyle cevap verdi: "Üç-dört yıl önce sizin <span class="calibre3">Doğmuş Olmanın Sakıncası</span> isimli kitabınızı tesadüfen keşfettim ve daha kitabı açmadan, bunun benim kitabım olduğunu biliyordum!” Artık hayatını bildiğim bu hasta kadın, kalktı gitti sonra. Görüyorsunuz ki insanlar beni ilgilendiriyor, ama sadece kaçık oldukları zaman, ya da iyiye gitmedikleri zaman.</p>
<p class="calibre1"><span class="calibre3">Ama her yetişkin kişinin iyiye gitmediği zamanlar olmaz mı?</span></p>
<p class="calibre1">Evet, ama farklı derecelerde. Hayatta sert bir darbe almış olmak gerekir. Bu yaşlı hanım, hakikaten iyiye gitmeyen biri olarak, bir daha hiç kimseye anlatmayacağı şeyleri bana söylediği için hoşuma gidiyordu. Müstesna bir şeydi bu ve hayatta en çok neyin hoşuma gittiği sorulsa, birbirine her şeyin söylendiği böyle müstesna karşılaşmalar derdim mutlaka. Kendilerine her şeyi anlattığım ve bana her şeylerini anlatan kimselerle bu müstesna karşılaşmalar, belki de benim için yaşamın tek haklılık gerekçesi. Eğer başarıdan bahsedebilirsem, benim hayatımın en büyük başarısı belki de bu.</p>
<p class="calibre1"><span class="calibre3">Fakat bu müstesna karşılaşma, hiçbir taahhüt gerektirmiyor mu?</span></p>
<p class="calibre1">Hiçbir taahhüt yok. Ama aşkın bir tarafı var. Sanki başka bir gezegende, zamanın dışında vuku bulmuş gibi. Tarihi yok. Ne öncesi var ne sonrası. Ebedi bir tarafı var.</p>
<p class="calibre1"><a id="bookmark9"></a><span class="calibre2">İnsanın giriştiği her şey, tasarlamış olduğunun tam tersine varıyor</span></p>
<p class="calibre1">Haziran 1979’da Rus gazeteci ve yazar Jean-François Duval’in yaptığı söyleşi.</p>
<p class="calibre1">JEAN-FRANÇOIS DUVAL: <span class="calibre3">Bu söyleşiye nasıl başlamalı? Sohbet tarafından kemirilen içgüdüler, diyorsunuz.</span></p>
<p class="calibre1">CIORAN: Konuştuğumuz zaman, tıpkı yazdığımız zamanki gibi, hiçbir şeyi çözmeyiz. İçsel olarak hariç. Yükümüzü atarız. Biraz içimizi boşaltırız. Epey rahatsızlık ve endişe verici olan bütün sorulara muayyen bir ilgisizlikle bakarız sonra... Daha az dert ederiz. Sohbetin anlamı budur.</p>
<p class="calibre1"><span class="calibre3">Eserleriniz üzerine bir sohbet, muhtemel yanlış anlamaların dağıtılmasına da olanak vermez mi?</span></p>
<p class="calibre1">Yanlış anlamaya karşı değilim. Hakkımda yazılanların doğru olmasını tercih ederim elbette. Ama yanlış anlama verimli olabilir. Çünkü insanları düşündürür. Neyse, bu bir teori değil.</p>
<p class="calibre1"><span class="calibre3">Eserleriniz hakkında üniversite tezleri yazılması sizi kızdırır mıydı?</span></p>
<p class="calibre1">Hakkımda birkaç tane tez var. Ama tezlere karşıyım, bu türe karşıyım. Paris'e bir tez yapmak için geldiğimi biliyor musunuz? Romanya'da bir felsefe lisansı (doçentlik düzeyi) yapmış, bir lisede bir yıl boyunca ders vermiştim; sonra Paris'te bir tez yapacağım dedim. Bir bahane bulmak gerekiyordu... tabii yalan söyledim. Bir konu arama zahmetine bile girmedim, çıktım Batı'ya geldim. Üniversiteyle bağlarımı tamamen kopardım. Hatta üniversiteye düşmanım. Bence ruh ölümü bir tehlikedir. Öğretim olan her şey, iyisi bile (!), harikası bile (!), aslında kişinin manevi gelişimi için kötüdür. Bundan dolayıdır ki hayatımda yaptığım en iyi şeylerden birinin, üniversiteyle bağlarımı tamamen koparmış olmam olduğunu düşünüyorum.</p>
<p class="calibre1"><span class="calibre3">Ama Pascal ve Baudelaire gibi bağlandığınız bütün bir gelenekten kopmadınız...</span></p>
<p class="calibre1">En çok düşündüğüm iki Fransız bunlar. Onları okumayı bırakalı uzun zaman oldu, ama Baudelaire'i ve Pascal'i haddinden fazla düşünüyorum. Sürekli onlara atıfta bulunuyorum, onlarla aramda bir nevi yeraltı yakınlığı hissediyorum. Peki ama, -çokgarip bir şey- İs-panya'da çok büyük bir profesör benim üzerime bir makale yazıyor ve Pascal hariç bütün Fransız ahlakçılarıyla akrabalığım olduğunu söylüyor! Bunu okuduğum zaman, çuvalladım dedim kendi kendime. Çünkü hayatımdaki en büyük anlardan biri, beni allak bullak eden bir an, on yedi yaşındayken Bükreş'te bir halk kütüphanesinde, tedavi olmasını isteyen kız kardeşine Pascal'in yazdığı şu cevabı okuduğum andı: "Sağlığın mahzurlarını bilmiyorsunuz, hastalığın da avantajlarını." Allak bullak etti bu beni! O dönemde hayat duygum hemen hemen buydu. Hana, daha sonra Pascal ile ilgilenmemin nedeni de onun bu sözüydü.</p>
<p class="calibre1"><span class="calibre3">Ama sizin Pascal'iniz, ilk tarz Pascal miydi?</span></p>
<p class="calibre1">Evet, evet, salt öznel Pascal, vaka Pascal! Bu Pascal kuşkucu olan Pascal'dir; paramparça olan Pascal'dir; müminleşmeyebilecek Pas-cal'dir; lûtfa uğramamış, dine sığınmamış Pascal'dir benim kendimi yakın hissettiğim. Akrabalık hissettiğim Pascal, bu Pascal'dir... Çünkü Pascal'i iman olmaksızın mükemmel tahayyül ederiz. Kaldı ki, Pascal sadece bu yönüyle ilginçtir... Bütün hayatım boyunca Pascal'i düşündüm. Bilirsiniz, parçalı tarafı, parça insanı olması. Aynı zamanda an insanıdır da... Parçada daha çok hakikat vardır.</p>
<p class="calibre1"><span class="calibre3">Siz de onun gibi parça insanısınız, yazılarınız da parçalı.</span></p>
<p class="calibre1">Evet. Hepsi. Ama bende bunun nedeni bambaşka. Çünkü benim canım sıkılıyor, bir şeyi geliştirmeye başladığım zaman... Ben bunu havailik diye adlandırıyorum. Kendime rağmen bazı şeyleri derinleştirdim, çünkü bütün yazdıklarım aynı şeyler etrafında dönüyor. Ama ısrar etmeyi sevmiyorum, ispatlamayı sevmiyorum. Zahmete değmez. İspat edenler profesörlerdir.</p>
<p class="calibre1"><span class="calibre3">Bir yerde çehresini tarif ettiğiniz, açıklama getirmekle hiç uğraşmayan o tiran gibisiniz. İspat değil de iddia mı ediyorsunuz?</span></p>
<p class="calibre1">Evet! Hiçbir şey ispat etmiyorum. Kararlarla -tırnak içinde tabii— hareket ediyorum. Söylediğim, bir şeyin sonucu, içsel bir sürecin. Sonucu veriyorum diyelim, ama güzergâhı ve süreci yazmıyorum. Üç sayfa yayımlamak yerine, sonuç dışında her şeyi atıyorum. Aşağı yukarı bu.</p>
<p class="calibre1"><span class="calibre3">Aforizmalar ve parçalar... Her iki durumda da, fazlasını söylememe, asgariyle yetinme iradesi var.</span></p>
<p class="calibre1">Tam olarak bu. İnsanları inandırmak değil. Onları ikna etmek değil. İkna etmeyi sevmiyorum.</p>
<p class="calibre1"><span class="calibre3">Nietzsche, Ralph Waldo Emerson’a bir aforizma ustası olarak saygı duyuyordu. O da açıklama getirmenin alçalmak ve aşağılık/aşmak olduğuna hükmeden/erdendi.</span></p>
<p class="calibre1">Emerson'ı çok az okudum. Size bunun sebebini söyleyemem. Ama onu çok az tanıyorum. Halbuki çok okumuş olma belasına uğradım. Mesela Emerson'ı çok okuyan Emily Dickinson'ın şiiriyle çok ilgilendim; çok büyük, muazzam bir şair! Bu kadına tapıyordum - hâlâ tapıyorum. Dolayısıyla Emerson'ı okumuş olmam gerekirdi. Ondan taraf çıkan bazı başka yazarlar da oldu. Aslında Nietzsche bile gençliğinde öyleydi. Yine de onun bazı şeylerini okudum, ama onu tanıdığımı söyleyemem. Aslında biliyor musunuz? Size doğrusunu söylersem, benim gözümde bir yazar ancak onu tekrar okuyorsak vardır. Birini sevdiğimi ya da okuduğumu söylediğim zaman, onu tekrar okumuşum demektir. Birçok kez. Bir kitabı bir kere okumuş olmanın hiçbir anlamı yoktur. Mesela Dostoyevski'yi çok iyi tanıyorum, onu beş veya altı kere okudum. Ya da Shakespeare'i. Bir şeyi bir kere okumak, bir şeyle tanışmaktır, o kadar. Hayatımda önemi olan tüm yazarları tekrar tekrar okudum.</p>
<p class="calibre1"><span class="calibre3">Siz de haklı bir biçimde aforizmanın ustalarından biri olarak telakki ediliyorsunuz. Ansiklopedilerde size sık sık nihilist etiketi de yapıştırılıyor.</span></p>
<p class="calibre1">Ha o etiket ha bir başkası... Buna tamamen ilgisizim. Nihilist değilim. Öyle olduğum söylenebilirdi, ama bunun bir anlamı yok. Benim için boş bir formül bu. Daha basitleştirerek, hiçlik, ya da daha ziyade boşluk saplantım olduğu söylenebilirdi. Buna tamam. Ama nihilist olduğuma değil. Çünkü alışıldık anlamıyla nihilist, az ya da çok siyasi, ya da tanrı bilir hangi art düşüncelerle her şeyi şiddetle alaşağı eden bir tiptir. Ama ben hiç öyle değilim. Öyleyse, benim metafizik anlamda nihilist olduğum söylenebilirdi. Ama bu bile, hiçbir şeyi kapsamıyor. Kuşkucu terimini daha kolay kabul ediyorum - her ne kadar sahte bir kuşkucu olsam da. Şöyle diyeyim, hiçbir şeye inanmıyorum ve tam da bu yönde... Bu bile doğru değil!</p>
<p class="calibre1"><span class="calibre3">Her sözcük fazladan bir sözcüktür, diyorsunuz "Varolma Eğilimi"nde </span>(La tentation d'exister). <span class="calibre3">Bunu biçim kaygınızla, üslup kaygınızla nasıl bağdaştırıyorsunuz? Çelişik değil mi bu?</span></p>
<p class="calibre1">Size ne düşündüğümü söyleyeyim: Fransızca yazmaya otuz yedi yaşında başladım. Ve bunun kolay olacağını düşünüyordum. Kimi hatunlara yazdığım, ya da iş icabı yazdığım mektuplar dışında hiç Fransızca yazmamıştım. Ve birden, bu dilde yazmakta muazzam güçlüklerle karşılaştım. Tamamen kireçlenmiş bu dil, bir tür vahiy oldu. Çünkü Rumence, bir Slav ve Latin karışımıdır; son derece esnek bir dildir. Onunla istediğinizi yapabilirsiniz; billurlaşmış bir dil değildir. Fransızca ise durmuş bir dildir. Ve ilk atımda yazdıklarımı, hakiki olan ilk atımı yayımlayamayacağımın farkına vardım. Bu mümkün değildi! Rumencede bu berraklık, netlik talebi yoktu ve Fransızcada net olmak gerektiğini anlıyordum. Melezlik kompleksine kapıldım, kendi dili olmayan bir dilde yazan kişinin kompleksine... Hele Paris'te... Bu çok önemli. Romanya'nın bir taşrasından, Avusturya-Macaristan toprağı olmuş olan Transilvanya'dan geliyorum. Birinci Dünya Savaşı'ndan önce Viyana'ya bağlıydı. Ben de 1914 Savaşı'ndan önce doğduğum için Avusturya-Macaristan vatandaşıydım. Bu bölgelerde Almanca, Macarca, vb. diller konuşulurdu. Ama annem-babam tek kelime Fransızca bilmezlerdi. Buna mukabil, başkent Bükreş'te herkes fransızlaşmıştı. Bütün entelektüeller çok rahat Fransızca konuşurlardı. Herkes! Ve ben bir öğrenci olarak bütün bu insanların arasına geliyordum... Aşağılık kompleksine kapıldım elbette.</p>
<p class="calibre1">Ve Paris'e geldiğimde, on yıl boyunca, demin dediğim gibi zoraki durumlar dışında Fransızca tek kelime yazmadım. Sonra birden, 1947'de, Normandiya'da bulunduğum bir sırada bunun saçma olduğunu anladım! Hiç kimsenin tanımadığı bir dilde yazmak niye? Yazmış olduğum her şeyi yırttım. Artık anadilimde hiç yazmama fikriyle Paris'e döndüm. Kendime bir tür disiplin uyguladım: Çağdaş şairleri gözümde büyütmeden, elden geldiğince berrak ve net bir Fransızca yazmak istiyordum. Sonunda, bir tür itibari, biraz soyut bir Fransızca yazdım. Ama Fransızca ancak bu tür şeyler yazabilirdim. Fransızcanın bu soyut nüanslarını bildiğimi söyleyebilirim. Fakat o zaman da bu üslup kaygısı da ne diye sorulabilirdi. Ama Pascal'in yaptığını bilirsiniz... On yedi kere yazdığı <span class="calibre3">Taşra Mektupları</span> var! O zaman kendi kendime dedim ki: Eğer Pascal <span class="calibre3">Taşra Mektupları'nı</span> on yedi kere yazdıysa, benim gibi bir yabancının da bir çaba göstermesi gerekir... Anlıyorsunuzdur, Rumencede bir ya da iki kitabı bir oturuşta yazmıştım! Tekrar bile okumamıştım, ilk atımdı! Kötü yazılmışlardır, doğal olarak. Bu tür komplekslerim yoktu. Ama Pascal'i görünce, bütün o dil takıntılı Fransız yazarları gördükçe, kayda değer bir çaba gösterdim. Mesela <span class="calibre3">Çürümenin Kitabini</span> çok çabuk yazdım. Hepsi ilk atımda çıktı. Ve bu kitabı dört kere yazdım. Hepsini! Çoğu şeyi atarak. Elbette ki kitap bir nevi kendiliğindenliğini yitirdi. Ama ona bir tür kıvam vermekti bu. Ve de elden geldiğince yabancıyı ortadan kaybetmek. Ama bu sorunu ortaya koymakta haklısınız: Madem her şeyden şüphe edersiniz, o zaman niye iyi dile getirmeyi denersiniz? Ama aynı zamanda, niye yazarsınız? Bu doğru. Kaçınılmaz bağdaşmazlıklar bunlar.</p>
<p class="calibre1"><span class="calibre3">Çağdaşınız olan bazı yazarlar, üslup yoluyla, şeylerin bir tür genel dağınıklığını açıklama çabasına girdiler.</span></p>
<p class="calibre1">Evet, ama bunu kendi dillerine karşı yapabilirlerdi. Benim gibi bir tip ise bunu yapamaz, çünkü bunu ben yapmış olsam, "ama Fransızca bilmiyor ki," denirdi. Yabancı olarak avangardlık yapmak kolay olurdu. Çok kolay... Fakat kimi ihsası fikirler düzlemine aktarmak istiyordum. Dolayısıyla da, bunlar artık doğrudan ifade edilmiş şeyler değildi, dile getirilmiş şeylerdi. Dile getirdiğiniz zaman da, net olmak gerekir. Benim yazdıklarım, formüllerdir. Bu üslup çabasını da bunun için gösterdim. Şair değilim, bir anlamda yazar bile değilim. Kendi kendime dedim ki: Mademki Fransızca yazma kararı aldın, oyunu kuralına göre oynayacaksın. Ve daha önce söylediğim gibi, bu aşağılık kompleksi -başka hangi sözcüğü kullanabileceğimi bilmiyorum, bu deyişten tiksiniyorum, ama neyse!- çok büyük bir rol oynadı. Özellikle de dili araştırdığım için. Fransız edebiyat tarihi içinde bunun yazarları nasıl tedirgin ettiğini görünce... Oysa Alman edebiyatında bunu hiç görmezsiniz; hiç kimse yazma zorluğundan bahsetmez; her halükârda, ifade düzleminde değildir sorun. Bu bir Fransız saplantısıdır. Beni sarsan da bu oldu. Şimdi, salt edebi metinler için, metni fazla çalışmanın gerekmediğine inanıyorum.</p>
<p class="calibre1"><span class="calibre3"><sup class="calibre6">Ü</sup>slubunuzun klasikliği çağımıza biraz aykırı değil mi?</span></p>
<p class="calibre1">Bence bunun bir önemi yok. Çünkü beni okuyan kimseler, beni bir nevi lüzum üzerine okuyorlar. Kabaca dile getirirsek, sorunları olan kimseler bunlar - aldığım mektuplardan görüyorum bunu. Bunlar depresyonlu, içi içini yiyen, saplantılı ve mutsuz kimseler. Ve onlar üsluba o kadar da dikkat etmezler. Benim dile getirdiğim şeylerde az ya da çok kendilerini buluyorlar. Bununla birlikte, bunun güncel olup olmadığını, ya da modası geçmiş olup olmadığını sormadım kendime. Bunun güncel olduğu söylenemez; epey yansız bir üslup bu; imgeli olmayan bir üslup; tam olarak bir döneme ait olmayan bir üslup bu. Çağımıza aykırı bir taraf var, ona kuşku yok. Bunun çok büyük bir önemi de yok.</p>
<p class="calibre1"><span class="calibre3">Fransızcadaki üslubunuzun kendinize dayattığınız bir zorunluluğun sonucu olduğunu söyler miydiniz?</span></p>
<p class="calibre1">Hayır. Her şeye rağmen, benim doğal tarzım bu. Çalışılmış olduğu da bir vakıa. Kendime şiddet uygulamadım. Şeyleri tercüme etme biçimi üzerine düşündüm. Ama kendime herhangi bir biçimi dayatmadım. Şurası kesin ki iki biçimim var. Şiddetli, infilaka dayalı olan biçim var; bir de acı alaylı, soğuk biçim var. Metinlerimin bazıları çok şiddetli, çok histerik. Bazıları da soğuk, neredeyse ilgisiz. Her halükârda, yazdığım her şey hafif saldırgandı; bunu unutmamak lazım. Bunu da mümkün olduğunca hafifletmeye çalışıyorum.</p>
<p class="calibre1"><span class="calibre3">Demin "Yazmak niye?" diyordunuz. Soru hâlâ geçerli.</span></p>
<p class="calibre1">Kendim için. Dile getirmenin bana iyi geldiğini fark ettim. Çünkü bu soru bana birçok kez soruldu. Özellikle de muayyen bir yankı uyandırdığım tek ülke olan İspanya'daki iki öğrenci sormuştu. Bu bir kitap ve satış başarısı değil. Ama bir şeyler uyandırıyor. Hoşuma da gidiyor, çünkü daima İspanya'ya bir düşkünlüğüm olmuştur. Buna karşılık Almanya'da, İngiltere'de, hiç! Tali bir şey bu... Dolayısıyla Endülüslü iki öğrenciden aldığım mektup beni son derece sarsmıştı; şöyle diyorlardı: Hayata bakışınız yazıyı dışlıyor, bunu bizzat siz söylüyorsunuz! Şöyle cevap verdim: Aslında yazdığım her şeyi doğrudan lüzum hissettiğimden yazdım, benim için tahammül edilmez olan bir halden kurtulmak istiyordum. Demek ki yazma işini bir tedavi usulü gibi görüyordum, hâlâ da öyle görüyorum. Yazdığım her şeyin en derin anlamı budur. Bu öğrencilere tedavi usulünden ne anladığımı daha somut bir biçimde açıklamak için de şunu ekledim: Birinden nefret ediyorsanız, bir kâğıt parçası alın ve on, yirmi, otuz kere "X itin tekidir, X itin tekidir..." yazın. Birkaç dakika sonunda insan yatışır, daha az nefret eder. Benim için de yazma olgusu tam olarak budur; bir tür iç baskıyı hafifletmek, yatıştırmaktır bu. Dolayısıyla bir tedavi usulüdür. Hakikaten bunda ısrar ediyorum, biraz gülünç geliyor, ama hakikat bu. Benim için yazma olgusu son derece kurtarıcı olmuştur.</p>
<p class="calibre1">Öyleyse bunu neden yayımlıyorsun diye sorulabilir. Devam ediyorum: Yayımlama olgusu da çok önemlidir; düşünülenin aksine. Niçin? Çünkü kitap yayımlanır yayımlanmaz, ifade etmiş olduğunuz şeyler sizin için dışsal bir hale gelir; tamamen değil, ama kısmen. Dolayısıyla umulan hafifleme daha da büyük olur. Bu artık siz değildir. Bir şeyden sıyrılmışsınızdır. Hayattaki gibidir, herkes der ki: Konuşan, derdini anlatan tip özgürleşir. Kendini tahrip eden, çöken tip ise sessiz kalan tiptir, suskun olandır; belki de bir cinayet işler. Ama konuşma olgusu sizi özgürleştirir. Yazma olgusu da aynı şeydir. Bunlar çok bariz şeyler, ama bunları tecrübe ettim. Öyleyse herkese söylüyorum, elyazmalarınızı yayımlayın, yazık, ama size her halükarda iyi gelecek. Sözünü ettiğiniz tüm saplantılar da sizin için daha az önemli olacak...</p>
<p class="calibre1">Mesela bütün hayatım boyunca ölüm fikri musallat oldu bana; ama bundan söz etmiş olmam sayesinde... ölüm fikri bana hâlâ musallat, ama daha az. Bunlar çözemeyeceğimiz meseleler, haklı saplantılar bunlar - saplantı değil, muazzam gerçeklikler... İntihar üzerine yazdım, ama her defasında açıkladım: İntihar üzerine yazmak intiharı alt etmektir. Bu çok önemli.</p>
<p class="calibre1">Ama teorik olarak, tek bir kelime yazmamam ve hiçbir şey yayımlamamam gerekirdi. Eğer kendime mutlak bir biçimde sadık kal-saydım. Ama yine de kendi sorumluluğumu almam, varoluşa biraz rıza göstermeyi istemem ölçüsünde kendime sadık kalamam. Bana geçinme imkânı sağlayan bu tür tavizleri vermek, uzlaşmak gerekti. Yazmamış olsam intihar etmiş olacağıma katiyetle kanaat getirdim.</p>
<p class="calibre1">Bundan kesinlikle eminim. Ama bu şeyleri dışarıya aksettirdim, balgam çıkardım.</p>
<p class="calibre1"><span class="calibre3">Yayımlama olgusu ötekiyi de oyuna sokmak mıdır?</span></p>
<p class="calibre1">Ama öteki düşünülmez ki. İnsan yazdığı zaman hiç kimseyi düşünmez. Benim yazdıklarımı yazınca. Benim için, yazdığım zaman insanlık yoktur. Umurumda değildir. Yayımladığınız zaman da okunacağınızı düşünmezsiniz. Ama kesinlikle düşünmezsiniz! Birinin beni okumuş olduğunu gördüğüm her sefer nasıl, ne derece şaşırdığımı size anlatamam. Kitaplarımın özellikle kişilere yardım etmiş kitaplar olduğundan eminim. Bundan dolayıdır ki kendimi, edebiyatın dışında bir marjinal gibi görüyorum. Yalnızca hissettiklerimi söylemek istiyordum. Daha önce de dediğim gibi, metafizik açıdan marjinalim. Bununla birlikte, itirazınız halen geçerli. Çünkü normal olarak, ne iseniz ona katiyetle uygun olmak gerekirdi.</p>
<p class="calibre1"><span class="calibre3">Kendiniz için yazıyorsunuz. Bununla birlikte, kullanımını başka yerde kınadığınız "biz"e seve seve başvuruyorsunuz: "Gizli öznedeki zımni çoğul ile 'biz'deki açık çoğul, sahte varoluş için rahat bir sığınak oluşturur," diyorsunuz</span> Çürümenin Kitabı'nda.</p>
<p class="calibre1">Biz olmayan bir "biz" bu. Ben "biz" dediğim zaman, çoğu zaman "ben" anlamınadır. Ötekiler adına konuşan siyaset adamının "biz"i, peygamberin ya da tanrı bilir kimin "biz"i değildir hiç. Kalabalık olmadığı kesindir, bunun hiçbir kolektif anlamı yoktur. Hiçbir zaman hiçbir kimse adına konuşmadım. Fakat bazı durumlarda mümkün olmayan "ben"den kaçınmak için ve öznel şeylerime nesnel bir görünüm vermek için. Lafı çeşitli biçimlerde çevirebilmek için edebi bir numara da diyebiliriz. Ve de bazı iddialara nesnel bir karakter vermek için... Ve bu ille ben de değildir! Beni aşar, çünkü diğerleri için de geçerlidir.</p>
<p class="calibre1"><span class="calibre3">"Edebiyatçı: Çilelerini değersizleştiren, ortaya düşüren ve sürekli tekrarlayıp duran bir boşboğaz: Hayâsızlık." Size ait bir cümle bu. Kendi portreniz mi?</span></p>
<p class="calibre1">Kendini teşhir etmede densiz bir şey var, ama yazdığınız an kendinizi teşhir etmezsiniz. Tek başınızasınızdır. Bunun bir gün yayımlanacağını da düşünmezsiniz. Yazdığınız anda, tek başınıza siz, ya da inançsız bile olsanız Tanrı ile siz varsınızdır sadece. Bence yazma işi gerçekten budur, muazzam bir yalnızlık işi. Yazarın ancak bu şartlarda bir anlamı vardır. Daha sonra yaptıklarınız fuhuştur. Benim için, intihar etmeyen her tip bir anlamda fuhuş yapmaktadır. Fuhuşun dereceleri vardır. Ama her işin kaldırım işiyle bir benzerliği vardır.</p>
<p class="calibre1">Fakat hep içimde iki çağrı olduğunu söyledim. Baudelaire'i hatırlarsınız, tam da vecd ile yaşam tiksintisi arasındaki o çelişik dilekleri... İnsan bunu, onun deyişiyle bu çelişik dilekleri bildiği zaman, yaptığı her şeyde çelişkiler, kınanacak şeyler, murdar şeyler olur. Vecd ile yaşam tiksintisi arasında gider gelirsiniz... Aziz değiliz. En saf kimseler yazmamış olanlardır, hiçbir ders vermemiş olanlardır. Bunlar sınır vakalardır. Ama rıza gösterildiği ve yaşamak için -ya da diyelim ki kendini öldürmemek için- koşuşturulduğu andan itibaren tavizler verilir. Bunu da sahtekârlık diye adlandırıyorum. Benim için elbette bunun felsefi bir anlamı var. Herkes sahtekâr, ama sahtekarlığın da dereceleri var. Ama bütün canlılar sahtekâr.</p>
<p class="calibre1"><span class="calibre3">Demek ki sözün sizin için bir tedavi değeri var. Bütün bunları, göründüğü kadarıyla kınadığınız psikanalize bağlamak gerekir mi?</span></p>
<p class="calibre1">Kınıyorum çünkü söz psikanalizde zorunludur, işkenceye dönüşür. Bu çok tehlikeli. Sonunda insanlar tamamen sapıttırılıyor. Psikanaliz tedavisinin gerekli olduğu durumlar var. Ama herkes için değil. Ben felaketten başka şey görmedim. Psikanalizle dönemsel bir olgu gibi ilgileniyorum ben; tedavi gibi değil. Bence psikanalizin bir uygarlık aşaması olarak yorumu şimdiye kadar yapılmadı: Neden şimdi? Bunun anlamı ne? Bunun çok endişe verici ve akıl karıştırıcı bir olgu olduğundan eminim. Psikanaliz de istediğinin tam aksine vardı. Gitgide daha fazla kabalaştı.</p>
<p class="calibre1"><span class="calibre3">Tanımı gereği psikanaliz süreçleri tahlil eder. Ki bu da sizin dediklerinizin tam zıddında.</span></p>
<p class="calibre1">İhsas ile formül arasında muazzam bir alan vardır; hissettiğiniz ile söylediğiniz, formülleştirdiğiniz arasında. İhsası formülden ayıran her şey yazdıklarımda algılanamaz. Normal olarak bir müzisyen olmam gerekirdi, mizacım gereği. Daha doğrudan bu. Söylenen ve for-mülleştirilen her şey, biçiminde aksamaya uğrar. Dolayısıyla okurun formülden ihsasa çıkmak için bir tahayyül çabası göstermesi gerekir. Her şeyi söylemiş olsaydım, süreç yeniden bulunabilirdi; ama benim yazdıklarımda süreç atılmıştır. Filan formülün neden çıktığı tahayyül edilebilir. Ama kökenine çıkmak çok güçtür, çünkü güzergâhı ifade etmemişimdir. Yazdığım her şey bir güzergâh gerektirir. Bu tür yazının, ya da metnin mahzuru da avantajı da buradadır. Sürecin üzerindeki perdeyi kaldırmaz. İtiraflar yazmak, her şeyi ifade edecek bir itiraf yazmak gerekirdi. Ama benim tercihim bu değil. Bunu yapamam. Elbette ki bunlar benim sınırlarım. Bence hakiki bir yazar değilim, çünkü hakiki yazar dereceleri vermeyi, onları ifşa etmeyi, içinde olup bitenleri dile getirmeyi denerdi. Ben yazdığım zaman, bilkuvvedir bu... Nasıl diyeyim, son ve bitirici bir şey isteği bu. Süreci vermek değil. Elbette okur "bu da nereden çıktı?" diye sorabilir. "Bu iddia nereden çıktı?" diye. Bir iddianın neye dayandığı sorulabilir. Hiçbir şeye dayanmamaktadır. Fakat formülün hangi halden çıktığı tahayyül edilebilir.</p>
<p class="calibre1"><span class="calibre3">Itiraflardan bahsediyorsunuz. Sizde birazcık romantik yakınma tarafı yok mu?</span></p>
<p class="calibre1">Var. Kendimi romantizme, özellikle deAlman romantizmine çok yakın hissettim. Gençliğimde. Şimdi bile bundan tamamen koptuğumu söyleyemem. Bendeki temel duygu <span class="calibre3">Weltschmerz,</span> romantik sıkıntı; bunu tedavi edemedim. Rus edebiyatına olan tutkum büyük ölçüde buradan gelir. Hayatımda beni en çok etkilemiş olan edebiyat budur. Özellikle de edebiyat tarihi kitaplarında Rus Byron'cılığı diye adlandırılan şey. Çünkü Byron bence Rusya'da İngiltere'dekinden daha ilginç olmuştur, etkiledikleriyle. Rusya'daki bu Byron'cılardır kendimi en yakın hissettiğim. Bu anlamda da kendimi bir Batı Avrupalı gibi hissetmiyorum hiç: Coğrafyanın, kökenin bir rolü yine de oluyor. Bunda bir doğruluk payı var. Benim için Dostoyevski şahsiyetlerinin hepsi içinde hayran olduğum ve en iyi anladığım kişi Stavrogin'dir. Canı sıkılan romantik bir şahsiyettir aslında.</p>
<p class="calibre1">Gençliğime nazaran kendimi elbette daha az romantik hissediyorum. Ama çıkış noktası şuydu: Gençliğimde Alman romantizminden çok etkilenmiştim. Her tür romantizmden, Fransız romantizminden bile etkilenmiştim. Fransa'da gördüğüm ilk şeylerden birinin Chateaubriand'ın -uzun zamandır okumadığım bir yazar!- şatosu Combourg olduğunu söylesem. Fransa'da gördüğüm ilk şeylerden biri! Bunun bir anlamı var, değil mi? Çünkü kız kardeşi Lucile de Chateaubriand'a tutkuyla bağlanmıştım. Onun üzerine her şeyi okudum, bir kitap bile yapabilirdim. Bence Fransız romantizminin en güzel simasıdır. Sadece küçük kitaplar bırakmıştır; bunun bir önemi yok.</p>
<p class="calibre1"><span class="calibre3">Sizden bir cümle: "Kurgularımız sürdükçe biz de süreriz." Veya: "Ya aldanmak ya telef olmak." Joseph Conrad'ın bazı romanlarını, özellikle de</span> Lord Jim 'i <span class="calibre3">düşündürüyor bu.</span></p>
<p class="calibre1">Bu bakış açısını paylaşıyorum. Conrad'ı çok okumadım - en fazla üç-dört kitabını okudum, o kadar. Ama okuduklarımın tümünü sevdim. Özellikle de şahsiyeti seviyorum. Biliyor musunuz niçin? Onunla ilgilenme nedenlerimden biri olağanüstü, tahayyül edilebilecek en hayret verici şeylerden biri: Bir dergide, karısının yazdığı, evlenme teklifini nasıl yaptığını anlattığı bölüm... Bildiğiniz gibi Con-rad bir denizciydi, bahriye subayıydı. Bir gün müstakbel kansına şöyle yazıyor: "Annenizle tanışmak isterdim." İkisini de bir lokantaya davet ediyor ve müstakbel kayınvalidesine şöyle diyor: "En çabuk şekilde evlenmek istiyorum, çünkü artık çok zamanım kalmadığını biliyorum." Bunu muazzam sevdim! Conrad'ın genel hayat anlayışını epey seviyorum, bu kesin.</p>
<p class="calibre1">Ama aslını söylemem gerekirse, roman okumaktan neredeyse acizim. Neredeyse aciz. Doğal olarak çok Proust okudum. Daha önce söylediğim gibi Dostoyevski de. Gençliğimde çok fazla okudum. Bir tür hastalıktı, kaçıştı bu. Eğer okuma hayatın önünde bir kaçış ise, tam buydu! Sabahın üçü ya da dördünde kalkıyordum. Ve okuyordum, çılgın gibi! Bir sürü yazar ve epey felsefe kitabı, ki artık böyle şeyler okuyamıyorum: Bunu sıkıcı ve yararsız buluyorum.</p>
<p class="calibre1">Yıllardan beri, on beş-yirmi yıldır roman okuyamıyorum. Buna karşılık, dünyada benim kadar çok hatırat, anı kitabı okuyan az kişi vardır. Ne olursa! Bütün varoluşlar, karanlık bile olsa. Bunu tahayyül edemezsiniz! Bütün bir yıl boyunca, Fransız ahlakçılarının hatıratlarındaki portre üzerine bir antoloji bile hazırladım. Adı <span class="calibre3">Le port-rait de Saint-Simon a Tocqueville</span> (Saint-Simon'dan Tocqueville'e Portre). Artık hiç kimsenin okumadığı çok sayıda şey okudum - bu portreleri bulmak için. Bir muhabbet tellalı çalışması. Bunu bir Amerikan vakfı için yapmıştım, çünkü paraya ihtiyacım vardı. Sonunda başarısız oldu, bunu hiç yayımlamadılar.</p>
<p class="calibre1"><span class="calibre3">Bütün bu hatıratlarda sizi büyüleyen neydi?</span></p>
<p class="calibre1">Biliyor musunuz? Bir varoluşun nasıl bittiğini de görmek bu. Nasıl dımdızlak kalındığını. Her varoluşta. Biraz marazi bu. Ve de bir tipin yanılsamalarını nasıl yitirdiğini. Şimdi bitti; artık bunlardan çok okumuyorum. Ama yıllar boyunca, hatmettiğim kitap miktarını tahayyül edemezsiniz. Muazzam bir şey!</p>
<p class="calibre1"><span class="calibre3">Camus'nün</span> Düşüş'ünün <span class="calibre3">kahramanı Clamence da sadece itiraflar okur...</span></p>
<p class="calibre1">Hollanda'da geçen kitap o, değil mi? Beş-altı yıl boyunca durumum buydu... Bütün hatmettiklerimi tahayyül edemezsiniz! Ayrıca benim dışsal bir kaderim yok, çünkü yaşamöyküsüz bir insanım; belirli bir rol oynamıştır bu.</p>
<p class="calibre1"><span class="calibre3">Peki hâlâ okuyor musunuz?</span></p>
<p class="calibre1">Okumayı yazmaktan çok seviyorum. Kendi saplantımla yaşamış olmama rağmen, yine de dışa dönüğüm, çünkü sırf okuma olgusu bile bunu ispat ediyor! Ötekilerin kaderleriyle de ilgileniyorum. Denemeler, ya da bunun gibi şeyler okuyorum. Gizli günlükler de! Her zaman çok okudum, buna devam da ediyorum. Bu çok çok tuhaf: Etrafımda bütün şu tipleri görüyorum da! Onlar okumuyor ki! Fransız yazarları okumazlar, ötekilerle ilgilenmezler... Elbette, başka bir açıdan, daima asgaride kalmak gerektiğini düşündüm. Kitapları çoğaltmamak... Bana yılda üç ya da dört kitap gönderen kimseler var...</p>
<p class="calibre1">Çürümenin Kitabı, <span class="calibre3">Sartre'ın</span> Varlık ve Hiçlik'inden <span class="calibre3">sadece birkaç yıl sonra çıktı...</span></p>
<p class="calibre1">O kitabı asla okumadım. Üslup sebebiyle...</p>
<p class="calibre1"><span class="calibre3">Demek istediğim, eseriniz Sartre'ınkiyle çağdaşken ve bir şeye bağlanmayan her tipin "adi" damgası yediği bir dönemde, şu cins cümleler yazdınız: "Hiçbir zaman taraf tutma, karar alma ve kendini tanımlama durumunda kalmamak; bundan daha sık dilediğim bir şey yok!" Gerçekten Sartre ahlakının tam tersi bu.</span></p>
<p class="calibre1">Tam tersi! <span class="calibre3">Çürümenin Kitabında</span> Sartre'a karşı "Bir Fikir Yatırımcısı Üzerine" başlıklı bir sayfa var. Doğal olarak bazı ortak noktalar var, çünkü biraz aynı filozofları okudum. Heidegger'i gençliğimde okumuştum. Husserl'i ise çok az okudum. Ama kendimi Sartre'ın, onun bütün girişimlerinin, hatta hayattaki eylemlerinin tam zıddında hissediyorum. Kişiliği bana antipatik gelmese bile. Ona bir tür sempati duyuyorum. Yine de bu adamda cömert bir taraf var. Ama bununla birlikte bir safdillik de var, ki bu benim için anlaşılmaz bir şey. Bu dediğim olumsuz bir şey değil. Nietzsche bile bana fazla safdil görünür. Çok sempati ve hayranlık duymuş olduğum Nietzsche'den uzaklaştım. Ama onda fazla genç bir tarafolduğunun farkına varmıştım. Bana göre. Çünkü ondan daha yozlaşmış, daha yaşlıydım. Yine de insanları daha iyi tanıyordum. Yaşam ve insan üzerine ondan daha derin bir tecrübem vardı. Deha değil tecrübe. Ama herhangi biri, mesela bir kapıcı da bir filozoftan daha büyük bir tecrübe sahibi olabilir. Daha önce dediğim gibi bir yaşamöyküm olmamasına rağmen, yaşadım. Nietzsche bir yalnızdı... Aslında bütün bu şeyleri ancak uzaktan tanıdı.</p>
<p class="calibre1"><span class="calibre3">Nietzsche mi safdil? Bunu açabilir misiniz?</span></p>
<p class="calibre1">Muhafaza ettiği o dâhi ve küstah yeniyetme tarafı. Varlıklarla düşüp kalkmadı. Çok yoğun bir biçimde yaşadı. Muazzam bir deha. Ama büyük bir şehirde yaşayan, varlıklarla düşüp kalkan tipin bezginliğini tanımadı. Bense bunu yaşıyorum.</p>
<p class="calibre1"><span class="calibre3">İnsanın temelden kötü olduğunu mu düşünüyorsunuz?</span></p>
<p class="calibre1">Hayır. İnsan bir uçurumdur da diyebiliriz. Özü gereği. İyiden ziyade kötüdür. Böyle düşünüyorum. Nietzsche de böyle düşünüyordu. Ama Nietzsche saf bir tipti, her yalnız gibi. Bunun içindir ki kendimi La Rochefoucauld'ya, Fransız ahlakçılarına, bu tiplere çok daha yakın hissediyorum. Bence onlar insanı algıladılar, çünkü toplum içinde yaşadılar. Ben toplum içinde yaşamadım, ama çok insan tanıdım; her şeye rağmen insan varlığı hakkında büyük bir tecrübem var. Nietzsche'de bu yoktu.</p>
<p class="calibre1"><span class="calibre3">Nietzsche saftı. Ve bir insandı... Demek ki bu iki şey bütünüyle bağdaşmaz değil...</span></p>
<p class="calibre1">Bütün yalnızlar gibi saftı. Ama varlıklar arasında varolan bütün çatışmaları, işin içyüzünü yaşamadı; bütün bunlar da yalnız yaşamış olmasındandır. Doğal bir biçimde tahmin etti, bunun üzerine çok kafa yordu. Fakat insanın hakiki tecrübesini Chamfort'da, ya da La Rochefoucauld'da buluruz. Nietzsche kitabi bir biçimde değil de toplum içinde yaşamış olsaydı, şeyleri hemen hemen onlar gibi görürdü. Çünkü o yaşamadı.</p>
<p class="calibre1"><span class="calibre3">Peki bu uçurumun dibinde ne var? Felaket mi?</span></p>
<p class="calibre1">Nihai felakete inanıyorum. Az zaman sonra. Hangi biçimi alacağını bilmiyorum, ama kaçınılmaz olduğundan katiyetle eminim. Her tür öngörü riskli ve gülünçtür. Ama bunun kötü bir dönemeç olduğu ve de iyi bitemeyeceği çok iyi hissediliyor. Sürekli gerekçeler getirmemi isteyen birine bir anekdot anlatmıştım. Louvre'a gittiğim bir gün Seine Nehri'ni geçmem gerekiyordu. Rıhtımlar boyunca uzanan caddede hep çok sayıda araba olur. Işıkların yandığını fark etmemiştim ve yürüyordum. Birden yolun ortasında sıkışıp kaldım, etrafım yüzlerce arabayla sarılıydı... İşte o an, vahiy gibi bir şey geldi: Çuvallamıştık! Böyle bir şey nasıl mümkün olabiliyordu? Korkunçtu! İnsan bu hale gelebilmişti! Yeter! Gerekçeye gerek yok. Çuvallamışız!</p>
<p class="calibre1">Başka bir gün, bir filozof buraya beni görmeye gelmişti. Onunla hiç anlaşamam, çünkü her şeyi tozpembe görür. Buradan çıkarken, sohbetimize sokakta devam ettik. Odeon Kavşağı'na yöneldik ve bana, "Biliyor musun? Marx özünde ne demiş. Çözülemeyecek sorun yoktur demiş... " dedi. Tam o anda muazzam bir trafik sıkışıklığı görüyorduk. Kimse ilerleyemiyordu. "Şuna baksana biraz!" dedim ona. "Şu manzaraya bak! İnsan bağımsız ve özgür olmak için arabayı yarattı. Arabanın anlamı bu. Sonunun nereye vardığına bak!"</p>
<p class="calibre1">Ve insanın yaptığı her şeyin sonu böyle oluyor. Her şey sonunda sıkışıyor. İnsanlık bu, tarihin trajik anlamı bu. İnsanın giriştiği her şey, tasarlamış olduğunun tam tersine varıyor. Bütün tarihin müstehzi bir anlamı var. İnsanın tüm istemiş olduklarının tam aksini gerçekleştirmiş olacağı an da gelecek. Bariz ötesi bir şey bu.</p>
<p class="calibre1"><span class="calibre3">Bu alınyazısı niye?</span></p>
<p class="calibre1">İnsan kökendeki ortamdan çıkar çıkmaz... İnsan hayvanlar gibi yaşamak için doğmuştu - ve doğal olmayan, tuhaf bir maceraya atıldı. Dolayısıyla nihai olarak tespit edilmiş bir varoluş çerçevesine artık malik değil. Ama insanın bu macerası anormal, zorunlu olarak da ona karşı dönüyor. Yine de dâhiyane bir hayvan olan insanın kaderi, müthiş bir dalgaya atılan ama bunun sonuçlarına katlanan tipin kaderi. Bunun iyi bitmesini sağlayamayacak kadar müstesna biri. Kendini ancak yıkıma götürecek bir yola girmiş... Karamsarlık değil bu. İnsanı bir hiç gibi gördüğümü söylemedim asla. Yalnız, insanın kötü bir yola girmiş olduğunu ve bu yola girmemenin de elinde olmadığını düşünüyorum.</p>
<ul class="calibre7"><li class="calibre8"><a href="main-1.xhtml">Tarih, insanın denetimi altında tuttuğunu hayal ettiği mukadder bir akıştır</a></li><li class="calibre8"><a href="main-2.xhtml">Tarihte bir tek gerileme devirleri çekicidir</a></li><li class="calibre8"><a href="main-3.xhtml">İnsan, zamanında durmasını engelleyen bir içgüdü yüzünden yok olacak</a></li><li class="calibre8"><a href="main-4.xhtml">Bemard-Henri Levy'nin Üç Sorusu</a></li></ul>
<p class="calibre1"><a id="bookmark8"><sup class="calibre6"><a href="#footnote1">1</a></sup></a></p>
<p class="calibre1"> Yılgınlık, melankoli ve hüzün karışımı hal. (ç.n.)</p>
</body>
</html>
