<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>frankfurt</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:fa1b4aab-314c-447e-b6b9-1c0f40ae0e27"/></head>
	<body class="calibre">
<h1 class="h1baslik" id="calibre_toc_2">Eleştirel Teori’nin İtkisi ve Çöküşü</h1>
				<p class="ortayazi"><span class="idebold">Çeviren: Olcay Geridönmez</span></p>
				<p class="normal"><span class="ideitalik">Sosyalizm ve İşçi Hareketi Tarihi Arşivi</span>’nin 1. cildinin –daha sonraları <span class="ideitalik">Grünberg-Arşivi</span> olarak anılmaya başlandı– yayıncısının ve yayına hazırlayanın önsözünde Carl Grünberg 1911’de, sosyalizm ve işçi hareketinin tarihinin ve teorisinin incelenmesinin “yalnızca salt bilimsel ve bizzat siyasal iktisadın tarihi açısından değil, aynı zamanda pratik-politik olarak da son derece büyük bir önem taşımakta”<sup class="calibre4"><a href="frankfurt_split_011.html#footnote-656-1" id="footnote-656-1-backlink" name="footnote-656-1-backlink">[1]</a></sup> olduğunu yazar. Bilimsel araştırma ile toplumsal-politik pratiğin birleştirilmesi, on küsur yıl sonra, Felix Weil tarafından kurulan <span class="ideitalik">Sosyal Araştırmalar Enstitüsü</span>’nün yönetimini devralacak olan adamın başından itibaren sahip olduğu ufku belirler. Gerçekten de <span class="ideitalik">Grünberg-Arşivi</span> sosyalist yazarların teorik çalışmalarını yayınlayan en önemli yerlerden biri haline geldi. 1911 ile 1930 yılları arasında yayınlanan 15 ciltte Franz Mehring ve Gustav Mayer’den Georg Lukács ve Karl Korsch’a değin birçok büyük isim bulunur.</p>
				<p class="normal">Daha önce Viyana’da profesör olan Grünberg, enstitünün yönetimini devralmasıyla eşzamanlı olarak Frankfurt am Main’de ordinaryüs profesör oldu. 1930’da halefi olarak yerine Max Horkheimer geçti. Horkheimer, 1930’da son kez yayınlanan Arşiv’in yerine 1932’de <span class="ideitalik">Zeitschrift für Sozialforschung</span>’u<sup class="calibre4"><a href="frankfurt_split_012.html#footnote-656-2" id="footnote-656-2-backlink" name="footnote-656-2-backlink">[2]</a></sup> kurdu. Derginin 1. cildinin önsözünde Horkheimer, “yeni hedeflerinin geliştirilmesinin yanı sıra (...) Grünberg Arşivi’nin kimi görevlerinin bundan sonra da yerine getirilebileceğini”<sup class="calibre4"><a href="frankfurt_split_013.html#footnote-656-3" id="footnote-656-3-backlink" name="footnote-656-3-backlink">[3]</a></sup> ilan etmişti etmesine, ancak bunu söylerken herhalde onun eleştiri ve raporlar bölümünü kastediyor olmalıydı (ki gerçekten de derginin kapsamlı bir bölümünü oluşturur). Çünkü Arşiv’in, başka şeylerin yanı sıra; her geçmiş senenin “öncelikle bütün işçi partisi kongrelerinin programatik önem taşıyan tüm kararlarının belgelere dayanan bir titizlikle kaydedildiği, yanı sıra sosyalizm ve işçi hareketinin gelişimi için önem taşıyan diğer olayların da yer aldığı”<sup class="calibre4"><a href="frankfurt_split_014.html#footnote-656-4" id="footnote-656-4-backlink" name="footnote-656-4-backlink">[4]</a></sup> bir “kroniği” içermesinde bulan pratik-politik anlamı kesin bir tarzda önemsizleştirilir. Marksizmin teori ve pratik ilişkisini çözen Horkheimer, “bilimsel kriterlerle hareket etme yükümlülüğü sosyal araştırmayı yöntemsel olarak politikadan da ayırmakta” olduğunu ve derginin yüzünün “her şeyden önce günümüz çağının tarihsel seyrinin bir teorisine dönük” olması gerektiğini ilan eder.<sup class="calibre4"><a href="frankfurt_split_015.html#footnote-656-5" id="footnote-656-5-backlink" name="footnote-656-5-backlink">[5]</a></sup> Bu yapılırken de, önceki paragraflarda görüldüğü gibi, vurgu “teori”de olmalıdır. Teorinin pratik-politik önemi –1932’de Avrupa faşizminin gelişen tehlikesi ve kapıdaki nasyonal sosyalistler olgusu karşısında– telaffuz edilmez. Evet, politik perhiz o dereceye ulaşır ki; Nazilerin iktidarı almalarından ve 2. Dünya Savaşı’nın çıkmasından sonra, yayınevinin 1933’te Paris’e ve 1940’da New York’a taşınmasını duyuran önsözlerde bile Almanya’dan kaçış mevzubahis dahi edilmez. 1933’te kibarca şu açıklamada bulunulur:</p>
				<p class="normal">“Yazı kurulu, bağımsız araştırma kurumu olarak varlığını sürdüren Sosyal Araştırmalar Enstitüsü’nün Cenevre şubesine taşınmıştır... Çeşitli dallardan genç bilginlerin oluşturduğu çalışma ekibi, teoriyi, gerçekliğin iyileştirilmesinin bir faktörü olarak değerlendirir.”<sup class="calibre4"><a href="frankfurt_split_016.html#footnote-656-6" id="footnote-656-6-backlink" name="footnote-656-6-backlink">[6]</a></sup></p>
				<p class="normal">Ve Temmuz 1940’ta Horkheimer şunları yazar:</p>
				<p class="normal">“Because of what has happened since then, we must now assume that neither the <span class="ideitalik">Librairie Félix Alcan</span> nor the printers –the <span class="ideitalik">Presses Universitaires de France</span>– will be in a position to fulfil their promise in the near future. We have, consequently, decided to publish the third section of the 1939 volume in America.”<sup class="calibre4"><a href="frankfurt_split_017.html#footnote-656-7" id="footnote-656-7-backlink" name="footnote-656-7-backlink">[7]</a></sup></p>
				<p class="normal">Nazilerin diktatörlüğü ve fetih savaşı herhalde bundan daha diplomatik bir sessizlikle geçiştirilemezdi. Derginin kendi kaderinin gerisindeki politik nedenler <a id="anchor-anchor" name="anchor-anchor"/>telaffuz edilmez. Derginin dokuz yıllık sürecine bakıldığında; çehresinin özgül, biraz ayrıksı akademik tarzının, içeriksel ilgi alanlarının, faşist saldırganlık yıllarının politik gerçekliği karşısında değişmemiş olduğu görülür. Mussolini’nin Habeşistan’ı yağmalama savaşı, İspanya İçsavaşı, Hitler’in Avusturya’yı ve Çekoslovakya’yı işgali ve nihayetinde Dünya Savaşı’nın çıkması dergide yansımasını bulmaz; ancak dokuzuncu ve son yılın (1941/42) 2. ve 3. sayıları nasyonal sosyalizmin ekonomik, hukuksal ve sosyal yönlerini ele alır. Buna rağmen –buna daha ileride ayrıntılarıyla dönmek üzere– faşizmin tanığı olma deneyimi, Horkheimer’in teorik pozisyonunun gelişiminin ve dönüşümünün arka planını oluşturur.</p>
				<h2 class="normal1" id="calibre_toc_8">Niyet</h2>
				<p class="normal">Güncelliğe karşı bu garip mesafe bir kenara bırakıldığında, Max Horkheimer’in efsanevi ünü ile Eleştirel Teori’nin adı, işte bu otuzlu yıllara dayanır; yani <span class="ideitalik">Sosyal Araştırmalar Dergisi</span>’nde, Eleştirel Teori’nin yöntem ve içeriğini oluşturan temel denemelerin yayınlandığı zamana. Dergi, tabiri caizse, faşizmle<sup class="calibre4"><a href="frankfurt_split_018.html#footnote-656-8" id="footnote-656-8-backlink" name="footnote-656-8-backlink">[8]</a></sup> dolaylı bir karşı duruş içerisinde, Avrupa kültürünün mirasını korumaya ve aynı zamanda bu mirasın şimdiki zamanın ve geleceğin üretken momenti olabilme olanağının yegâne koşullarını göstermeye çalışıyordu. Geçmişin mirası bakımından bu, özgürlüğün kaldırılışını, aynı zamanda, burjuva toplumunun klasik hümanizminin zorunlu bir içermesi ve anlam bozucu bir sapkınlığı olarak kavramak anlamına geliyordu. İleriye dönük belirlenen bu görev, düşün tarihinin muhtevasını hem bilince çıkartan hem de onu parçalayan eleştirel bir yöntemin geliştirilmesini gerektiriyordu. Yani, düşün tarihiyle ilgili oluşumların ideolojik karakteri, kendini, devam eden önemiyle aynı zamanda kanıtlamalıydı.</p>
				<p class="normal">Nesnesine doğrudan yönelen, onu tarif eden ve ona dayanarak yasaları formüle eden bilimsel bilginin gerçeğin güvencesi olduğu yaygın bir önyargıdır. Bu önyargı, ne Hegelci diyalektikle ne de gerçek kavramının Nietzsche tarafından bozulmasıyla yıkılabilmiştir. Ampirik disiplinlerin –doğa bilimlerinden sosyolojiye değin– 19. yüzyıldan beri katettiği ilerleme öyle etkileyici ve uygarlıksal sonuçlarıyla öylesine esaslı olmuştur ki, bunların varsaydığı betimsel gerçek kavramına yönelik bir kuşku dahi ortaya çıkmamıştır. Buna göre, bilgi edinen özne bir nesneler dünyasıyla karşı karşıyadır. O, şeylerde barınan güçleri faydalanılabilir hale getirmek üzere bu nesneler dünyasının görüngü biçimlerini tarif eder, analizden geçirir ve sistematize eder. Bu esnada, bu faydalı hale getirmenin amacının ne olacağı sorusu, bilimsel değerlendirmenin dışında kalır; amaç, mevcut toplumun işleyiş mekanizmaları tarafından koyulmuştur zaten.</p>
				<p class="normal">Bilime inancın bu görünüşünü parçalamak ve onun yüzeysel rasyonelliğinin altındaki irrasyonelliği ortaya çıkarmış olmak Eleştirel Teori’nin hanesine yazılmalıdır. Çünkü insan, yani özne, nesneler dünyasına etkin bir biçimde müdahale etmesiyle (ki bunu hep yapmıştır, ama teknik olarak son derece etkili araçlar geliştirdiğinden beri çok daha büyük ölçüde yapmıştır), yalnızca dış gerçekliği değil, aynı zamanda kendisinin içinde bulunduğu ilişkileri ve bunun sonucu olarak da kendi kendini değiştirir. Bu bağlamları yansıtmayan, tersine insanla hiçbir ilgisi yokmuş gibi salt kendi nesnesine yönelik kalan bilim, daima sadece özne-nesne-dolayımıyla gün ışığına çıkan gerçeği ıskalar.</p>
				<p class="normal">Tam –yani diyalektik– bir gerçek kavramı açısından, bilimsel bilgiyi ve onun teknik veya (beşeri bilimler olarak anılan bilimlerde) ideolojik uygulamasını toplumla ilintilendiren ve teori ile pratiği birbirinden kopmaz bir bütün haline getiren karmaşık bir geribildirim süreci gereklidir. Bilim daima toplumsal-politik bir sorumluluk taşır ve bu sorumluluktan, kendini ilgili özel alanıyla sınırlayarak da –bugün amiyane tabiriyle söylendiği gibi “branş idiotisi”yle– kaçınamaz. Atom enerjisinin korkunç tahrip gücü karşısında sorumluluk sorununu gündeme getiren ve edebiyata da konu olan<sup class="calibre4"><a href="frankfurt_split_019.html#footnote-656-9" id="footnote-656-9-backlink" name="footnote-656-9-backlink">[9]</a></sup> Oppenheimer-Teller karşıtlığı, Eleştirel Teori ile peşinen çözülmüştü: Oppenheimer’de gerçek olanın ancak bütün olduğu bilinci mevcuttu; oysa Teller kısmi sorunun çözümünü, bütünle ilişkisini kurmadan buluyordu.</p>
				<p class="normal">Başlarda ama Horkheimer’in yüzü bütüne –daha sonraları “bütün, gerçek olmayandır”<sup class="calibre4"><a href="frankfurt_split_020.html#footnote-656-10" id="footnote-656-10-backlink" name="footnote-656-10-backlink">[10]</a></sup> tümcesini formüle eden Adorno’dan farklı olarak– gayet dönüktü. Enstitüsünün amacını şu sözlerle tarif ediyordu:</p>
				<p class="normal">“En çeşitli dallarda ve soyutlama düzeylerindeki araştırmalar, (...) günümüz toplumunun teorisini bir bütün olarak ilerletmek amacıyla birleştirilecektir. Bu bütünleştirici ilke (...) toplumsal seyrin bütününün bilgisini edinmeyi çabalar.”<sup class="calibre4"><a href="frankfurt_split_021.html#footnote-656-11" id="footnote-656-11-backlink" name="footnote-656-11-backlink">[11]</a></sup></p>
				<p class="normal">Horkheimer, bu “tüm bağlamın bilimi olarak diyalektik”<sup class="calibre4"><a href="frankfurt_split_022.html#footnote-656-12" id="footnote-656-12-backlink" name="footnote-656-12-backlink">[12]</a></sup> yönelimiyle, Ortodoks Marksizmle tümüyle fikir birliği içindeydi – özellikle de totalite konseptini “metafizik” bir biçimde değil, tersine süreçsel-diyalektik bir biçimde açıkladığı için:</p>
				<p class="normal">“Tüm toplumsal seyrin bilgisi ... bu nedenle, olayların kaotik yüzeyinin altında, etkin güçlerin kavrama açık bir yapısının görünebilir olduğunu önkoşar. Tarih, ... yasalarca hükmedilen dinamik olarak sayılır; bundan dolayı onun bilgisi bilimdir.”<sup class="calibre4"><a href="frankfurt_split_023.html#footnote-656-13" id="footnote-656-13-backlink" name="footnote-656-13-backlink">[13]</a></sup></p>
				<p class="normal">Totalitenin idea biçiminde konstrüksiyonu “metafizik” olarak nitelenip reddedildiğinde, “pozitivizm” olarak tekil bilimlerin parçalı bilgisine geri çekiliş gerçekleşir.</p>
				<p class="normal">Şu veya bu bilim dalındaki bilimsel araştırma demek ki yalnızca eleştirel refleksiyonla, Eleştirel Teori olarak felsefeyle birleştirilmesiyle meşru olacaktı; Eleştirel Teori kendisini “emek sürecinin bağımsız olmayan momenti”<sup class="calibre4"><a href="frankfurt_split_024.html#footnote-656-14" id="footnote-656-14-backlink" name="footnote-656-14-backlink">[14]</a></sup> olarak ortaya koyacaktı; yani bütünün iş bölümü temelinde oluşturulmasının tekil momentlerinin bilinçli olarak birbirleriyle ilişkilendirildikleri medyum olarak. Ussal totalite, ancak tekilin ussal olmayan rastlantılığının eleştirisinden sağlanabilir. Örneğin doğa bilimlerinin tekniğe dönüştürülmüş her ilerlemesi, eğer toplumun örgütlenmesi, bu ilerlemeyle ulaşılmış üretim (veya imha-) araçlarının düzeyiyle uyumlu hale getirilmiyorsa, irrasyonel olurdu. Özgürlük; insanın doğa zorunluluğundan kopması, türünü sürdürme koşulları üzerinde egemenlik anlamına geliyorsa, Eleştirel Teori; tarihi, özgürlükte bilinçli ilerlemeye dönüştürmelidir.</p>
				<p class="normal">Yaklaşımlarının sonucu olarak Eleştirel Teori, bilimsel gerçeğin mutlaklık iddiasını kuşkulu hale getirir. Bilimsel araştırma, insanoğlunun hayatta kalma araçlarının üretimine dönük toplumsal sürecin bir parçasıdır; dolayısıyla kendi başına bir amaç değildir, hele değerden hiç serbest değildir. Tersine, çıkarlarının yönünü ona dikte eden ve böylelikle bilimin doğrudan sistem karakterini ve buradan doğan gerçek ölçütlerini belirleyen o günkü toplumun hedeflerine hizmet eder. Elbette böyle bir sistem içerisinde, bilimsel bilgi ilerleyişi, onun sınırlarını delip onun devrilmesine neden olabilir (örneğin Kopernik, Galilei, Einstein); ne var ki bu ancak toplumsal çıkarın, ona verdiği ideolojik yorumu daha öncesinde ardında bırakmış olması önkoşuluyla olur. Bilimsel gerçek, olguların, bir bilgi sistemi içerisinde (bir teori halinde) ifade edilmiş ihtiyaçlara en iyi uyum sağlayacak ve bu ihtiyaçların giderilmesi uğruna en kolay şekilde değiştirilebilecek biçimdeki formülasyonudur. Bilimin birtakım mutlak gerçeklerin bir toplamı olarak kabul edilmesi bu nedenle, verili toplumsal düzene ve ihtiyaçları onun düzenlemesine boyun eğmeyi içerir. Eleştirel Teori bu görünüşü, toplumsal sürece bağlı bir şey olarak anlamalı ve yönteminin gücüyle çözmelidir.</p>
				<p class="normal">Demek ki, geçmişte korunmaya değer olan şey, ihtiyaçların ilgili toplumsal sistemine ve onların tatmin edilmesine dair ilişki olamaz. Bu şey daha çok –adalet fikri örneğinin gösterdiği gibi– sistem içinde gerçekleştirilemeyen ve ilkesel olarak noktalanamayacak insani kimlik, kendini tayin etme ve kendini gerçekleştirme ufkuna ilişkin her tarihsel somutlamayı aşan düşünsel içerikleri sunması gerekir. İnsan her gerçeklikte karşılıksız kalan bu ufukta ancak, kendini özgür bir varlık, yani ussal varlık olarak teyid edilmiş bulacaktır.</p>
				<p class="normal">Eleştirel Teori böylelikle, rasyonalite kavramında bir ayrım yapmaya yöneltilir: Verili bir sistem içerisinde sistemin çelişkisiz işlemesini destekleyen (“rasyonelleştirme” programında pratik sonucunu bulan bir anlayış) her şey bilimsel anlamda rasyonel ise, o halde rasyonalite bunun ötesinde, sistem-aşkın anlamda insanın özgürlüğünü, yani insanın kabul ettiği ussal nedenler temelinde kendisini belirlemesini hedefler. Dünya ancak bu durumda, toplum insanı dışsal zorunluluklar ve bunlardan türetilen içselleştirilmiş mecburiyetlere tabi kılmadığında, tersine onu kendi olanaklarını geliştirme durumuna getirdiğinde gerçekten rasyonel olacaktı. Gerçek rasyonalite her zaman amaç olarak insana odaklıdır, insanın yalnızca kendi kendisinin kısmi gelişimine izin veren bir düzene değil. Her türlü tarihin nihai amacının bu belirlenişi, basit bireysel bir egoizme varmamalı; dahası, toplumsal çıkarların bireysel çıkarlardan geçici önceliğini dahi temellendirebilir.</p>
				<p class="normal">Bu esnada, şimdiden formel-mantık bakımından ortaya konulabileceği gibi, insanın olası kendi kendini ifade edişinin boyutları daima her defasında gerçekleştirilenden daha büyük olduğundan; radikal bir rasyonalizm (= hümanizm) ile varolanın pozitifliği arasında ortadan kaldırılması mümkün olmayan bir gerilim belirir. Olanağı gerçeğin ölçütü yapan bir teori kendiliğinden eleştirel olur: etkin her düzen, sınırlar koyduğu için, sınırlı olarak teşhir edilebilecektir. İnsan varlığının (belirsiz, yaşam felsefesiyle ilintili anlamda değil, özellikle de soyut varoluşsal-ontolojik anlamda hiç değil, tersine somut olarak üretim ilişkilerinin düzeyiyle ilintili) tarihselliği bilgisi, olmuş olanı olduğu gibi bırakmama doğrultusunda yıkıcı bir niyeti içinde taşır. Varolanın çok çeşitliliğini sistemin birliğinde yeniden üretmek ve böylelikle olumlu teyit etmek yerine, Eleştirel Teori dikkatini deneyimdeki çelişkilere, görünüşte varolan bağlamdaki boşluklara, sistemin dürüstçe kurulmamış bağıntılarına yöneltir. Varolanı, olmayan ama olabilir olana açık hale getirir, ve bu yolla onun kalıcı olmayışlığını gösterir. Dünya, olduğu gibi değil, değiştirilebilir bir biçimde gösterilmelidir.</p>
				<p class="normal">Değiştiril<span class="ideitalik">ebilir</span>, basitçe değiş<span class="ideitalik">ken</span> anlamına gelmemektedir. Doğanın da sürekli bir dönüşüme tabi olması burada tartışma konusu edilmemektedir. Söz konusu olan daha çok, bir durumun teorinin müdahalesine maruz kalmasıdır; fakat bu maruz kalma, teorinin bu durumun kendisinin bir parçası olarak ona ait olduğu koşullarda bir maruz kalmadır. Eğer teori, dünyanın kendi kendinin bilincine vardırılmış durumu ise, teorinin tutumundaki bir değişiklik aynı zamanda gerçekliğin kendisinde de bir değişimi ifade eder. Teori, tasvir eden bir tutumdan eleştirel bir tutuma geçiş yaptığında, kapalı bir sistemi açık harekete sevk etmiş olur. Bunun sebebi, teorinin toplumsal gerçekliğe (âdeta mesafeli gözlemlemenin bir biçimi olarak) dışarıdan eklenmemesi, tersine zaten bu gerçekliği oluşturan unsurlardan biri olmasıdır: Teori bir tür pratiktir.</p>
				<h2 class="normal1" id="calibre_toc_9">‘68 Hareketi üzerindeki etkisi</h2>
				<p class="normal">Böyle bir teorinin İkinci Dünya Savaşı’ndan sonra, üzerinden gelinememiş bir tarihin travmasından kurtulmaya çalışan genç bir aydın tabakasının ilham kaynağı olabilmesi anlaşılırdır. Etik bilinci, bilimin bir daha asla savaşı ve yıkımı ortaya çıkarmaması gerektiği olan bu aydın tabakası; saf bilginin, toplumun farkında olunmayan dürtüleri karşısındaki iflasını yaşadılar. Böylelikle, saf teorinin yanlış olduğu fazlasıyla açığa çıkmıştı. 18 atom bilimcisinin, nükleer silahlanmaya karşı çıkan ve bu silahlanmaya katılmama kararını ilan eden Göttingen Manifestosu, âlimin politik sorumluluğu olduğu kavrayışından doğmuştu –salt reddediş olması itibarıyla, tarihsel olarak etkisiz kalmaya mahkûm olacaktıysa da; çünkü yalnızca egemenlik yapılarının değişmesi bilimin istismarını engelleyebilirdi.</p>
				<p class="normal">Altmışlı yılların sonlarındaki isyan için bir araya gelenler, İkinci Dünya Savaşı’nın ardından doğup büyüyen nesildi.<sup class="calibre4"><a href="frankfurt_split_025.html#footnote-656-15" id="footnote-656-15-backlink" name="footnote-656-15-backlink">[15]</a></sup> Nasyonal sosyalizmle ilişkiler içinde bulunmuş ebeveynler inandırıcılıklarını yitirmişlerdi. Bu, gençlerin, hem öz babaları, hem de okullarda ve üniversitelerde eğiten fikir babaları için geçerliydi. Protesto, devrim teorisine bağlandı –yol gösterici fikirleri Marx, Lenin, Mao’da buldular. Ne var ki, Alman Federal Cumhuriyeti’nin eğitim sisteminde Marx neredeyse hiç yer almıyordu; aynı şey ABD için de geçerliydi. Güncel toplum eleştirilerini de içeren akademik Marx incelemeleri, iki ülkede de neredeyse istisnasız olarak Eleştirel Teori’nin gelişiminde bulunmaktaydı: Yenilenmiş <span class="ideitalik">Sosyal Araştırmalar Enstitüsü</span>’nün Frankfurt merkezinde Horkheimer ve Adorno, Berkeley’de de Herbert Marcuse bulunuyordu. İsyancılar, yaşama geçirmek istedikleri yadsımanın teorik temellendirilişini burada buldular. Horkheimer’den şunu okuyabiliyorlardı:</p>
				<p class="normal">“Marx’ın sınıf, sömürü, artı değer, kâr, yoksullaşma, çöküş kategorileri, kavramsal bir bütünün momentleridir; bunların anlamı, mevcut toplumun yeniden üretilmesinde değil, tersine bu toplumun doğru yönde değiştirilmesinde aranmalıdır.”<sup class="calibre4"><a href="frankfurt_split_026.html#footnote-656-16" id="footnote-656-16-backlink" name="footnote-656-16-backlink">[16]</a></sup></p>
				<p class="normal">Bu bakımdan Eleştirel Teori kendini, başlangıç dönemlerinde, dünyayı değiştirmenin bir aracı olarak (Marx’ın 11. Feuerbach-Tezi anlamında) anlıyordu. Felsefeyi, kaldırıp muhafaza etmek suretiyle tamamlamak istiyordu: İnsan, düşünmede kendi kendine gelmiyor, tersine bu, doğrultusu eleştirel düşünme ile gösterilen her eylemde gerçekleşiyor; eleştirel yaklaşımın yöneldiği bu düşünmenin içeriği ama, onunla bağlantılı pratik tarafından gereksiz kılınıyor. Önkoşullarından ötürü Eleştirel Teori, kendini, kötü ilişkilerin pratikte değiştirilmesine dönük bir hazırlık ve çağrı olarak anlamak zorundadır. Gerçekliğe karşı kuşkuyu teorisyenlerin kafasında beslemekle sınırlandıramaz kendini.</p>
				<p class="normal">Bu tür sözlerin sınıf mücadeleci, dünyayı değiştirici havası vardı ve yazarının anti-faşizmi ile de teyit edilmişti. Ve bu anti-faşizmin tam da kültürel açıdan eleştirel içe dönüklülüğü onun etkisini artırıyordu.<sup class="calibre4"><a href="frankfurt_split_027.html#footnote-656-17" id="footnote-656-17-backlink" name="footnote-656-17-backlink">[17]</a></sup> Zira, Sosyal Araştırmalar Enstitüsü’nün incelemelerinin dayandığı ve hakkında aydınlatmada bulunduğu deneyim düzlemi, kriz içindeki burjuva kültürüydü; yani –burjuvazinin doğuşunun işaretleri olan– özgürlüğe, eşitliğe, kardeşliğe dair “kahramanca illüzyonlar” ile insanı meta konumuna düşüren sermaye birikiminin yavan gerçekliği arasındaki kendi kendiyle çelişen burjuva kültürüydü. Bu motiflerden, Marx’ın <span class="ideitalik">Kapital</span>’ini tutkuyla inceleme isteği doğdu; bu arada bu incelemenin, çoğu kez daha birinci bölümde, meta fetişizminin analizinde kendi teorik doruk ve yönelim noktasına ulaşması bir tesadüf değildir. Çünkü buradan bakılarak, kişinin kendi yabancılaşma durumu, kavramın zorlu çabasının ekonomik süreçlere ve politik stratejilere doğrultulmasına gerek kalmaksızın anlaşılabiliyordu (ki sonuncuları, bu durumda, kararın kendiliğindenliğine terk edilmiş oluyorlardı). Fetişistçe insansızlaştırılmış bir dünyanın karşısına, tahakkümden arındırılmış bir toplumun protesto ütopyasını koymak mümkündü; ki bu arada belirtmek gerekir ki, tahakkümden serbest olma, toplumsal bağımlılıkların ussal düzenlenmesinin kurumsal bir biçiminden ziyade, sosyo-psikolojik bakımdan kişisel otoritelerden kurtulmak olarak algılanıyordu.<sup class="calibre4"><a href="frankfurt_split_028.html#footnote-656-18" id="footnote-656-18-backlink" name="footnote-656-18-backlink">[18]</a></sup> Mevcut her düzene karşı muhalefet, bu genç ütopyada bireysel bir hazcılıkla birleşti.</p>
				<p class="normal">Reddetmenin ötesine ilk adımın işaretini otuzlu yılların Eleştirel Teorisi vermişti: Tahakkümün olmadığı bir toplum ütopyası ufukta görünüyordu; insanlık dışı zorbalık biçimlerinin, yani faşist rejimin aşılması en yakın hedef olarak belirmişti. Eleştirel Teori’nin anti-faşist karakteri –Horkheimer’in kendisinde olduğu gibi sonra öğrencilerinde de– felsefeden yapıcı bir toplumsal pratiğin doğabileceği yanılsamasını uyandırabiliyordu. Faşist devletlerin yenilgisi, aynı zamanda bu yanılsamayı yıktı. Horkheimer artık, tahakkümden arındırılmış bir toplum fikrini verili koşullar üzerinden somut olarak geliştirmeye; yani zorbalığın eski haline getirilmesi yerine onun tasfiyesine yol açacak bir toplumun örgütlenme modelini sunmaya istekli değildi (ya da bunu yapacak durumda değildi). Bunun yerine Eleştirel Teori, daha 1944’de Horkheimer ile Adorno’nun birlikte kaleme aldıkları <span class="ideitalik">“Aydınlanmanın Diyalektiği”</span>nde<sup class="calibre4"><a href="frankfurt_split_029.html#footnote-656-19" id="footnote-656-19-backlink" name="footnote-656-19-backlink">[19]</a></sup>, toplumun kendi işleyişinden hep yeniden ve yeniden doğurduğu irrasyonallikler karşısında teslim bayrağını çekmişti; çelişkiyi rasyonel diyalektiğin bir kategorisi olarak kavramayı başaramamışlardı. Hegel’in daha gerisine düşüp Kant’a döndüler –bir geriye gitme ki, burjuva toplumunun sonradan haklı çıkartılmasına varır.</p>
				<p class="normal"><span class="ideitalik">Aydınlanmanın Diyalektiği</span> –faşizmin başarısının, savaştaki vahşet eylemlerinin, sanayileşmiş büyük toplumlardaki kültürel yozlaşmanın etkisi altında–, “insanlık neden gerçekten insancıl bir duruma geçmek yerine, yeni bir tür barbarlığın<sup class="calibre4"><a href="frankfurt_split_030.html#footnote-656-20" id="footnote-656-20-backlink" name="footnote-656-20-backlink">[20]</a></sup> bataklığına battığı” sorusunu sorar ve bunun nedenini “aydınlanmanın kendi kendini yok etmesi”nde bulur. “Toplumdaki özgürlüğün”, diye devam eder Horkheimer ve Adorno, “aydınlanmacı düşünmeden koparılamayacağından şüphemiz yok. Ancak, tam da bu düşünmenin kavramının; somut tarihsel biçimler ve toplumun iç içe geçtiği kurumlar kadar, bugün her yerde yaşanmakta olan gerilemenin çekirdeğini baştan içerdiğini de aynı açıklıkla kavramış olduğumuza inanıyoruz.”<sup class="calibre4"><a href="frankfurt_split_031.html#footnote-656-21" id="footnote-656-21-backlink" name="footnote-656-21-backlink">[21]</a></sup></p>
				<p class="normal">Eleştirel us, kendi kendisinde emin olamaz oldu.</p>
				<h2 class="normal1" id="calibre_toc_10">Eleştirel Teori’nin ikircikliği</h2>
				<p class="normal">Usun gücüne dönük bu kuşkulu belirsizlikle Horkheimer, 30’lu yılların başındaki pozisyonundan uzaklaşır. 1933’te Horkheimer henüz, bir düşünce yapısındaki öz çelişkiyi, sınıflı toplumdaki çelişkinin ifadesi olarak görmekte ve egemen sınıfın bu düşünce yapısından yararlandığını tespit etmekte: </p>
				<p class="normal">“Burjuva toplumunun ilkesi ile varlığı arasındaki çelişkinin kanıtı, adaletin özgürlük tarafından tek yanlı belirlenimini beraberinde getirir ve bunu da sadece yadsımıyla bilince çıkarır ve adaleti de ussal bir toplumun ana hatları üzerinden pozitif tanımlar. Adalet kavramının bu şekilde değişmesiyle, aslen ebedi iddia edilen bu ilke, tarihsel oluşumu içinde görülür ve sınıflı toplumun ilişkilerince koşullanmış, belirli insanlarca öne sürülmüş bir düşünce olarak anlaşılır.”<sup class="calibre4"><a href="frankfurt_split_032.html#footnote-656-22" id="footnote-656-22-backlink" name="footnote-656-22-backlink">[22]</a></sup></p>
				<p class="normal">O zaman –elbette ki eleştirel, yani ayırt eden bir– usda, egemen düzen “us dışı hale geldiği” zaman başvurulabilecek merci verilidir.<sup class="calibre4"><a href="frankfurt_split_033.html#footnote-656-23" id="footnote-656-23-backlink" name="footnote-656-23-backlink">[23]</a></sup> Bu mercide görülen şudur: “Şimdiki zamanda insanların yaşamsal çıkarları ile varolan yaşam biçimlerinin sürdürülmesi arasındaki çelişki tüm tarihsel olaylara hükmetmektedir.”<sup class="calibre4"><a href="frankfurt_split_034.html#footnote-656-24" id="footnote-656-24-backlink" name="footnote-656-24-backlink">[24]</a></sup></p>
				<p class="normal">Bu yaşam biçimleri öyle düzenlenmişlerdir ki, onlarda bireylerin yaşamsal çıkarları birbiriyle rekabet halindedir ve birbirlerine karşı kullanılabilir (evet hatta zorunlu olarak birbirlerine karşı kullanılması gerekmektedir). Sınırlı bireyselci düşünme, sadece; “bütünün, sırf parçalarının toplamı değil, tersine genel olarak başka bir şey olduğu”ndan<sup class="calibre4"><a href="frankfurt_split_035.html#footnote-656-25" id="footnote-656-25-backlink" name="footnote-656-25-backlink">[25]</a></sup> hareket eden ussal düşünüp taşınmalar aracılığıyla, toplumun ussal örgütlenmesinin insanlığın büyük bölümünün ortak çıkarı olduğu”<sup class="calibre4"><a href="frankfurt_split_036.html#footnote-656-26" id="footnote-656-26-backlink" name="footnote-656-26-backlink">[26]</a></sup> kavrayışına ulaştırılabilir. Evet, 1934’te Horkheimer henüz, “nihai olarak yalnızca insanın mutluluğuyla ilgili” olabilecek ussal amacın, aydın bir despotluk aracılığıyla da gerçekleştirilebileceği seçeneğini açık bırakmaktadır. </p>
				<p class="normal">“Onun zorunlu olarak kötü ya da sadece gerici olması gerekmez: Hükümetin biçimlerini, içeriğini ihmal ederek ele alan ve çıkarların gerçekleştirilmesinden çok temsiliyetine önem veren devlet teorilerinin parlak dönemleri çoktan geçti. Aydın, evet, devrimci bir despotluk vardır. Onun niteliğini belirleyen, tahakküm altında tutulan insanların gerçek çıkarlarıyla ilişkisidir.”<sup class="calibre4"><a href="frankfurt_split_037.html#footnote-656-27" id="footnote-656-27-backlink" name="footnote-656-27-backlink">[27]</a></sup></p>
				<p class="normal">Ardından ama <span class="ideitalik">Aydınlanmanın Diyalektiği</span>, argümanları daha 1937’deki kapsamlı program-makalesi “<span class="ideitalik">Geleneksel ve Eleştirel Teori</span>”de hazırlanmış ve bir dönüşü ifade eden bir yargıya varır.<sup class="calibre4"><a href="frankfurt_split_038.html#footnote-656-28" id="footnote-656-28-backlink" name="footnote-656-28-backlink">[28]</a></sup> Aydınlanma rasyonelliği artık; burjuva kapitalist üretim tarzı ve toplumsal düzeninin dominant kategorisi olarak amaç rasyonelliği ile eşit ele alınır; bundan ötesine götüren us kavramları; diyelim ki, en azından tekil olanın pozitifliğine karşı düzenleyici düşüncelere izin veren ve ardından onlara tam da pratik felsefede normatif bir güç tanıyan Kantçı eleştiriciliğin, ya da tekildeki bütünün refleksiyonuyla çıkar ve amaçların parçalılığını aşan Hegelci (Fichte tarafından hazırlılığı yapılan) spekülasyonun us kavramları dikkate alınmaz veya aydınlamanın kendi içkin kaldırılışına dahil edilir. </p>
				<p class="normal">Mecburen; çünkü, her rasyonel felsefenin yapısal-yöntemsel olarak dayanmak zorunda olduğu bütün, totalite, dünya kavramı, artık baskının ideolojik enstrümanı olarak töhmet altına sokulmuştur. Felsefenin teori (ya da sistem) olarak ortaya çıkması<sup class="calibre4"><a href="frankfurt_split_039.html#footnote-656-29" id="footnote-656-29-backlink" name="footnote-656-29-backlink">[29]</a></sup>, artık onun tahakküme, özgürlüksüzlüğe, baskıya bir hizmeti olarak karalanmaktadır. Daha sonraları Adorno, felsefenin sisteme dayalı düşünüşün karşısına bir “çöküşün mantığı”nı koymuştur.<sup class="calibre4"><a href="frankfurt_split_040.html#footnote-656-30" id="footnote-656-30-backlink" name="footnote-656-30-backlink">[30]</a></sup> Usun etkililiği ve gerçeklikliği şimdi artık gerisin geri eleştiriye, pozitif tasarımların yıkımına dahil edilmektedir.<sup class="calibre4"><a href="frankfurt_split_041.html#footnote-656-31" id="footnote-656-31-backlink" name="footnote-656-31-backlink">[31]</a></sup> Çünkü her pozitiflik, varolana yönelik alternatif konseptlerinki de dahil olmak üzere, bu görüşe göre, insanın özgürlüğünü tahrip eden yeni bir zordan başka bir şey değildir. Eleştirel us, hedefi verebilecek durumda değil, aksine, ancak şimdiki zamanın yersizliğini saptayabilmektedir.</p>
				<p class="normal">“Geleneksel teorinin herhangi bir sakınca görmeden mevcut olarak varsayabildiği, işleyen bir toplumdaki pozitif rolü, (...) bütünün kendini yenileyen yaşam sürecindeki katılımı, (...) eleştirel düşüncede kuşku altındadır. Ulaşmak istediği erek, yani ussal durum, şimdiki zamanın sıkıntısında temellenir. Ne var ki bu sıkıntıyla, onun ortadan kaldırılmasının tablosu henüz verili değildir. Bu tabloyu tasarlayan teori, şimdiden varolan bir gerçekliğin hizmetinde çalışmaz; yalnızca sırrını açıklar.”<sup class="calibre4"><a href="frankfurt_split_042.html#footnote-656-32" id="footnote-656-32-backlink" name="footnote-656-32-backlink">[32]</a></sup></p>
				<p class="normal">Sır kategorisiyle birlikte ama, artık düşünmeye, şüphesiz rasyonal olmayan, âdeta teolojik bir boyut (ki bu konuya dönülecektir) girmektedir, bu da Horkheimer’in başlangıçtaki teorisinin sınıf mücadeleci iddiasını yalanlamaktadır.</p>
				<p class="normal">Kuşkusuz, 1937’de yazılmış makalede bu dönüş noktaları henüz yalnızca ima edilmektedir ve birincil olarak burjuva toplumun, kapitalist üretim biçiminin işine yarar bir bilimin ideolojik bariyerlerini yıkmayı hedefleyen konsepte henüz homojen bir biçimde yerleştirilmiş değildir. Bu bakımdan, 1937 tarihli program-makalesi –Herbert Marcuse’un sonsözü ve tamamlayıcı makalesi<sup class="calibre4"><a href="frankfurt_split_043.html#footnote-656-33" id="footnote-656-33-backlink" name="footnote-656-33-backlink">[33]</a></sup> de dahil olmak üzere–, emperyalist kapitalizm ve onun faşist zorbalık ve saldırganlık biçimleri nedeniyle aciliyet kazanmış ideolojik sorunlarla belirli bir tarzda boğuşmanın belgesi olmayı sürdürmektedir. Bir yandan eleştirel düşünmenin, kendisini her tür değerden azade düşünen bilimin onaylayıcı rolü karşısındaki işlevi öne çıkartılmakta; öte yandan ama, kurtuluşçu bir felsefenin sınıf mücadeleci içermeleri giderek arka plana düşmektedir. 1930’da Horkheimer, Karl Mannheim’e karşı ideolojik sınıf mücadelesinde teorinin rolünü savunmuştu.</p>
				<p class="normal">“İdeoloji kavramının politik eleştiri alanından çıkarıldığı daha ilk adımda bu kavramın belli anlamı zarar görür... Toplumsal durumların kültürel dayanaklarına karşı mücadele, politik karşı duruşu başlatmaya ve ona eşlik etmeye hizmet eder; şöyle ki, düşünsel mücadelede tarafların dağılımı büyük oranda, politik-ekonomik mücadelenin sonucuna ilişkin çıkar durumuna uygun düşer.”<sup class="calibre4"><a href="frankfurt_split_044.html#footnote-656-34" id="footnote-656-34-backlink" name="footnote-656-34-backlink">[34]</a></sup></p>
				<p class="normal">Bu pozisyon 1937’de hâlâ hissedilebilir:</p>
				<p class="normal">“Toplumun gelişimi içinse bilinçli eleştirel tutum gereklidir. Tarihin seyrinin bir ekonomik mekanizmanın zorunlu ürünü olarak konstrüksiyonu, aynı zamanda, düzenin kendisinin içinden ona karşı çıkan protestoyu ve insan türünün kendi kaderini belirlemesi fikrini içerir, yani eylemlerinin artık bir mekanizmadan değil, tersine kendi kararlarının bir sonucu olarak geliştiği bir durumu içerir. Şimdiye kadarki olayların zorunluluğuna dair yargı, burada, onların kör bir zorunluluktan anlamlı bir zorunluluğa dönüşmesi uğruna mücadeleyi içerir. Parçalarından her biri; varolana karşı eleştiri ve mücadeleyi –elbette kendisi tarafından belirlenen bir doğrultuda- şart koşar.”<sup class="calibre4"><a href="frankfurt_split_045.html#footnote-656-35" id="footnote-656-35-backlink" name="footnote-656-35-backlink">[35]</a></sup></p>
				<p class="normal">Burada, tekilde geneli gören teoriye; (gerekli) olanaklar arasında karar verme özgürlüğünü, tarihsel sürecin zorunluluğu (yasalılığı) üzerine aydınlatmada bulunmak suretiyle geliştirme yeteneği henüz tanınmaktadır. Buna karşılık, <span class="ideitalik">Aydınlanmanın Diyalektiği</span>’nde ise, us (ki o, yalnızca kuşkucu çözülmeyle değil, pozitif konstrüksiyonda bulunur bulunmaz daima genelin gerçekliğiyle ilgilenir) yapısal baskıcılıkla suçlanır:</p>
				<p class="normal">“Diskursif<sup class="calibre4"><a href="frankfurt_split_046.html#footnote-656-36" id="footnote-656-36-backlink" name="footnote-656-36-backlink">[36]</a></sup> mantığın geliştirdiği şekliyle düşüncelerin genelliği, kavram alanındaki tahakküm, gerçeklikteki tahakkümün temelinde yükselir... Dünyanın boyunduruk altına alınmasında düzeni ve biati öğrenmiş olan benlik, kısa sürede gerçeğin kendisini, ilerisini hesaplayan düşünmeyle özdeşleştirdi; üstelik, gerçeğin bu düşünmenin sağlam ayrımları olmaksızın varlığını sürdüremeyeceğine rağmen.”<sup class="calibre4"><a href="frankfurt_split_047.html#footnote-656-37" id="footnote-656-37-backlink" name="footnote-656-37-backlink">[37]</a></sup> </p>
				<p class="normal">Genelin her diyalektik konseptine temel oluşturan “özdeşlik ve özdeşmezliğin özdeşliği” (Hegel), çözülüp yerine sırf özdeşmezlik bırakılır: “Tam da düşüncenin telkin ettiği özdeşlikten yoksun olan uzlaşmamış şey, çelişkilidir ve kendisini uyum içindeymiş gibi yorumlayan her tür girişime kapatır.”<sup class="calibre4"><a href="frankfurt_split_048.html#footnote-656-38" id="footnote-656-38-backlink" name="footnote-656-38-backlink">[38]</a></sup> Buradan doğan politik sonucu Herbert Marcuse çıkarıyor. O zaten, (yine âdeta teolojik bir biçimde) iyiye doğru tarihsel ilerlemeyi ancak “tamamen başka bir şey” olarak kavramakta, yani mevcut gerçeklikte şimdiden olanak olarak içerilmeyen bir şey olarak görmekte. Dolayısıyla çıkardığı sonuca göre; “materyalist diyalektik de; geleceği zaten daima mevcut olanın içinde kök salmış olarak gören ilerleme konseptini dağıtmadığı sürece, henüz idealist usun sihirli etkisinde, pozitivitenin içinde kalıyor demektir.”<sup class="calibre4"><a href="frankfurt_split_049.html#footnote-656-39" id="footnote-656-39-backlink" name="footnote-656-39-backlink">[39]</a></sup> </p>
				<p class="normal">Böylelikle, kavramın gelişme momenti olarak belirli yadsıma, belirsizlikte yitirilmekte ve kavramı politik olarak kullanılabilir kılma kabiliyetine sırt çevrilmektedir. Eleştirel Teori’nin irrasyonalist özü açığa çıkmaktadır. Kavramın genelliği karşısında Frankfurt Okulu artık (nominalist bir kalıbı yenileyerek) gerçek olanın tekilliğini iddia edecek<sup class="calibre4"><a href="frankfurt_split_050.html#footnote-656-40" id="footnote-656-40-backlink" name="footnote-656-40-backlink">[40]</a></sup> ve böylece nihayetinde kavramın, gerçek olana normatif olarak karşı koyabilme gücünden vazgeçecektir.<sup class="calibre4"><a href="frankfurt_split_051.html#footnote-656-41" id="footnote-656-41-backlink" name="footnote-656-41-backlink">[41]</a></sup> <span class="ideitalik">Aydınlanmanın Diyalektiği</span>’nde aydınlanma ve mitolojinin nihai olarak eşit kılınması, ikisinin iç içe geçtiğinin iddia edilmesi, eleştiriyi ölçüsünden, kendisini “eleştirel” olarak belirleyebileceği ölçüsünden yoksun kılmaktadır. </p>
				<h2 class="normal1" id="calibre_toc_11">Eleştirel potansiyelin çöküşü</h2>
				<p class="normal">Eleştirel Teori’nin bu dönüşümünü, Horkheimer’in 1968 yılında 30’lu yıllardaki makalelerinin yeninden yayımına eklediği önsöz ilan etmektedir. Eleştirel Teori’nin politik pratiğe dönüşümünü kaçınılmaz hale getiren işte o sonuçlar karşısında, bu önsözde, koyu bir kötümserlikle mesafeli bir duruş alır. Eleştirel Teori’de kültürel mirasın özümsenmesi, ona içkin olup ama henüz gerçekleştirilmemiş rasyonelliğin keşfedilmesi ve canlandırılması olarak ifadesini bulmuşken, bu teori şimdi (“sahte” olarak sayılan) politik bir amacın yoksunluğu nedeniyle, kaldırmak istediği dünyanın savunusuna artık dönüşmektedir. Güzel ruhun az ile yetinmesinden dolayı pratiğin sınavından yoksun kalan Eleştirel Teori’nin eleştirel anlamından geriye kalan, sonuçta, bilinçte salt yadsıma olarak bulunmasıdır. Yıkıcısı olduğunu düşündüğü ideolojiye dönüşmüştür.</p>
				<p class="normal">Böyece Horkheimer nihayetinde, Eleştirel Teori’nin toplumu değiştirici itkisinin tam zıttı olan pratik pozisyonlara ulaşır.”<sup class="calibre4"><a href="frankfurt_split_052.html#footnote-656-42" id="footnote-656-42-backlink" name="footnote-656-42-backlink">[42]</a></sup> 19. yüzyılın aile yapılarının korunması istenir –bu nedenle kadının hak eşitliği, onun mesleki gelişimi reddedilir (“Meslek onun düşüncelerini nesneleştirir... Eşit haklara sahiptir. Sevgiyi artık eskisi gibi yaymaz.”), babanın otoritesi övülür (“Baba-mitosunun çökmesi, vicdanın, toplumsal bir fenomen olarak varlığını tehlikeye sokar.”), doğum kontrolü için doğurganlığı önleyici ilaçların geliştirilmesi hoş görülmez (“Bu ilerleme uğruna gerçek sevginin kurban edilmesi gerekir).</p>
				<p class="normal">Adorno, <span class="ideitalik">Negatif Diyalektik</span>’te böylesi bir sonuçtan; Eleştirel Teori’nin görevini, düşünürün iyi vicdanını güçlendiren ama onu politik bakımdan sorumlu bir eylemde bulunmasından muaf tutan teorik (ama pratik olarak verimsiz, daha çok sistemi pekiştiren) reddetmeleri bitimsiz bir şekilde geliştirmekle sınırlayarak kaçınmaya çalıştı. Horkheimer ise, yönünü Schopenhauer’den alan karamsarlığa giden yolu izledi ve varolanın savunusuna vardı. Ve bu savunu için, gerçekleri kabaca tersyüz etmek suretiyle, Marx’ı bile kullanmaya kalktı. “Marx, kişiliğin her yönlü gelişimini hedef olarak geleceğe yerleştirdi. Ne var ki bu gelişim, büyük oranda liberalist çağın bir sonucuydu ve onunla birlikte yitme tehlikesiyle karşı karşıyadır, (...) çünkü her şey yönetilip idare edilecek ve özgür inisiyatif için hareket alanı giderek daralacaktır.”</p>
				<p class="normal">Horkheimer’in felsefi biyografisindeki kırılma çeşitli defalarca saptanmıştır. Michael Theunissen çok önceleri buna dikkat çekti:</p>
				<p class="normal">“ ‘Araçsal usun eleştirisi’, yönünü, son derece doğalmış gibi, gerçek ve ideal, gerçeklik ve gerçek düalizmine göre belirlemekte. Böylelikle, somut birliği parçalamakta; yani, ilk taslağa göre, belirli bir tarihsel gerçekliğin kendi belirli tarihsel gerçeğiyle dolayımlanmış olmasını gerektiren somut birliği. Tarih felsefesi bu derece daralırsa, Eleştirel Teori’nin işi bitmiş demektir. Horkheimer, bu felsefeye veda ettiğini; ‘ideal ve reel arasındaki temel farklılığı’, ‘teori ve pratik’ arasındaki farklılıkla aynı kefeye koyması ve sonunda daha da ileri gidip teori ve pratiğin birliğinde ısrar etmenin Marksist öğretiyle skolastik öğretinin ortak noktasını oluşturduğunu ilan etmesiyle ister istemez ortaya koymaktadır.”<sup class="calibre4"><a href="frankfurt_split_053.html#footnote-656-43" id="footnote-656-43-backlink" name="footnote-656-43-backlink">[43]</a></sup></p>
				<p class="normal">Theunissen, böylece Eleştirel Teori’nin dönüşümünün nedenini, daha teorinin ilk halindeki aydınlığa kavuşturulmamış konseptsel tutarsızlığında teşhis etmektedir.</p>
				<p class="normal">Daha <span class="ideitalik">Materyalizm ve Metafizik</span>’te (1933)<sup class="calibre4"><a href="frankfurt_split_054.html#footnote-656-44" id="footnote-656-44-backlink" name="footnote-656-44-backlink">[44]</a></sup> Horkheimer, ilkesel olarak gerçekliğin dışında bulunan Kantçı bir gereklilik fikrini esas alır, ama sonra buradan yola çıkarak, yalnızca eleştirel-düzenleyici bir fikir olarak değil, tersine pozitif-üretken bir ilke olarak dünyanın materyalist anlamda değiştirilmesine geçmek ister:</p>
				<p class="normal">“Hiçbir filozof, aşkın bir düzen varsayımının yalnızca insanın umuduyla temellendirilebileceğini Kant’tan daha derin anlayabilmiş değildir. ‘Bir şey olması gerektiği için bir şeyin olduğu (ki bu son olası amacı belirler)’ vargısı, ona göre kaçınılmaz bir sonuçtur. (...) Gerçek yaşamdan ölüme değin hayal kırıklığına uğramış mutluluk arzusundan nihayetinde salt umut ortaya çıkıyorsa eğer, o halde mutsuzluğu koşullayan koşulların değiştirilmesi materyalist düşünmenin hedefi haline gelebilirdi.”<sup class="calibre4"><a href="frankfurt_split_055.html#footnote-656-45" id="footnote-656-45-backlink" name="footnote-656-45-backlink">[45]</a></sup></p>
				<p class="normal">Tam da fikri bir aşkınlıktan tarihsel materyalist açıdan temellendirilmiş eyleme bu geçişin, yani mutluluk umudundan sınıf mücadelesine geçişin Eleştirel Teori’de dolayım mercileri yoktur. Açıktır ki, bu merciler; reel genelin ve böylece insan türünün çıkarının idrak edilmesinin organı olarak bir us teorisiyle saptanırlar. Fakat bir us teorisinin karşısına Horkheimer daha 1933’te, metafiziğin dünya tasarımı-dogması olarak yanlış bir anlayışından kaynaklanan metafizik güvensizliği koyar:</p>
				<p class="normal">“Fakat onun (Kant’ın), bu mutluluğa yönelik umudu (‘çünkü her umut mutluluğa yöneliktir’) yalnızca saptamakla kalmaması, aksine felsefi olarak altını da doldurmasıyla, onun aslen aydınlanmacı us analizi, mücadele ettiği dogmatik metafizik sistemine önemli oranda yakınlaşmaktadır.”<sup class="calibre4"><a href="frankfurt_split_056.html#footnote-656-46" id="footnote-656-46-backlink" name="footnote-656-46-backlink">[46]</a></sup></p>
				<p class="normal">Ne var ki, usa dayanan bir temellendirme olmaksızın mutluluğun bir ölçütünü elde etmek mümkün değildir. Kendin olma, özgürlük, özerklik ve mutluluk insanın bir ve aynı (toplumsal, antropolojik) durumunun momentleridir.<sup class="calibre4"><a href="frankfurt_split_057.html#footnote-656-47" id="footnote-656-47-backlink" name="footnote-656-47-backlink">[47]</a></sup> Bu momentlerin pozitif birliği; tamamıyla dünyevi ve tarihsel bakımdan gelişen bir amaçlar sisteminde yatmaktadır; bu sistem, realize etme amaçlı faydalanmadan üstü örtülü bir sır olarak kaçırılmadığı takdirde ancak kurtuluşa dönük eylem yönlendirici olabilir. Theunissen buna ilişkin haklı olarak şunları belirtir: “Zaten Horkheimer, sadece bir durdurulamaz çöküşü hatırlattığı anda, saf bir derin düşünüşe dalmaktadır.”<sup class="calibre4"><a href="frankfurt_split_058.html#footnote-656-48" id="footnote-656-48-backlink" name="footnote-656-48-backlink">[48]</a></sup></p>
				<p class="normal">Eleştirel Teori, kendini salt negatif bir işleve geri çekmekle, aynı zamanda eleştirel gücünü yitirmektedir. Çünkü artık; varolanı hangi norm temelinde kötü ve değişime muhtaç olarak yerdiğini ve hangi değişikliklerle daha iyi bir geleceğin yaratılması gerektiğini, daha doğrusu değiştirilen durumda iyi olanı neyin oluşturduğunu anlatamayacaktır. Halbuki, Eleştirel Teori’nin başlarında, yadsımadan somut, yani pozitif olarak gerçekleştirilen ütopyaya geçiş henüz içkindi.</p>
				<p class="normal">“Toplumun ekonomik teorisi salt teorik motiflerden değil, aksine, varolan toplumu kavramak ihtiyacından doğmuştur; çünkü bu toplum, giderek daha büyük sayıdaki insanı, ekonomik gücün genel zenginliği temelinde mümkün olan mutluluktan mahrum bırakma noktasına gelmiştir. Buna bağlı olarak, bugünün egemen gerçekliğinden doğan daha iyi bir gerçekliğin tasavvuru oluşmakta ve bu geçiş, günümüz teori ve pratiğin konusu olmaktadır.”<sup class="calibre4"><a href="frankfurt_split_059.html#footnote-656-49" id="footnote-656-49-backlink" name="footnote-656-49-backlink">[49]</a></sup></p>
				<p class="normal">Burada Eleştirel Teori, değiştirici eylemin belirliliğini inkâr etmez. Bu tutumda; materyalizme içkin olan<sup class="calibre4"><a href="frankfurt_split_060.html#footnote-656-50" id="footnote-656-50-backlink" name="footnote-656-50-backlink">[50]</a></sup>, bir daha geri getirilemez olandaki kaldırılamaz mutsuzluğa duyulan metafizik keder; özgürlük dünyasına –Bloch’un “yurdu”na– varışın sevincine dahil edilebilir ve aynı zamanda mutluluğun koşullarının her defasında yeniden güvence altına alınması gerektiğinin uyarısı olarak korunabilir. Horkheimer bu nedenle burada hâlâ mevcut olandan daha iyiye geçişten söz edebilmektedir; oysa görmüş olduğumuz gibi, daha sonraları, gerçeklik ile ideal arasına, kendini teorik olarak sırf yadsıma, yapıcı alternatifi olmayan yıkım olarak ifade eden bir gedik açar.</p>
				<p class="normal">Sınıf mücadelesinden şikâyete varan yol, yalnız yazarının öznel hayal kırıklıklarından mı kaynaklanır, yoksa Eleştirel Teori’nin ilk tespitlerinde taslak halinde mevcut mudur? Horkheimer’in yazılarının yayıncısı Alfred Schmidt, daha çok içinden çıkabilecek enerji akımını duyumsamak, onları <span class="ideitalik">Negatif Diyalektik</span>’e karşılık bir karşıt ses motifi olarak duyulmasını istiyor anlaşılan. Ne var ki, böylelikle, Eleştirel Teori’de başından beri içerilen çekingenlikleri küçümsemektedir. Bunların başlangıç aşamalarında gün yüzüne çıkmaları gerekmiyordu, çünkü faşistlere karşı oluşan burjuva ve proleter hümanizmasının geniş çephesi içerisinde tarihsel beklentilere ve bunlara denk düşen politik pratiğe ilişkin farklılıklar önemsizdi. Ancak Hitler karşısındaki zaferden sonra anti-faşist kampın, düşünürü; Eleştirel Teori’yi devrimci pratiğe doğru mu geliştireceği yoksa burjuva demokrasisinin yeniden sağlamlaştırılmasıyla mı yetineceği konusunda karar vermeye zorlayan bölünmesi başladı.</p>
				<p class="normal">Horkheimer bu karardan, Hitler = Stalin, faşizm = komünizm (ikisi de zora dayalı iktidarlar) basit eşitlemesiyle kaçındı.</p>
				<p class="normal">“Sözümona özgür dünyayı kendi kavramıyla ölçmek, ona eleştirel yaklaşmak ve buna rağmen onun fikirlerini desteklemek, onu savunmak, her düşünenin hakkı ve yükümlülüğüdür. Vahim potansiyeline rağmen, içteki kadar dıştaki tüm haksızlığa rağmen, şu anda halen mekânsal ve zamansal olarak bir adayı oluşturmaktadır; onun zorbalık okyanusundaki sonu, aynı zamanda Eleştirel Teori’nin de halen ait olduğu kültürün sonunu da belirleyecektir.”<sup class="calibre4"><a href="frankfurt_split_061.html#footnote-656-51" id="footnote-656-51-backlink" name="footnote-656-51-backlink">[51]</a></sup></p>
				<p class="normal">Soğuk savaşın propaganda formülü “hür dünya”, Horkheimer’e, Eleştirel Teori’yi (motifleri kuşkusuz mültecilerin varoluş ve deneyim durumlarında aranması gereken) Amerikan yanlısı bir angajman lehine terk etmeye olanak sağlayan bir geri çekilme hattı olarak hizmet eder. Tam içtenlikli olmayan sözcüklerle (“hür dünya” kavramına “sözümona” kelimesini eklemesi gibi yarım ağızlı) Horkheimer, Vietnam’a karşı Amerikan savaşını mahkûm etmekten kaçınmayı bile deneyebildi: “Eğer düşman büyük güçlerce desteklenen inanılmaz vahşi saldırılarda bilince çıkarılmazsa, Birleşik Devletler’in uğursuz Asya çıkarmasının mahkûm edilişi Eleştirel Teori’yle çelişir, Avrupa’da konformist görülür.”<sup class="calibre4"><a href="frankfurt_split_062.html#footnote-656-52" id="footnote-656-52-backlink" name="footnote-656-52-backlink">[52]</a></sup></p>
				<p class="normal">Bu türden bir argümantasyon için Eleştirel Teori’nin onayını talep etmek, kendini sonradan haklı çıkartmanın bir ifadesi olabilir. Ancak Horkheimer’in bizzat kendisi bize, daha ilk eserlerinde son derece yılgın bir temel tutumun izlerini işaret eder. Ama bu iz, Kızıl Ekim’den sonraki neslin devrimci coşkusuyla örtülü durumdaydı:</p>
				<p class="normal">“Gerçek materyalist düşünmenin aslında içerdiği bir moment olan metafizik karamsarlığa hep yakınlık duydum. Felsefeyle ilk tanışıklığım Schopenhauer’in eseri sayesindedir; Hegel ve Marx’ın öğretisiyle ilişkim, sosyal realitenin anlaşılması ve değiştirilmesine dönük istemim, onun felsefesinde edindiğim deneyimi, politik karşıtlığına rağmen, yok etmedi.”<sup class="calibre4"><a href="frankfurt_split_063.html#footnote-656-53" id="footnote-656-53-backlink" name="footnote-656-53-backlink">[53]</a></sup></p>
				<p class="normal">“Güzel ruh”un sahte masumiyeti, aslında daha iyisinin bilgisine rağmen uyumu yeğlemekten başka bir şey olmayan bu yılgın karamsarlığa, moral-teolojik bakımdan bir azizlik halesi vermekte: “Daha iyi, daha doğru toplum, suç tasavvuruyla çaprazlaşan bir hedeftir.”<sup class="calibre4"><a href="frankfurt_split_064.html#footnote-656-54" id="footnote-656-54-backlink" name="footnote-656-54-backlink">[54]</a></sup> Hegel <span class="ideitalik">Tinin Fenomenolojisi</span>’nde, yalnızca kendi bireysel arılığına sorumluluk duyan vicdanın “ikiyüzlülüğünü”, Ben’in genelden ayrıştırılması olarak karakterize etmiştir. Onun, kendi kendine ve kendi içine geri çekilen bireye yönelik tasvirini, Horkheimer’den alıntılanan son cümleyi göz önünde bulundurarak okumakta fayda vardır:</p>
				<p class="normal">“İç varlığının görkemliliğini eylem ve varoluşla kirletme korkusuyla yaşar; ve yüreğinin arılığını korumak için gerçeklikle temastan kaçar... Kendine yarattığı kof nesneyi, bu nedenle, yalnızca boşluk bilinciyle doldurur; etkinliği; kendisinin özsüz nesne haline geliş sürecinde kendisini sadece yitiren ve, bu yitirmenin ötesinde ve gerisin geri kendi içine düşerken, kendisini sadece yitirilmiş olarak bulan özlemdir; –işte kendi momentlerinin bu saydam arılığında mutsuz bir sözümona güzel ruh olarak, kendi içinde sönmeye yüz tutar ve havada dağılan şekilsiz bir buhar gibi yitip gider.”<sup class="calibre4"><a href="frankfurt_split_065.html#footnote-656-55" id="footnote-656-55-backlink" name="footnote-656-55-backlink">[55]</a></sup></p>
				<p class="normal">Hegel için “güzel ruh” şimdi tam da kötünün kaynağı haline gelir; şöyle ki, “bir uçta tek yönlü ısrar”ın, yani “içte, kendinde”, “teklik ve keyfiyet”te. “Bu nedenle, diğerlerine karşı kendi yasası ve vicdanına göre davrandığını söyleyen kişi, gerçekte onlara kötü davrandığını söyler. Ama gerçek vicdan, kendini genelin karşısına koyan bilgi ve iradedeki bu ısrar değildir, tersine, onun varlığının unsuru geneldir, ve onun dili, onun etkinliğini, benimsenen yükümlülük olarak ifade eder.”<sup class="calibre4"><a href="frankfurt_split_066.html#footnote-656-56" id="footnote-656-56-backlink" name="footnote-656-56-backlink">[56]</a></sup></p>
				<p class="normal">Horkheimer, “güzel ruh”un kötüye dönüşümünün bilincinde olabilirdi, değil mi ki <span class="ideitalik">Aydınlanmanın Diyalektiği</span>’nde şu satırları yazmıştı: “Marquis de Sade’ın eseri ‘bir başkasının yönetimi olmayan aklı’ gösterir, yani vesayetten kurtarılmış burjuva özneyi.”<sup class="calibre4"><a href="frankfurt_split_067.html#footnote-656-57" id="footnote-656-57-backlink" name="footnote-656-57-backlink">[57]</a></sup></p>
				<p class="normal">Horkheimer’in karamsarlığı ve <span class="ideitalik">integer vitae scelerisque purus<sup class="calibre4"><a href="frankfurt_split_068.html#footnote-656-58" id="footnote-656-58-backlink" name="footnote-656-58-backlink">[58]</a></sup></span> olarak (günah ve kötü huylardan arınmış olarak) eleştirel ama etkisiz bir mesafeden çelişkilerle dolu toplumsal süreçlerin üstünde durmaya dair ikiyüzlü direktifi; kutsal sayılana küfrederek tarihten geri çekilmekten başka bir şey değildir. Üstelik bu geri çekilişin varmayı öngördüğü pozisyon, ancak Mesih’in belireceği anda gerçeklik olabilecek bir pozisyondur.</p>
				<p class="normal">Jürgen Habermas, Horkheimer’in teorisindeki dönüşümün bu boyutunu, dünya görüşü bakımından bir cephe değişimi olarak görmüştür:</p>
				<p class="normal">“Fakat mesele yalnızca tarihin sürekliliğinden firar etmekse, gözlenebilir tarihsel eğilimler her tür ciddi ilgiyi kaybederler. Geriye araştırmaya değer olarak kalan, sadece, uğursuzluk ve baskının süreklilik sağlayan değişmezleridir. </p>
				<p class="normal">Bu durumda ilgi isteyen tek şey, araçsal us şeklinde ilerlemeyi kiralamış olan hükümranlığın yapısıdır. Yolu gösteren Marx değildir artık, Nietzsche’dir. Tarihsel olarak doygunluğa ulaşmış toplum teorisi değil, aksine, us ve tahakküm kardeşleşmesini damgalayan radikal bir us eleştirisi artık, ‘insanlığın neden, gerçekten insani bir duruma geçmek yerine, yeni türde bir barbarlığa battığını açıklamak zorundadır’.”<sup class="calibre4"><a href="frankfurt_split_069.html#footnote-656-59" id="footnote-656-59-backlink" name="footnote-656-59-backlink">[59]</a></sup></p>
				<p class="normal">Nietzsche’ye yapılan gönderme manidardır. Nietzsche gerçekten de, Horkheimer’in ilk dönemlerinde dayanak aldığı Hegel-Marx geleneğinin dünya görüşü bakımından karşıt pozisyonudur.<sup class="calibre4"><a href="frankfurt_split_070.html#footnote-656-60" id="footnote-656-60-backlink" name="footnote-656-60-backlink">[60]</a></sup> Tutunmuş olduğu karamsarlık, kriz anında yine hâkimiyetini ilan ediyor ve (tıpkı Nietzsche’de olduğu gibi) kıyamet günü kavramına dönüşüyor.</p>
				<p class="normal">“Günümüzde bir dönüşüm yoktur artık. Şeylerin dönüşümü her zaman daha iyiye doğru olanıdır. Ne var ki bugünkü çağda olduğu gibi, yoksunluk en yüksekteyse, gök yarılıp ateşini zaten yitik olanlar üzerine fırlatır.”<sup class="calibre4"><a href="frankfurt_split_071.html#footnote-656-61" id="footnote-656-61-backlink" name="footnote-656-61-backlink">[61]</a></sup></p>
				<p class="normal">“Güzel ruh”, Mesih’in tarih dışı yerini alırsa, radikal eleştirmen de kıyamet tellalının tarihsel yerini alır. Ve iki pozisyon bir pozisyonda birleşir, eğer total yıkımın <span class="ideitalik">ultima ratio</span>’sunda<sup class="calibre4"><a href="frankfurt_split_072.html#footnote-656-62" id="footnote-656-62-backlink" name="footnote-656-62-backlink">[62]</a></sup> cennetin <span class="ideitalik">prima idea</span>’sı<sup class="calibre4"><a href="frankfurt_split_073.html#footnote-656-63" id="footnote-656-63-backlink" name="footnote-656-63-backlink">[63]</a></sup> belirirse. Bu düşünce anarşistçe olduğu kadar mistiktir de.<sup class="calibre4"><a href="frankfurt_split_074.html#footnote-656-64" id="footnote-656-64-backlink" name="footnote-656-64-backlink">[64]</a></sup></p>
				<p class="normal">Yaşlı Horkheimer, düşüncesine kararlılıkla yeniden dini ufuklar kattı. Ne var ki, Walter Benjamin’in yaptığı gibi, sekülerleştirilmiş bir tarih felsefesi çerçevesinde, Marksizmin iç dünyaya ilişkin ilerleme konseptine bir köprü kurma girişiminde bulunmamıştır.<sup class="calibre4"><a href="frankfurt_split_075.html#footnote-656-65" id="footnote-656-65-backlink" name="footnote-656-65-backlink">[65]</a></sup> Bu arada Horkheimer’in dini ufkunu, formüle edilmiş teolojik teoremlerle ilişkilendirmek güçtür; o bunları –birbirlerini dıştalayanları da– her ne kadar kontürler halinde her zaman içinde çizilmiş içerse de. Fakat bu dini ufuk, daha geniş bir ilişkilendirme çerçevesi olarak kullanılmaktadır. Bu çerçeveden hareketle ancak, dünya değişimine dair pozitif fikrin yerine geçen iç dünya kuşkusu meşrulaştırılabilmekte ve –yalancı Giritli paradoksuna benzer– paradokstan kurtarılabilmektedir. 20. yüzyılın ilk üçte birlik kısmında toplum teorisi, antropoloji ve tarih felsefesinin garip bir karışımı içerisinde, o dönemin kargaşa ve dönüşüm atmosferini teorik olarak işleyen Yahudi kökenli filozofların bu konuda bir ortaklıkları var kanaatindeyim. Horkheimer ve Adorno’nun yanı sıra, Bloch ve Benjamin, hatta Buber de bu çevrede yer alıyorlar. Bu isimlerin hepsi için tarih, Mesihçi bir beklentinin bağıntılandığı başka bir zemin üzerinde inşa edilmiş. Fakat bu zemin –tıpkı Yahudilerin tanrısı gibi– tanımlanamaz ve resmedilemez. Horkheimer, gördüğümüz gibi, Eleştirel Teori’nin nesnesini “sır” olarak bırakmaktadır; Adorno, materyalizm için “resimsizlik”<sup class="calibre4"><a href="frankfurt_split_076.html#footnote-656-66" id="footnote-656-66-backlink" name="footnote-656-66-backlink">[66]</a></sup> talep eder; Buber ise “ilahi karanlık” kavramını kullanır, şu anlamda ki, “Tanrı (yahut mutlak olan) ve insan arasına, Tanrı ile mutlak olanı insanın idrakından saklı tutan ve ışığını bozan bir şey girmiştir”.<sup class="calibre4"><a href="frankfurt_split_077.html#footnote-656-67" id="footnote-656-67-backlink" name="footnote-656-67-backlink">[67]</a></sup> Bloch, “kurulamaz soru”dan<sup class="calibre4"><a href="frankfurt_split_078.html#footnote-656-68" id="footnote-656-68-backlink" name="footnote-656-68-backlink">[68]</a></sup> söz eder. Tarih meleği, Benjamin’de, içine sürüklendiği geleceğe sırtını döner.<sup class="calibre4"><a href="frankfurt_split_079.html#footnote-656-69" id="footnote-656-69-backlink" name="footnote-656-69-backlink">[69]</a></sup> Kendini (kavramın yerine getirilmesi yerine) sırrın açıklanmasına açık tutan bir tarih konseptinin kökeninin Yahudi dindarlığından geldiğini açıkça dile getirmiş olan da Benjamin’dir: “Bilindiği gibi geleceği araştırmak Yahudilere yasaklanmıştı. Tevrat ve dua ise onu hatırda tutmayı öğretir. Bu onlar için, kâhinlerden bilgi alanların müptela olduğu geleceğin sihrini bozmuştur. Ne var ki bu yüzden Yahudiler için gelecek homojen ve boş bir zamana dönüşmedi. Çünkü onlar için her saniye, Mesih’in içeri girebileceği küçük kapıyı oluşturuyordu.”<sup class="calibre4"><a href="frankfurt_split_080.html#footnote-656-70" id="footnote-656-70-backlink" name="footnote-656-70-backlink">[70]</a></sup></p>
				<p class="normal">Bu Diğeri, yani dünyanın kusurluluğu ya da çürümüşlülüğünün ondan yola çıkarak ancak kendisini gösterdiği bu Diğeri, isimsiz ve resimsiz ise, o halde o dolaysız, hiçbir teoride ifade edilemez, hiçbir kavramla kavranılamaz kalır (kendini kendisiyle tekrarlayan yadsımalar dışında) ve yalnızca kesinliğin (onunla ilişkinin kesinliği olarak) inanç türünden bir eylemiyle kavranabilir.</p>
				<p class="normal">Kendini pratik olarak somutlayan bir Eleştirel Teori’nin olası hedefi, böylelikle, onu tanımlanamaz olduğu kadar ulaşılamaz kılan bir aşkınlığa taşınmış olmaktadır. Böylece Eleştirel Teori kendini, pratiğe geçişi rasyonel olarak gerçekleştirmenin her türlü aracından yoksun bırakır; dünyayı değiştirmeye dönük Marksist amacını, her çağda onun özü ve içeriği olarak mevcut olduğu söylenen, ama dünyanın kusurluluğu Tanrının bu dünyadaki bir âlemine engel olduğundan asla öne çıkmayan ve gerçekleştirilemeyen Mesihçi bir öteki dünya lehine terk eder. Bloch’un ütopyası, her şimdiki zamanın merakla beklediği ve insanın pozitif olanakları tanımlayarak ve gerçekleştirerek yaklaştığı bir hedef iken, Horkheimer’in özgürlük fikri prensip olarak bu dünyaya ait değildir ve böylece politik eylemin dürtüsü olmanın her tür gücünü kaybetmiştir. Yeryüzünde adamitik<sup class="calibre4"><a href="frankfurt_split_081.html#footnote-656-71" id="footnote-656-71-backlink" name="footnote-656-71-backlink">[71]</a></sup> bir özgürlük âleminin kurulması mukaddesata karşı saygısızlık olarak görünür; gerilek olmayan, sınıfsız bir toplum mücadelesi daha başlamadan terk edilmiştir.</p>
				<p class="normal">Horkheimer Eleştirel Teori’yle, bir nesil için, kurulu düzenden duyulan hoşnutsuzluğu, pozitivist bilimselliğin yetersizliğini ifade etmek katkısında bulunmuşken, yaşlılığında ortaya çıkardığı eser tam tersine döner: Geleceğe dair güvensizlik, ifadesini önyargıların bir yeniden üretiminde bulur. Oysa bu önyargıların ortaya çıkış ve etki mekanizmasını bir zamanlar bizzat kendisi çözümleyerek aydınlatmıştı. Eleştirel Teori’nin içeriği olduğunu öne sürdüğü sır’a işaret etmesiyle, aslında, büyük ordunun mutsuz birliklerinin geri çekilecekleri hat belirlenmişti; New York ile Frankfurt arasında Horkheimer’in Beresinası<sup class="calibre4"><a href="frankfurt_split_082.html#footnote-656-72" id="footnote-656-72-backlink" name="footnote-656-72-backlink">[72]</a></sup> akıyordu.</p>
				</body>
</html>