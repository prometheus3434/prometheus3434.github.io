<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5.html">
    <div class="Basic-Text-Frame">
      <p class="B-l-m-Ba-l----1 para-style-override-33" id="toc_marker-2"><span class="char-style-override-6">FAUST - I</span></p>

      <p class="No-Paragraph-Style"></p>

      <p class="para-style-override-32"><img alt="1.png" height="77" src="../Images/1_fmt.png" width="204" /></p>

      <p class="No-Paragraph-Style"></p>

      <p class="Normal"></p>

      <p class="Konu-Ba-l---" id="toc_marker-2-1"><span>İTHAF</span><span class="char-style-override-7"><a class="footnote-link" href="#footnote-225-1" id="footnote-225-1-backlink">1</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-1-backlink" id="footnote-225-1">1</a> <span class="Font-Style94" style="font-size:0.88em;">Okura ithaf olunan bu bölüm, Faust efsanesindeki görüntülere hitap etmek­tedir.</span></p>
      </div>

      <p class="Normal"></p>

      <p class="Normal"></p>

      <p class="Normal"></p>

      <p class="Normal para-style-override-9">Yaklaşmaktasınız yeniden, kararsız görüntüler,<span class="char-style-override-8"><a class="footnote-link" href="#footnote-225-2" id="footnote-225-2-backlink">2</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-2-backlink" id="footnote-225-2">2</a> <span class="Font-Style94" style="font-size:0.88em;">Yazarın hayâl gücünde henüz kesin biçim kazanmamış görüntüler.</span></p>
      </div>

      <p class="Normal">Gençlik yıllarımda, bulanık<span class="char-style-override-8"><a class="footnote-link" href="#footnote-225-3" id="footnote-225-3-backlink">3</a></span> gözlerime gözüken.</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-3-backlink" id="footnote-225-3">3</a> <span class="Font-Style94" style="font-size:0.88em;">Genç Goethe’nin bakışları bulanıktır çünkü bu görüntülerin anlamını henüz çözememiştir.</span></p>
      </div>

      <p class="Normal">Denesem mi acaba bu kez tutmayı sizi?</p>

      <p class="Normal">Kalbim o rüyaya<span class="char-style-override-8"><a class="footnote-link" href="#footnote-225-4" id="footnote-225-4-backlink">4</a></span> hâlâ meyilli mi?</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-4-backlink" id="footnote-225-4">4</a> <span class="Font-Style94" style="font-size:0.88em;">Şairin hayâl gücünün ürünü.</span></p>
      </div>

      <p class="Normal">Israrlısınız! Pekâlâ, siz yönetin şimdi öyleyse,</p>

      <p class="Normal">Siz ki yükseliyorsunuz dumanlar ve sisler arasından çevremde;</p>

      <p class="Normal">Yüreğim gençlik heyecanı ile sarsılıyor,</p>

      <p class="Normal">Sizi saran büyülü nefesle doluyor.</p>

      <p class="Normal"><span><br />
      <br /></span></p>

      <p class="Normal">Getiriyorsunuz beraberinizde mutlu günlerin görünümlerini,</p>

      <p class="Normal">Ve kimi sevgili gölgeler<span class="char-style-override-8"><a class="footnote-link" href="#footnote-225-5" id="footnote-225-5-backlink">5</a></span> yükseliyor;</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-5-backlink" id="footnote-225-5">5</a> <span class="Font-Style94" style="font-size:0.88em;">Bu gölgeler, Goethe’nin Faust’u ilk yazmaya başladığı dönemlerdeki kişiler­dir. Babası, kız kardeşi Cornelia, Susanna von Klettenberg, Merck ve Lenz gibi.</span></p>
      </div>

      <p class="Normal">Eski, yarı unutulmuş bir efsane gibi</p>

      <p class="Normal">İlk aşk ve ilk dostluk<span class="char-style-override-8"><a class="footnote-link" href="#footnote-225-6" id="footnote-225-6-backlink">6</a></span> canlanıyor;</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-6-backlink" id="footnote-225-6">6</a> <span class="Font-Style94" style="font-size:0.88em;">Frankfurt’daki Grete’cik, Sesenheim’daki Friederike Brion, Lotte Buff, Lili Schönemann, Behrisch, Herder, Klinger, Klopstock.</span></p>
      </div>

      <p class="Normal">Acılar tazeleniyor, yaşam tekrarlıyor</p>

      <p class="Normal">Dolambaçlı, şaşkın yolunu</p>

      <p class="Normal"><span>Ve anıyor o güzel insanları, mutlu anlar uğruna</span></p>

      <p class="Normal">Talihin yanılttığı, benden önce yok olanları.</p>

      <p class="No-Paragraph-Style"><span><br />
      <br /></span></p>

      <p class="Normal"><span>Gelecekteki şarkılarımı duymayacak,</span></p>

      <p class="Normal">İlk şarkılarımı söylediğim canlar,</p>

      <p class="Normal">Yok olup gitti o sevimli kalabalık,</p>

      <p class="Normal">Ah! Söndü o ilk yankılar ne yazık!</p>

      <p class="Normal"></p>

      <p class="Normal">Kederim şimdi yabancı kulaklarda çınlıyor,</p>

      <p class="Normal">Alkışları bile yüreğimi burkuyor,</p>

      <p class="Normal">Ve şarkılarımdan hoşlananlar başkaları da,</p>

      <p class="Normal">Yaşıyorlarsa hâlâ, şaşkın gibi gezinip dururlar dünyada.</p>

      <p class="Normal"><span><br />
      <br /></span></p>

      <p class="Normal">Ve kavrıyor beni çoktan unuttuğum bir özlem,</p>

      <p class="Normal">O sessiz, vakur ruhlar âlemine götüren,</p>

      <p class="Normal">Şimdi artık belirsiz seslerle çınlıyor</p>

      <p class="Normal">Fısıldadığım<span class="char-style-override-9"><a class="footnote-link" href="#footnote-225-7" id="footnote-225-7-backlink">7</a></span> şarkım, rüzgârla tınlayan bir arp gibi.</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-7-backlink" id="footnote-225-7">7</a> <span class="Font-Style94" style="font-size:0.88em;">Öteki dünyaya özleminden dolayı yazar şarkısını huşu içinde ancak fısıldaya­rak söyleyebilmektedir.</span></p>
      </div>

      <p class="Normal">Bir ürperti kaplıyor içimi, gözyaşı hep gözyaşı,</p>

      <p class="Normal">Yumu şuyor katı yürek<span class="char-style-override-9"><a class="footnote-link" href="#footnote-225-8" id="footnote-225-8-backlink">8</a></span>, hafifliyor;</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-8-backlink" id="footnote-225-8">8</a> <span class="Font-Style94" style="font-size:0.88em;">Yaşadığı çağdaki durumları beğenmeyen yaşlı Goethe’nin kalbi, geçmişteki anılarla tekrar yumuşuyor.</span></p>
      </div>

      <p class="Normal">Sahip olduğum ne varsa, sanki uzaklarda,</p>

      <p class="Normal para-style-override-34">Ve as ıl gerçeğimi<span class="char-style-override-9"><a class="footnote-link" href="#footnote-225-9" id="footnote-225-9-backlink">9</a></span> yitirilen oluşturmakta.</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-9-backlink" id="footnote-225-9">9</a> <span class="Font-Style94" style="font-size:0.88em;">İlk çalışmalarını sevgiyle izleyenlerin gözünde tekrar canlanmaları ile birlikte yazarın ruhundan neredeyse silinmiş olan “Faust”daki görüntüler de şekilleni­yor ve onu eserini bitirecek kıvama getiriyor.</span></p>
      </div>

      <p class="Konu-Ba-l--- para-style-override-35" id="toc_marker-2-2"><span>TİYATRODA ÖN GÖSTERİ</span><span class="char-style-override-8"><a class="footnote-link" href="#footnote-225-10" id="footnote-225-10-backlink">10</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-10-backlink" id="footnote-225-10">10</a> <span class="Font-Style94" style="font-size:0.88em;">Goethe, bu bölümde Hintli yazar Kalidasa’nın</span> <span class="Font-Style93" style="font-size:0.88em;">Sakuntala</span> <span class="Font-Style94" style="font-size:0.88em;">adlı dramını örnek alarak yola çıkmıştır.</span> <span class="Font-Style93" style="font-size:0.88em;">Sakuntala’da</span> <span class="Font-Style94" style="font-size:0.88em;">önce bir brahmanın hayır duası, sonra müdür ile bir aktris arasındaki diyalog yer alır. Oynanacak piyesin adı anılır ve seyircilerin beğenisi kazanılmaya çalışılır.</span></p>
      </div>

      <p class="Konu-Alt-Ba-l---"><span>(Müdür, Tiyatro Yazarı, Soytarı)</span><span class="char-style-override-8"><a class="footnote-link" href="#footnote-225-11" id="footnote-225-11-backlink">11</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-11-backlink" id="footnote-225-11">11</a> <span class="Font-Style94" style="font-size:0.88em;">Gezici tiyatro kumpanyalarında muhakkak halkı kaba saba şakalarıyla eğlendiren bir soytarı bulunurdu.</span></p>
      </div>

      <p class="Normal"></p>

      <p class="Normal"></p>

      <p class="Normal"></p>

      <p class="Normal"></p>

      <p class="Normal"></p>

      <p class="Normal"></p>

      <p class="kisi"><span>MÜDÜR</span></p>

      <p class="Normal para-style-override-9">Siz çok kez bana</p>

      <p class="Normal para-style-override-36">Zor ve sıkıntılı anlarımda yardım ettiniz,</p>

      <p class="Normal para-style-override-36">Söyleyin, Alman diyarlarındaki</p>

      <p class="Normal para-style-override-36">Girişimlerimizden ne beklersiniz?</p>

      <p class="Normal para-style-override-36">Çok isterdim eğlendirmek bu kalabalığı,</p>

      <p class="Normal para-style-override-36">Yaşadığı ve özellikle de yaşattığından<span class="char-style-override-9"><a class="footnote-link" href="#footnote-225-12" id="footnote-225-12-backlink">12</a></span> dolayı,</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-12-backlink" id="footnote-225-12">12</a> <span class="Font-Style94" style="font-size:0.88em;">Hayatın tadını çıkartmak isteyen halk, tiyatroya gelerek müdürün de para kazanmasını sağlamaktadır.</span></p>
      </div>

      <p class="Normal para-style-override-36">Tahtalar çakıldı, direkler dikildi,</p>

      <p class="Normal para-style-override-36">Ve herkes eğlence bekliyor.</p>

      <p class="Normal para-style-override-36">Kaşlar kalkmış<span class="char-style-override-9"><a class="footnote-link" href="#footnote-225-13" id="footnote-225-13-backlink">13</a></span> oturmuş yerine,</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-13-backlink" id="footnote-225-13">13</a> <span class="Font-Style94" style="font-size:0.88em;">Kaşların kalkması, seyircilerin eleştiriye hazır olduğunu gösteriyor.</span></p>
      </div>

      <p class="Normal">Sakin bekliyor ve hayret içinde seyretmek istiyor.</p>

      <p class="Normal para-style-override-36">Bilirim ben girmeyi halkın gönlüne;</p>

      <p class="Normal para-style-override-36">Ama kalmamıştım asla böyle zor bir durumda;</p>

      <p class="Normal"><span>Gerçi alışık değiller böylesine iyi eserlere,</span></p>

      <p class="Normal"><span>Fakat şurası kesin, hepsi okumuş oldukça.</span></p>

      <p class="Normal"><span>Ne yapmalı ki, her şey yeni ve ilginç</span></p>

      <p class="Normal"><span>Ve beğenecekleri, anlamlı bir oyun olmalı?</span></p>

      <p class="Normal"><span>Görmek isterim kalabalığı elbette,</span></p>

      <p class="Normal"><span>Sel gibi çadır tiyatromuza akan</span></p>

      <p class="Normal"><span>Ve güçlü, yinelenen sancılarla</span></p>

      <p class="Normal"><span>Dar kapıdan</span><span class="char-style-override-9"><a class="footnote-link" href="#footnote-225-14" id="footnote-225-14-backlink">14</a></span> <span>girmeye çalışan,</span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-14-backlink" id="footnote-225-14">14</a> <span class="Font-Style94" style="font-size:0.88em;">Dar kapı: Cennete götüren dar “merhamet kapısı” ile ironik bir karşılaştırma. (Bkz. Matt.7,13: “Dar kapıdan geçeceksiniz”)</span></p>
      </div>

      <p class="Normal"><span>Gündüz vakti, saatler henüz dördü göstermeden,</span></p>

      <p class="Normal"><span>Bilet almak için mücadele veren,</span></p>

      <p class="Normal">Sanki kıtlıkta fırının kapısında ekmek bekleyen,</p>

      <p class="Normal">Tek bir bilet için birbirini çiğneyen.</p>

      <p class="Normal">Bu mucize her tür insanı etkiler,</p>

      <p class="Normal">Yazardır ancak bu etkiyi yaratacak:</p>

      <p class="Normal">Dostum, gerçekleştir hemen bunu!</p>

      <p class="kisi"><span>YAZAR</span></p>

      <p class="Normal para-style-override-15">Aman o karman çorman topluluktan bahsetme,<span class="char-style-override-9"><a class="footnote-link" href="#footnote-225-15" id="footnote-225-15-backlink">15</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-15-backlink" id="footnote-225-15">15</a> <span class="Font-Style94" style="font-size:0.88em;">Yazar burada tekrar kalabalık halk kitleleri karşısında duyduğu hoşnutsuzluğu belirtir. Küçük bir arkadaş çevresinde yaratıcılığının daha verimli olacağını düşünmektedir.</span></p>
      </div>

      <p class="Normal"><span>Her gördüğümde kaçıyor ilham perilerim!</span></p>

      <p class="Normal"><span>Çalkantılı kalabalığı bana gösterme,</span></p>

      <p class="Normal"><span>İstemesek de bizi girdaba sürüklüyor!</span></p>

      <p class="Normal"><span>Hayır, götür beni sakin göklere,</span></p>

      <p class="Normal"><span>Sadece yazar için yeşeren o katıksız coşkuya,</span></p>

      <p class="Normal"><span>Aşk ve dostluğun yüreğimizdeki nimeti</span></p>

      <p class="Normal"><span>Tanrıların elleriyle yaratıp beslediği yere!</span></p>

      <p class="No-Paragraph-Style"><span><br />
      <br /></span></p>

      <p class="Normal">Ah! Yüreğimizin derininden doğanı,</p>

      <p class="Normal">Dudakların çekingen mırıldandığını,</p>

      <p class="Normal">Başaramadım henüz, belki bu kez başarırım derken</p>

      <p class="Normal">Yutuverir onu vahşi anın baskısı.<span class="char-style-override-9"><a class="footnote-link" href="#footnote-225-16" id="footnote-225-16-backlink">16</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-16-backlink" id="footnote-225-16">16</a> <span class="Font-Style94" style="font-size:0.88em;">Goethe’nin</span> <span class="Font-Style93" style="font-size:0.88em;">Iphigenie, Tasso</span> <span class="Font-Style94" style="font-size:0.88em;">dramları ve ilmi yazıları ancak yıllar sonra takdir edilmiştir. Hattâ, 1790 yılında yazdığı Faust fragmanı için bir yayımcı bulmakta bile zorlanmıştır.</span></p>
      </div>

      <p class="Normal"><span>Çoğu zaman, ancak yılları aştıktan sonra,</span></p>

      <p class="Normal"><span>Kusursuz şekliyle ortaya çıkar.</span></p>

      <p class="Normal"><span>Parıldayan şey, bir anlıktır sadece,</span></p>

      <p class="Normal"><span>Gerçek olan uzanır gelecek nesillere.</span></p>

      <p class="Normal para-style-override-37"></p>

      <p class="kisi"><span>SOYTARI</span></p>

      <p class="Normal"><span>Duymasaydım gelecek nesiller sözünü keşke!</span></p>

      <p class="Normal"><span>Diyelim ki, getirdim gelecek nesilleri gündeme,</span></p>

      <p class="Normal"><span>O zaman kim eğlendirecek şimdiki nesli?</span></p>

      <p class="Normal"><span>Eğlencedir çünkü istediği ve buna kavuşmalı!</span></p>

      <p class="Normal"><span>Çalışkan bir delikanlının varlığı,</span></p>

      <p class="Normal"><span>Sanırdım ki, küçümsenmez hiçbir zaman.</span></p>

      <p class="Normal"><span>Kendini rahatça ifade edebilen,</span></p>

      <p class="Normal"><span>Çekinmez halkın kaprislerinden;</span></p>

      <p class="Normal"><span>Kalabalık bir topluluk ister,</span></p>

      <p class="Normal"><span>Sarsmak için onu en derinden.</span></p>

      <p class="Normal"><span>Öyleyse çalışın ve halka örnek olun,</span></p>

      <p class="Normal"><span>Bırakın, coştursun hayâlgücü tüm sesleriyle,</span></p>

      <p class="Normal"><span>Mantık, anlayış, duygu ve tutkuyu,</span></p>

      <p class="Normal"><span>Ama dikkat edin! Şarlatanlığı unutmasın!</span></p>

      <p class="kisi"><span>MÜDÜR</span></p>

      <p class="Normal para-style-override-15">Özellikle çok olay katın oyuna!</p>

      <p class="Normal">Herkes seyretmeye geliyor, çok şey görmek ister.</p>

      <p class="Normal">Gözleri önünden bir sürü olay geçer,</p>

      <p class="Normal">Şaşkınlıktan gözleri açılırsa seyircinin,</p>

      <p class="Normal">O zaman kazandınız işte her cephede,</p>

      <p class="Normal">Çok sevilen bir kişi olursunuz halkın gözünde.</p>

      <p class="Normal">Kalabalığı ancak bol etkinlikle kazanabilirsiniz,</p>

      <p class="Normal">Herkes sonunda kendine göre bir şey bulup çıkartır.</p>

      <p class="Normal">Bol çeşit sunan, elbette birilerine bir şeyler verecektir,</p>

      <p class="Normal">Ve herkes mutlu ayrılır tiyatromuzdan.</p>

      <p class="Normal">Bir oyun mu koyacaksınız sahneye, parçalara bölün onu!</p>

      <p class="Normal">Becerebilmelisiniz böyle bir etli yemeği;</p>

      <p class="Normal">Düşünüldüğünde kolaydır bu.</p>

      <p class="Normal">Siz oyunu bütün sunsanız da ne işe yarar?</p>

      <p class="Normal">Seyirci onu nasıl olsa didik didik parçalar.</p>

      <p class="kisi"><span>YAZAR</span></p>

      <p class="Normal"><span>Hissetmiyorsunuz bu işin ne kadar kötü olduğunu,</span></p>

      <p class="Normal"><span>Gerçek sanatçıya asla yakışmayacağını!</span></p>

      <p class="Normal"><span>O soylu bayların saçmalıkları</span></p>

      <p class="Normal"><span>Görüyorum, ilkeniz olmuş bile sizin.</span></p>

      <p class="kisi"><span>MÜDÜR</span></p>

      <p class="Normal para-style-override-15">Böylesine bir eleştiri incitmez beni:</p>

      <p class="Normal para-style-override-15">Derinden etkilemeyi düşünen kişi,</p>

      <p class="Normal para-style-override-15">En uygun aracı kullanmalı.</p>

      <p class="Normal">Düşünün ki, yumuşak tahtaya saplıyorsunuz baltayı<span class="char-style-override-9"><a class="footnote-link" href="#footnote-225-17" id="footnote-225-17-backlink">17</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-17-backlink" id="footnote-225-17">17</a> <span class="Font-Style94" style="font-size:0.88em;">Yumuşak odunun ağır baltayla kesilmemesi gerektiği gibi, geniş kitleler içinde yüksek sanat şart değildir.</span></p>
      </div>

      <p class="Normal">Kimin için yazdığınızı düşünün öncelikle!</p>

      <p class="Normal">Can sıkıntısıdır sürükleyen kimini bize,</p>

      <p class="Normal">Tıka basa doyduğu sofradan kalkar gelir bir diğeri,</p>

      <p class="Normal">En beteri bence,</p>

      <p class="Normal">Okuduktan sonra gelir, akşam gazetesini.</p>

      <p class="Normal">Maskeli baloya gider gibi dalgın bize koşar,</p>

      <p class="Normal">Ve yalnız meraktır her adımı kanatlandıran;</p>

      <p class="Normal">Kendilerini ve kıyafetlerini göstermek isteyen hanımlar</p>

      <p class="Normal">Para istemeden oyuna katılırlar.<span class="char-style-override-9"><a class="footnote-link" href="#footnote-225-18" id="footnote-225-18-backlink">18</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-18-backlink" id="footnote-225-18">18</a> <span class="Font-Style94" style="font-size:0.88em;">Giyimleriyle dikkati çeken güzel kadınlar, belirli bir seyirci topluluğunu tiyatroya çektikleri için, onlar da oyuncular gibi fakat ücret almaksızın oyununbaşarısına katkıda bulunmaktadırlar.</span></p>
      </div>

      <p class="Normal">Siz ozan, ne düşler kuruyorsunuz yükseklerde?</p>

      <p class="Normal">Neden sevindiriyor dolu bir tiyatro sizi?</p>

      <p class="Normal">Yakından bakın velinimetlerinize.</p>

      <p class="Normal">Yarısı ilgisiz, yarısı odun gibi.</p>

      <p class="Normal"><span>Bazısı oyundan sonra kumara koşar,</span></p>

      <p class="Normal"><span>Bazısı da bir fahişenin koynunda çılgın bir gecenin peşinde!</span></p>

      <p class="Normal"><span>Neden eziyet edersiniz, siz zavallı çılgınlar</span></p>

      <p class="Normal-iceriden"><span>böyle bir niyet için şirin ilham perilerine!</span></p>

      <p class="Normal"><span>Size söylüyorum: Çok, olabildiğince çok şey gösteriniz,</span></p>

      <p class="Normal"><span>Yanılmazsınız hedefinizde o zaman asla.</span></p>

      <p class="Normal"><span>Şaşırtmaya çalışın insanları yalnızca,</span></p>

      <p class="Normal"><span>Güçtür onları tatmin etmek!—</span></p>

      <p class="Normal"><span>Ne etkiler sizi? Zevk mi acı mı?</span></p>

      <p class="kisi"><span>YAZAR</span></p>

      <p class="Normal para-style-override-38">Sen git de kendine başka bir uşak ara!</p>

      <p class="Normal para-style-override-36">Yazar, kendine bahşedilen en yüce hakkı,</p>

      <p class="Normal para-style-override-36">Doğanın verdiği insanlık hakkını,</p>

      <p class="Normal para-style-override-36">Senin yüzünden mi alçakça harcayacak!</p>

      <p class="Normal para-style-override-36">Tüm gönülleri nasıl coşturacak?</p>

      <p class="Normal para-style-override-36">Nasıl galip gelecek tüm unsurlara?</p>

      <p class="Normal para-style-override-36">Uyum değil mi göğsünden kopan</p>

      <p class="Normal para-style-override-36">Ve dünyayı yeniden yüreğine dolduran?</p>

      <p class="Normal para-style-override-36">Doğa sonsuz ipini,</p>

      <p class="Normal para-style-override-36">Kaygısızca büküp mekiğe dolarken,</p>

      <p class="Normal para-style-override-36">Tüm varlığın uyumsuz yığını</p>

      <p class="Normal para-style-override-36">Keyifsiz karmaşık sesler çıkarırken:</p>

      <p class="Normal para-style-override-36">Kimdir, sürekli tekdüze akan safları</p>

      <p class="Normal para-style-override-36">Canlandırarak ayıran, ahenkle kıpırdatan?</p>

      <p class="Normal para-style-override-36">Kimdir peki teker teker çağıran evrensel törene</p>

      <p class="Normal para-style-override-36">Olağanüstü seslerin duyulduğu o yere?</p>

      <p class="Normal para-style-override-36">Kimdir fırtınayı tutkuyla kızıştıran?</p>

      <p class="Normal para-style-override-36">Akşam kızıllığını gerçekten tutuşturan?</p>

      <p class="Normal para-style-override-36">Ya ilkbaharın tüm güzel çiçeklerini</p>

      <p class="Normal para-style-override-36">Sevgilinin yollarına döken kim?</p>

      <p class="Normal para-style-override-36">Kim örer rastgele yeşil yapraklardan</p>

      <p class="Normal para-style-override-36">Her tür yararlılığın şeref tacını?</p>

      <p class="Normal para-style-override-36">Kimdir Olimpus’a<span class="char-style-override-9"><a class="footnote-link" href="#footnote-225-19" id="footnote-225-19-backlink">19</a></span> ulaştıran? Tanrıları birleştiren?</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-19-backlink" id="footnote-225-19">19</a> <span class="Font-Style94" style="font-size:0.88em;">Grek tanrılarının yaşadığı dağ Olympos’a, yani uyuma ancak yazar götüre­bilir insanları.</span></p>
      </div>

      <p class="Normal para-style-override-36">Şairde belirir insanın gücü!</p>

      <p class="kisi"><span>SOYTARI</span></p>

      <p class="Normal para-style-override-38">Peki öyleyse, kullanın o güzel güçleri,</p>

      <p class="Normal para-style-override-36">Ve soyunun yazarlığa,</p>

      <p class="Normal para-style-override-36">Bir aşk serüveni yaşarmış gibi:</p>

      <p class="Normal">İki insan tesadüfen birbirine yaklaşır, hisseder ve orada kalır,</p>

      <p class="Normal"><span>Ve giderek birbirine bağlanır;</span></p>

      <p class="Normal"><span>Mutluluk önce artar, sonra saldırılar başlar,</span></p>

      <p class="Normal"><span><br />
      <br /></span></p>

      <p class="Normal"><span>Hayranlığın ardından acılar yaklaşır,</span></p>

      <p class="Normal"><span>Ve farkına bile varmadan bir öykü doğar...</span></p>

      <p class="Normal"><span>Biz de böyle bir oyun sunalım o zaman!</span></p>

      <p class="Normal"><span>İnsanın dolu yaşamına el atalım!</span></p>

      <p class="Normal">Herkes bu öyküyü yaşar, çoğu farkında değildir,</p>

      <p class="Normal">Neresinden tutsanız ilginçtir!</p>

      <p class="Normal">Rengârenk tablolarda biraz açıklık,</p>

      <p class="Normal">Bol yanılgı ve küçücük bir gerçek kıvılcımı,</p>

      <p class="Normal">İş te böyle hazırlanır en iyi içki,</p>

      <p class="Normal">Serinletir ve keyiflendirir herkesi.</p>

      <p class="Normal">Sonra gençliğin en nadide çiçekleri<span class="char-style-override-9"><a class="footnote-link" href="#footnote-225-20" id="footnote-225-20-backlink">20</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-20-backlink" id="footnote-225-20">20</a> <span class="Font-Style94" style="font-size:0.88em;">Seçkin gençlik.</span></p>
      </div>

      <p class="Normal">Oyununuzda toplanır ve vahiyleri dinler,</p>

      <p class="Normal">Ve her bir narin gönül emer</p>

      <p class="Normal">Eserinizden karasevdalı bir besin,</p>

      <p class="Normal">Sonra, bir şu bir bu duygu uyanır:</p>

      <p class="Normal">Her biri kendi içindekileri karşısında görür.</p>

      <p class="Normal">Hazırdır seyirci henüz ağlamaya ve gülmeye her an,</p>

      <p class="Normal">Saygı duyar coşkuya, görünüşe sevinir;</p>

      <p class="Normal">Yetişkin kişiye beğendirmek zordur,</p>

      <p class="Normal">Oluşum halindeki ise her zaman değer bilir.</p>

      <p class="kisi"><span>YAZAR</span></p>

      <p class="Normal"><span>Öyleyse geri getir o yılları bana da,</span></p>

      <p class="Normal"><span>Oluşum halinde olduğum zamanları,</span></p>

      <p class="Normal"><span>Özlü şarkıların kaynağında,</span></p>

      <p class="Normal"><span>Sürekli yeni şeylerin yaratıldığı,</span></p>

      <p class="Normal"><span>Sislerin dünyamı perdelediği,</span></p>

      <p class="Normal"><span>Tomurcukların henüz mucize vaat ettiği,</span></p>

      <p class="Normal"><span>Vadileri cömertçe dolduran</span></p>

      <p class="Normal"><span>Binlerce çiçeği topladığım anları!</span></p>

      <p class="Normal"><span>Hiçbir şeyim yoktu ama sahiptim çok şeye:</span></p>

      <p class="Normal"><span>Gerçeğin dürtüsüne ve yalanın zevkine!</span></p>

      <p class="Normal"><span>Getir dizginlenmemiş o güdüleri,</span></p>

      <p class="Normal"><span>Derin, acı dolu mutluluğu,</span></p>

      <p class="Normal para-style-override-36">Nefretin gücünü, aşkın kudretini,</p>

      <p class="Normal para-style-override-36">Geri ver bana gençliğimi!<span class="char-style-override-9"><a class="footnote-link" href="#footnote-225-21" id="footnote-225-21-backlink">21</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-21-backlink" id="footnote-225-21">21</a> <span class="Font-Style94" style="font-size:0.88em;">Bu mısraları yazarken Goethe elli yaşlarındaydı ve artık sadece dürtülerinin sesine uymakla kalmıyor, bilinçli ve hedefi gözünden kaçırmadan yazıyordu.</span></p>
      </div>

      <p class="kisi"><span>SOYTARI</span></p>

      <p class="Normal"><span>Gençliğe, aziz dostum, ihtiyacın olacak kesinlikle,</span></p>

      <p class="Normal"><span>Savaşlarda düşman kuşatırsa seni,</span></p>

      <p class="Normal"><span>Zorla boynuna atılınca,</span></p>

      <p class="Normal"><span>Kızların en sevimlileri,</span></p>

      <p class="Normal"><span>Hız koşusunun başarı çelengi uzaklardan,</span></p>

      <p class="Normal"><span>Zor erişilen hedeften göz kırpınca,</span></p>

      <p class="Normal"><span>Çılgın, coşkulu danstan sonra</span></p>

      <p class="Normal"><span>Geceler sefa içinde geçirilirse içki masalarında.</span></p>

      <p class="Normal"><span>Ama bilinen ezgilere</span></p>

      <p class="Normal"><span>Cesaret ve zarafetle karışmak,</span></p>

      <p class="Normal"><span>Belirlediğin bir hedefe</span></p>

      <p class="Normal"><span>Hoş yanılmalarla uzanmak,</span></p>

      <p class="Normal"><span>Yaşlı baylar, sizin görevinizdir bu,</span></p>

      <p class="Normal"><span>Azalmaz bu yüzden size duyduğumuz saygı.</span></p>

      <p class="Normal"><span>Söylendiği gibi, çocuklaştırmaz yaşlılık insanı,</span></p>

      <p class="Normal"><span>Aksine, bizi gerçek çocuklar olarak bulur.</span></p>

      <p class="kisi"><span>MÜDÜR</span></p>

      <p class="Normal"><span>Yeteri kadar laf edildi,</span></p>

      <p class="Normal"><span>Artık başlayalım işe!</span></p>

      <p class="Normal"><span>Birbirinizi övmek yerine,</span></p>

      <p class="Normal"><span>Yararlı bir şeyler yapılabilirdi!</span></p>

      <p class="Normal"><span>Neye yarar ruh halinden söz etmek?</span></p>

      <p class="Normal"><span>Tereddüt edenin asla yerine gelmez keyfi.</span></p>

      <p class="Normal"><span>Ş air diyorsanız eğer kendinize,</span></p>

      <p class="Normal"><span>Yönetin o zaman şiiri!</span></p>

      <p class="Normal"><span>Biliyorsunuz bize gerekeni:</span></p>

      <p class="Normal"><span>İçmek isteriz kuvvetli içkileri;</span></p>

      <p class="Normal"><span>Haydi bakalım, hazırlayın onları!</span></p>

      <p class="Normal">Bugünün işi yarına kalmamalı;</p>

      <p class="Normal">Boşa geçmemeli tek bir gün bile;</p>

      <p class="Normal">Yiğitçe işe sarılmalı,</p>

      <p class="Normal">Olanak, kararlılıkla</p>

      <p class="Normal">Cesaretle hemen yakalanmak</p>

      <p class="Normal"><span>Ve bir daha elden kaçırılmamalı,</span></p>

      <p class="Normal"><span>Etkisini sürdürecektir, zorunludur o buna.</span></p>

      <p class="No-Paragraph-Style"><span><br />
      <br /></span></p>

      <p class="Normal"><span>Bilirsiniz, bizim Alman sahnelerinde</span></p>

      <p class="Normal"><span>Herkes istediğini denemekte serbesttir;</span></p>

      <p class="Normal"><span>Onun için esirgemeyin benden şimdi</span></p>

      <p class="Normal"><span>Yeni dekorları ve araçları!</span></p>

      <p class="Normal"><span>Gökyüzünün büyük-küçük ışığından faydalanın,</span></p>

      <p class="Normal"><span>Yıldızları da kullanabilirsiniz:</span></p>

      <p class="Normal"><span>Su, ateş ve kayalıklar,</span></p>

      <p class="Normal"><span>Hayvan ve kuşlar da var istediğiniz kadar.</span></p>

      <p class="Normal"><span>Böylece dar salaş tiyatromuzda</span></p>

      <p class="Normal"><span>Sergileyin yaratılışın tüm nimetlerini</span></p>

      <p class="Normal"><span>Ve ilerleyin ölçülü bir hızla</span></p>

      <p class="Normal"><span>Gökyüzünden dünyaya ve oradan da cehenneme doğru!</span></p>

      <p class="Normal para-style-override-39"></p>

      <p class="Konu-Ba-l--- para-style-override-35" id="toc_marker-2-3"><span>GÖKTE KONUŞMA</span></p>

      <p class="Konu-Alt-Ba-l---"><span>(Tanrı, Melekler Ordusu, Sonra Mefistofeles. Üç büyük melek öne geçerler.)</span></p>

      <p class="Normal para-style-override-40"></p>

      <p class="Normal para-style-override-40"></p>

      <p class="Normal para-style-override-40"></p>

      <p class="Normal para-style-override-40"></p>

      <p class="Normal para-style-override-40"></p>

      <p class="kisi"><span>RAFAİL</span></p>

      <p class="Normal"><span>Güneş her zamanki gibi tınlıyor</span><span class="char-style-override-8"><a class="footnote-link" href="#footnote-225-22" id="footnote-225-22-backlink">22</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-22-backlink" id="footnote-225-22">22</a> <span class="Font-Style94" style="font-size:0.88em;">Pitagoras’ın öğretisine göre güneş ve gezegenler yörüngelerinde gezinirken uyumlu sesler çıkartırlar.</span></p>
      </div>

      <p class="Normal"><span>Kardeş kürelerin yarışan uyumunda,</span></p>

      <p class="Normal"><span>Ve yazgının çizdiği yolculuğunu</span></p>

      <p class="Normal"><span>Tamamlıyor gürleyen bir sesle.</span></p>

      <p class="Normal"><span>Güçlenir melekler onu seyredince,</span></p>

      <p class="Normal"><span>İlahî sırrı kavrayamasa bile kimse;</span></p>

      <p class="Normal"><span>O anlaşılmaz yüce eserler</span></p>

      <p class="Normal"><span>Görkemli, aynı ilk günkü gibi.</span></p>

      <p class="kisi"><span>CEBRAİL</span></p>

      <p class="Normal"><span>Ve hızla, akıl almaz bir hızla</span></p>

      <p class="Normal"><span>Dönüyor yeryüzü tüm görkemiyle;</span></p>

      <p class="Normal"><span>Bırakıyor cennetin aydınlığı</span></p>

      <p class="Normal"><span>Yerini derin, ürkütücü geceye;</span></p>

      <p class="Normal"><span>Köpürüyor deniz geniş akıntılarla</span></p>

      <p class="Normal"><span>Kayaların en derinliklerinde,</span></p>

      <p class="Normal"><span>Ve kayalar ve deniz sürükleniyor.</span></p>

      <p class="Normal"><span>Gök kürelerinin sonsuz hızlı yarışında.</span></p>

      <p class="kisi"><span>MİKAİL</span></p>

      <p class="Normal para-style-override-15">Ve gürüldüyor fırtınalar yarış içinde,</p>

      <p class="Normal">Denizden karaya, karadan denize,</p>

      <p class="Normal"><span>Ve çevresinde öfkeyle</span></p>

      <p class="Normal"><span>En derin etkilerden bir zincir oluşturuyor.</span></p>

      <p class="Normal"><span>Alevleniyor yıkıcı şimşekler</span></p>

      <p class="Normal"><span>Gök gürültüsünden önce, dar patikada;</span></p>

      <p class="Normal"><span>Fakat, Tanrım, senin elçilerin</span></p>

      <p class="Normal"><span>Gününün tatlı seyrini kutsuyorlar.</span></p>

      <p class="kisi"><span>ÜÇÜ BİRDEN</span></p>

      <p class="Normal"><span>Onu seyretmek melekleri güçlendiriyor,</span></p>

      <p class="Normal"><span>İlahî sırrı kavrayamasa bile kimse,</span></p>

      <p class="Normal"><span>O anlaşılamaz yüce eserler</span></p>

      <p class="Normal"><span>Görkemli, aynı ilk günkü gibi.</span></p>

      <p class="kisi"><span>MEFİSTOFELES</span></p>

      <p class="Normal"><span>Ey Tanrı, yine bize yaklaşarak</span></p>

      <p class="Normal"><span>Halimizi sorduğun,</span></p>

      <p class="Normal"><span>Ve genellikle beni görmekten memnun olduğun için,</span></p>

      <p class="Normal"><span>Karıştım bu güruhun</span><span class="char-style-override-8"><a class="footnote-link" href="#footnote-225-23" id="footnote-225-23-backlink">23</a></span> <span>içine şimdi ben de.</span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-23-backlink" id="footnote-225-23">23</a> <span class="Font-Style94" style="font-size:0.88em;">Güruh: Mefistofeles’in melekleri aşağılayarak kullandığı bir kelime.</span></p>
      </div>

      <p class="Normal"><span>Affet, büyük sözler değil bana göre,</span></p>

      <p class="Normal"><span>Tüm çevrem benimle alay etse bile;</span></p>

      <p class="Normal"><span>Heyecanım güldürürdü elbette seni,</span></p>

      <p class="Normal"><span>Eğer unutmamış olsaydın gülmeyi.</span></p>

      <p class="Normal"><span>Güneş ve âlemlerden bilmem söz etmeyi;</span></p>

      <p class="Normal"><span>Görüyorum sadece insanların acı çektiğini.</span></p>

      <p class="Normal"><span>Dünyanın küçük efendisi hep aynı</span></p>

      <p class="Normal"><span>Ve ilk günkü gibi acayip.</span></p>

      <p class="Normal"><span>Biraz daha iyi yaşayacaktı,</span></p>

      <p class="Normal"><span>Vermemiş olsaydın ona gök ışığından bir parıltı:</span></p>

      <p class="Normal"><span>O buna akıl diyor ve sadece</span></p>

      <p class="Normal">Her hayvandan daha hayvanca yaşamak için kullanıyor.</p>

      <p class="Normal">Yüksek izninizle söyleyeyim,</p>

      <p class="Normal">O bana her zaman uçan ve uçarken titreyen,</p>

      <p class="Normal">Ve çayırlarda hep aynı şarkıyı söyleyen</p>

      <p class="Normal">Uzun bacaklı ağustos böceğini hatırlatıyor!</p>

      <p class="Normal">Hep otlarda kalsaydı keşke!</p>

      <p class="Normal">Burnunu sokuyor her pisliğe.<span class="char-style-override-8"><a class="footnote-link" href="#footnote-225-24" id="footnote-225-24-backlink">24</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-24-backlink" id="footnote-225-24">24</a> <span class="Font-Style94" style="font-size:0.88em;">İnsanın mantığını kullanmasına kızan Mefistofeles, üç meleğin asil coşkulu sözlerine karşılık âdi bir dil kullanır.</span></p>
      </div>

      <p class="Normal para-style-override-40"></p>

      <p class="kisi"><span>TANRI</span></p>

      <p class="Normal para-style-override-41">Yok mu söyleyecek başka sözün bana?</p>

      <p class="Normal para-style-override-41">Hep şikâyet için mi gelirsin buraya?</p>

      <p class="Normal para-style-override-41">Beğenmez misin hiçbir şeyi bu dünyada?</p>

      <p class="kisi"><span>MEFİSTOFELES</span></p>

      <p class="Normal">Hayır, efendimiz! Orası her zaman gerçekten kötü.</p>

      <p class="Normal">Üzülüyorum insanların perişan haline;</p>

      <p class="Normal">İşkence etmek istemiyorum zavallılara ben bile.</p>

      <p class="kisi"><span>TANRI</span></p>

      <p class="Normal">Faust’u tanır mısın?</p>

      <p class="kisi"><span>MEFİSTOFELES</span></p>

      <p class="Normal para-style-override-41">Şu doktoru mu?</p>

      <p class="kisi"><span>TANRI</span></p>

      <p class="Normal para-style-override-42">Kulumu!</p>

      <p class="kisi"><span>MEFİSTOFELES</span></p>

      <p class="Normal">Şüphesiz, özel bir şekilde hizmet ediyor size!</p>

      <p class="Normal">Budalanın yiyip içtiği dünyevî değil!</p>

      <p class="Normal">Tutku sürüklüyor onu uzaklara;</p>

      <p class="Normal">Kendi de biliyor çılgınlığını yarı yarıya:</p>

      <p class="Normal">Gökyüzünden en güzel yıldızları ister</p>

      <p class="Normal">Ve yeryüzündeki en büyük zevkleri,</p>

      <p class="Normal">Yanındaki ve uzağındaki hiçbir şey,</p>

      <p class="Normal">Tatmin etmiyor coşan yüreğini.</p>

      <p class="kisi"><span>TANRI</span></p>

      <p class="Normal"></p>

      <p class="Normal">Henüz kafası karışık, hizmet etse de bana,</p>

      <p class="Normal">Aydınlığa kavuşturacağım onu çok yakında.</p>

      <p class="Normal para-style-override-36">Bahçıvandır bilen ağacın yeşereceği zamanı,</p>

      <p class="Normal para-style-override-36">Çiçek ve meyvenin geleceği süsleyeceğini.</p>

      <p class="kisi"><span>MEFİSTOFELES</span></p>

      <p class="Normal">Nesine girelim iddiaya? Kaybedeceksiniz nasıl olsa,</p>

      <p class="Normal">İzin verirseniz bana,</p>

      <p class="Normal-iceriden"><span>Onu kendi yoluma çekeyim usulca!</span></p>

      <p class="kisi"><span>TANRI</span></p>

      <p class="Normal para-style-override-36">O yeryüzünde yaşadığı süre,</p>

      <p class="Normal para-style-override-36">Yasak konmayacak sana:</p>

      <p class="Normal para-style-override-36">Yanılır insan, çabalayıp araştırdığı sürece.</p>

      <p class="kisi"><span>MEFİSTOFELES</span></p>

      <p class="Normal">Öyleyse teşekkür ederim size; çünkü ölülerle</p>

      <p class="Normal">Uğraşmaya hiç heveslenmedim.</p>

      <p class="Normal">Dolgun, genç yanaklardır en sevdiğim,</p>

      <p class="Normal">Cesetlerle yoktur ilgim:<span class="char-style-override-8"><a class="footnote-link" href="#footnote-225-25" id="footnote-225-25-backlink">25</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-25-backlink" id="footnote-225-25">25</a> Mefistofeles, canlı insanlar üzerine deney yapmaktan duyduğu memnuniyeti belirtmekte.</p>
      </div>

      <p class="Normal">Fareyle oynayan kedi gibiyim.</p>

      <p class="kisi"><span>TANRI</span></p>

      <p class="Normal para-style-override-36">Peki tamam, sana bırakıyorum onu!</p>

      <p class="Normal para-style-override-36">Kopart bu ruhu öz kaynağından<span class="char-style-override-9"><a class="footnote-link" href="#footnote-225-26" id="footnote-225-26-backlink">26</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-26-backlink" id="footnote-225-26">26</a> <span class="Font-Style94" style="font-size:0.88em;">Bilimsel araştırmalarından.</span></p>
      </div>

      <p class="Normal para-style-override-36">Ve sürükle, ele geçirebilirsen,</p>

      <p class="Normal para-style-override-36">Kendi yolunda uçuruma doğru—</p>

      <p class="Normal para-style-override-36">Ve utan, itiraf edersen eğer:</p>

      <p class="Normal para-style-override-36">Karanlık arzularının içinde bunalan iyi bir insan,</p>

      <p class="Normal para-style-override-36">Asla ayrılmaz doğru yoldan.</p>

      <p class="kisi"><span>MEFİSTOFELES</span></p>

      <p class="Normal">Tamam, tamam peki! Uzun sürmez.</p>

      <p class="Normal">Korkmuyorum kaybetmekten iddiayı.</p>

      <p class="Normal">Ulaşırsam hedefime,</p>

      <p class="Normal">İzin verin, kutlayayım başarımı gururla.</p>

      <p class="Normal">Toprak yiyecek o, hem de zevkle,</p>

      <p class="Normal">Tıpkı yaşlı teyzem, o ünlü yılan gibi!<span class="char-style-override-9"><a class="footnote-link" href="#footnote-225-27" id="footnote-225-27-backlink">27</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-27-backlink" id="footnote-225-27">27</a> <span class="Font-Style94" style="font-size:0.88em;">Tevrat, Yaratılış 3,14: “Karnının üzerinde sürünecek, yaşam boyunca top­rak yiyeceksin”.</span></p>
      </div>

      <p class="kisi"><span>TANRI</span></p>

      <p class="Normal">O gün de rahatça çıkabilirsin huzuruma;</p>

      <p class="Normal">Senin gibilerden nefret etmedim hiç;</p>

      <p class="Normal">İnkâr eden bütün o ruhlar arasında,</p>

      <p class="Normal">Soytarıdır en az sıkan beni.</p>

      <p class="Normal">Kolayca gevşer insanın etkinliği,</p>

      <p class="Normal">Hemen sonsuz rahatlığa bırakır kendini;</p>

      <p class="Normal">Onun için memnuniyetle bir yoldaş katarım onun yanına,</p>

      <p class="Normal">Kışkırtan, etkileyen, yoldan çıkartan o şeytanı.—</p>

      <p class="Normal">Ama siz, Tanrının gerçek oğulları,</p>

      <p class="Normal">Kıymetini bilin bu canlı, zengin güzelliğin!</p>

      <p class="Normal">Sonsuz etkileyen ve yaşayan var oluş,</p>

      <p class="Normal">Sarsın sizi sevginin kutsal kollarıyla,</p>

      <p class="Normal">Ve bulanık görüntülerle uçuşmakta olanı,</p>

      <p class="Normal">Yakalayın sürekli düşüncelerinizle!</p>

      <p class="ilk-son-sat-r-italik"><span>(Gökyüzü kapanır, başmelekler dağılır.)</span></p>

      <p class="kisi"><span>MEFİSTOFELES</span></p>

      <p class="ilk-son-sat-r-italik"><span>(Yalnız)</span></p>

      <p class="Normal">Arada bir ihtiyarı görmeyi severim,</p>

      <p class="Normal">Ve çekinirim onunla bozuşmaktan.</p>

      <p class="Normal">Ne hoş onun gibi büyük bir efendinin,</p>

      <p class="Normal">Şeytanla bile insanca konuşması.</p>

      <p class="No-Paragraph-Style"></p>

      <p class="No-Paragraph-Style"></p>

      <p class="No-Paragraph-Style"></p>

      <p class="No-Paragraph-Style"></p>

      <p class="B-l-m-Alt-Ba-l---"><span>Tragedyanın Birinci Bölümü</span></p>

      <p class="Konu-Ba-l--- para-style-override-43" id="toc_marker-2-4"><span>GECE</span></p>

      <p class="Konu-Alt-Ba-l---"><span>(Yüksek kubbeli, dar Gotik tarzda bir odada Faust masasının başındaki koltuğunda, huzursuz)</span></p>

      <p class="kisi"><span>FAUST</span></p>

      <p class="Normal">İşte, ah! Felsefe,</p>

      <p class="Normal">Hukuk ve tıp</p>

      <p class="Normal">Ve ne yaz ık ki bir de ilahiyat<span class="char-style-override-9"><a class="footnote-link" href="#footnote-225-28" id="footnote-225-28-backlink">28</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-28-backlink" id="footnote-225-28">28</a> <span class="Font-Style94" style="font-size:0.88em;">Çünkü tüm ilimler arasında en fazla ilahiyat çözümü olmayan sorularla ilgi­lenmekte, ama Faust doğrudan doğruya gerçeği öğrenmek istemektedir.</span></p>
      </div>

      <p class="Normal">Okudum ateşli bir gayretle.</p>

      <p class="Normal">Ama zavallı bir acemiyim yine de,</p>

      <p class="Normal">Eskisinden fazla bilgim yok neticede!</p>

      <p class="Normal">Üstat, hattâ doktor diyorlar bana</p>

      <p class="Normal">Ve neredeyse on yıldır</p>

      <p class="Normal">Zar zor, ite kaka</p>

      <p class="Normal">Çabalıyorum öğrencilerimi eğitmeye.</p>

      <p class="Normal">Ve görüyorum ki bilemiyoruz hiçbir şey!</p>

      <p class="Normal">Bu da yüreğimi yakıyor epey.</p>

      <p class="Normal">Yine de akıllıyım tüm o ukalalardan,</p>

      <p class="Normal">Doktor, üstat, yazar ve papazlardan;</p>

      <p class="Normal">Ne vicdan azabı, ne kuşku</p>

      <p class="Normal">Ne cehennem, ne şeytan korkusu—</p>

      <p class="Normal">Buna karşın tüm sevincimi de yitirdim,</p>

      <p class="Normal">İnanmıyorum doğruluğuna bilgilerimin,</p>

      <p class="Normal">Böbürlenmiyorum, bir şey öğretebilirim diye,</p>

      <p class="Normal">İnanmıyorum insanları iyiye, doğruya yöneltebileceğime.</p>

      <p class="Normal">Ne malım var ne de mülküm,</p>

      <p class="Normal">Ne de şan ve şöhrete sahibim:</p>

      <p class="Normal">Köpek bile istemez böyle yaşamak!</p>

      <p class="Normal"><span><br />
      <br /></span></p>

      <p class="Normal">Onun için istedim kendimi büyüye adamak,</p>

      <p class="Normal">Belki ruhun gücü ve diliyle</p>

      <p class="Normal">Bazı sırları öğrenebilirim diye,</p>

      <p class="Normal">O zaman acı terler dökerek</p>

      <p class="Normal">Bilmediğimi söylemeye kalmaz gerek,</p>

      <p class="Normal">Anlamak için evreni</p>

      <p class="Normal">En içinden oluşturan nedeni,</p>

      <p class="Normal">Görüyorum etkili gücünü ve tohumunu</p>

      <p class="Normal">Ve bırakıyorum artık sözlerle uğraşmayı.</p>

      <p class="Normal">Ey, dolunay,</p>

      <p class="Normal">Görseydin son bir kez çektiğim azabı,</p>

      <p class="Normal">Gece yarılarına kadar</p>

      <p class="Normal">Bu masanın başında oturduğumu:</p>

      <p class="Normal">Kitapların ve kâğıtların üstünden sonra,</p>

      <p class="Normal">Hüzünlü dost, sen görünürdün bana!</p>

      <p class="Normal">Ah, gezebilsem dağların doruğunda</p>

      <p class="Normal">Senin sevgili ışığında,</p>

      <p class="Normal">Mağaralarda ruhlarla süzülüp,</p>

      <p class="Normal">Çayırlarda alacakaranlığınla örülüp,</p>

      <p class="Normal">Ve sıyrılıp tüm bilgi dumanından,</p>

      <p class="Normal">Şebnemlerinde yıkanarak kavuşsam sağlığıma!</p>

      <p class="No-Paragraph-Style"><span><br />
      <br /></span></p>

      <p class="Normal">Vay! Hâlâ bu zindanda mıyım?</p>

      <p class="Normal">Lânet olası, pis oyukta mıyım!</p>

      <p class="Normal">Sevgili gök ışığı<span class="char-style-override-9"><a class="footnote-link" href="#footnote-225-29" id="footnote-225-29-backlink">29</a></span> bile</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-29-backlink" id="footnote-225-29">29</a> <span class="Font-Style94" style="font-size:0.88em;">Gök ışığı: Burada kastedilen ay değil, güneştir.</span></p>
      </div>

      <p class="Normal">Renkli camlardan bulanarak geçiyor!</p>

      <p class="Normal">Kitap yığınıyla sınırlanmış,</p>

      <p class="Normal">Kurtlar kemirir, tozlar örter,</p>

      <p class="Normal">Yüksek kubbeye kadar</p>

      <p class="Normal">Dumanlanmış kâğıtlar çevreler;</p>

      <p class="Normal">Tüplerle, teneke kutularla sarılmış,</p>

      <p class="Normal">Tepeye kadar aygıtlar yığılmış,</p>

      <p class="Normal">Atalardan kalma hırdavat tıkıştırılmış —</p>

      <p class="Normal">İşte senin dünyan bu! Dünya denirse buna!</p>

      <p class="Normal"><span><br />
      <br /></span></p>

      <p class="Normal">Ve soruyor musun hâlâ, ürkek yüreğin</p>

      <p class="Normal">Niçin sıkışmakta göğsünde?</p>

      <p class="Normal">Anlatılmaz bir acı niçin</p>

      <p class="Normal">Tüm yaşam kıpırtılarını engellemekte?</p>

      <p class="Normal">Canlı tabiatın,</p>

      <p class="Normal">Tanrı’nın insanlara yarattığı doğanın yerine,</p>

      <p class="Normal">Sadece duman ve küf var çevrende</p>

      <p class="Normal">Hayvan iskeleti ve ölü kemikleri!<span class="char-style-override-9"><a class="footnote-link" href="#footnote-225-30" id="footnote-225-30-backlink">30</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-30-backlink" id="footnote-225-30">30</a> <span class="Font-Style94" style="font-size:0.88em;">Faust’un anatomik çalışmalarında kullandığı insan kemikleri.</span></p>
      </div>

      <p class="Normal">Kalk! Haydi! Uçsuz bucaksız doğaya!</p>

      <p class="Normal">Ya şu gizemli kitap,</p>

      <p class="Normal">Nostradamus’un<span class="char-style-override-9"><a class="footnote-link" href="#footnote-225-31" id="footnote-225-31-backlink">31</a></span> yazdığı,</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-31-backlink" id="footnote-225-31">31</a> <span class="Font-Style94" style="font-size:0.88em;">Nostradamus:1503-1566 yılları arasında yaşamış Fransız doktor, astrolog.</span></p>
      </div>

      <p class="Normal">Yetmiyor mu sana yolunu bulmaya?</p>

      <p class="Normal">Kavrarsın o zaman yıldızların yolunu,</p>

      <p class="Normal">Yöneltince seni doğa,</p>

      <p class="Normal">Açılır ruhunun gücü,</p>

      <p class="Normal">Çözersin ruhların dilini.</p>

      <p class="Normal">Boşuna, düşünceye dalmak burada</p>

      <p class="Normal">Açıklamaz kutsal işaretleri sana!</p>

      <p class="Normal">Süzülüyorsunuz, ey ruhlar, etrafımda!</p>

      <p class="Normal">Duyuyorsanız cevap verin bana!</p>

      <p class="ilk-son-sat-r-italik"><span>(Kitabı açar ve Makrokosmos</span><span class="char-style-override-10"><a class="footnote-link" href="#footnote-225-32" id="footnote-225-32-backlink">32</a></span> <span>işaretini görür.)</span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-32-backlink" id="footnote-225-32">32</a> <span class="Font-Style94" style="font-size:0.88em;">Makrokozmos=Evren, doğa; Mikrokozmos=İnsan, pansofistlere göre, örneğin Jakob Böhme’ye göre Makrokozmos’un küçük boyuttaki bir yansımasıdır. Bu iki dünya (yıldızlar, metaller, insan organları, özellikleri) arasındaki sihirli ilişkiler, birbirlerini etkileyen güçlerin geometrik şekillerle açıklandığı işaretlerle gösterilirdi.</span></p>
      </div>

      <p class="Normal">İşte! Nasıl büyük bir sevinç taşıyor bu bakıştan</p>

      <p class="Normal">Bir anda tüm duygularımdan!</p>

      <p class="Normal">Genç, kutsal bir yaşam sevinci</p>

      <p class="Normal">Kor gibi akıyor sinirlerimden ve damarlarımdan</p>

      <p class="Normal">Bir tanrı mı yoksa bu işaretleri yazan?</p>

      <p class="Normal">İçimdeki coş kuyu dindiren,</p>

      <p class="Normal">Zavallı yüreği sevinçle dolduran</p>

      <p class="Normal">Ve gizemli bir dürtüyle</p>

      <p class="Normal"><span><br />
      <br /></span></p>

      <p class="Normal">Etrafımdaki doğa güçlerini açıklayan?</p>

      <p class="Normal">Tanrı mıyım ben de yoksa?</p>

      <p class="Normal">Bir ışık yükseliyor içimden!</p>

      <p class="Normal">Bu saf çizgilerle</p>

      <p class="Normal">Ruhumun önünde etkin doğa sergileniyor.</p>

      <p class="Normal">Ancak şimdi anlıyorum bilgenin<span class="char-style-override-9"><a class="footnote-link" href="#footnote-225-33" id="footnote-225-33-backlink">33</a></span> söylediğini:</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-33-backlink" id="footnote-225-33">33</a> <span class="Font-Style94" style="font-size:0.88em;">Nostradamus gibi bir bilgin.</span></p>
      </div>

      <p class="Normal">“Kilitli değildir ruhların evreni;</p>

      <p class="Normal">Senin duyguların kapalı, yüreğin ölü!</p>

      <p class="Normal">Yıka şafak vakti ölümlü göğsünü!”</p>

      <p class="ilk-son-sat-r-italik"><span>(işarete bakar.)</span></p>

      <p class="Normal">Nasıl da hepsi bir bütüne doğru koşuyor,<span class="char-style-override-9"><a class="footnote-link" href="#footnote-225-34" id="footnote-225-34-backlink">34</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-34-backlink" id="footnote-225-34">34</a> <span class="Font-Style94" style="font-size:0.88em;">Nostradamus’un eserine gönderme: Evrenin ve tüm yaratıkların yaradılışı ve gelişmesi.</span></p>
      </div>

      <p class="Normal">Biri diğerinde canlanıyor ve yeşeriyor!</p>

      <p class="Normal">Gökyüzü güçleri nasıl da inip çıkıyor</p>

      <p class="Normal">Ve altın kovaları<span class="char-style-override-9"><a class="footnote-link" href="#footnote-225-35" id="footnote-225-35-backlink">35</a></span> birbirine uzatıyor!</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-35-backlink" id="footnote-225-35">35</a> <span class="Font-Style94" style="font-size:0.88em;">Yangın söndürürken elden ele geçirilen kovalar gibi, gökyüzünün ışıkları da yukarıdan aşağıya iniyor, yeryüzündeki görevini tamamladıktan sonra yeniden yukarıya çıkıyor ve yeni güç kazanıyor.</span></p>
      </div>

      <p class="Normal">Bereket kokan kanatlarla</p>

      <p class="Normal">Gökyüzünden iniyor, yeryüzüne dalıyor,</p>

      <p class="Normal">Tüm evrende ahenkle çınlıyor!</p>

      <p class="Normal">Ne oyun! Ama ah! Bir oyun sadece!</p>

      <p class="Normal">Nerede kavrayabilirim seni, ey sonsuz doğa?</p>

      <p class="Normal">Ya sizi ey göğüsler,<span class="char-style-override-9"><a class="footnote-link" href="#footnote-225-36" id="footnote-225-36-backlink">36</a></span> nerede? Siz ki, tüm yaşamın kaynağısınız,</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-36-backlink" id="footnote-225-36">36</a> <span class="Font-Style94" style="font-size:0.88em;">Bereket sembolü ve hayat kaynağı.</span></p>
      </div>

      <p class="Normal">Yer ve gök bağlıdır size,</p>

      <p class="Normal">Yorgun yüreğim koşuyor size özlemle—</p>

      <p class="Normal">Fışkırıyorsunuz, emziriyorsunuz ve boşuna mı kıvranıyorum</p>

      <p class="Normal-iceriden"><span>açlıkla?</span></p>

      <p class="ilk-son-sat-r-italik"><span>(isteksizce</span><span class="char-style-override-10"><a class="footnote-link" href="#footnote-225-37" id="footnote-225-37-backlink">37</a></span> <span>kitabı açar ve yeryüzü ruhunun işaretini görür.)</span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-37-backlink" id="footnote-225-37">37</a> <span class="Font-Style94" style="font-size:0.88em;">Makrokosmos işaretini görünce hayâl kırıklığına uğrayan Faust, kitabın sayfalarını istemeyerek çevirir.</span></p>
      </div>

      <p class="Normal">Nasıl da farklı bir etki yapıyor bu işaretler bende!</p>

      <p class="Normal">Sen, yeryüzü ruhu, daha yakınsın bana;</p>

      <p class="Normal">Şimdiden hissediyorum güçlerimin arttığını,</p>

      <p class="Normal">Yanıyor içim şimdiden taze şarap içmiş gibi.</p>

      <p class="Normal">Dünyaya açılacak cesareti buluyorum,</p>

      <p class="Normal">Yeryüzünün acısını ve mutluluğunu taşıyorum,</p>

      <p class="Normal">Fırtınalarla boğuşarak</p>

      <p class="Normal">Batan geminin çatırtısından korkmayarak!</p>

      <p class="Normal">Bulutlar toplanıyor üstümde—</p>

      <p class="Normal">Ay gizliyor ışığını—</p>

      <p class="Normal">Lamba sönüyor—</p>

      <p class="Normal">Dumanlar tütüyor— Kızıl ışıklar</p>

      <p class="Normal">Çakıyor başımın çevresinde— İniyor</p>

      <p class="Normal">Bir sağanak kubbeden aşağı</p>

      <p class="Normal">Ve yakalıyor beni!</p>

      <p class="Normal">Hissediyorum, ey çağırdığım ruh, dolanıyorsun etrafımda:</p>

      <p class="Normal">Çık ortaya!</p>

      <p class="Normal">Bak! Yüreğim nasıl da yırtınıyor!</p>

      <p class="Normal">Yeni heyecanlara doğru</p>

      <p class="Normal">Koşuyor tüm duyularım!</p>

      <p class="Normal">Tüm yüreğim teslim oluyor sana!</p>

      <p class="Normal">Göster kendini! Çık ortaya! Hayatım pahasına olsa da!</p>

      <p class="ilk-son-sat-r-italik"><span>(Kitabı alır ve ruhu çağırma kalıbını gizemle söyler. Kızılımsı bir alev görünür ve bu alevin içinden ruh çıkar.)</span></p>

      <p class="kisi"><span>RUH</span></p>

      <p class="Normal">Kim o beni çağıran?</p>

      <p class="kisi"><span>FAUST</span></p>

      <p class="Normal">(Başını çevirerek)</p>

      <p class="Normal">Korkunç surat!</p>

      <p class="kisi"><span>RUH</span></p>

      <p class="Normal">Beni tüm gücünle çektin,</p>

      <p class="Normal">Evrenimden emerek getirdin,</p>

      <p class="Normal">Buyur bakalım şimdi—</p>

      <p class="Normal para-style-override-44"></p>

      <p class="kisi"><span>FAUST</span></p>

      <p class="Normal para-style-override-36">Defol! Katlanamıyorum sana!</p>

      <p class="kisi"><span>RUH</span></p>

      <p class="Normal para-style-override-36">Nefes nefese yakarıyorsun görmek için beni,</p>

      <p class="Normal para-style-override-36">Duymak için sesimi, görmek için yüzümü;</p>

      <p class="Normal para-style-override-36">Dayanamadım ruhunun yakarışlarına:</p>

      <p class="Normal para-style-override-36">Karşındayım şimdi!— Nasıl da acınası bir korku</p>

      <p class="Normal para-style-override-36">Sarıyor üstün insan seni! Nerede kaldı ruhunun haykırışı?</p>

      <p class="Normal para-style-override-36">Hani nerede, kendi içinde bir evren yaratan</p>

      <p class="Normal para-style-override-36">Onu koruyan ve besleyen yürek? Sevinç titreyişleriyle</p>

      <p class="Normal para-style-override-36">Coşan ve yükseltmek isteyen kendini, biz ruhların katına?</p>

      <p class="Normal para-style-override-36">Neredesin, Faust, sesi kulaklarımda çınlayan,</p>

      <p class="Normal para-style-override-36">Tüm gücüyle bana kavuşmaya çalışan?</p>

      <p class="Normal para-style-override-36">Sen misin o nefesimle çepeçevre sarılan,</p>

      <p class="Normal para-style-override-36">İliklerine kadar titreyen,</p>

      <p class="Normal para-style-override-36">Korkudan iki büklüm kıvrılmış solucan?</p>

      <p class="kisi"><span class="char-style-override-11">FAUST</span></p>

      <p class="Normal para-style-override-36">Senden mi, alevden hayâlet, senden mi çekinecekmişim?</p>

      <p class="Normal para-style-override-36">Benim, evet, ben Faust’um ve seninle eşitim.</p>

      <p class="kisi"><span>RUH</span></p>

      <p class="Normal para-style-override-36">Hayatın sellerinde, olayların fırtınalarında</p>

      <p class="Normal para-style-override-36">Bata çıka çalkalanırım,</p>

      <p class="Normal para-style-override-36">Oraya buraya eser dururum!</p>

      <p class="Normal para-style-override-36">Doğum ve ölüm,</p>

      <p class="Normal para-style-override-36">Sonsuz bir deniz,</p>

      <p class="Normal para-style-override-36">Değişken bir örgü,</p>

      <p class="Normal para-style-override-36">Alevli bir yaşam:</p>

      <p class="Normal para-style-override-36">İşte böyle çalışırım zamanın hızla geçip giden tezgahında.</p>

      <p class="Normal para-style-override-36">Ve dokurum orada Tanrı’nın canlı giysisini.<span class="char-style-override-9"><a class="footnote-link" href="#footnote-225-38" id="footnote-225-38-backlink">38</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-38-backlink" id="footnote-225-38">38</a> <span class="Font-Style94" style="font-size:0.88em;">Tanrı’nın canlı giysisi. Doğa.</span></p>
      </div>

      <p class="kisi">FAUST</p>

      <p class="Normal">Sen ki engin dünyaları dolaşan,</p>

      <p class="Normal">Hamarat ruh, ne kadar yakın hissediyorum sana kendimi!</p>

      <p class="kisi"><span>RUH</span></p>

      <p class="Normal">Kafandaki ruha benziyorsun sen, Bana değil!</p>

      <p class="ilk-son-sat-r-italik"><span>(Kaybolur)</span></p>

      <p class="kisi"><span>FAUST</span></p>

      <p class="ilk-son-sat-r-italik"><span>(Yere yıkılarak)</span></p>

      <p class="Normal">Sana değil mi?</p>

      <p class="Normal">Kime benziyorum acaba?</p>

      <p class="Normal">Ben ki Tanrının sureti!</p>

      <p class="Normal">Ve benzemiyorum bile sana, öyle mi!</p>

      <p class="ilk-son-sat-r-italik"><span>( Kapı çalar)</span></p>

      <p class="Normal">Canı cehenneme! Tanıdım— benim öğrencim bu!</p>

      <p class="Normal">Berbat edecek en güzel mutluluğumu!</p>

      <p class="Normal">Şart mıydı bu hayâl dünyasını</p>

      <p class="Normal">Tatsız sinsi yaratığın dağıtması!</p>

      <p class="ilk-son-sat-r-italik"><span>(Gecelik entarisi ve takkesi ile elinde bir lambayla Wagner gözükür. Faust istemeyerek ona döner.)</span></p>

      <p class="kisi"><span>WAGNER</span></p>

      <p class="Normal">Özür dilerim! Duydum tiradınızı;</p>

      <p class="Normal">Okuduğunuz bir Yunan tragedyası mı?<span class="char-style-override-9"><a class="footnote-link" href="#footnote-225-39" id="footnote-225-39-backlink">39</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-39-backlink" id="footnote-225-39">39</a> <span class="Font-Style94" style="font-size:0.88em;">Burada sahte bilim adamları kastedilmektedir.</span></p>
      </div>

      <p class="Normal">Bu sanattan biraz yararlanmak isterim ben de;</p>

      <p class="Normal">Çünkü ona çok önem veriliyor günümüzde.</p>

      <p class="Normal">Çok işittim övgüleri,</p>

      <p class="Normal">Komedyenin papaza ders verebileceğini.</p>

      <p class="kisi">FAUST</p>

      <p class="Normal">Evet, eğer aktörse papaz da;<span class="char-style-override-9"><a class="footnote-link" href="#footnote-225-40" id="footnote-225-40-backlink">40</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-40-backlink" id="footnote-225-40">40</a> <span class="Font-Style94" style="font-size:0.88em;">Aslında din adamlarının anlamlı konuşmalar yapması bekleniyor.</span></p>
      </div>

      <p class="Normal">Olduğu gibi çoğunlukla.</p>

      <p class="kisi"><span>WAGNER</span></p>

      <p class="Normal">Ah! İnsan tıkılıp kalırsa bir müzeye<span class="char-style-override-9"><a class="footnote-link" href="#footnote-225-41" id="footnote-225-41-backlink">41</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-41-backlink" id="footnote-225-41">41</a> <span class="Font-Style94" style="font-size:0.88em;">Müze burada ilham perilerinin evi, yani çalışma odası anlamında kullanılmaktadır.</span></p>
      </div>

      <p class="Normal">Ve yaşamı ancak tatil günlerinde görürse,</p>

      <p class="Normal">O da ancak dürbünle, uzaklardan sadece,</p>

      <p class="Normal">Nasıl yönetebilir dünyayı sözlerle?</p>

      <p class="kisi"><span>FAUST</span></p>

      <p class="Normal">Erişemezsiniz hissetmediğiniz bir şeye,</p>

      <p class="Normal">Eğer gönülden kopup gelmezse</p>

      <p class="Normal">Ve köklü güçlü bir zevkle</p>

      <p class="Normal">Tüm dinleyicilerin kalbine işlemezse.</p>

      <p class="Normal">Kalırsınız olduğunuz yerde! Karıştırıp durun,</p>

      <p class="Normal">Başkalarının artıklarıyla et kavurun</p>

      <p class="Normal">Ve üfleyin kül birikintilerini</p>

      <p class="Normal">Elde etmek için cılız alevleri!<span class="char-style-override-9"><a class="footnote-link" href="#footnote-225-42" id="footnote-225-42-backlink">42</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-42-backlink" id="footnote-225-42">42</a> <span class="Font-Style94" style="font-size:0.88em;">Zamanının ilim adamları hakkındaki alaycı, acı sözleri.</span></p>
      </div>

      <p class="Normal">Ancak çocuklar ve maymunlar hayran olur size</p>

      <p class="Normal">Buysa eğer beklediğiniz—</p>

      <p class="Normal">Ama yürekleri birleştiremezseniz asla,</p>

      <p class="Normal">Şayet kendi yüreğinizden çıkmazsa.</p>

      <p class="kisi"><span>WAGNER</span></p>

      <p class="Normal">Söylevidir ancak mutlu eden konuşmacıyı;</p>

      <p class="Normal">Anlıyorum ama, kavrayamadım henüz bu konuyu.</p>

      <p class="kisi"><span>FAUST</span></p>

      <p class="Normal">Dürüst kazancı aramalı!</p>

      <p class="Normal">Deli gibi zil takıp oynamamalı.</p>

      <p class="Normal">Akıl ve sağduyu</p>

      <p class="Normal">Az bir beceriyle de gösterir kendini.</p>

      <p class="Normal">Ciddiyseniz bir şey söyleme isteğinizde,</p>

      <p class="Normal">Gerekir mi koşmak kelimelerin peşinde ?</p>

      <p class="Normal">Evet, tüm bu parlak söylevleriniz,</p>

      <p class="Normal">İnsanlığa yem diye verdiğiniz,</p>

      <p class="Normal">Tatsızdır sisli rüzgâr gibi,</p>

      <p class="Normal">Sonbaharda kuru yapraklar arasında hışırdayan!</p>

      <p class="kisi"><span>WAGNER</span></p>

      <p class="Normal">Ah Tanrım! Sanat uzun,</p>

      <p class="Normal">Oysa hayat kısa.</p>

      <p class="Normal">Sürdürürken eleştirel çabalarımı</p>

      <p class="Normal">Endişeleniyorum aklım ve ruhum için.</p>

      <p class="Normal">Ne zormuş bulamamak</p>

      <p class="Normal">Kaynağa<span class="char-style-override-9"><a class="footnote-link" href="#footnote-225-43" id="footnote-225-43-backlink">43</a></span> giden yolu!</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-43-backlink" id="footnote-225-43">43</a> <span class="Font-Style94" style="font-size:0.88em;">Rönesans döneminde eski diller öğrenilir ve antik çağların edebiyatı ve ilimleri yeniden incelenirdi.</span></p>
      </div>

      <p class="Normal">Ve varamadan henüz yolun yarısına,</p>

      <p class="Normal">Yok olup gider zavallı divane.</p>

      <p class="kisi"><span>FAUST</span></p>

      <p class="Normal">Parşömen kâğıdı,<span class="char-style-override-9"><a class="footnote-link" href="#footnote-225-44" id="footnote-225-44-backlink">44</a></span> bu mudur kutsal çeşme,</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-44-backlink" id="footnote-225-44">44</a> <span class="Font-Style94" style="font-size:0.88em;">Hayvan derilerine yazılan yazılar önce rulo, sonra kitap haline getirilirdi.</span></p>
      </div>

      <p class="Normal">Bir yudum içince sonsuza dek susuzluğu gideren?</p>

      <p class="Normal">Serinleyemezsin yine de,</p>

      <p class="Normal">Kaynağı kendi ruhundan gelmedikçe.</p>

      <p class="kisi"><span>WAGNER</span></p>

      <p class="Normal">Bağışlayın! Büyük bir zevktir,</p>

      <p class="Normal">Geçmiş çağların ruhunu kavramak,</p>

      <p class="Normal">Görmek, bizden önce bir bilgenin ne düşündüğünü</p>

      <p class="Normal">Ve sonunda bizim nereye ulaştığımızı.</p>

      <p class="kisi"><span>FAUST</span></p>

      <p class="Normal">Öyle ya, ta gökteki yıldızlara kadar!<span class="char-style-override-9"><a class="footnote-link" href="#footnote-225-45" id="footnote-225-45-backlink">45</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-45-backlink" id="footnote-225-45">45</a> <span class="Font-Style94" style="font-size:0.88em;">Burada Goethe’nin alaylı yaklaşımına dikkat çekmek gerekir. Çünkü o çağlarda insanlar yıldızlar konusunda henüz büyük bir bilgiye ulaşmamıştır.</span></p>
      </div>

      <p class="Normal">Dostum, geçmiş çağlar</p>

      <p class="Normal">Bizim için hâlâ yedi mühürlü bir kitap,<span class="char-style-override-9"><a class="footnote-link" href="#footnote-225-46" id="footnote-225-46-backlink">46</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-46-backlink" id="footnote-225-46">46</a> <span class="Font-Style94" style="font-size:0.88em;">Yuhanna vahyinin yazıldığı kâğıt destesi. Bu destenin yedi mührünü ancak</span> <span class="Font-Style93" style="font-size:0.88em;">Agnus Dei</span> <span class="Font-Style94" style="font-size:0.88em;">(Hıristiyanlıkta Hz. İsa’nın sembolü, Tanrı’nın kuzusu) açabilirdi.</span></p>
      </div>

      <p class="Normal">Ve geçmiş çağların ruhu sandığınız,</p>

      <p class="Normal">O çağlarda yaşayan büyüklerin ruhudur aslında,</p>

      <p class="Normal">Geçmişi yansıtan.</p>

      <p class="Normal">Gerçekten de acınası bir durum!</p>

      <p class="Normal">Görür görmez kaçar hemen insanlar:</p>

      <p class="Normal">Bir çöp bidonu ve döküntü yuvası,</p>

      <p class="Normal">Ve en fazlas ından saray dalkavukluğu<span class="char-style-override-9"><a class="footnote-link" href="#footnote-225-47" id="footnote-225-47-backlink">47</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-47-backlink" id="footnote-225-47">47</a> <span class="Font-Style94" style="font-size:0.88em;">17. Yüzyılda gezici tiyatroların büyük emeklerle düzenlediği, konusunu büyük kişilerin yükselişi ve düşüşünden alan oyunlar.</span></p>
      </div>

      <p class="Normal">Duruma uygun, kullanışlı ahlâk dersleri,</p>

      <p class="Normal">Ancak kuklaların<span class="char-style-override-9"><a class="footnote-link" href="#footnote-225-48" id="footnote-225-48-backlink">48</a></span> ağzına yakışır böylesi!</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-48-backlink" id="footnote-225-48">48</a> <span class="Font-Style94" style="font-size:0.88em;">Büyük kişilerin hayatını konu alan bu oyunlar, Aydınlanma döneminde yapılan tiyatro reformu ile insan tiyatrolarından çıkartıldıktan sonra da kukla tiyatrolarında uzun süre devam etmiştir.</span></p>
      </div>

      <p class="kisi"><span>WAGNER</span></p>

      <p class="Normal">Ama ya dünya! İnsanın yüreği ve beyni!</p>

      <p class="Normal">Az da olsa kavramak ister bunları kişi.</p>

      <p class="kisi"><span>FAUST</span></p>

      <p class="Normal">Evet, kavramak denilen neyse!</p>

      <p class="Normal">Kim bilebilir hakikati?</p>

      <p class="Normal">Az da olsa dünyayı kavramış olanlar,</p>

      <p class="Normal">Saflıkla, taşan yüreğini saklamayanlar,</p>

      <p class="Normal">Halka duygusunu ve bilgisini açıklayanlar,</p>

      <p class="Normal">Çarmıha gerilmiş ve yakılmışlardır ezelden beri.</p>

      <p class="Normal">Lütfen dostum, artık gece yarısı,</p>

      <p class="Normal">Keselim şimdilik bu konuşmamızı.</p>

      <p class="kisi"><span>WAGNER</span></p>

      <p class="Normal">Keşke hiç uyumadan kalsak böyle,</p>

      <p class="Normal">Tartışmak isterdim sizinle bilgince.</p>

      <p class="Normal">Ama yarın, Paskalya’nın ilk gününde,</p>

      <p class="Normal">İzninizle bazı sorular soracağım size.</p>

      <p class="Normal">Gayretle inceledim bilimleri;</p>

      <p class="Normal">Çoktur bildiğim gerçi ama öğrenmek istiyorum her şeyi.</p>

      <p class="ilk-son-sat-r-italik"><span>(Çıkar)</span></p>

      <p class="kisi"><span>FAUST</span></p>

      <p class="ilk-son-sat-r-italik"><span>(Yalnız başına)</span></p>

      <p class="Normal">Yitirmiyor işte tüm ümidini,</p>

      <p class="Normal">Sürekli boş işlerle uğraşan,</p>

      <p class="Normal">Hırsla hazine peşinde koşan</p>

      <p class="Normal">Ve değersiz bir şeyler bulduğunda coşan!</p>

      <p class="No-Paragraph-Style"><span><br />
      <br /></span></p>

      <p class="Normal">Yakışır mı böyle bir insanın sesi buraya,</p>

      <p class="Normal">Çevremi ruhların kuşattığı bir anda?</p>

      <p class="Normal">Ama olsun! Bu kerelik teşekkür ediyorum sana,</p>

      <p class="Normal">İnsanoğlunun en zavallısına,</p>

      <p class="Normal">Kurtardın beni ümitsizlikten,</p>

      <p class="Normal">Tam aklımı kaybetmek üzereyken.</p>

      <p class="Normal">Of, hayâlet öyle büyüktü ki,</p>

      <p class="Normal">Tam bir cüce gibi hissettim kendimi.</p>

      <p class="No-Paragraph-Style"><span><br />
      <br /></span></p>

      <p class="Normal">Ben ki, Tanrının sureti, kendimi</p>

      <p class="Normal">Çok yakın hissederken sonsuz hakikatın aynasına,</p>

      <p class="Normal">Keyfime bakarken gökyüzünün parlaklığı ve berraklığında,</p>

      <p class="Normal">Ve insanoğlundan kopan, ben,</p>

      <p class="Normal">Ben ki, bir melekten de güçlü, özgür gücünü</p>

      <p class="Normal">Doğanın damarlarında akıtacak,</p>

      <p class="Normal">Ve, yaratarak, tanrılarla yarışacak kadar</p>

      <p class="Normal">Bilerek aştım haddimi, nasıl da ödüyorum bedelini!</p>

      <p class="Normal">Yıldırım gibi bir söz mahvetti beni.</p>

      <p class="Normal"><span><br />
      <br /></span></p>

      <p class="Normal">Haddimi bilmeli, seninle eşit görmemeliyim kendimi!</p>

      <p class="Normal">Gücüm yettiyse de seni çağırmaya,</p>

      <p class="Normal">Yetmeyecekti seni kavramaya.</p>

      <p class="Normal">O mutlu anda</p>

      <p class="Normal">Kendimi öylesine büyük, öylesine küçük hissettim ki;</p>

      <p class="Normal">İttin beni zalimce</p>

      <p class="Normal">İnsanlığın bilinmeyen kaderine.</p>

      <p class="Normal">Kim yol gösterecek bana?</p>

      <p class="Normal">Nelerden kaçınmalıyım?</p>

      <p class="Normal">Bırakmalı mıyım kendimi o tutkuya?</p>

      <p class="Normal">Ah! Eylemlerimiz de acılarımız gibi,</p>

      <p class="Normal para-style-override-40">hayatımızın ilerleyişini engelliyor...</p>

      <p class="No-Paragraph-Style"><span><br />
      <br /></span></p>

      <p class="Normal">Aklın eriştiği en mükemmel düşünceye</p>

      <p class="Normal">Belâ oluyor sürekli yabancı madde;</p>

      <p class="Normal">Kavuşsak da bu dünyadaki iyiliğe,</p>

      <p class="Normal">Daha iyisi yalan ve hayâldir deriz, nedense.</p>

      <p class="Normal">Bize can veren yüce duygular da,</p>

      <p class="Normal">Katılaşır dünyanın kargaşasında.</p>

      <p class="No-Paragraph-Style"><span><br />
      <br /></span></p>

      <p class="Normal">Hayâl gücü cesur bir uçuşla</p>

      <p class="Normal">Ve ümitle sonsuzluğa yayılsa da,</p>

      <p class="Normal">Küçük bir alan yeter ona aslında,</p>

      <p class="Normal">Söndükçe mutluluklar zamanın girdabında art arda.</p>

      <p class="Normal">Kaygı hemen yerleşir yüreğin dibine</p>

      <p class="Normal">Orada gizli acılar yaratır,</p>

      <p class="Normal">Telaşla dolanır, ne istek ne de huzur bırakır;</p>

      <p class="Normal">Sürekli yeni maskelere bürünür,</p>

      <p class="Normal">Girer ev-bark, çoluk-çocuk şekline,</p>

      <p class="Normal">Ateş, su, kılıç ve zehir olur bazen de:</p>

      <p class="Normal">Seni ilgilendirmeyen her şeyden korkarsın,</p>

      <p class="Normal">Ve asla kaybetmeyeceklerine sürekli ağlarsın.</p>

      <p class="No-Paragraph-Style"><span><br />
      <br /></span></p>

      <p class="Normal">Tanrılara benzemiyorum ben! Fazla derin düşünmüşüm,</p>

      <p class="Normal">Toprağı eşeleyen solucana benziyorum,</p>

      <p class="Normal">Topraktan beslenerek yaşayan,</p>

      <p class="Normal">Yolcunun ayaklarıyla ezip gömdüğü solucana!</p>

      <p class="Normal"><span><br />
      <br /></span></p>

      <p class="Normal">Onlar da toprak değil mi, şu yüksek duvarlar arasına</p>

      <p class="Normal">Beni sıkıştıran yüzlerce bölme?</p>

      <p class="Normal">Ya binlerce döküntü dolu şu hurda,</p>

      <p class="Normal">Beni güveler âlemine hapseden?</p>

      <p class="Normal">Burada mı bulacakmışım aradığımı?</p>

      <p class="Normal">Binlerce kitap mı okumak gerek,</p>

      <p class="Normal">Görmek için insanların her yerde birbirine eziyetini</p>

      <p class="Normal">Ve belki ender olarak mutlu bir kişiyi?—</p>

      <p class="Normal">Ne sırıtıyorsun karşımda boş kafatası?</p>

      <p class="Normal">Senin beynin de vaktiyle benimki gibi şaşkın,</p>

      <p class="Normal">Aydınlığı aramamış mıydı ve alacakaranlıkta,</p>

      <p class="Normal">Gerçeği bulma arzusuyla sefilce yanılmamış mıydı?</p>

      <p class="Normal">Siz aygıtlar, benimle alay ediyorsunuz, belli</p>

      <p class="Normal">Tekerleklisi, dişlisi, yaylısı, tepkilisi:</p>

      <p class="Normal">Kapıda bekliyor, umuyordum açacağınızı kilidi;</p>

      <p class="Normal">Gerçi pek karışık dişlileriniz ama çekemiyorsunuz sürgüleri.</p>

      <p class="Normal">Gün ışığında gizemli,</p>

      <p class="Normal">Kaldırmaya izin vermez doğa perdesini,</p>

      <p class="Normal">Ve açıklamak istemediğini senin ruhuna</p>

      <p class="Normal">Alamazsın elinden manivela ve vidalarla zorla.</p>

      <p class="Normal">Siz, hiç ellemediğim eski âletler,</p>

      <p class="Normal">Buradasınız, babam kullandığı için yalnızca.</p>

      <p class="Normal">Sen, eski kâğıt tomarı, kalacaksın is altında,</p>

      <p class="Normal">Solgun lamba masamda yandıkça.</p>

      <p class="Normal">İyi olurdu çekinmeden elden çıkartmak bu döküntüyü,</p>

      <p class="Normal">Terletiyor beni bu pasağın yükü</p>

      <p class="Normal">Atalarından kalan mirası,</p>

      <p class="Normal">Sahiplen, senin olsun istersen!</p>

      <p class="Normal">Ağır bir yüktür kullanılmayan mal;</p>

      <p class="Normal">Anın yarattığıdır ancak, işine yarayacak.</p>

      <p class="No-Paragraph-Style"><span><br />
      <br /></span></p>

      <p class="Normal">Ama neden gözüm takılıyor oraya?</p>

      <p class="Normal">Şuradaki küçük şişe mıknatıs mı?</p>

      <p class="Normal">Neden içim aydınlandı sevinçle birdenbire,</p>

      <p class="Normal">Karanlık ormanda ay ışığı sarmış gibi bizi çepeçevre.</p>

      <p class="Normal">Selâm sana, ey eşsiz şişe,</p>

      <p class="Normal">Huşuyla alıyorum seni elime!</p>

      <p class="Normal">Seninle saygı duyarım insan aklına ve sanata,</p>

      <p class="Normal">Sen, tatlı uykuların timsali,</p>

      <p class="Normal">Sen, tüm öldürücü ince güçlerin özü,</p>

      <p class="Normal">Göster ustana yardımını!</p>

      <p class="Normal">Seni görünce hafifliyor acılarım,</p>

      <p class="Normal">Tutunca seni sakinleşiyor arayışlarım,</p>

      <p class="Normal">Diniyor ruhumdaki fırtınalar git gide.</p>

      <p class="Normal">Sürükleniyorum açık denizlere,</p>

      <p class="Normal">Ayaklarımda parlıyor dalgaların aynası,</p>

      <p class="Normal">Yeni ufuklara çekiyor beni yeni bir gün.</p>

      <p class="No-Paragraph-Style"><span><br />
      <br /></span></p>

      <p class="Normal">Süzülüyor hafif kanatlarıyla bir ateş arabası<span class="char-style-override-9"><a class="footnote-link" href="#footnote-225-49" id="footnote-225-49-backlink">49</a></span></p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-49-backlink" id="footnote-225-49">49</a> <span class="Font-Style94" style="font-size:0.88em;">Tevrat: İlyas Peygamber ateşten bir atlı arabayla göklere yükselir.</span></p>
      </div>

      <p class="Normal">Bana doğru! Hazırım,</p>

      <p class="Normal">Yeni bir yolda delip geçmeye uzayı</p>

      <p class="Normal">Uçmak için yeni kürelerin saf etkinliğine,</p>

      <p class="Normal">Bu yüce yaşam, bu tanrısal mutluluk!</p>

      <p class="Normal">Az önce solucan olan sen, hak ettin mi bunları?</p>

      <p class="Normal">Evet, çevir yeryüzünün tatlı güneşine</p>

      <p class="Normal">Çekinmeden arkanı!</p>

      <p class="Normal">Küstahça aç o kapıları,</p>

      <p class="Normal">Herkesin önünden kaçmaya can attığı!</p>

      <p class="Normal">Zamanıdır şimdi kanıtlamanın eylemlerle,</p>

      <p class="Normal">Göstermeli insan onurunun boyun eğmeyeceğini tanrının</p>

      <p class="Normal-iceriden"><span>yüceliğine:</span></p>

      <p class="Normal"><span>O karanlık mağaradan korkmadığını,</span></p>

      <p class="Normal"><span>Hayâl gücünün işkenceyle kendini lânetlediği,</span></p>

      <p class="Normal"><span>O geçide varmak isteğiyle,</span></p>

      <p class="Normal"><span>Daracık ağzında cehennem alevlerinin fışkırdığı,</span></p>

      <p class="Normal"><span>Bu adıma karar vermek kaygısızca,</span></p>

      <p class="Normal"><span>Ve isterse olsun hiçliğe akıp gitme pahasına!</span></p>

      <p class="No-Paragraph-Style"><span><br />
      <br /></span></p>

      <p class="Normal">İn aşağıya şimdi, kristal, berrak kâse!</p>

      <p class="Normal">Çık eski kabından artık,</p>

      <p class="Normal">Yıllardır aklıma gelmeyen sen!</p>

      <p class="Normal">Parıldardın ataların şenliklerinde,</p>

      <p class="Normal">Neşe saçardın ağırbaşlı misafirlere,</p>

      <p class="Normal">Elden ele geçirildiğinde,</p>

      <p class="Normal">Görüntülerin suni, zengin ihtişamını,</p>

      <p class="Normal">Dizelerle açıklamak göreviydi içenin,</p>

      <p class="Normal">Bir yudumda içindekini bitirmek,</p>

      <p class="Normal">Anımsatıyor bana gençlik gecelerini.</p>

      <p class="Normal">Artık seni etrafımdakilere sunmayacağım,</p>

      <p class="Normal">Sanatının doğurduğu zekâmı saklayacağım;</p>

      <p class="Normal">Bir sıvı var burada, hemen sarhoş eder içeni;</p>

      <p class="Normal">Kahverengi bir selle doldurur insanın içini,</p>

      <p class="Normal">Kendim hazırladım, kendim seçtim onu,</p>

      <p class="Normal">Son yudum tüm ruhumla Kutlu, yüce bir selâm olsun yarına.</p>

      <p class="ilk-son-sat-r-italik"><span>(Kâseyi ağzına götürür. Kilise çanları ve koronun şarkıları.)</span></p>

      <p class="kisi"><span>MELEKLER KOROSU</span></p>

      <p class="Normal">İsa dirildi!</p>

      <p class="Normal">Müjde ölümlüye,</p>

      <p class="Normal">Yıkıcı,</p>

      <p class="Normal">Gizli, kalıtsal</p>

      <p class="Normal">Günahların tutsağına müjde!</p>

      <p class="kisi"><span>FAUST</span></p>

      <p class="Normal">Ne derin bir uğultu, ne berrak bir ses bu</p>

      <p class="Normal">Kadehi zorla dudaklarımdan uzaklaştıran?</p>

      <p class="Normal">Siz, boğuk sesli çanlar haber mi veriyorsunuz şimdiden,</p>

      <p class="Normal">İlk kutlamalarını Paskalya yortusunun?</p>

      <p class="Normal">Ey korolar, yoksa avutucu şarkılarınızla,</p>

      <p class="Normal">Eskiden meleklerin karanlık mezar başında söyledikleri bu şarkıyla</p>

      <p class="Normal">Vaat mi ediyorsunuz yeni bir birleşmeyi?</p>

      <p class="kisi"><span>KADINLAR KOROSU</span></p>

      <p class="Normal">Güzel kokularla</p>

      <p class="Normal">Ovmuştuk onu,</p>

      <p class="Normal">Bizler, gönüllü kulları,</p>

      <p class="Normal">Buraya gömmüştük onu;</p>

      <p class="Normal">Bezler ve sargılarla</p>

      <p class="Normal">Tertemiz kefene sarmıştık—</p>

      <p class="Normal">Ah! bulamıyoruz İsa’yı</p>

      <p class="Normal">Boş şimdi mezarı!</p>

      <p class="No-Paragraph-Style"></p>

      <p class="kisi"><span>MELEKLER KOROSU</span></p>

      <p class="Normal">İsa dirildi!</p>

      <p class="Normal">Mutlu onu seven şimdi,</p>

      <p class="Normal">Dert ve</p>

      <p class="Normal">Derman verici ve eğitici</p>

      <p class="Normal">Sınavı başaran kişi!</p>

      <p class="No-Paragraph-Style"></p>

      <p class="kisi"><span>FAUST</span></p>

      <p class="Normal">Ne arıyorsunuz, gür ve hoş,</p>

      <p class="Normal">Ey ilahî sesler, beni tozların içinde?</p>

      <p class="Normal">İmanlı insanların etrafında tınlayın!</p>

      <p class="Normal">Duyuyorum bildiriyi, inancım yok ne var ki;</p>

      <p class="Normal">Mucizedir inancın en sevdiği çocuğu.</p>

      <p class="Normal">Cesaret edemem o âlemlere uzanmaya,</p>

      <p class="Normal">Nurlu bildirinin geldiği yere;</p>

      <p class="Normal">Alışkınım çocukluğumdan beri bu seslere,</p>

      <p class="Normal">Beni hayata geri çağırıyor şimdi de.</p>

      <p class="Normal">Eskiden tanrısal sevginin öpücüğü konardı</p>

      <p class="Normal">Başıma bu huzurlu Şabat<span class="char-style-override-9"><a class="footnote-link" href="#footnote-225-50" id="footnote-225-50-backlink">50</a></span> sessizliğinde.</p>

      <div class="footnote">
        <p class="Basic-Paragraph-1"><a class="footnote-anchor" href="#footnote-225-50-backlink" id="footnote-225-50">50</a> <span class="Font-Style94" style="font-size:0.88em;">Şabat (Cumartesi), Yahudilerin dinlenme günüdür. Goethe burada Hıristi­yanlıktaki Pazar gününü kasteder.</span></p>
      </div>

      <p class="Normal">O zaman çan sesleri doldururdu sezgiyle,</p>

      <p class="Normal">Ve bir dua en büyük mutluluktu;</p>

      <p class="Normal">Kavranamayan hoş bir özlem</p>

      <p class="Normal">Çekerdi beni ormanlara ve çimenlere,</p>

      <p class="Normal">Ve binlerce gözyaşı içinde</p>

      <p class="Normal">Hissederdim yeni bir dünyanın oluştuğunu içimde.</p>

      <p class="Normal">Bu şarkı gençliğin neşeli oyunlarını duyururdu,</p>

      <p class="Normal">Bahar bayramının özgür mutluluğunu;</p>

      <p class="Normal">Anılar çocuksu bir hisle engel oluyor bana</p>

      <p class="Normal">Son ve ciddi adımı atmama.</p>

      <p class="Normal">Ah, devam edin tatlı ilahiler!</p>

      <p class="Normal">Gözyaşlarım taşıyor, döndüm dünyaya yeniden!</p>

      <p class="kisi"><span>HAVARİLER KOROSU</span></p>

      <p class="Normal">Yükseldi mezarından</p>

      <p class="Normal">Göklere doğru,</p>

      <p class="Normal">Canlı ve ulu,</p>

      <p class="Normal">Mucizelerle uçtu,</p>

      <p class="Normal">Var olmanın tadıyla</p>

      <p class="Normal">Yaklaştı yaratıcı sevince:</p>

      <p class="Normal">Ah, yeryüzünün bağrında</p>

      <p class="Normal">Acı içimizi yakmakta!</p>

      <p class="Normal">Kullarını burada,</p>

      <p class="Normal">Özlem içinde bıraktı,</p>

      <p class="Normal">Ah, yanarız,</p>

      <p class="Normal">Yüce efendi, senin yazgına!</p>

      <p class="kisi"><span>MELEKLER KOROSU</span></p>

      <p class="Normal">İsa dirildi,</p>

      <p class="Normal">Ölümün kucağından!</p>

      <p class="Normal">Kurtarın bağlarınızdan</p>

      <p class="Normal">Sevinçle kendinizi!</p>

      <p class="Normal">Ey onu övenler,</p>

      <p class="Normal">Sevgisini gösterenler,</p>

      <p class="Normal">Aynı sofrada yiyenler,</p>

      <p class="Normal">Vaaz ederek gezenler,</p>

      <p class="Normal">Sevinç müjdeleyenler,</p>

      <p class="Normal">Yakındır Efendiniz size,</p>

      <p class="Normal">Sizin için döndü buraya!</p>
    </div>
  </div>
</body>
</html>
