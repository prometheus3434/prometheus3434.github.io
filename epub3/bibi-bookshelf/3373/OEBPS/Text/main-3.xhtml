<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link rel="stylesheet" href="../Styles/main.css" type="text/css"/>
</head>
<body>
<p>Benim övgü dolu sözlerim bile yüzünün kızarmasına neden oluyor. Utanıyor. Dedim ya, o adeta on sekiz yaşında bir genç kız!</p>
<p>“Ama ben kararımı aileye açıklayıp evi terk edince işin ciddiyetini anladı. Yıllardır yüzüme bile bakmayan kocam&#160;bir anda bambaşka biri oldu. Bu işler öyle oturup uzun uzun&#160;konuşmadan olmazmış. Ben aslında ona olan öfkem yüzünden böyle bir karar alıyormuşum, göstermese de o benden ayrılmak istemiyormuş, falan filan işte...”</p>
<p>“Sahi söyledi mi bunları?’’</p>
<p>“Hem de nasıl, kaç kere ... Ama bunu yapmakta çok geç kalmıştı.”</p>
<p>“Siz ne yaptınız?’’</p>
<p>“Onu dinlemedim bile. Aile de çok ısrar etti, nasihat etti, yapma dedi. Onları kırmak istemiyordum. <sup>Ö</sup>nce derdimi anlatmaya çalıştım, anlamadılar. Ne de olsa Sedat onların oğlu.&#160;Kayınpederim devreye girdi. O beni sever ama parayı benden&#160;çok sever. <sup>Ö</sup>nce yapma filan diye nasihat etti, sonra böyle yaparak onlardan mal mülk koparamayacağımı söyledi.”</p>
<p>“Siz ne dediniz?”</p>
<p>“Ben nafaka bile istemiyorum deyince önce inanmadı. Sonra gözleri doldu. Uzun uzun konuştuk onunla.”</p>
<p>“Hayri’yi biliyorlar mıydı?’’</p>
<p>“Hayır, hiçbiri bilmiyordu. O zamana kadar Hayri’yle ben sadece bir kere baş başa buluşmuştuk. Zaten hemen o gece&#160;de kocama ayrılacağımı bildirmiştim.”</p>
<p>“Rafet Bey’le ne konuştunuz?”</p>
<p>“Etrafa pek göstermese de duygusal biri o. Sedat’ın sevgisizliğini anlattım ona. Çok üzüldü, ‘Ah Sarı Gelinim ah’ dedi ve Sedat’a yine ağzına geleni söyledi. Ama aslında bir yandan da benim yeniden bir çocuk doğurmaya niyetim olmadığını anlayınca aile bu boşanmaya göz yumdu. Başka türlü ben Sedat’tan ayılamazdım.”</p>
<p>Bunda haklı galiba. Yine medyadan duyduğuma göre aile bu boşanma konusunu çabucak kapattı ve Sedat'ı da hemen yeniden evlendirdiler. Sonunda istedikleri oldu ve Sedat'ın yeni eşi&#160;üst üste iki oğlan doğurdu.</p>
<p>“Sonunda kapıyı vurup çıktım. Bir daha da arkama dönüp bakmadım. Böylece o iş kapandı ve bir süre sonra anlaşmalı olarak resmen boşandık. Onlar ilk günler benim gözümün&#160;parada olmadığına bir türlü inanmadılar. Ama yine de kaç&#160;kere avukatlar geldi kapıya. Bir şey istemiyorum desem de&#160;bana sürekli bir şeyler imzalattılar. Sonunda dediğimi yaptım. Hiçbir talebim olmadan rızamla boşandım Sedat’tan.&#160;Yani kıymetini bil dediği her şeyi ona iade ettim.”</p>
<p>“Hiç kararsızlık yaşamadınız mı?”</p>
<p>“Hiç!”</p>
<p>"Vay canına" diyorum içimden. "Çocuk ruhlu filan ama pek çok kişinin yapamayacağı kadar da mert ve dürüst davranmış."&#160;Demek tek kuruş almadan ayrılmış eşinden. Bu işte benim hâlâ&#160;çözemediğim karanlık bir şeyler var ama ne?</p>
<p>“Eşinizden ayrılırken çok cesur davranmışsınız. Kaç yıllık evliydiniz?”</p>
<p>“Sekiz yıl kadar evli kaldık.”</p>
<p>“Sizin kendi başına ayakta duracak maddi imkânlarınız var mıydı?’’</p>
<p>“Sadece babamdan bağlanan bir emekli maaşı ile yine babamdan kalan bir ev.”</p>
<p>“Sahi mi? Onların şirketinde çalışıyordunuz. Dolayısıyla işinizden de ayrıldınız.”</p>
<p>“Evet, hemen ayrıldım. Nasıl olsa kendime başka bir yerde iş bulurum diyordum ama Hayri razı olmadı.”</p>
<p>“Neden?”</p>
<p>“Hayri kıskanç bir erkek, beni kendi gözünden bile kıskanıyordu. <sup>İ</sup>şe girmemden çok korktu. Sedat gibi bir eşten sonra böyle kıskanılmak çok hoşuma gitti. Yıllardır kırılan gururum okşandı. Kadın olduğumu, hatta güzel bir kadın olduğumu o zaman fark ettim.”</p>
<p>Ah bu kadınlar ahhh... Ne çok seviyoruz sevilmeyi, özel olmayı, sevildiğimizi hep hissetmeyi. Bu durum fizik kanunları kadar net ve kesin bir durum ve dünya döndükçe biz kadınlar bu isteklerimizden, bu tutkularımızdan hiç vazgeçmeyeceğiz. inşallah Hayri kıskançlığın dozunu kaçırmamıştır çünkü bu işlerin sonu pek hayırlı olmaz.</p>
<p>“Ancak aynı evde yaşamaya başlayınca bu kıskançlıklar hoşuma gitse de, bu uğurda pek çok şeyden vazgeçmem gerekti. Her şeyden önce çalışmama izin vermeyince babamdan&#160;kalan emekli maaşıyla geçinmek zorunda kaldım. Bir yandan da bizim Sedat’la boşanmamız ve benim Hayri’yle beraber olduğum bir anda sosyal ortamlarda bomba gibi patladı.&#160;Hakkımızda söylemediklerini bırakmadılar. Beni adeta vebalıymışım gibi reddetti toplum. Birkaç yakın arkadaşım dışında herkes benimle ilişkiyi kesti, hepsi Sedat’ın yanında yer&#160;aldı. Böyle olunca adeta evden çıkmaya çekinir oldum.”</p>
<p>“Zor olmuştur. Cezayı kişiler değil de toplum veriyorsa, daha ağır olur katlanmak.”</p>
<p>“Zor olmaz mı? Bir yandan Hayri, bir yandan toplum, beni ev hapsine mahkûm ettiler.”</p>
<p>Ne kadar net ve dürüst anlatıyor. Hiçbir mazeretin arkasına saklanmıyor Nalan. Neyse onu söylüyor. Bu kadın hiç yalan dolan bilmiyor.</p>
<p>‘Ardından Hayri giyimime, kuşamıma da karışmaya başladı. Zaten ben pek açık saçık giyinmezdim ama Hayri bu konuda çok baskı yaptı. Etek boyumdan giydiğim elbisenin rengine kadar her şeye müdahale etti. Biraz canım sıkılsa da hiçbirine itiraz etmedim. Ne istediyse öyle yaptım.”</p>
<p>Böyle deyince üstündekilere bir kere daha dikkatle bakıyorum. Zaten içeri girer girmez giysilerindeki tuhaflık dikkatimi çekmişti. Demek bunlara bile Hayri karar veriyor.</p>
<p>“Bu üstümdekiler benim yıllar önce aldığım kıyafetler. Ama öyle mutluydum ki, hiçbiri gözüme gelmedi. Yıllardır&#160;aynı kıyafetleri giymeyi sever oldum. Sonra sıra, sayısı zaten&#160;çok az kalan arkadaşlarıma geldi. Her birine bir kulp taktı&#160;ve yavaş yavaş onlarla da ilişkilerim azaldı. Ondan habersiz&#160;sokağa çıkmam da yasaklandı. Bari resim yapayım dedim.&#160;Bir atölye buldum, arada bir oraya gidiyordum, bunu bile&#160;pek hoş karşılamadı. Madem böyle bir yola çıkmıştım, öyleyse onun kurallarına uymam gerekiyordu. Böylece hayatımda Hayri’den başka hiçbir şey kalmadi. Kuaföre bile her istediğimde gidemedim. Zaten maddi durumum da bozulmuştu,&#160;babamın emekli maaşıyla geçinmek zor oluyordu. O zamana&#160;kadar pek para sıkıntısı çekmemiştim. Hayatın pek çok zorluğunu, acısını biliyor ama yoksulluğu, parasızlığı tanımıyordum. Zamanla onu da öğrendim. Ailemden kalan evde, babamdan aldığım maaşla idare etmeye çalıştım.”</p>
<p>“Hayri size hiçbir maddi katkıda bulunmuyor mu?’’ “Hayır, zaten ben böyle bir şeyi kabul edemem. Ayrıca&#160;Hayri zengin bir adam değil, kazandığı para kendine ve ailesine ancak yetiyor. Hatta yetmiyor da babası destek oluyor.”&#160;“Büyük bir özveride bulunmuşsunuz.”</p>
<p>‘‘Yine de mutluydum. Hayri her şeye değiyordu. Onu çok seviyordum. Ama o ayrılamadı eşinden. Halbuki bana, eşiyle ilişkisinin yıllar önce bittiğini, sadece çocuklarının hatırına o evde oturduğunu söylüyordu. Ben zaten bir başkasının yuvasını yıkmayı göze alacak biri değilim. Cahil bir kadındı eşi. Hayri boşasa gidecek yeri de yoktu kadının. Vicdanım sızladı. Israr etmedim. Durumu öylece kabul ettim.&#160;Ama ilişkinin daha en başında bazı konularda pazarlık ettik Hayri’yle. Ben de onun eşiyle beraber olmasını istemiyordum. Ben böyle söyleyince hep gülerdi bana. ‘Sen çok ısrar&#160;etsen bile ben onunla bir daha asla beraber olamam, o iş biteli yıllar oldu’ derdi. Yani dıştan göründüğü gibi, evli bir erkeğin dul bir kadınla yaşadığı yasak bir ilişki değildi bizimkisi. İkimiz de her konuda birbirimize hep çok sadık davrandık. Toplum başka türlü değerlendirebilir ama öyle değildi&#160;hiçbir şey. Biz onunla Tann katında karı kocaydık. İkimiz&#160;de bunu biliyor, buna inanıyor ve birbirimize sonuna kadar&#160;güveniyor, göz ucuyla bile bir başkasına bakmıyorduk. Hayri her ne kadar geceleri eşiyle aynı evi paylaşsa da, ona asla dokunmuyordu. Zaten başka türlü olsa, bir kadın bunlan&#160;hisseder değil mi Gülseren Hanım?”</p>
<p>"Bunca yıldır nasıl bir hayal dünyasında yaşadın be Nalan?" diyorum içimden. "Bu kadar saf olmadığını biraz önce gördüm.&#160;Bu saflık filan değil. Sen zeki bir kadınsın ama ne yaşamak istiyorsan ona inanmayı tercih etmişsin."</p>
<p>Bu konuda da Nalan yalnız sayılmaz. Diyorum ya, en büyük filozoflar, en ünlü bilim adamları bile uzayı çözmüşler de, bu kadın denen varlığın ne menem bir şey olduğunu anlayamamışlar. Şimdi onun bana anlattıklarını bir başkası ona anlatsa, bu bilmeceyi şıp diye çözer. Ama o çözmek değil, her şeyi kendi gördüğü, kendi hissettiği gibi yaşamak istiyor. Yanlış mı derseniz,&#160;bilemedim. Çözüp de ne olacaktı. Yıllardır kendi yarattığı hayal&#160;dünyasında mis gibi yaşamış.</p>
<p>Bir yanı anlattığı hikayeye sonuna kadar inanmak istiyor ama bir yanı, bütün bunlardan o kadar da emin değil. Benden onay&#160;bekliyor. Kadınlar böyledir işte. Bir yanlarıyla şeytanın arka bacağı, bir yanlarıyla dupduru bir su...</p>
<p>Bazı şeyleri kadınların hissettiği doğru ama bunlar sadece istenirse hissedilebilir. insanın kendine bu izni vermesi de galiba biraz cesaret gerektiriyor.</p>
<p>Ona cevap vermek yerine hafifçe gülümseyerek başımı sallamakla yetiniyorum.</p>
<p>“Şimdiye kadar benim güvenimi sarsacak hiçbir şey yapmadı. Bana her zaman çok saygılıdır. Çok duygusal, bazen öfkeli, bazen de hüzünlü bir adamdır Hayri."</p>
<p>“Eğitim durumu nedir Hayri Bey’in?"’</p>
<p>‘'Meslek lisesinden mezun. Elektrikçi. Küçük bir dükkânı ve yanında çalışan üç dört elemanı var. Ayrıca Rafet Bey’in&#160;yaptığı inşaatların elektrik düzenini kuruyordu o zamanlar.&#160;Sonradan bir yandan o işe devam etti, bir yandan da bana&#160;bekçilik yaptı."</p>
<p>Yine utangaç bir ifade yayılıyor yüzüne. Sevgilisinin kendisinden daha az eğitimli olmasından mı utanıyor, yoksa benim sorularıma verdiği cevapları kendi kulaklarıyla duydukça, bazı gerçekleri yeniden mi keşfediyor? Onu dinledikçe anlıyorum ki, kendine has kuralları var bu kadının. Eşini ne uğruna olursa olsun aldatmamış. Her şeyi göze almış ve duygularını hayata geçirmenin bedelini ödemiş.</p>
<p>Âşıkken kalbiyle görür kadınlar. Tutku dindikten, aşk şarabı kana kana içildikten sonra sıra kendini güvence altına almaya gelir. Işte o zaman kadınların zekaları adeta zalimleşir; acımasız olurlar. Nalan bunu da yapmamış. Aşktan, sevgiden başka bir şey istememiş hayattan.</p>
<p>Belki aşk değil ama ilişki çoğu zaman sınıfsaldır. Her engeli aşan, bir anda duvarları yıkan aşk, sürekli bir ilişkiye, düzenli bir beraberliğe dönüşünce bütün kültürel duvarlar, bir zamanlar göze görünmeyen sınırlar olanca katılığıyla ortaya çıkıverir. Nalan'da bunların hiçbiri olmamış. Tam tersine bütün kalbi ve&#160;sadakatiyle aşkına sahip çıkmış.</p>
<p>Aslında sandığımdan daha cesur bir kadın o. Günün birinde pek de tanımadığı bir adama karşı bir şeyler hissetmiş ve bütün&#160;hayatını bir anda değiştirebilecek kararlar almış. Üstelik bir de&#160;Rafet Koroğlu gibi zenginliğiyle ünlü bir adamın geliniyken yapmış bunları. Sevdiği adam hem evli, hem kendinden yedi yaş&#160;küçük. Kendisinden daha az eğitimli ve parasız. Bu kadın zenginlik ve lüks peşinde değil. O başka bir şey arıyor.</p>
<p>Odaya girdiği anda nostaljik bir görünüm sezmiştim onda. Aşkın böylesine 68 kuşağında bile az rastlanırdı. Demek sadece görünümü değil, ruhu da eskilerde kalmış Nalan'ın. O hem&#160;çok güzel, hem de sanırım Hayri'nin kolayca erişemeyeceği bir&#160;kadın. Hayri'nin, kendinden her bakımdan üstün böyle bir kadına hayranlık duyması doğal. Ancak Nalan'ı anlamak o kadar kolay değil. Bu kadın gerçekten de sadece aşk uğruna mı her şeyinden vazgeçmiş. içindeki hangi güdü, hangi yara yaptırmış bu&#160;kadına bunları.</p>
<p>Bu güç, bu cesaret, bu kararlılık kendine ciddi bir kaynak arar. O kaynak yoksa sadece insanın kendi gücü bunları yapmaya yetmez.</p>
<p>Kırk yıllık psikiyatrist olarak, ben bile bunu anlamakta zorluk çekiyorsam, toplum ne der, ne anlar, neler bulur bu ilişkide. Üstelik bu aşk ona çok pahalıya mal olmuş. Hem de bizimki gibi&#160;bir kültürde bunları göze almak kolay işler değil. Eşini, işini, ailesini ve toplumdaki itibarını kaybetmiş. Cahil desem, cahil de değil. Bu kadın eğitimli, meslek sahibi biri. Yaşı desem... Ergenlik&#160;çağı çoktan gerilerde kalmış.</p>
<p>Bu, sadece aşksa, o zaman gücünü henüz benim bilmediğim bir yerlerden alıyor. Yoksa sevilmeye çok ama çok susamış da, sevgiyi bulduğu bir adam karşısına çıkıverince gözü mü kararmış.</p>
<p>“Bütün bunlar az değil Nalan Hanım. Hayri Bey için neleri feda ettiğinizin farkındasınız değil mi?’’</p>
<p>“Farkındayım. Zaten o yüzden bu kadar yıkıldım ya. Ben bunu hak etmemiştim.”</p>
<p>“Hayri sizi hak ediyor mu?”</p>
<p>Mahzun bir ifade yayılıyor yüzüne. Bu devirde aşklar böyle değil. Bu çok farklı bir hikaye. Geçen yüzyıldan bugünlere sarkmış gibi. Bir erkek uğruna sahip olduğun her şeyden vazgeç,&#160;ona sonuna kadar güven ve bir gün o adam, "Bir başkası var"&#160;desin. Hay Allah... Keşke ona yardımcı olabilsem.</p>
<p>“Hayri Bey bu aşk için neler yaptı?’’</p>
<p>Bu soru onu şaşırtıyor. Bunu hiç düşünmemiş gibi hayretle bakıyor yüzüme. Önce bir şey söyleyecek gibi oluyor, sonra vazgeçip susuyor. Artık ona böyle sorular sormasam daha iyi olacak. Hayatın asıl gerçeklerinin hâlâ pek farkında değil. Çok sevildiğine ne kadar da çabuk inanmış. Çok susuz kalmış o, çok... Acaba Hayri'ye&#160;haksızlık mı ediyorum. Gerçekten Hayri de çok mu sevmiş Nalan'ı?</p>
<p>Bir süre dudaklarını büzerek oturduktan sonra, titreyen bir sesle soruyor bana.</p>
<p>“Bu kadar yanılmış olamam değil mi Gülseren Hanım? Hayri beni seviyor, hem de çok seviyor değil mi?”</p>
<p>Tam da aklımdan geçeni sordu. Hayri de o gün bir zamanlar Nalan'ı ne çok sevdiğini söylemişti bana. Sevmiş ama şimdi vazgeçmiş. Vazgeçmek insanı aşktan uzaklaştırıyor. Sanki sevse vazgeçmezdi diyor insan ama bir yandan da aşkın kalıcı bir duygu&#160;olmadığını, zamanla sevgiye, alışkanlığa, bağlılığa döndüğünü&#160;sadece ben değil bütün dünya söylüyor.</p>
<p>Benim de kafam karışıyor. Nalan'sa dört gözle benim ona güzel bir şeyler söylememi bekliyor. Hayri'nin bittiğini söylediği bir aşk için ben ona ne diyebilirim ki. .. Hayri'deki kırmızı aşk balonu&#160;aniden, onun bile beklemediği bir anda pat diye patlayıvermiş.&#160;Laz kızıyla yeni bir balon uçurmanın peşinde Hayri.</p>
<p>Ona bir yakınının ölüm haberini verecekmiş gibi hissediyorum kendimi. Gerçeklerden işte bu kadar çok korkuyor çünkü ondaki kırmızı balon hâlâ bütün haşmetiyle tepemizde sallanmaya devam ediyor. Bir an göz göze geliyoruz, yalvarır gibi bakıyor&#160;bana. Bir iki kere yutkunduktan sonra onu incitmemeye çalışarak&#160;yine başlıyorum söze.</p>
<p>‘Bildiğim bir şey varsa, o da Hayri Bey’in sizi hak etmediği...”</p>
<p>Bu sözüm hem çok hoşuna gidiyor, hem de iyice hüzünlendiriyor onu. Başını sağa sola sallayarak uzun uzun ağlıyor. Sessizce bekliyorum. Ben bir şey demesem de sanırım o bir şeyleri gördü, anladı. Sonra başını hiç kaldırmadan usul usul anlatıyor.</p>
<p>“Olmadık bir adam uğruna her şeyini kaybetmiş bir kadın gibi değerlendiriyorsunuz beni. O kaybettiklerimi ne kadar&#160;zor kazandığımı bir bilseniz.”</p>
<p>“Herkes, uğruna tüm hayatını bir çırpıda feda edebilecek birilerini arar Nalan Hanım. Hayri’nin bu hayali gerçek olmuş. Siz gerçekten kendine özgü, az rastlanır bir kadınsınız.&#160;Bakın, sizin yaptığınızı Hayri yapamamış. Ben yıllardır insanlardan aşkı dinlerim. Herkesin aşkı kendine göredir. Bazılarının altında gizli hesaplar vardır. Çağımızın aşklarını&#160;kazıyınca altından ya para çıkıyor, ya başka hayat garantileri. Sizin aşkınızı da kazıyorum ama ne kadar kazısam altından aşktan başka bir şey çıkmıyor.”</p>
<p>“Teşekkür ederim Gülseren Hanım. İçine düştüğüm bu duruma bile güzel bir yorum getirmeyi başardınız. Oysa buraya gelirken toplum gibi sizin de bu yaptıklarımdan dolayı beni</p>
<p>yargılayacağınızı düşünmüştüm. Bu yüzden ayılardır pek dışarı çıkmam ben. Dünyadan elimi eteğimi çektim. Ahşverişe bile gitmem. Aynı şeyleri giymekten de bir şikâyetim yok zaten.” ‘‘Toplum ne tür tepkiler gösteriyor size?”</p>
<p>karşı komşum bile bunca yıldır bana selam vermiyor. Oysa o da yalnız yaşayan bir kadın. Bugün ölsem, cenazeme bile kimse gelmeyecek. Mahalledeki kasap, manav bile başka türlü bakıyor bana. Biz halamla aynı apartmanda oturuyoruz.&#160;Onu da bir başka sefer anlatırım size. Bana söylemediğini bırakmadı. <sup>Ö</sup>yle de olsa, başıma bir şey gelse, yine de o koşar&#160;yardımıma ya...”</p>
<p>Nalan aslında konuşkan biri değil, karşısındakini dinlerken de, kendini anlatırken de buna dikkat ve özen gösteriyor. Gizemli, çok derin ifadeler kullanırken bile bunu, karşısındakini etkilemek, farklı ve üstün görünmek için yapmıyor.</p>
<p>“Ben toplumun kurallarına uymadım. Her suçun bir cezası vardır. <sup>Ö</sup>yleyse ben de bunun cezasını çekeceğim. Zaten bunlara itiraz ettiğim yok ama son ceza çok ağır oldu.”</p>
<p>“Her yenilgi, insan hayatına yeni kapılar açar. Hayatı yaratıcı kılan da bunlardır zaten.”</p>
<p>“Ben sadece Hayri’yle vardım. O yoksa ben de yoktum. Ama görüyorum ki, hayat benim sandığım kadar acımasız&#160;değil. Arada bir de olsa insana güzel sürprizler de yapabiliyor. Siz de benim için sürpriz sayılırsınız. Sanki, ‘Ne olursan&#160;ol, gel’ diyor gibisiniz.”</p>
<p>Bu söz hoşuma gidiyor. Hafifçe gülümsüyorum ona.</p>
<p>“Siz yaptığınız her şeyin kale gibi arkasında durmayı başarmış, her türlü bedeli ödemiş birisiniz Nalan Hanım. Size saygı duymamak mümkün mü?”</p>
<p>“Buraya gelirken hiç böyle düşünmemiştim Gülseren Hanım. Siz ayıplamak bir yana, beni övüyorsunuz. Yine Hay-ri haklı çıktı. Beni buraya getirmek için çok uğraştı. İnsan bazen ne kadar yanılabiliyor. Ama yine de Hayri, ‘Ben artık&#160;başkasını seviyorum’ dedi ya, işte bu hiç aklımdan çıkmıyor.&#160;Bana ne önerirsiniz?”</p>
<p>“Size bol bol ilaç vereceğim.”</p>
<p>“Aman yapmayın.”</p>
<p>“Hayri Bey sizi buraya bunun için getirmedi mi?”</p>
<p>“Evet evet ama verdiğiniz ilacı akşamları yarım alıyorum zaten.”</p>
<p>“Korkmayın canım, şaka yapıyorum. Keşke ilaçla bu işin içinden çıkabilsek, ne kolay olurdu, değil mi?”</p>
<p>Bu sözlerimin şakasını bile kaldıramadı. Bazen ben de bu şakaların dozunu kaçırıyorum galiba ama huylu huyundan kolay vazgeçmiyor.</p>
<p>Hayri Nalan'ı terk etmekte kararlı görünüyor. Laz kızına fena tutulmuş. Gerçi onun bugün dediği ile yarın yaptığı birbirini tutmaz görünüyor ama yine de Na lan zor durumda. Bütün yatırımını tek bir şeye yapmış işadamlarına benziyor. Sel gelmiş, yangın&#160;çıkmış, evinde yiyecek ekmek bile kalmamış.</p>
<p>Kadıncağızın ne işi kalmış, ne çevresi, arkadaşı, eşi dostu. Hayri giderse gerçekten de sap gibi ortada kalacak. Gerçi aşını ekmeğini Hayri vermiyor ama o bütün yaşam enerjisini Hayri'den alıyor. Sonsuza kadar sevileceğine bu kadar yürekten inanmak güzel bir&#160;şey aslında ama sonu böyle olmasaydı keşke...</p>
<p>“Siz bu hafta benim dediklerimi yaptınız değil mi?” “Yaptım sayılır. Artık geceleri Hayri rahatça yatağında&#160;uyuyor. İntihar etme konusunda da kendime biraz zaman&#160;verdim. Size güveniyorum. Sanki bir şey olacak ve bu acı&#160;kaybolacak gibi geliyor bana.”</p>
<p>“Nasıl bir şey hayal ettiğinizi sorayım mı yoksa o olacak şey Hayri’nin geri dönmesi mi?”</p>
<p>Başını yine utanarak önüne eğiyor. Onun tek beklentisi bu, bunu da biliyorum zaten. Başını kaldırdığında gözlerinde hafif&#160;bir umut ışığı görüyorum. Ben bu ışığı, bu odadan çıkan herkesin gözlerinde görmek isterim ama ne yazık ki o ışığın sahibi&#160;şimdilik ben değilim, Hayri. Benden Hayri'yi ona geri getirmemi istiyor.</p>
<p>Eteklerini toplayarak kalkıyor yerinden. Bana adeta yalvaran gözlerle bakıp elimi sıkarak ağır ağır çıkıyor odadan.</p>
<p>Arkasından biraz da onu anlamak için uzun uzun bakıyorum. Yine bir kraliçe edasıyla yürüyor. Bu kadın zarafet kurslarına ya&#160;da bale derslerine filan mı gitmiş acaba? Sıradan biri böyle yürüyemez. Bu öğrenilmiş bir şey.</p>
<p>Böyle bir kadının Rafet Koroğlu gibi ünlü bir aileye gelin gitmesi insana çok doğal geliyor ama gerisini anlamak şimdilik oldukça zor.</p>
<p>Eski Türk filmleri geliyor yine aklıma. Fakir oğlan ile zengin kızın aşkı ... O filmleri seyretmeyi ne çok severdik. Sanki onları&#160;biz yaşıyormuş gibi nasıl da filmin içine girerdik. Çiçek diye bir&#160;açıkhava sineması vardı. Bizim aile sinemaya gitmeye çok meraklıydı. Haftada en az bir kere babam hepimizi toplar, sinemaya götürürdü. Giyinir, kuşanır, gözlerimiz parlayarak çıkardık evden. Babam çıkmadan evin bütün pencerelerini tek tek iyice kapalı mı diye kontrol eder, kapıyı üst üste kilitler, tam kapandığından emin olmak için onu birkaç kez iter, kemerine takılı sarı altın&#160;zincirin ucunda sallanan anahtarları şıngırdatarak cebine koyardı. Anahtar şıngırdayınca işlem tamam derdik içimizden.</p>
<p>Kışın daha çok yabancı filmlere götürürdü. Ama yaz geldi mi, Çiçek sinemasına giderdik. Orayı biz çocuklar daha çok severdik çünkü filmi seyrederken diğer seyirciler gibi biz de çekirdek&#160;yer, arada ışıklar yanınca ya frigo alır ya da "Gazoz var, gazoz...</p>
<p>Buz gibi gazoz, otuz iki dişe keman çaldırıyor" diyerek bağıran ince sesli, kısa boylu, cılız delikanlıdan gazoz alırdık. Artık Türkân&#160;Şoray mı, Filiz Akın mı, Fatma Girik mi, hangisi oynuyorsa heyecanla, hayranlıkla seyrederdik onları. Ayhan Işık, Orhan Gün-şiray, Göksel Arsoy ya da Ediz Hun'a âşık olur, yavaş sesle kıkırdayıp dururduk. Mutlaka biri zengin, biri de fakir olurdu. Hulusi&#160;Kentmen kötü baba olarak onları ayırır ama filmin sonunda o kötü adam bile yola gelir, oyuncularla birlikte biz seyirciler de sevinir, mutluluktan ağlayarak çıkardık sinemadan.</p>
<p>Vakit oldukça geç olduğu için, sinemadan çıkar çıkmaz yol boyu bir an önce sıcacık yataklarımıza kıvrılıp yatmanın hayalini kurardık.</p>
<p>Eve gelir gelmez, babam ellerini çırpar, "Marş marş, herkes yatağa" der, hızla soyunur, geceliklerimizi, pijamalarımızı giyer,&#160;ballı ve yumurtalı sütlerim izi içer, birbirimize, "Allah rahatlık versin" diyerek yatardık.</p>
<p>Bizim evde sabah hep birlikte kalkılır, sofraya hep birlikte oturulur, babam işe giderken yine hep birlikte ona, "Allah işini&#160;rast getirsin" der, geceleri yine hep birlikte aynı saatte yatar ve&#160;yatarken mutlaka herkes birbirine, "Allah rahatlık versin" derdi.</p>
<p>Şimdi düşünüyorum da, biz bir takımmışız. Birbirini çok seven, kendi içinde kuralları olan, çok özel bir takım...</p>
<p>Bugün Nalan'ın sevgilisi Hayri gelecek. Umarım onu, kırmadan ve kızmadan dinleyebilirim.</p>
<p>Kapı tak tak diye bir iki kez vurulduktan sonra Hayri giriyor içeri. Bu sefer kırmızı mont yerine gri, oldukça şık bir takım elbise var üzerinde. Kırmızı kravat bağlamayı da ihmal etmemiş. Yakışıklı bir adam. Yine elimi kuvvetlice sıkıp elindeki ıvır zıvırı sehpanın üzerine adeta atarcasına koyuyor ve yüzüme bakmamaya&#160;özen göstererek karşımdaki koltuğa oturuyor. Ondan hoşlanmadığımı anlamış.</p>
<p>Psikiyatrist olmak her zaman kolay olmuyor. Özellikle olumsuz duyguları gizleyebilmek bazen zor geliyor insana. Kadınları bu kadar aşağılamasa onunla belki daha kolay anlaşırız.</p>
<p>“Hoş geldiniz Hayri Bey!”</p>
<p>“Hoş bulduk. Beni görmek istemişsiniz. Nalan söyledi. Aslında ben de sizinle uzun uzun konuşmak istiyordum. O gün biraz aceleye geldi ve ben çok ötkeliydim.”</p>
<p>“Evet, öyleydiniz.”</p>
<p>Yine bana doğru yaklaşıyor, kolunu hafifçe masama dayayarak konuşuyor. Bütün hareketleri çok geniş bu adamın. Gören de onu dünyanın sahibi sanır. Omuzları hep yukarıda.</p>
<p>“Siz o gün bana kızdınız, kadın olarak belki de haklısınız ama biraz da beni anlayın. Evdeki hanımı çocuklarımın anasıdır diye boşayamıyorum. Nalan benim sadece sevgilim. İnsan sevgilisinden ayrılamaz mı? Gerçi Nalan çok saf, temiz&#160;bir kadındır. Ne söylesen inanır. Önceleri bir insanın bu kadar saf olabileceğine ben de inanamadım. İyi bir ailenin, üniversite mezunu kızı o. Üstelik Koroğlu’nun geliniydi. Adamlar onu kraliçe gibi yaşatıyorlardı. Aslında Nalan gerçekten&#160;de kraliçe gibi bir kadındır. Onu tanıyan bütün erkeklerin&#160;gözü ondadır ama onun dünyadan haberi yok. Bir gün olsun&#160;kafasını kaldırıp da kimseye bakmaz. Ben yıllardır o şirkette çalışıyordum. Her birinin ne mal olduğunu iyi bilirim. Aslında Sedat Bey de efendi adamdı. Herkes sever onu ama demek ki Nalan’ı açmamış.”</p>
<p>“Siz eşini de tanıyorsunuz yani.”</p>
<p>‘‘Tanımaz mıyım? Dedim ya, yıllarca orada çalıştım diye.” “O zaman Nalan Hanım’la beraber olmaya korkmadınız&#160;mı?”</p>
<p>“Korkmaz mıyım ama aşk işte, gönül ferman dinlemiyor. Bu iş ortaya çıkınca zaten hemen ayrıldım işten. O ara can&#160;derdine düşmüşüm. İş miş umurumda değil. Derken hemen&#160;yeni bir iş buldum. Ne de olsa Koroğlu’nun şirketinin işlerini&#160;yapmışım yıllarca.”</p>
<p>“Demek Nalan Hanım’la beraber olabilmek için siz de bir şeyleri göze aldınız. Can derdine düştüm derken ne demek&#160;istediniz? Gerçekten ölüm var mıydı işin ucunda.”</p>
<p>“Siz benimle dalga mı geçiyorsunuz doktor hanım? Koroğ-lu’nun gelinini almışım ellerinden. Adamı öldürmekle de kalmaz, ölünü bile bulamazlar.”</p>
<p>“Bunları da biliyorsunuz yani.”</p>
<p>“Biliyorum tabii! Aşk dediğin ölümü göze almadan olmaz. Sevdiğin için gerekirse öleceksin. Erkekliğin kitabında böyle&#160;yazar. Siz tabii bilmezsiniz bunları.”</p>
<p>Bunları söylerken bana yan yan bakarak alaycı bir gülümseme yayılıyor yüzüne. Ufaktan şimdi de o benimle dalgasını geçiyor. ikide bir de bana, "Siz bunları anlamazsınız" demesi beni çok kızdırıyor. Neden anlamayacakmışım!?</p>
<p>Acaba bu adamı gerçekten yargılamadan, suçlamadan, ona kızmadan dinleyebilecek, onu aniayabilecek miyim?</p>
<p>Bir anda annem geliyor aklıma. Ben büyüdükçe, omzuma yüklediği sorumluluklar artıkça ve ben bunların altından kalkmayı başardıkça demek ki bana olan güveni artmış. Belki de&#160;içinden, biraz daha zorlarsam her dediğimi yapar demiş. İşte bunlardan sonra annem benden bir şeyler isteyip de "Ben&#160;ona yapamam" dersem, gözlerini açar ve "Yapamam ne demek? Yapacaksın tabii..." derdi. Evet, yapacağım, yapmalıyım&#160;zaten.</p>
<p>Onca yıldır her tür insanı dinledim. Fakiri de geldi zengini de, okumuşu da geldi okumamışı da... Hepsini anladım da sıra bu adama gelince neden zorlanıyorum, tutuluyorum? Aslında&#160;cevabı da biliyorum. O, hemcinslerimi çok üzmüş. Karısı bir yanda, Nalan bir yanda. Şimdi bir de Laz kızı çıktı ...</p>
<p>Bu sefer de Kenan Bey geliyor aklıma. Kral Kaybederse kitabımın kahramanı Kenan Baran. O da böyle yapmamış mıydı? Ona kızsam da onu anlamıştım. Öyleyse fark ne?</p>
<p>Sonunda sanırım cevabı buldum. Kenan Bey bana gelmeden önce kadınlarla çok haşır neşir olmuştu ama bana geldiğinde o&#160;kadınları değil, kadınlar onu terk etmiş ve kral işte o zaman kaybetmişti. Yani kaybeden kadın değil, erkekti. Şimdi ise kadınlar&#160;kaybediyor ve ben buna tahammül edemiyorum.</p>
<p>Yine annemin sesi geliyor kulaklarıma: "Tahammül edemem ne demek, edeceksin."</p>
<p>Evet, edeceğim tabii. Hayri'yi dinleyecek, anlayacak, onunla empati kuracak ve yardım etmeye çalışacağım.</p>
<p>Suçlamak, yargılamak, kızmak yok.</p>
<p>Böyle deyince hemen bir gülümseme yayılıyor yüzüme. Hay-ri ona güldüğümü sanıyor ama ben kendime gülüyorum. Ses tonum bile hemen değişiyor.</p>
<p>“Haklısınız Hayri Bey. İnsan kırk yıllık psikiyatrist de olsa her şeyi bilemiyor. Ya da bilmek işine gelmiyor. Keşke erkekliğin kitabında böyle yazmasa. Her neyse, demek Nalan Hanım’a kör kütük âşık olduğunuz o günlerde ona kavuşabilmek için gerçekten ölümü göze aldınız. Burayı bana biraz daha açar mısınız? Nasıl hissediyordunuz o zamanlar?”</p>
<p>“Ne hissedeceğim, ‘Nalan’la el ele verir gerekirse dağlara çıkarız. Ölümse ölüm, zulümse zulüm. Ben hepsine varım’ diyordum. Öyle dönmüştü gözüm. Aslında aynı tehlike Nalan&#160;için de vardı. Beni öldürür de, onu sağ korlar mıydı?”</p>
<p>“Nalan Hanım da biliyor muydu bunları?’’</p>
<p>“Bilmez mi? Koroğlu’nu o benden iyi tanıyor. Sedat Bey değil ama Koroğlu’dan her şey beklenir. Rengi belli değildir&#160;onun. Bu yüzden piyasa çok korkar ondan. Bir bakarsın dünyanın en iyi, en merhametli adamı, bir de bakarsın azılı düşman olmuş. Tozunu alınca üstünden, altından ne renk çıkar&#160;bilemezsin. Hem her türlü adam var elinde. Bizim sonumuz&#160;onun iki dudağının arasındaydı. Onlar bizi öldürürdü öldürmesine de, artık millete kepaze olmaktan mı korktular, yoksa Muzo mu araya girdi, bilmiyorum.”</p>
<p>“O kadar yani?’’</p>
<p>“O kadar tabii! Ben yıllarca Koroğlu’nun ekmeğini yemişim. Bilmez miyim kiminle dans ettiğimi ama belki de Nalan’a kıyamadılar. Artık günahı boyunlarına ama Nalan&#160;öyle saf ki, Koroğlu beni sever, böyle şeyler yapmaz diyordu,&#160;ben de kızı korkutmamak için üzerine gitmedim ama aylarca&#160;içim pır pır etti durdu. Gerçeği bilse bir de onunla uğraşacağım. Ama var ya, iyi kurtardık. O zamanlar bu işin içinde bir&#160;şeyler döndü ama hâlâ anlamış değilim. Belki de adam Nalan para pul istemeyince üzerimize fazla gelmedi yoksa Ko-roğlu affetmez böyle şeyleri... Çok şükür o defterler çoktan&#160;kapandı. Yapsalar zamanında yaparlardı.”</p>
<p>“Demek ilk zamanlar siz hep bu korku içinde yaşadınız. Nalan Hanım bana bunlardan hiç söz etmedi.”</p>
<p>“Saf işte! Ona kalsa bu dünyada kötü yok. Herkesi kendi gibi sanıyor.”</p>
<p>Saf diyor. "Asıl saflığı sana aşık olurken yapmış" diyorum içimden. Hay Allah, hani ben kızmayacaktım!</p>
<p>“Beni bu kadından bir an önce kurtarın diyen Hayri ile bugün bana eski günleri anlatan Hayri birbirine hiç benzemiyor. Demek sizin aşkınız öyle böyle değildi.”</p>
<p>“Değildi tabii! Zamanında siz de birilerine böyle aşık olsaydınız, beni daha iyi anlardınız.”</p>
<p>Yine benimle uğraşıyor.</p>
<p>Düşünüyorum da, sadece ben değil, çevremdeki hiçbir arkadaşım yaşamadı bunları. Sadece çok eskilerden, Gül diye bir kadın geliyor aklıma. Benim annem yaşındaydı. Ben de çocuktum o zamanlar. Tayyar der, başka bir şey demezdi. "Ah Tayyar, ah"&#160;derdi, "bizi ayıranlar cennet yüzü görmesin."</p>
<p>Çok gençken, tam da Tayyar'la evlenecekleri sırada bir şeyler olmuş, bunlar ayrılmışlar. Tayyar'ı bilmem ama Gül Teyze ev-lense de, çoluk çocuğa karışsa da onu hiç unutmamıştı. Sonra bir gün Tayyar'ın ölüm haberi geldi. Annem, "Eyvah" dedi, "Gül&#160;şimdi perişan eder kendini. Aradan epey bir zaman geçtikten&#160;sonra Gül Teyze geldi bize. Hiç de annemin sandığı gibi perişan filan değildi. Sanki rahatlamıştı kadın. "Öteki dünyada o beni bekliyor. Artık ölümden de korkmuyorum" deyivermişti.</p>
<p>Ölüm onu neden böyle rahatlattı diye sonradan çok sordum kendime. Sonunda büyük aşkı artık başka kadınların koynunda&#160;değil, toprağın koynundaydı. insanı anlamak ne kadar zor!</p>
<p>Bunları düşündükçe Hayri'ye daha dikkatli bakmaya başlıyorum. Ondan öğreneceğim çok şey var galiba.</p>
<p>“Şimdi de aynı şey Laz kızı için geçerli galiba. Daha biri bitmeden öbürü başlıyor. Sanki aşk sizin yaşamanız, hayatınıza devam edebilmeniz için ekmek, su kadar gerekli.”</p>
<p>“Orası öyle. Aşık adam başka türlü bakar bu dünyaya. Yeni gelen bahar gibidir aşk. İçiniz kıpır kıpır eder. Yaşamanın tadına tat katar. Bitmeyen dertler, tasalar vız gelir size. Nasıl olsa her şeyin bir yolu bulunur dersiniz. Takmazsınız&#160;yani. Gece yatmanın, sabah kalkmanın bile tadı başka olur.&#160;Karınıza daha iyi bir koca, çocuklarınıza daha iyi bir baba,&#160;patronunuza daha dost bir çalışan olursunuz. Trafikte küfür&#160;etmek yerine şarkı söyler, rakıyla başka türlü sarhoş olursunuz. Eskisinden daha yakışıklı olur, herkes hastalıktan kırılırken siz hasta bile olmazsınız. Şimdi bir şey daha söyleyeceğim, yine güleceksiniz.”</p>
<p>“Tamam, hadi gülelim, söyleyin bakalım.”</p>
<p>Ben böyle deyince ceketini iki tarafından tutup arkaya doğru bir iki kere attıktan sonra koltuğuna iyice yerleşip bacak bacak üstüne atıyor. Gözünü benden alıp pencereye doğru dikiyor. Derin&#160;bir oh çektikten sonra başlıyor konuşmaya. Keyfi yerine geldi.</p>
<p>“Aşk, doktor hanım, aşk her şeyin ilacıdır. Siz âşıksanız eğer, Allah bile daha bağışlayıcı olur gibi gelir size. Eskisi gibi kızmaz, yüzünüzü eğmez, işte o zaman ölümden bile korkmazsınız. Öbür dünyaya da gülerek gidersiniz. Şu ölümlü&#160;dünyada bundan daha güzel ne olabilir ki?’’</p>
<p>Ohh! Aşka bakın. Nelere kadirmiş meğer. Bu yaştan sonra aşık mı olsam acaba? Hazır öbür tarafa gitme zamanı eskiye göre daha yakınken...</p>
<p>Gülüyorum. O da gülüyor ama bu sefer eskisi gibi yan yan bakmıyor bana. Yani bu odada ilk kez onunla beraber gülüyoruz. Benim bu halim hoşuna gitti. iyi geldi ona. Artık kızmadığımı, onu bir dost gibi dinlediğimi fark etti.</p>
<p>“Aşk bir kere geldi mi, yakar kavurur, küle döndürür adamı ama başka türlü bir yangındır o. Yanmayı sever, kavruldukça daha çok yanmak istersiniz. O günleri düşünüyorum da, ayaklarım yerden kesilmişti. Sürekli başım dönüyor, dünyayı çok farklı görüyordum. Sanki dünyanın rengi değişmiş, her şey başka türlü parlıyordu. Yalnızken bile durup durup gülmek, hayata gülümsemek geliyordu İçimden. Daha&#160;önce hayata hiç gülümsememiş, hep küfretmiştim. Beni hiç&#160;mutlu etmemişti hayat. Havadaki bulutları, sokak köpeklerini, ayaklarıma dolanan kedileri bile seviyordum. Bizim hanımla bile kavga etmiyor, ona bile başka türlü davranıyordum. Biraz önce söylediğim gibi, artık ölüm bile korkutmuyordu beni. Eskiden tam bir gariban gibi ölecektim ama artık gariban değildim. Nalan vardı... Beni seven, benim gibi&#160;birine aşık olan, prenses gibi, kraliçe gibi bir kadın vardı. Artık ben vardım yani! ‘Ulan’ diyordum kendi kendime, ‘şimdiye kadar bu dünyadan hiçbir şey anlamamışsın. Meğer dünya ne güzelmiş de senin haberin yokmuş.’ Eskiden, işyerinde bile yanımda çalışanlara her sefer bir bahane bulur, kızardım. Biz genelde inşaatlarda çalışırız. Oraların da tozu toprağı, gürültüsü hiç bitmez. O gürültüler bile bana dünyanın&#160;en güzel müziği gibi gelirdi. Hele sabah uyanmak var ya, sabah uyanmak, güne başlamak, başka türlü bir şey. Kafanda&#160;kelebekler uçuşur, için kıpır kıpır ... Hemen kalkmazsın yataktan. Bu keyfi biraz yaşamak istersin. Sonra yüzünde bir&#160;gülümsemeyle atarsın kendini yataktan. Canın bir şeyler yemek istemez. Bir iki bardak çay, bol sigara içersin. Sıra giyinmeye gelince yine başlar elin ayağın titremeye. Kolay mı,&#160;işin ucunda kendini Nalan’a beğendirmek var. Aynanın karşısında saatlerce saçlar taranır, gömleğin yakası iyice düzeltilir, bir de tıraş losyonunu sürdün mü, heyecandan ayakların birbirine dolaşarak, ıslık çalarak çıkarsm evden.”</p>
<p>Ohh, aşkı anlatıyor. Yaşamayan aşkı böyle anlatamaz. Hayri aşkı dibine kadar yaşamış.</p>
<p>“Nalan Hanım da o zamanlar bu kadar aşık mıydı size?’’ “Başta onun dünyadan haberi yoktu. Ben önceleri sadece&#160;içimde yaşıyordum bu aşkı. Sonra sonra o da anlamaya başladı. Herkes kendi çapında yaşar aşkı. Eminim o da fena çarpılmıştı. Üstelik benim aşkı kenarından köşesinden yalamış-lığım var. Onda o da yoktu. Başka türlü olsa, insan bunca şeyi nasıl göze alır.”</p>
<p>“Eşinize de böyle aşık olmuş muydunuz?”</p>
<p>“Yok canım! O bizim köyden komşu kızı. Bizimkiler al dedi, güçlü kuvvetlidir, elinden iyi iş gelir, yarın öbür gün ihtiyarlarsak hepimize bakar dedi, ben de aldım.”</p>
<p>‘‘Demek öyle dediler, ‘Al’ dediler. Onu sevdiniz mi bari?” ‘Vallahi, ne desem bilmem ki. .. Bizim oralarda evdeki hanımın yeri başkadır, dışardaki kadınların yeri başka. Ne de&#160;olsa çocuklarımın annesidir. Beni çok sever. Bu yüzden de&#160;afrası tafrası, sitemi hiç bitmez. Haklı kadın. Ondan başka&#160;herkese yar olmuşum. Hizmeti de iyidir. Bütün evi çekip çevirir. Ben, kızlarımın kaçıncı sınıfta olduğunu sorsanız bilmem. Gerçi her birini çok severim, okutmak için elimden geleni yapıyorum ama gerisi hanımın işi.”</p>
<p>Ne garip bir ülkede yaşıyoruz. Bu anlattıkları ülkenin bazı kesimleri için hâlâ çok doğru ve geçerli. Hatta bazı yerlerde daha da katı kurallar var. Ancak bizim yaşadığımız çevre bambaşka.&#160;Hepimiz, çok farklı kurallarımız, örf ve âdetlerimiz olsa da, aynı&#160;ülkenin çocuklarıyız. Kökümüz aynı. Birbirimize bazen kızsak da,&#160;söylensek de birbirimize el değiliz. Babaannemin sık söylediği&#160;bir laf vardı, "Kardeş kardeşi atar, yar başında tutar" derdi. Yani&#160;uçuruma kadar götürse de aşağı atmaz, demekmiş.</p>
<p>Ancak bu büyük farklılıklar zamanla başımıza çok işler açacak gibi geliyor bana. Zaten gazetelerin üçüncü sayfa haberleri de&#160;benim bu düşüncemi doğruluyor. Orada okuduklarımızın çoğu,&#160;işte bu farklılıklar yüzünden yaşanıyor. Doğrularımız değişti. Kim&#160;haklı, kim haksız eskiden apaçık belliydi. Şimdi artık belirsiz oldu. Herkes haklı. Asıl tehlike de bu ya...</p>
<p>Eskiden bütün memleket bir bütünmüş. Kurallar, gelenekler belliymiş. Öyle olunca da herkes bunlara uyarmış. Haklı haksız belliymiş. Ancak gelişim, değişim, modernleşme, çağa uyma dediğimiz şeyler kolay olmuyor. Çok sancılı geçiyor bu değişim.&#160;Çok şehit veriyor toplum. O üçüncü sayfalarda gördüğümüz ölenler de, öldürenler de işte bu geçiş döneminin şehitleri bence.</p>
<p>Hayri bu farklılığın en iyi örneklerinden biri. O sadece duygularıyla yaşıyor. Bugün deli gibi aşık olduğu kadın uğruna ölümü bile göze alırken, hanımı evde dört gözle onu bekliyor. Başka bir&#160;gün uğrunda ölmeye kalktığı sevgilinin yerini bir başka kadın alıyor. Hanım yine evde.</p>
<p>Çocuk gibi ilkel, çocuk gibi doğal ve çocuk gibi içten. Uygarlık, işte en çok bu çocuğu yok ediyor. Bir yandan onu büyütüp eğitirken bir yandan da duyguları na dur demeyi öğretiyor. O zaman ne böyle aşklar kalıyor, ne de böyle ölenler ve öldürenler. ..</p>
<p>Hayri, freni olmayan bir arabaya benziyor. Ne zaman, nereye çarpacak, çarpınca kendisiyle birlikte acaba kimlere zarar verecek, haberi bile yok. O sadece seviyor, aşık oluyor. Aklı başında,&#160;yetişkin biri gibi değil; o sevince deli gibi seviyor. Sadece o değil, kadınlar da onu seviyor. Hem de çok.</p>
<p>“Nalan’a, daha ilk gördüğüm gün vurulmuştum. Onu tavIayabileceğim kırk yıl düşünsem aklımdan geçmezdi. Demek</p>
<p>ki hacet kapılarının açık olduğu bir gün, Allah duydu sesimi. Ve kadın tıpış tıpış düştü önüme. Sevincimden içim içime sığmıyor, onu bir an bile görebilmek için deli divane oluyordum. Yıllarca koştum peşinden ama sonunda kadın gık demeden ayrıldı o heriften. Ben bile şaştım kaldım bu işe. Bu&#160;devirde öyle zengin bir adamdan ayrılmak ne demek? Üstelik Sedat Bey kim, ben kimim? Doğrusunu söylemek gerekirse, ben çulsuzun tekiyim. Hem de kadın bunu benim uğruma&#160;yapıyor. Allah, dedim, kadın da vuruldu bana. O sıralar sanırım yürüyüşüm bile değişti. Ben artık kendi gözümde çok&#160;önemli bir adamdım.”</p>
<p>O da Nalan gibi... Hem sadece aşkı konuşmayı seviyor hem de her şeyi dümdüz anlatıyor. Sözcükleri giydirmeden, tam da&#160;içinden geldiği gibi... Dupduru bir su gibi kalbini açıp gösteriyor&#160;bana. Çok garip değil mi? Bunu kolay kolay herkes yapamaz.</p>
<p>“Bu aşk sizi çok değiştirmiş.”</p>
<p>“Değiştirmez mi? Koskoca Sedat Bey’in karısı, etrafta onca adam varken, onları değil, beni seçiyor. Zaten beraber olmaya başladıktan sonra ondan çok şey öğrendim. Ne de olsa biz köylü çocuğuyuz. Ne kadar uğraşsak da kökten şehirliler&#160;gibi olamıyoruz. Ama sonradan bende bir korku başladı. Kadın güzel, kocasından da ayrıldı. Biri aklını çeler de elimden&#160;alıverir diye ödüm kopuyordu.”</p>
<p>“Onun için mi her şeyi yasakladınız kadına?’’</p>
<p>“Onun için tabii. Nalan gibi bir sevgilisi olsa her erkek kıskanır. Kadın dul, bir sevgilisi var ama olsun. Düşerler peşine. Zaten evden çıkacak, bir yerlere gidecek diye bütün huzurum kaçıyordu. O da sağ olsun, beni hiç kırmadı. Benden bir günden bir güne bir şeycikler istemedi. Ne para, ne pul, ne&#160;de hediye. Başka türlü olsa ben yedi yıl aynı kadınla bir ilişki&#160;sürdürecek adam değilim doktor hanım. Aşık olduğum doğru&#160;ama aşk dediğiniz nedir ki? Ortalığı birbirine katan bir fırtına! Meltem değil ki, uzun uzun sürsün. Vurdu mu adamı yerle bir eder ama çabuk geçer. Yine de Nalan’a olan aşkim kolay&#160;dinmedi. Yıllarca, ilk günün tazeliğiyle devam etti. Gözümden bile kıskandım onu. Ama her şeyin bir sonu var. Yedi yıldır ne ben onu incittim, ne de o beni. Sayesinde adam oldum.&#160;Oturmam, kalkmam, insanlarla konuşmam bile değişti. Kendime güvenmeyi öğretti bana Gülseren Hanım. Allah için hakkını yememek lazım. Çok iyi ve çok dürüst bir kadındır. Ben&#160;de ona dürüst olayım istedim ve gidip lafı dolandırmadan, ‘Ayrılalım, ben başkasını seviyorum’ deyiverdim.”</p>
<p>Farklı bir dürüstlük anlayışı! Kadın böyle ortalığı ayağa kaldır-masa, gerçekten de arkasını dönüp gidecek miydi acaba? Ner-de kaldı aşk? Nalan'ın sayesinde adam oldum diyor ama...</p>
<p>“Bizimki çıldırdı. Bugüne kadar hiç yapmadığını yaptı. Kontrol edemedim. Ne gecem kaldı, ne gündüzüm. Resmen&#160;taciz etti beni. Telefonlarım bir dakika susmadı. Açmayacağım ama yine intihara yeltenir, olmadık bir iş yapar diye&#160;korktum. Sonra size getirmek geldi aklıma. Daha önce bir arkadaşım daha gelmişti size...”</p>
<p>“Eskiden elimden alırlar diye çok kıskanıyormuşsunuz Nalan Hamm’ı. Şimdi artık almazlar mı?”</p>
<p>“Kim, Nalan’ı mı? Bilmem ki? Gerçi ben bıraksam da o beni bırakamaz ama...”</p>
<p>“Nasıl yani?”</p>
<p>“Çok namuslu kadındır Nalan. Öyle her önüne çıkanın peşinden gitmez. Benden aynlsa bile oturur evinde.”</p>
<p>“Öyle mi? Neden?’’</p>
<p>işte adamı böyle köşeye sıkıştırırlar Hayri Efendi... Sen onu bir gecede sil at, o evinde oturup senin yasını tutsun. Var mı&#160;böyle dünya? Bunları tek tek sokacağım gözüne. Hani sen bana&#160;aşkı anlatıyordun ya, ben de sana gerçekleri anlatacağım.</p>
<p>Bir anda yüzü allak bullak oluyor. Bir iki kere koltuğunda sağa sola kımıldadıktan sonra bir yandan ellerini ovuştururken bir yandan da inanmaz gözlerle bana bakıyor. Benim canım onu biraz daha köşeye sıkıştırmak istiyor.</p>
<p>“Siz de zaten böyle istiyorsunuz sanmıştım ben. Hani düşsün artık yakamdan demiştiniz ya!”</p>
<p>“Orası öyle de, benim bildiğim Nalan böyle şeyler yapmaz.” “Ama başka türlü ömür boyu ne yakanızdan düşecek, ne&#160;de içindeki acı ve öfke bitecek. Yani ömür boyu yas mı tutsun&#160;bu kadin? Sizin yasınızı.”</p>
<p>“Orası da öyle ya...”</p>
<p>Şimdiye kadar böyle bir olasılık Hayri'nin aklından bile geçmemiş. Nasıl da güveniyor Nalan'a. Hatta kendinden bile daha çok güveniyor. Belki de haklı. Nalan'ın kalbine çivi gibi çakılmış Hayri.</p>
<p>Aslında bu aşkı başlatan da, daha en başından beri kadına deli gibi aşık olan da Hayri. Kendini zorla sevdirmiş ona. Ve şimdi, Nalan onun için bütün dünyayı bir kenara itivermişken, yani dünya bir yana, sen bir yana demişken çekip giden yine o. Çok büyük bir adaletsizlik var bu işte. Ve adaletsizlik her yerde. Hayri'nin&#160;bir de karısı var. Asıl adaletsizlik belki de baştan beri ona yapılıyor.</p>
<p>“Evlilik nasıl gidiyor Hayri Bey? Eşniiz ne diyor bu işlere?’’ “Evlilik mi? Şöyle böyle yürüyor işte. Daha önce de söylediğim gibi köy yerinde komşu kızını beğenip aldı annem. Annem desem de o benim öz annem değil. O zamanlar babam,&#160;anne diyeceksiniz dedi, biz de dedik.”</p>
<p>“Ne zaman kaybettiniz annenizi?’’</p>
<p>“Çok erken. Ben altı yedi yaşlarında filandım. Sümüklünün tekiydim. Annem bıktım senin sümüğünden der, boyna burnumu siler, sonra da sertçe başımı okşardı. Kim bilir, belki de annem başımı okşasın diye akıtırdım o sümüğü. Bir&#160;de annemin yaptığı yufka ekmeğinin kokusu hiç gitmez burnumdan. Kıtır kıtır olurdu. Sıcak ... Arasına yağ sürer, kıvırır, verirdi elimize. Yüzünü hatırlamıyorum bile... Sadece öldüğü zaman yerde çarşafın altına gizlemeye çalıştıkları açık&#160;kalmış kara gözleri aklımda.”</p>
<p>Hay Allah! Şimdi de o beni köşeye sıkıştırdı. Nasıl da içten, nasıl da hissederek anlatıyor. Sanki yere doğru baksam, yerde&#160;yatan, gözleri açık kalmış kadıncağızı ben de göreceğim.</p>
<p>Devam ediyor Hayri, dinliyorum.</p>
<p>“Bahçede koca bir kazanda su kaynattılar, yıkadılar, pakladılar, sonra da gömdüler annemi. Biz çocuklara da toprak at, dediler. Avuç avuç toprak attım üstüne ama canım hiç&#160;toprak atmak istemiyordu. Biz attıkça annem yavaş yavaş&#160;kayboluyordu. Sonra öyle çok toprak attık ki, annemin üzerinde koca bir tümsek oldu. Eve geldiğimizde helva yapmışlardı. Tadı güzeldi; çocukluk işte. O gece, annem artık oradan çıkamaz, dedim ama çabuk unuttuk annemi. Zaten babam hemen evlendi. Evlenmeyip de ne yapacak. Onca çocuk&#160;ortada kalmış.”</p>
<p>“Neden öldü anneniz?”</p>
<p>“Neden mi? Bilmem. Köy yerinde insanlar hastalanır ve ölür. Buradaki gibi değil yani. Bunları sorgulamak kimsenin aklına gelmez. Bu yaşıma geldim, annem neden öldü diye&#160;sormak aklıma gelmemiş. Ne kötü değil mi?’’</p>
<p>Şimdi bunu bana niye soruyor yani. Ne garip bir adam! Zaten ben duyduklarımdan fena halde etkilenmişim... Allahtan o da cevap beklemiyor. Anlatmaya devam ediyor.</p>
<p>“Üvey annem, iyi desem iyi değildi, kötü desem, kötü de sayılmaz. Sonra o da iki çocuk doğurdu. Bizi kendi çocukları kadar sevecek değil ya, biz hep itildik, kakıldık. En ağır işlere bizi yani oğlan çocuklarını sürdüler. Koca koca buğday&#160;çuvalları vardı. Değirmene gider, un olup geri gelirdi. Onları&#160;her sefer arabaya yüklemek ağabeyimle bana kalırdı. Çuvallar bizden büyüktü ama girerdik altına, belimiz büküle bü-küle ... Ben arada bir kaytarırdım. O zaman ağabeyim gözlerini belerterek bağırırdı bana. Ulan kalleş, yine mi, diye...&#160;Yaşı benden büyüktü ama ben ondan iriydim. Kaçardım, beni döver diye korkardım ama o değil de babam döverdi. Enseme elinin tersiyle öyle okkalı vururdu ki, gözlerimden ateş çıkardı. Yine de kaytarırdım. Kaytardığım da o kadar işte. Ne&#160;yapsam dayaktan kurtulamazdım. Ulan dayak yiyeceğine çuvalı taşısana! Yok, illa o dayağı yiyeceğim. Ama iyi oğlandı&#160;Sarı. Sonradan bunu daha iyi anladım ama geç...”</p>
<p>“San? Geç?’’</p>
<p>“Abim... Sarı, abim. Traktörün altında kaldı garip. Zaten çelimsizin tekiydi. Sarı benizli olduğırndan ona herkes Sarı&#160;derdi. Bir sıkımlık canı vardı. Yine de tehlikeli işlere bayılırdı. Babam ona kaç kere demişti, traktörün orasına oturma, düşersin, diye. Yine de otururdu. Hem oturur, hem de&#160;traktörün direğini tutmazdı. Düşmüş işte... Teker üstünden&#160;geçmiş. Hemen ölmüş. Ben olsam hemen ölmezdim. O zaman&#160;hep böyle söylemiştim kendi kendime. Ben ölmezdim ama o&#160;öldü işte. Ona da attık toprak. Ama bu sefer on bir yaşındaydım. Toprak atsak da, atmasak da gelmeyeceğini biliyordum.&#160;Ortalıkta hiçbir şey olmamış gibi efe efe dolandım ama gece olup da yatağa yatınca çok ağladım. Kimse duymasın diye&#160;yorganı çektim başıma, bir yandan öldü diye kızıyorum, ağzıma geleni söylüyorum, bir yandan ağlıyorum. ‘Ulan Sarı’ diyorum, ‘sen bu çuvalları taşımamak için mi öldün? Ulan senin derdin benimle miydi? Ben taşımıyor da ne yapıyordum?</p>
<p>Sen oradan bakarken, ben eşek sudan gelene kadar dayak yiyordum. Sen yiyor muydun? Yine de neden tutmadın direği?”'</p>
<p>Öff. .. Nasıl da duygulu anlatıyor! Gözlerim yaşardı ve ben bunları onun görmesini istemiyorum.</p>
<p>“Çok üzülmüşsünüz o zaman.”</p>
<p>‘‘Üzülmek ne Gülseren Hanım, yandım, kül oldum! O benim hem ağabeyim, hem kardeşim, hem can yoldaşımdı. Küçük de olsam, onu hep ben korurdum. Birileriyle dövüşürken onu hep arkama alırdım. Keşke çuvalları da taşıtmasaydım&#160;ona. Ne bileyim hemen öleceğini. Hiç ayrılmayız, ne yaparsak beraber yaparız diyordum. Neydi acelesi bilmem ki...”&#160;“Ölümle çok erken tanışmışsınız.”</p>
<p>“Köyde yaşıyorsanız, ölümle hep iç içesiniz zaten. Orada ölüm bile size hep çok yakındır. Beraber yıkar, beraber gömersiniz. Kadınlar ağlar, erkekler susar. Ama ben demek ki&#160;o zaman daha erkek olmamışım. Bir tek gece değil, pek çok&#160;gece ağladım durdum. Gizli gizli... Hala görürüm onu rüyamda. Çuvalları taşımıyorum diye kızar bana. Sonra da geçer&#160;karşıma yamuk yamuk güler. O zaman rahatlarım. Kimi sevsek, kime sığınsak, bırakıp gidiyor. Ötekileri pek sevmezdim&#160;zaten. Bir annem, bir de Sarı. Ne aceleleri varsa, ikisi de çekip gitti.”</p>
<p>Terk edilmiş... Böyle hissetmiş. Çocuklukta ölüm, terk edilmekle eşdeğerdir.</p>
<p>“Her neyse, geçti gitti o günler ama acısı bir türlü gitmiyor. Bir daha asla çocuk olmak istemem.”</p>
<p>Herkesin iç dünyasının derinliklerine saklanan hüzünlü mü hüzünlü bir hikayesi mutlaka vardır. Hayri'ninki beni de hüzün-</p>
<p>lendiriyor. Ölümü de, acıyı da, terk edilmişliği, yalnızlığı da çok erken tanımış. Hafızasından silemediği sahneler var.</p>
<p>Bir an o görüntüleri uzaklaştırmak ister gibi başını iki tarafa birkaç kere salladıktan sonra kaldığı yerden anlatmaya devam ediyor.</p>
<p>“Zaman hızlı geçiyor. Sonra neler yaşadığımı hiç hatırlamıyorum. Askerden gelince ilk işleri beni evlendirmek oldu. İkimiz de daha çok gençtik. Sonra babam Ankara’da küçük&#160;bir işyeri açtı. İşyeri dedimse, mahalle bakkalı işte... Ondan&#160;sonra hep beraber buraya taşındık. Küçük bir gecekonduya&#160;hep birlikte sığıştık. Babam çağırdıkça dükkanda çalışır, boş&#160;kaldıkça da Yeşiltepe’ye atardık kendimizi. Ne çok hayal kurardık o zamanlar.”</p>
<p>“O zamanlar bugün yaşadıklarınızı hayal bile edemiyordunuz belki de.”</p>
<p>“Aynen öyle. Düşünüyorum da, ne kadar şanslıymışım. Dükkanda çalışmak çok zoruma giderdi. Sabahın köründe&#160;babam beni yollardı dükkana. Bense öyle bir yerde ömür tüketecek biri hiç değildim. Biraz daha kalsam orada çürür-düm. Kasaları kaldır, indir, yerleri paspasla, ortalığı düzenle, para al, para ver, veresiye defterini düzgün tut falan filan işte... Bir de üstelik babam gelince yaptıklarımı beğenmez, kırk tane eksik bulur, yüzünü döker, boyuna söylenirdi.&#160;Senin aklın işte değil, oynaşta derdi.”</p>
<p>“Haklı mıydı?”</p>
<p>“O yaşta oynaşta olmayıp da ne olacak? Ben de onun gibi mi olsaydım? Ahı gitmiş, vahı kalmış. Bir de beni beğenmiyor. Ama ilk takım elbise giyeceğim gün babam belki de hayatında ilk kez sırtıma vurdu. Sever gibi... Siz bunları anlıyor musunuz?”</p>
<p>Öff! Anlıyorum işte, hem de çok iyi anlıyorum. Keşke bu kadar anlamasam!</p>
<p>“Anlıyorum Hayri Bey, anlıyorum. Öyle güzel anlatıyorsunuz ki, anlamamak mümkün mü?’’</p>
<p>Dikkatle bakıyor gözlerime. Onu anladığımı görmek istiyor gözlerimde. Görüyor da...</p>
<p>Bu-sefer mahzun bir ifade yerleşiyor yüzüne.</p>
<p>“Daha sonra Hayri gitti, yerine Hayri Bey geldi. Yepyeni bir hayata başlıyorum diyordum kendime. O yıllar öyle asılıyordum ki işe, gecem gündüzüm kalmamıştı. Çünkü Koroğlu’nun yanında işe girmiştim ve Koroğlu da benden&#160;çok memnundu. Koroğlu’nun adama selam vermesi, hal hatır sorması önemli bir olaydır o şirkette. Her neyse, işte böyle&#160;böyle bugünlere geldik çok şükür. Üstelik Nalan gibi bir kadınla tam yedi yıl birlikte yaşadım. Çok şükür Allah’a! Hayallerimi gerçek etti. Zaman insanı ne kadar çabuk değiştiriyor Gülseren Hanım. Size anlattıkça benim içim de bir tuhaf&#160;oluyor. İnsan yalnızken bunları unutuyor. Zaten her şey herkese de anlatılmıyor. Şimdi siz sormasanız, ben bile pek çok&#160;şeyi unutmuştum. Sanki onları yaşayan ben değil de bir başkasıydı. Siz bana kızsanız da, bana unuttuklarımı hatırlatıyorsunuz. Ben Nalan’la birlikte sınıf atladım.”</p>
<p>“Nasıl yani?’’</p>
<p>“İnsanlar bana Hayri Bey de dese, ben bey olmadığımı bilirdim. Ama sonra, Nalan’la birlikte beyliği hak etmiş gibi hissettim. O bir kraliçe, bir prensesti. Hâlâ da öyle ya.&#160;Nalan’a çuval giydirseniz, o yine kraliçe olarak kalır çünkü onu kraliçe yapan giydiği, kuşandığı değildir. Beni soracak olursanız, beni altın tahta bile oturtsanız, ben kral olamam. İçimde yok. Beyliğim bile Nalan’la geldi. İşte şimdi de&#160;gidip Laz kızını buldum. Hani sizinle ilk tanıştığımız gün var&#160;ya, siz zaten daha o gün, benimle beş on dakika konuştuktan&#160;sonra teşhisi koydunuz.”</p>
<p>“Ne teşhisi?”</p>
<p>“Hani ben tam çıkarken, ‘Laz kızı size daha uygun’ dediniz ya...”</p>
<p>Demek unutmamış ve bu sözümden çok etkilenmiş. Öfkeyle bile söylenmiş olsa, tam da gerçeği söylemişim.</p>
<p>“Doğru, benim layığım tam da o. Ben bey de olsam içim değişmemiş demek ki... Sizin anlayacağınız çöplüğüme geri&#160;dönüyorum.”</p>
<p>Hay Allah, neler söylüyor bu adam. Üstelik ne yaptığının çok farkında. Gözleri doldu. Ha ağladı, ha ağlayacak. Kader motifinin onun nereye götürdüğünü bile bile yolundan dönmüyor.&#160;'Çöplüğe geri dönüyorum' diyor.</p>
<p>Kader motifi işte tam da böyle bir şeydir. Çocukken o motif size ne yaşattıysa, ne hissettirdiyse, çevreniz değişir, insanlar değişir ama motif değişmez. Ne yapar eder, sizi aynı motifin saldığı kokulara doğru mıknatıs gibi çeker. Yalnız mıydınız, çok mu&#160;aşağılandınız, kimse size değer mi vermedi, terk mi edildiniz,&#160;umutsuzluğa, karanlıklara mı itildiniz...</p>
<p>işte her ne yaşadıysanız, o zaman her kimdiyseniz, sizi yine o yapar. Hayri tam olarak bir kader motifi kurbanı olmaya hazırlanıyor. Beylik ona yabancı gelmiş. Şimdi beyliği bırakıp eski çöplüğüne geri dönüyor. Içindeki Hayri ısrarla onu çağırıyor. O çöplük onun evi. Onun en iyi bildiği, en iyi tanıdığı yer.</p>
<p>Falda işte bunları görüyorum ben. iyi ama bunları Hayri'ye nasıl anlatacağım. Anlamak istemeyene bir şeyleri anlatmak kolay mı?</p>
<p>“Keşke hiç gelmeseydim size.”</p>
<p>“Neden öyle söylediniz?”</p>
<p>“Nedeni var mı? Bunların hiçbirini görmeden, bilmeden yaşayıp gidiyordum. Siz insanın gözlerini açıyorsunuz ama&#160;benim gibi birinin gözlerinin açılması iyi mi, kötü mü, işte&#160;bunu bilemedim. Sizinle konuştukça, içimi döktükçe, sanki&#160;bunları anlatan ben değilmişim de, bir başkası beni bana anlatıyor gibi oluyor.”</p>
<p>“Fena mı? İnsanın kendini tanıması, neyi neden yaptığını bilmesi her zaman iyi bir şeydir. Bakın biraz önce bana çöplüğüme geri dönüyorum dediniz. Bunu neden yaptığınızı hiç&#160;düşündünüz mü?’’</p>
<p>“Size azıcık da olsa geçmişimden söz ettim. Köy yerinde, ortalıkta, toz toprak içinde, yan aç yan tok, her gün bir bahaneyle ondan bundan dayak yiyerek büyüyen bir çocuğu İstanbul gibi bir yere getirirseniz ne olur? Siz hiç bunu düşündünüz mü?’’</p>
<p>“Zor olur herhalde.”</p>
<p>“Aşağılık duygusu nedir, biliyorsunuz değil mi? İşte yıllarca o pis duyguyla boğuştum ben. Nalan’ı bulana kadar debelenip durdum. Nalan beni sevince, işte o zaman bir şeyler değişti içimde. Yani zenciydim, beyaz oldum.”</p>
<p>“Güzel! Ama şimdi yine bir zenci çağırıyor sizi. Bunca emek boşa mı gidecek?”</p>
<p>“Kim? Laz kızını mı diyorsunuz?”</p>
<p>“Evet, onu diyorum.”</p>
<p>“Dedim ya, çöplüğüme geri dönüyorum.”</p>
<p>“Neden? Buralara gelebilmek için az emek vermemişsiniz. Şimdi bu geri dönüş neyin nesi?’’</p>
<p>“Onun adı aşk doktor hanım, aşk. Neden anlamıyorsunuz?’’</p>
<p>“Nalan Hanım’ın da adı aşkmış bir zamanlar. Ama bakın o aşkın altından neler çıktı. Meğer o aşk sizin hangi yaraları-mza merhem olmak için varmış. Bunları siz anlattınız bana.”&#160;“Öyle, öyle de, bunun da altında vardır bir şeyler. Nasıl olsa kokusu çıkar yakında.”</p>
<p>“Ben şimdiden alıyorum o kokuyu. Umarım siz de bir an önce ne yapmaya çalıştığınızı görür ve öyle gelirsiniz bana.”&#160;‘‘Yine mi geleyim yani?”</p>
<p>“Eğer isterseniz tabii!”</p>
<p>“Gelirim, tabii gelirim. Bunları konuşmak iyi geldi bana. Ama Nalan için değil, kendim için geleceğım değil mi?”</p>
<p>“Tabii ki... Bu arada Nalan Hanım nasıl?”</p>
<p>“Gülseren Hanım, siz bu soruyu bilerek mi en sona bıraktınız?”</p>
<p>Vay canına? Adamdaki dikkate bakın! Gerçekten de bilerek en sona bırakmıştım çünkü buraya sırf Nalan Hanım için gelmiş&#160;gibi hissetmesini istemedim. Ve o bunu fark etti. Nasıl bir adam&#160;bu Hayri? Beni şaşırtıyor.</p>
<p>“Evet. Ben bugün sizi dinlemek istedim.”</p>
<p>“Beni dinlemek değil, beni tanımak istediniz. Tanıdınız mı bari?”</p>
<p>“Tanıdım galiba. Haftaya da eksikleri tamamlarız inşallah.”</p>
<p>“Öyle olsun. Nalan daha iyi. Yine çok tedirgin ama size çok güvenmiş. Ben de onu eskisi kadar sıkıştırmıyorum. Bir&#160;de ilaç vermişsiniz, geceleri de uyuyor.”</p>
<p>“Laz kızıyla nasıl gidiyor?”</p>
<p>“Beni bu kadar sıkıştırmasa çok iyi gidiyor da adeta hırsız polis oynuyoruz. O Nalan gibi değil. Çok baskı yapıyor bana. Nalan’a bile gizli saklı gidiyorum. Onu da öğrenirse yandı gülüm keten helva.”</p>
<p>“Dikkatli olun. Tehlikeli şeyler bunlar. İşin içinde bir de yalan dolan var. İki ateş arasında kalmayın.”</p>
<p>“Kalmam, kalmam. Eh, ben gideyim artık. Haftaya görüşürüz.”</p>
<p>Hızla kalkıyor ayağa. Sehpanın üzerine dizdiği eşyalarını bir çırpıda toplayıp yine elimi kuvvetiice sıktıktan sonra bana hafifçe gülümseyerek çıkıyor odadan. Gülümsemek onu olduğundan&#160;daha yakışıklı gösteriyor. Yavaş yavaş ona da ısınmaya başladım&#160;galiba...</p>
<p>Benim bu sefer onu Nalan için değil, kendi sorunları için çağırmam Hayri'yi çocuk gibi sevindirdi. Bu adamın duyguları nasıl da apaçık. Kızdığı da, üzüldüğü de, sevindiği de hemen yüzüne yansıyor. Uygar insanların yüzünde, zamanla daha da kalınlaşan maske onda yok. Nalan sanırım Hayri'de en çok bunu sevdi. Hayri ona olan aşkını en şiddetli biçimde göstermiş.</p>
<h3></h3>
<p>Madalyon'da yine akşam...</p>
<p>Yine sürekli okurlarım bilir. Madalyon, benim kurduğum klinikler zincirinin adıdır ve bu ismi Madalyonun Içi adlı ilk kitabımdan aldı. Bu klinikler benim için bir madalyon kadar gizemli ve değerli olduğu için de bu isim onlara çok yakıştı.</p>
<p>Ofiste bütün ışıklar yanıyor. Koridordan hızlı hızlı yürüyen insanların ayak sesleri geliyor. Bütün arkadaşlarım son hastalarını içeri almak üzereler. Biraz sonra işlerimiz bitecek ve benim odamda toplanacağız. Aslında toplantı odası daha geniş ama&#160;herkes benim adamı seviyor. Kırmızılar onları da çekiyor galiba. Üstelik bu oda, Istanbul/u Gelin dizisiyle birlikte ünlü oldu.&#160;Adem karakteri bu odada doktora bugünlere nasıl ve neden&#160;geldiğini, bunca öfkeyi nasıl biriktirdiğini, hayata neden hiç gü-venemediğini, her ilişkide bir yalan, bir sahtekârlık aradığını bazen ağlayarak bazen çok öfkelenerek ama hep derin bir hüzünle anlatıyor.</p>
<p>Çok seviyoruz hepimiz bu toplantıları. Muhabbet çok tatlı oluyor. Bazen de sevgili meslektaşım Cengiz Güleç'in söylediği&#160;yanık türkülerle bitiyor gün.</p>
<p>Işte ben de son hastamı alıyorum içeri. Nalan gelecek. Onun adını defterde görünce bile bir hüzün kaplıyor içimi. Kadıncağız&#160;ne yaptı, nasıl başa çıktı duygularıyla acaba? Ne kadar da çok&#160;sevmiş Hayri'yi. Nasıl da gözünü kırpmadan bütün düzenini yıkı-vermiş onun için. Onun o narin görüntüsüne ilk gün aldanmış ve&#160;onu çok zayıf bir kadın sanmıştım. insanın tutkularının esiri olması, aşkı için her şeyi yıkmayı göze alması zayıflık mı, yoksa gücün&#160;ta kendisi mi bilemiyorum. Çoğumuz bunları göze alamadığımız&#160;için, yaşamak istediklerimizi değil, hayatın bize sunduklarını yaşamakla yetiniyoruz. Yeniden dünyaya gelsek, yapmak istediklerimiz, şu anda yaşadıklarımızdan çok farklı olmaz mıydı? Hangisi&#160;daha doğru, hangisi daha güzel olurdu acaba?</p>
<p>Ancak mutlu bir yuva, o yuvada yankılanan çocuk sesleri, mutfaktan gelen yemek kokularına karışan gülüşmeler. .. Bunun&#160;tadını da hiçbir şeye değişemiyor insan.</p>
<p>Benim mutlu bir evliliğim oldu. En mutlu günlerimiz, çocuklarımın biraz ele avuca geldikleri zamanlardı. Akşam işten çıkınca eve gelmek o zamanlar öyle harikaydı ki ... Her biri boynuma atlar, uzun uzun öpüşür koklaşır, sonra da masamızı hazırlar, yine&#160;hep birlikte konuşa, gülüşe yemek yerdik. Onların bir gün büyüyüp evden uçup gidecekleri o za man hiç aklımıza gelmezdi.&#160;Şimdi kızım Yağmur'a sık sık, bugünlerin kıymetini bil diyorum&#160;çünkü onun da çocukları şimdilik yanında.</p>
<p>Onlar hayatın en sıcak, en huzurlu, en tatlı günleri.</p>
<p>Kafamın içinde bu düşüncelerle, içinde pembe baloncukların uçuştuğu lambama bakarak dalıp gitmişken Nalan kafasını yavaşça kapımdan içeri doğru uzatıyor. Yine siyahlar giymiş. Zaman bu kadında donmuş sanki, hiç ilerlemiyor. Saçı, giysileri, makyajı, boynunda asılı küçük, kalp şeklindeki pırlanta kolyesi, elindeki siyah çantası ve yürüdükçe uçuşan etekleriyle o ince&#160;siyah pardösüsü... Her şey aynı. Tek fark, bugün gözlerindeki kırmızılığın azalmış olması ama yine çok derin ve hüzünlü bakıyor.</p>
<p>Gülerek ayağa kalkıp karşılıyorum onu. Küçük ve narin ellerini yavaşça uzatarak elimi sıkarken, bir süre karşılıklı birbirimizin gözlerinin içine bakıyoruz. Yine o meşhur korku ve tedirginlik var gözlerinde. Buraya ve bana hâlâ alışamadı galiba. Sonra ağır&#160;ağır oturuyor karşıma. Ellerini çantasının üzerinde birleştirdikten</p>
<p>sonra hüzünlü bir gülümseme yayılıyor yüzüne. Ben de kendimi bu hüzne kaptırırsam, hiç konuşmadan, öylece birbirimize bakıp&#160;duracağız. Bugün bana neler anlatacağını merak ediyorum. Ve&#160;hemen sormaya başlıyorum.</p>
<p>“Ne haber Nalan Hanım, merak ettim sizi, nasılsınız?”</p>
<p>Bu kadar hastanın arasında onu unutmayışım, hatta merak ediyor oluşum hoşuna gidiyor Nalan'ın. Çoğu hastam bunu böyle hisseder. Odadan çıktıkları anda onları unuttuğumu sanırlar. Oysa her birinden ayrı ayrı etkilendiğimi, hatta onları merak&#160;ettiğimi zamanla anlıyorlar. Nalan yine hafif, yumuşak, korkak ve&#160;tereddütlü sesiyle konuşmaya başlıyor.</p>
<p>“Daha iyiyim Gülseren Hamm. Sayenizde biraz toparladım kendimi. Artık onu eskisi kadar sık aramıyorum. O ararsa da çok kısa konuşup hemen kapatıyorum telefonu. Ama bu sefer de o beni ısrarla aramaya başladı. Arada bir de eve&#160;geliyor. Beni görmeden duramıyormuş. Böyle diyor bana.”</p>
<p>Nalan'ın son cümleyi söylerken yüzünün hafifçe kızardığını ve utangaç bir ifadenin yüzünü şöyle bir yalayıp geçtiğini görüyorum. Ne tuhaf bir kadın! Dışarıdan bakıldığında o, kocasını, kendinden yedi yaş küçük üstelik evli bir erkek uğruna terk&#160;eden ve onunla uzun süredir yasak bir ilişkiyi sürdüren, toplumun fena halde damgaladığı, cüzamlı biri gibi reddettiği bir kadın. Ama aslında hiç öyle biri değil. 15-16 yaşındaki genç kızlar kadar utangaç, sevgilisinin onu görmeden yapamadığını söylerken yüzü kızaracak kadar masum... Nasıl bir çelişki bu böyle?</p>
<p>‘'Demek sizi görmeden duramıyormuş. Aklı başına geliyor mu acaba?’’</p>
<p>“Bilmem ki, artık ona eskisi gibi güvenemiyorum. Zaten gelmesi ile gitmesi bir oluyor. Fazla kalmıyor bizim evde.&#160;Belki de utanıyordur yaptıklarından.”</p>
<p>"Belki de" diyorum ama bunu, sadece Nalan daha fazla üzülmesin diye yapıyorum. Yoksa Hayri'nin bunlardan utanmayacağını biliyorum. Neden ısrarla Nalan'ı aradığını ben de tam olarak bilemiyorum. Birinci ihtimal, onun intihar edebileceği düşüncesi, ikinci ihtimal ise, mümkün olabildiğince üç kadını birden idare etmek, hiçbirinden vazgeçmemek. Son bir ihtimal daha var,&#160;Nalan'dan ayrılmanın, onun tahmin ettiği kadar kolay olmadığını, belki de görmeye başladı. Çünkü Nalan ayrılmamaya direnirken, bunları düşünmeye fırsatı yoktu. O zamanlar tek amacı ondan bir an önce kurtulmaktı. Ne zaman isterse Nalan'ın "çantada keklik" gibi onu bekleyeceğinden çok emindi ama şimdi kafası karıştı. Yine de onu arayıp sorması işimizi kolaylaştıracak. Hiç&#160;olmazsa Nalan'ı bu ayrılığa hazırlamak için zaman verecek bana.</p>
<p>“Siz nasıl hissediyorsunuz kendinizi?”</p>
<p>“Pek iyi sayılmam. Hayri’yi unutabileceğimi hiç sanmıyorum. Büyük bir aşktı yaşadığımız. Günde en az on kere birbirimizi arar, hiç olmazsa telefonda sesimizi duyar, halimizi, hatırımızı sorardık. Her buluşmamızda, birbirimizi ilk kez görüyormuş gibi heyecanlanır, beraberken zamanın nasıl geçtiğini anlamazdık. Bana her dereni, her sorununu anlatır, beraber ağlar, beraber gülerdik. Birbirimizi görmek bile heyecanlandirırdı bizi. Ondan habersiz kapının önüne bile&#160;çıkmamı istemez, ‘Nereye gidersen git ama önce bana haber&#160;ver’ derdi. Halama bile inerken ona haber verirdim. Eve biraz geç kalsam, beni merak eder ve sürekli arardı. Biliyorsunuz bu ilişkiden sonra ben bütün çevremi kaybettim. Onların&#160;yerinde ben olsam, belki ben de ayıplardım. Ama çok yalnız&#160;kaldım Gülseren Hanım. Yalnızlık gerçekten de Allah’a mahsusmuş. Allah kimseyi yalnız bırakmasın. Bunu çeken bilir.”</p>
<p>Demek çok zorlandı. Ben de hiç sevmem yalnızlığı. Eşsiz, dostsuz, arkadaşsız ne yapar insan. Hücre cezası gibi bir şey bu.</p>
<p>“Kimsenin yanında başım eğik gezmek istemedim, kaderin önüme çıkardıklarına tevekkülle boyun eğdim. Ben bunca eziyete hiç itiraz etmeden katlanırken, Hayri’nin bir dediğini iki etmezken, bir gün yine de terk edilebileceğim hiç aklıma gelmedi. Belki eşimden ayrılmakla büyük bir hata&#160;yaptım. Kadere belki de o zaman boyun eğmeliymişim. Ama&#160;o kadar mutsuzdum ki, hayatımda ilk defa kendim için bir&#160;adım attım. Bu cesareti kendimde nasıl buldum, hâlâ inanamıyorum. Ben öyle cesur bir kadın değilim. Her şeyden korkarım.”</p>
<p>“Bakışlarınızdaki korkuyu hep görüyorum. Nedir bu korku Nalan Hanım?’’</p>
<p>Ben böyle sorunca, gözlerindeki korkunun daha da artığını görüyorum. Ona çok kötü bir şey sormuşum gibi bakıyor yüzüme.&#160;Sonra yüzü giderek kızarıyor ve başını önüne eğiyor. Sanki utandığı başka şeyler var. Yine anlayamıyorum. Utanacağı her şeyi bana&#160;kendisi anlattı. Madem bu kadar utanıyordu, neden böyle bir tercih yaptı? Bazı soruların cevaplarını bir türlü bulamıyorum.</p>
<p>“Size soru sormaya korkuyorum. Bazı şeyleri ne kadar iyi bilir ve anlarsam, size o kadar çok yardımcı olabilirim. Bu sizin hayatınız, istediğiniz gibi yaşamak hakkınız. Bunun hesabını size kimse soramaz. Artık çocuk değiliz. Bir sahibe ihtiyacımız yok. Ne yapalım yani, her zaman toplumun doğruları ile bizim duygularımız birbirini tutmuyor. Hem siz her&#160;şeyin bedelini fazlasıyla ödemişsiniz. Neden bu kadar eziyet&#160;ediyorsunuz kendinize?’’</p>
<p>“Baştan çok tereddüt ettim ama artık size inanıyorum. Bana yardım etmeye çalıştığınızı biliyorum. Ben böyleyim işte. Çocukluğumdan beri böyleyim; ürkek, korkak, çekingen&#160;biriyim.”</p>
<p>“Belki bir gün çocukluğunuzu, o zaman yaşadıklarınızı ve ailenizi anlatırsınız bana.”</p>
<p>Yine yoğun bir korku bulutu geçiyor gözlerinden. Yetişkinler korkularını çevreye bu kadar net göstermezler, çocuk gibi, bebek&#160;gibi korkuyor bu kadın. Ani bir gürültüyle bir bebeğin irkilmesi gibi bir şey. Şimdi yine ne oldu, neden gözbebekleri böyle birden&#160;büyüdü? Çocukluğundan konuşuyorduk. Korkuları ve çocukluğu&#160;birleşti. Belki bir gün, bana daha çok güvenebilirse, bunların anlamını çözeceğim. Şimdi artık bir daha onun çocukluğundan ve&#160;korkularından hiç bahsetmemem, bu konuda ona hiç soru sormamam gerekiyor. Şimdi yine bu konudan uzaklaşmalıyım.</p>
<p>“Tamam Nalan Hanım, bu konuyu hemen kapatıyorum. Belki biraz da eski eşinizden konuşuruz. Eşiniz Hayri’yi biliyor muydu?’’</p>
<p>“Önceleri Muzo’dan başka kimse bilmiyordu ama zamanla herkes öğrendi. O zamanlar başka türlü düşünüyordum. Daha doğrusu Hayri’yle evlenip yeni bir hayata başlarız diyordum. Ne de olsa benim bir mesleğim vardı. Ama işler düşündüğüm gibi gitmedi. Onun yuvasına göz diken, çocuklarını babasız bırakan bir kadın olmak istemedim. Zaten olan&#160;olmuş, toplum beni reddetmişti. Hiç olmazsa onun düzeni&#160;bozulmasın dedim. Birbirimizi hem seviyor, hem de güveniyorduk. Nikaha ihtiyacımız yoktu. Pek toplum içine çıkmıyor, bizi insanların görmeyeceğini düşündüğümüz yerlerde buluşuyorduk. Bir de hafta sonları onun arkadaşlarıyla&#160;sık gittiği küçük bir lokantaya götürürdü beni. Birlikte yemek yerdik. İşte böyle geçti seneler. İkimiz de alışmıştık bu&#160;düzene.”</p>
<p>“Hayri’nin arkadaşı çok mudur?”</p>
<p>“Evet, çoktur. Özellikle çok sevdiği üç beş kişi vardır ki, onlardan hiç ayrılmaz. Beni de tanıştırdı onlarla. Bazen hep&#160;birlikte pikniğe gideriz. Hayri mangal yakıp üstünde et, sucuk filan kızartmaya bayılır. Arkadaşları da öyle... Bir de&#160;müzik açarlar. Arabesk dinlemeyi seviyorlar. Zamanla ben&#160;de alıştım o müziği dinlemeye. İnsanı hüzünlendiriyor ama&#160;bir yandan da o hüznü seviyor insan.”</p>
<p>Demek Hayri mangal yakıp arabesk dinliyor. Bunlar tam da ona göre şeyler. Rakıyı da eksik etmiyordur sofrasından. Nalan&#160;gibi, bütün bunlara hiç alışkın olmayan biri o ortama nasıl uyum&#160;sağladı acaba?</p>
<p>‘'Demek böyle bir ortama bile hemen uyum sağlayabildiniz?’’ “Hemen diyemem ama o insanları çok sevdim. Öyle samimi&#160;insanlar ki... O güne kadar girdiğim ortamlarda bunu hiç görmemiştim. Hepsi bana yenge diyor, beni nasıl rahat ettireceklerini şaşırıyorlardı. Hele bir Hamsi Selim vardı ki, ona kendimi kardeş kadar yakm hissederdim. Zamanla onların neden&#160;hep arabesk dinlediklerini de anladım. Hepsi, en neşeli anlarda bile hüzünlüydü sanki. Her birinin kendine göre bir derdi,&#160;sorunu vardi. Bunları saklamaz, ortaya anlatırlar, hep birden&#160;onlara yardımcı olmaya, onları neşelendirmeye çalışırdık. Çok&#160;açık kalpli, gizlisi saklısı olmayan insanlar işte. Benim daha&#160;önce hiç böyle bir arkadaş grubum olmamıştı. Şimdi Hayri’yle&#160;ayrlırsak, onlardan da kopacağım. Ne kadar yazık, değil mi?’’</p>
<p>O gruba girmekle kalmamış, üstelik onlara yakın hissetmiş kendini. Uyum yeteneği yüksek. Ayrıca sevgiye, yakınlığa, dostluğa çok ihtiyacı var. Bence kendi ailesinde bunların hiçbirini&#160;görmemiş. Bakalım o konuya ne zaman girebileceğiz.</p>
<p>“Gelecekle ilgili ne düşünüyordunuz o zamanlar?’’</p>
<p>“Gelecek beni korkutmuyordu. Nasıl olsa Hayri vardı ve beni hiç yalnız bırakmaz diye düşünüyordum.”</p>
<p>‘'Ya şimdi?”</p>
<p>“Hayri’yle ilişkimizin bittiğini hâlâ kabul edemiyorum. Ben bütün hayatımı onun üzerine kurmuşum. Bugüne kadar&#160;pek çok şeye katlandım ama yanımda hep Hayri vardı. Şimdi&#160;ilk kez gerçekten yalnızım ve bunu hissetmek çok korkutuyor beni. Sizce bitti mi bu iş, Hayri artık yok mu?”</p>
<p>“Bilmem ki, eskisi gibi devam etseydıniz yani onu taciz etmeyi sürdürseydiniz, ilişki gerçekten bitecekmiş ama şimdi bakın siz pek aramadığınız halde, o sizi ısrarla aramaya ve eve gelip&#160;gitmeye devam edıyor. Bu sefer de o bitiremiyor galiba ilişkiyi.&#160;Zaten bunun için onu aramayın dedim. Sizi kaybetmenin acısını hiç yaşamamış o ama şimdi daha yeni yeni bazı şeyleri görmeye ve hissetmeye başladı. Her zaman başınız dik olsun onun yanında. Ayrılmaktan ne kadar korktuğunuzu asla belli etmeyin.”&#160;“Çok korksam bile mi?”</p>
<p>“Evet, çok korksanız bile.”</p>
<p>“Dediklerinizi yapmaya çalışıyorum ama ben başka birini seviyorum demişti ya bana, işte onu hiç unutamıyorum. Bu&#160;lafın peşini bırakamıyorum. Israrla bununla ne demek istediğini soruyorum ona. Ben çok üzerine gidince biraz bahsetti&#160;bana. Aslında bir kadın hem var, hem yok galiba. Bundan bir&#160;süre önce gittiği bir barda sarhoş olmuş. O gece orada başka&#160;kadınlar da varmış. İçlerinden biri ona, ‘Beni eve kadar bırakır mısın?’ demiş. O da sarhoş kafayla kadını evine götürmüş. Ondan sonra olanları pek hatırlamıyormuş. Galiba kadınla birlikte içeri girmiş, sonra kadının erkek kardeşleri filan gelmiş, Hayri’yi tehdit etmişler...”</p>
<p>“Öyle mi?”</p>
<p>Hayri'nin uydurduğu masala bakın. Ne kadar aptalca! Şimdi Nalan bu masala da mı inanacak yoksa?</p>
<p>“Galiba onlardan korktuğu için yalan söylemiş bana.” “Nasıl yani? Ben tam anlayamadım.”</p>
<p>“Kardeşleri onu tehdit edince, benim de başımı derde sokmak istememiş. O zaman bana o yüzden öyle söylemiş. Yani asıl amacı beni onlardan korumakmış.”</p>
<p>“Öyle miymiş? Peki, şimdi ne olacakmış?’’</p>
<p>“Şimdi benim biraz daha sabırlı olmamı istiyor. Çünkü anladığım kadarıyla henüz Hayri işin içinden çıkamamış.&#160;Tehditler hâlâ devam ediyormuş. Belalı insanlar galiba karşısına çıkanlar. Beni tespit etmelerinden, benim de başıma iş&#160;açılmasından korkuyor.”</p>
<p>“İyi ama kendisi ne yapacak, adamlar ne istiyormuş ondan?”</p>
<p>“Ne isteyecekler, o kadınla evlenmesini istiyorlarmış.” “Evlenmesini mi? Hayri Bey evli değil mi zaten?”</p>
<p>“Öyle ama adamlar fena halde tehdit ediyormuş Hayri’yi.” “Hayri Bey ne diyor bu işe?’’</p>
<p>“O istemiyor ama öyle bir tuzağa düşürmüşler ki adamı, işin içinden nasıl çıkacağını o da bilmiyor. Aslında Hayri öyle&#160;korkak bir adam değildir ama bu sefer iş ciddi galiba. Korkmuş. ‘Kendim için değil, çocuklarım için ve senin için korkuyorum, bana bir şey olursa siz ne yaparsınız?’ diyor.”</p>
<p>“Demek sizi çocukları kadar çok düşünüyor.”</p>
<p>“Her zaman öyle oldu ama son olaylar beni şaşkına çevirdi. Önce inanmak istemedim ona ama zavallı o kadar perişan ki, yemin billah ediyor beni inandırmak için.”</p>
<p>“İnanıyor musunuz ona?”</p>
<p>“Bana yalan söylemesi için bir sebep yok ki, başka bir kadın var dedi zaten. Ama o gizli gizli bana gelip gitmeye, beni arayıp sormaya devam ediyor. O kadından bir kurtulabilsem,&#160;yine eskisi gibi mutlu olmaya devam edeceğiz, sana kendimi affettireceğim diyor. Yaptıklarından çok pişman. Ama son&#160;pişmanlık fayda etmez. Bakalım nasıl çıkacak işin içinden?”</p>
<p>‘‘Ya işin içinden çıkamazsa, evlenecek mi o kadınla?” “Aman Allah korusun, bunu kendisi de hiç istemiyor. Zaten evli, çoluk çocuk sahibi bir adam o. Bekar biri değil ki.&#160;Evlenmeye nasıl zorlarlar, aklım almıyor. Ama bütün suç&#160;Hayri’nin. Elin tanımadığı kadınını gecenin bir yarısı evine&#160;götürmeye kalkmasaydı. Üstelik kadın onu eve davet etmiş,&#160;o da gitmiş. Meğer hepsi tuzakmış. Sonra kadının ağabeyleri&#160;gelip basmış bunları. Hayri bunların çoğunu hatırlamıyor. O&#160;gece kadınla bir beraberliklerinin olup olmadığını bile hatırlamıyor. Çok içkiliymiş. Aslında her zaman bu kadar içmez.&#160;İçkiyi sever ama sarhoş olmaz. Yanında uzaktan gelen arkadaşları varmış. Onların ısrarıyla gitmiş zaten bara. Öyle tanımadığı bara filan gitmez yoksa. ‘Kırkta bir yanlış yaptım, o&#160;da başıma bela oldu, sen çok temiz kalpli bir kadınsın, senin&#160;akin tuttu’ diyor bana.”</p>
<p>“Siz ne diyorsunuz bütün bunlara?”</p>
<p>‘“Bunlar başına gelmeseydi, o kadınla yaşadıklarından benim haberim bile olmayacaktı’ diyorum.”</p>
<p>“Böylesi daha mı iyi?’’</p>
<p>“Bu da iyi değil. Şimdi ben ne yapacağım, bu olanları kabul edip hiçbir şey olmamış gibi bu ilişkiye devam mı edeceğim?’’</p>
<p>Neler söylüyor bu Nalan. Sanki Hayri ona döndü de, sıra affetmeye geldi! Bunlara gerçekten inanıyor olması bana komik geliyor ama bir yandan da en akıllı insanın bile dayanamayacağı acılar karşısında bu mekanizmayı kullanıp ona her söylenene&#160;inandığını çok iyi biliyorum. Nalan'ın azıcık da olsa ayılmasında&#160;fayda var.</p>
<p>“Bu hikayenin sonunun nereye gideceğini hâlâ bilmiyoruz Nalan Hanım. Hayri Bey belki de o kadınla mecburen evlenecek. Bunu da hesaba katsak iyi olacak. Siz sanki böyle bir&#160;ihtimal yok gibi davranıyorsunuz.”</p>
<p>“İnsan istemediği biriyle silah zoruyla da olsa evlenmez ki. .. Hangi devirde yaşıyoruz.”</p>
<p>“Ama sizin ve çocuklarının durumu onu endişelendirdiğine göre, durum ciddi gibi geldi bana.”</p>
<p>“Evet, zaten bu işi yaparsa bizim hatırımıza yapacak. Ama ben bizim hatırımıza bile olsa böyle bir şey yapmasına&#160;asla göz yummam. Olmaz öyle şey.”</p>
<p>Hayri nasıl da güzel hazırlamış senaryoyu. Demek Nalan'ı gözden çıkaramadı. Üçünü birden istiyor artık. Üstelik yalanları&#160;öyle güzel uydurmuş ki, o kadınla Nalan ve çocukları uğruna evlenecek. Onlara bir zarar gelmesin diye kendini feda edecek! Ve&#160;Nalan'la ilişkisini her zamanki gibi kaçamak sürdürmeye devam&#160;edecek. Işin kötüsü Nalan bütün bu yalanlara inanmak istiyor.&#160;Eğer inanmaz da gerçeği görürse, işte o zaman çekeceği acıyı&#160;şimdilik göze alamıyor.</p>
<p>Ne yapalım, ben de inanacağım artık bu yalanlara. Nalan, gerçekleri görmeye ve kabul etmeye hazır oluncaya kadar beraber inanacağız bu masallara.</p>
<p>“Hayri size gelmiş Gülseren Hanım değil mi? Uzun uzun konuşmuşsunuz.”</p>
<p>“Evet, konuştuk.”</p>
<p>“Neler anlattı size?”</p>
<p>“En çok kendini anlattı ama umarım bu konuda bana daha fazla soru sormazsınız.”</p>
<p>“Sormamam gerekiyor, değil mi? Tamam ama hiç olmazsa benimle ve bu ilişkiyle ilgili ne dediğini çok merak ediyorum.”&#160;“Sizinle ilgili çok güzel şeyler söylüyor.”</p>
<p>“Oh, iyi o zaman ama ben onu kaybetmekten hâlâ çok korkuyorum.”</p>
<p>“Bu korku böyle kalmayacak, yakında siz isteseniz de istemeseniz de azalacak, belki de yok olacak.”</p>
<p>‘‘Yok olacak ha, şimdilik buna inanamıyorum. Çünkü henüz hiç azalmadı. Sadece ona başka türlü gösteriyorum. Onu aramamak için nasıl direndiğimi, elimin kaç kere telefona gidip geldiğini bir bilseniz. Onunla konuşurken telefonu kapatmanın nasıl zor geldiğini anlasanız keşke...”</p>
<p>“Bunları anlıyorum, inanın bana. Çok iyi anlıyorum sizi ama hani demiştiniz ya, her şeyin bir bedeli var diye. Bu bir&#160;mücadele, bir savaş. Kurallara uygun savaşmalısınız. Her&#160;şeyi önceden görmeli ve ince ince hesap etmeliyiz. Sizin anlayacağınızın aşkta bile hesap yapacağız.”</p>
<p>“Aşkta hesap olur mu Gülseren Hanım?’’</p>
<p>“Olmaz mı, esas hesap aşkta olur ama bu herkesin bildiği hesaplardan değildir. İnsanlar daha çok maddi çıkarlar için hesap yaparlar. Şimdi burada konuştuğumuz böyle bir hesap&#160;değil. Duyguların hesabını yapacağız sizinle. Çıkar peşinde filan değiliz. Siz yedi yıldır berabersiniz Hayri Bey’le. Yedi yıl&#160;aşk için çok uzun bir süre. Zaman sanki sizde akmamış, durmuş ama Hayri Bey için aynı şeyi söyleyemeyiz. Baştan beri&#160;bu ilişkiye esas emek veren sizsiniz, o değil. Hayri asıl emeği&#160;bu ifişkiyi başlatabilmek için vermiş. Siz ise ilişkiyi yedi yıldır&#160;devam ettirensiniz. Yani herkesin rolü başka. Her şeyini kaybeden, Hayri’ye mahkûm olan sizsiniz. O size mahkûm değil.&#160;Sizi hâlâ seviyor ve düşünüyor olabilir ama sizin ona olan bağlılığınız çok farklı, çok derin, aslinda bir bağımlılık.”</p>
<p>“O bana bağlı değil mi?’’</p>
<p>“Sizce?’’</p>
<p>Acıtacak mı söylediklerim diye düşünürken şöyle diyor Nalan: “Ay yapmayın ne olur Gülseren Hanım, yapmayın ne olur!”</p>
<p>Ardından da aniden hıçkırarak ağlamaya başlıyor. Ne kadar çok acı çekiyor. Düşünüyorum da, böyle bir acı, neredeyse ev-</p>
<p>lat acısı gibi keskin ve delici. Uzun süre hiç konuşmadan bekliyorum. Onun çektiği bu yakıcı acı, ağır ağır önümdeki büyük masayı aşıp bana doğru geliyor. Hissediyorum bunu.</p>
<p>Genelde psikologlar hastalarıyla karşılıklı oturup öyle konuşur, masaya oturmazlar. Biz psikiyatristler ise mutlaka önümüzde bir masa olsun isteriz. Eskiden bu masa sadece dosyalar, bilgisayar, telefon, reçeteler filan için var sanırdım ama şimdi bu masanın bizi az da olsa bir şeylerden koruduğunu daha iyi anlıyorum.&#160;Sanki her tür duygu geçişine bir tür bariyer görevi görüyor. Kocaman dalgalar üzerime doğru gelirken önce masaya vuruyorlar, sonra bana.</p>
<p>Elindeki beyaz mendille burnunu silip gözyaşlarını kuruladıktan sonra kızarmış gözlerle bakıyor yüzüme.</p>
<p>“Ben ondan ayrılmaya dayanamayacağım. Benim için Hayri’yi kaybetmek ölmek, yok olmak gibi bir şey. O zaman&#160;hayatın hiçbir anlamı kalmıyor ki... Zaman bile duruyor o gidince. Hele bir de hiç gelmeyeceğini bilirsem, ben bu hayata&#160;nasıl katlanırım?’’</p>
<p>‘Yalnız değilsiniz Nalan Hanım. Her şeyi sizinle tekrar tekrar konuşacağız. Hem şimdilik Hayri’nin bir yere gittiği yok.”</p>
<p>Ağzımdan çıkan bu sözlere ben de inanamıyorum. Ben hastalarımı hiç teselli etmem sanırdım ama şimdi tam da bunu yapıyorum. O acı var ya, o acı... Biraz önce karşımda oturan bu kraliçe gibi kadının çektiği acı, beni de işte bu hale getirdi demek ki...</p>
<p>Hayri'yi düşünüyorum sonra. O ne yapacak acaba? Bunların altından nasıl kalkacak? O hiç acı çekmiyar mu? Laz kızı ona her&#160;şeyi unutturdu mu?</p>
<p>“Bir yere gittiği yok değil mi? O yine bana geri dönecek değil mı?’’</p>
<p>“Ama hep sizden, sizin hayatınızdan çalıyor Hayri. Yani bütün hesapları siz ödüyorsunuz. Madem ikiniz de birbirinizi seviyorsunuz, bu adaletsizlik, bu eşitsizlik neden? Şimdi&#160;de karısı ve çocukları yetmezmiş gibi, bir başka kadın daha&#160;çıkıyor sahneye. Siz bunları hoş gördükçe, daha kim bilir neler yükleyecek sırtınıza. Hayri bunlan kötü olduğu için yapmıyor bence. O bir insan. Duygularımız olduğu sürece biz insanlar hata yapmaya devam edeceğiz. Hepimiz böyleyiz. Toplumun ve çevremizin baskıları olmasa, kim bilir ne yapar,&#160;kimlerin haklarım yer, kimlere haklarımızı yedirir, ne çılgınlıklar yaparız. Bizi durduran bazen dış etkenler, bazen de içimizdeki kurallar yani kendi vicdanımız oluyor.”</p>
<p>“Onda vicdan olsa böyle yapar mıydı Gülseren Hanım?’’ ‘'Vicdan denen şey herkeste aynı değildir. Kimi insanda doğuştan çok katıdır vicdan. Yanlış yapmasına, başkasının hakkını yemesine izin vermez vicdanı. Sanki hiç uyumayan, sürekli nöbet tutan polisler vardır bu insanların içinde. Kendilerine haksızlık eder, kendi duygularını hiçe sayar ama başkalarına asla haksızlık etmez, edemez bu insanlar. Zaten olur&#160;da bir hata yaparlarsa, önce kendileri affetmezler bu hatayı.&#160;Ancak her şeyin bir sınırı, bir tahammül gücü vardır. Bu tür&#160;insanlarda bir gün o baraj yıkılırsa, yaptıklarına kendileri de&#160;şaşar kalırlar. Siz tam olarak böyle bir yapıya sahipsiniz. Yıllarca her şeye boyun eğmiş, belki de size haksızlık edilmesine&#160;bile ses çıkarmamışsınız. Ama sonunda olanlar olmuş, baraj&#160;yıkılmış ve ortalığı sel basmış. Öyle değil mi?”</p>
<p>Yine koyu bir gölge çöküyor yüzüne. Bir süre düşündükten sonra cevaplıyor sorumu.</p>
<p>“Öyle galiba. Evli bir adamla beraber yaşamayı göze almak, hiç bana göre şeyler değildi. Bunu yapacak dünyadaki son insan benim sanırdım. Ama hayat bazen insana hiç aklına gelmeyeni yaptırıyor. İşin sonunun böyle olacağını hiç bi-lernedim ama sonra Hayri eşinden ayrılamayınca, bunu biraz&#160;da mecburen kabul ettim.”</p>
<p>“İşte ben de tam bunu söylüyordum. Mecburen kabul edişler. Bunların sonu gelmiyor görmüyor musunuz? Şimdi belki de mecburen ikinci bir kadını kabul etmek zorunda kalacaksınız. Bunlara artık dur demek gerekmez mi? Hayri belki çok&#160;iyi bir insan ama o sizin gibi değil. Siz ikiniz, çok farklı kültürlerden, farklı alışkanlıklardan, farklı doğruları olan topluluklardan geliyorsunuz. Siz Hayri’nin yerinde olsanız, onu&#160;sürekli sizin için yeni fedakârlıklar yapmaya zorlamazdınız.&#160;İşte aranızdaki bu farkı görmenizi istiyorum ben.”</p>
<p>“Evet, anlıyorum. Hayri benden farklı, o benim gibi değil. Onu çok sevsem de, bu gerçeği görmem gerekiyor. Ama nasıl,&#160;nasıl yapacağım bunu?”</p>
<p>“Mecburen kabul edişlerden kaçınarak... Çünkü buna devam ederseniz, kişiliğinizden de çok şey kaybedeceksiniz. Siz Hayri’yle ilişkiye başlarken, istediğiniz, hayal ettiğiniz bu değildi. Bunların hepsi kötü bir sürpriz olmuş sizin için. Güçlü&#160;insan ne demek biliyor musunuz, gereğinde kendi duygularına dur diyebilmektir güç. Şimdi sizin zor da olsa bunu yapmanız gerekiyor. Ne demek, mecburen kabul etmek? Şimdi&#160;yeniden şu bizim hesap meselesine gelelim. Siz bazı şeyleri&#160;kabul ettikçe, Hayri daha rahat hareket ediyor. Eğer bu bir&#160;aşksa, ikiniz de bunun gereğini yapmalısınız. Yoksa bir ayağı kırılır ve topal olur aşk. Eğer siz onu kaybetmekten korkuyorsanız, aynı şey onun için de geçerli olmalı. O da korkmalı&#160;sizi kaybetmekten. Eğer o korkmuyorsa, aşkınız zaten topal.&#160;O zaman bu topal aşkı ne kadar istediğinize bakacağız.”</p>
<p>“Topal aşk ha! Böyle bakınca, bizim aşkımızın bir ayağı kırılalı çok olmuş.”</p>
<p>'Ve siz korkudan, uzun süre bu gerçeği görmek istememiş ve topallaya topallaya yürümeye devam etmişsiniz. Şimdi de&#160;öyle mi yapalım, gerçekleri görmek yerine sizi teselli edip bu&#160;adaletsiz ilişkiyi sürdürmenizi mi sağlayalım?”</p>
<p>“İnsanın kendi gerçeklerini görmesi ne kadar zor ve acı verici. Sizi dinlerken içim kanıyor ama sakm sizi durdurmak istediğimi sanmayın. Bana gerçekleri söylemeye devam edin. Bu yıllar süren uykudan uyanmam gerekiyor artık. Hayri iyi&#160;bir adam, doğru ama bazı şeyleri yaparken hiç düşünmüyor.&#160;Böylesine düşüncesiz derler. O gece bara gitmese olmayacaktı&#160;bütün bunlar. Hadi bara gittin, bu kadar içmesene. Sonra yaptıklarına kendisi de çok üzülüyor ama iş işten geçmiş oluyor.&#160;Ben bir başka kadim asla kabul edemem. Bunu biliyorum.”&#160;“Ama Hayıi Bey, siz istemeseniz bile, bunu size kabul ettirmeye çalışıyor.”</p>
<p>“Aslında böyle bir mecburiyet yok tabii ama öyle alıştım ki ona.”</p>
<p>“İşte sizi ona mecbur eden de bu alışkanlık. Bundan kurtulabilirsiniz. Hayri olmasa da güzel bir hayatınız olabilir. Hiç bunu düşünmüyor musunuz?”</p>
<p>“Şimdiye kadar hiç düşünmedim... Ama şimdi artık düşünmem gerekiyor demek ki... Çok şükür sağlığım yerinde. İyi bir mesleğim var. Bir arkadaşımın mimarlık bürosu var,&#160;ne zaman gitsem, beni hemen işe alırlar. Resim yapmak da&#160;hoşuma gidiyor. Arada bir gittiğim bir atölye var. Hayri pek&#160;sık gitmemi istemezdi oraya. Resim yapma işini daha ciddiye alabilirim. Orada yeni insanlarla tanışmıştım. Onlar aralarında sık sık görüşüyorlar. Beni de hep davet ederler ama&#160;ben Hayri yüzünden pek kabul edemedim bu teklifleri. Geçen&#160;bayram hep birlikte yurtdışına gittiler bir turla. Oradaki müzeleri, resim sergilerini filan gezdiler. Baharda atölyede çalışanların resimlerinden oluşan bir sergi açılacak. Evet, belki&#160;benim de kendime ait bir hayatım olabilir.”</p>
<p>“Çok memnun oldum buna. Ayrıca eve gidince lütfen aynaya bakın ama çok dikkatli bakın kendinize. Siz hâlâ çok cazip bir kadınsınız. Önünüzde sizi bekleyen güzel günler var&#160;ve hiçbir şeye mecbur değilsiniz. Başka hiçbir seçeneği olmayan insanlardan biri gibi görmeyin kendinizi. Bunlar güçlendirecek sizi. Kendinize olan güveniniz artacak, göreceksiniz.”&#160;“İnşallah Gülseren Hanım. Burada konuştuklarımız hiç&#160;çıkmayacak aklımdan. Belki kendimi biraz olsun severim.”&#160;“Harika, en önemlisi bu zaten. İlk fırsatta yine bekliyorum sizi. Sakın başınızı eğmeyin olur mu?’’</p>
<p>“Siz yanımda olduktan sonra, her şey daha iyi olacak. Teşekkür ederim Gülseren Hanım. Bu ilginize müteşekkirim. Görüşmek üzere, hoşça kalın.”</p>
<p>Gülerek el sıkışıyoruz. Başını hafifçe yukarı kaldırarak çıkıyor odadan Nalan. Bu hikayenin sonunu ben de merak ediyorum doğrusu. Ama hiç beklemediğim kadar hızlı bir gelişme oldu onda. Kılıcı ne zaman uzatsam, onu sıkı sıkıya tutuyor.</p>
<p>Bu kadının geçmişi hakkında hâlâ pek az şey biliyorum. O da bu konuda bana bilgi vermiyor. Hayri'den başka bir şey konuşmuyoruz. Ama çok gerilerde benim bilmem gereken önemli&#160;şeylerin olduğunu hissediyorum. Belki bir daha ki sefere...</p>
<p>Nalan odadan çıkar çıkmaz yakışıklı psikoloğumuz Mehmet Akif uzatıyor başını.</p>
<p>"İşiniz bitti mi?"</p>
<p>"Evet, bitti. Hadi gelin, bekliyorum sizi."</p>
<p>Birazdan sekiz on kişi oluyoruz odada. Önce, klinikle ilgili bir şeyler konuşuyoruz. Derken sohbet giderek koyulaşıyor. Sonunda Cengiz, "Yeter" diyor, "bırakın da biraz türkü söyleyelim" ve&#160;başlıyor Sarı Gelin'i söylemeye; evet, Sarı Gelin'i!</p>
<p>Erzurum çarşı pazar</p>
<p>İçinde bir kız gezer</p>
<p>Elinde divit kalem</p>
<p>Dertlere derman yazar...</p>
<p>Kliniğe geldiğimde salondan odama doğru geçerken Hayri'yi görüyorum. Randevu saatinden çok önce gelmiş. Yine&#160;başı neredeyse bacaklarının arasında, iyice öne doğru eğilmiş,&#160;elinde küçük bir kehribar tespih var, beni bekliyor. Bari kahveleri beraber içelim.</p>
<p>Tuna'yla birlikte odama geçiyorum. Onunla sohbet etmeden işe başlamak gibi bir adetim yoktur. Yine bana gülerek bir şeyler anlatıyor. Hayri bugün lacivert takım elbiseler giymiş. Belli&#160;ki buradan çıkınca işe gidecek. Tuna'yla sohbet bitince hemen&#160;Hayri'yi alıyoruz içeri.</p>
<p>Şöyle bir alıcı gözle bakıyorum ona; daha doğrusu Nalan bu adamın nesine bu kadar aşık olmuş diye. Evet, güçlü kuvvetli,&#160;yakışıklı, kapı gibi bir adam. Kendine has da bir karizması var.&#160;Çok heyecanlı. Lacivert takım da yakışmış. Bir an önce söze başlamak istiyor.</p>
<p>“Hoş geldiniz Hayri Bey! Çok iyi görünüyorsunuz.”</p>
<p>“Siz görüntüye aldanmayın. Pek iyi sayılmam.”</p>
<p>“Öyle mi? Neden?”</p>
<p>“Geçen sefer sizden çıktıktan sonra bir düşüncedir aldı beni. ‘Hayri sen neler yapıyorsun?’ diye sordum kendime. Amanın! Ne zor sorularmış bunlar. Tehlikeli yani... Dümdüz, önümüze hayat ne getirirse yaşayıp gidiyorduk. Böyle soru moru</p>
<p>yoktu. Kafam bir karıştı, sormayın. Bizim hanım bile o gece yıllardır hiç görmediğini gördü. Gittim eve, bir iki lokma yiyip&#160;yattım. Ne Nalan, ne Laz, hiçbirine gitmedim. Ama yattın da&#160;uyudun mu derseniz, uyuyamadım da... İnsanın kendine soru&#160;sorması bence yanlış. Ha, siz sorun, siz sorunca konuşmak kolay ama ben bir daha kendime soru moru sormam.”</p>
<p>“Neler sordunuz kendinize?”</p>
<p>“Aman aman, onları hiç karıştırmayalım. Meğer sizin sorduklarınız bir şey değilmiş. Benimkileri hiç sevmedim ben.”</p>
<p>Aferin Hayri'ye! Demek kendine soru sormaya başladı. Büyük ihtimalle hayatını gözden geçirdi ve şu anda nereye gittiğini sordu kendine. inşallah bunları görmekten de, kendine sormaktan&#160;da vazgeçmez. Eğer bunları yapabilir de kadere dur diyebilirse,&#160;bütün hayatı değişir. Oradan oraya savrulmaktan kurtulur. Kendi&#160;yolunu aklıyla, fikriyle, duygularıyla kendi çizer. Kaderin onu sürüklediği yoldan geri döner.</p>
<p>Şimdi artık ona, ne yaptığını daha iyi görmesini sağlayacak sorular soracağım.</p>
<p>“Öyleyse artık biraz daha zor sorulara geçebiliriz. Sizin yaptıklarını size Nalan yapsaydı, o zaman siz ne yapardınız?’’ “Hıh! Bir kere soru baştan yanlış. Ben erkeğim, o kadın. Bizim toplumda eşitlik meşitlik deseler de, böyle bir şeyin olmadığını herkes biliyor. Onlann hepsi lafl Nalan kocasından aynlıp&#160;da benimle yaşamaya başlayınca, kadıncağız utancından evden&#160;başını çıkaramadı. Ne eşi kaldı, ne de dostu. Toplum onu aforoz&#160;etti. Bana ne yaptılar? Hüç ... İşim de iyi, eşim dostum da aradığımdan bol. Hatta Nalanla yaşamaya başlayınca toplumda itibarım arttı. ‘Adama bak be’ dediler, ‘Nalan gibi birini kafesledi.”’</p>
<p>Kafesledi ha? Kadın olarak bu sözler beni incitiyor ama söyledikleri pek de yanlış sayılmaz.</p>
<p>“Utancından mı başını çıkaramadı, siz mi dışarı çıkmasını istemediniz?”</p>
<p>“Önceleri ben istemedim. Kadın güzel! O zaman daha bu kadar namuslu olduğunu da bilmiyorum. Kocasını bırakıp&#160;bana gelmiş bir kere. Böyle bir kadına siz olsanız güvenir misiniz?”</p>
<p>“Siz de aynı şeyi yapmadınız mı? Üstelik o kocasını aldatmamış. Sizinle beraber olmaya karar verdiği gün eşine ayrılmak istediğini söylemiş. Siz ise hâlâ evlisiniz.”</p>
<p>“Siz ne desem bana kızıyorsunuz, böyle deseniz de eğriyi doğruyu siz de biliyorsunuz. Ben erkeğim, o kadın! Kadın dediğin ne sevgilisini, ne de kocasını aldatır. Aldatırsa da cezası neyse öder.”</p>
<p>“Neymiş cezası?”</p>
<p>“Bizim oralarda böyle şeylerin cezası ölümdür. Herkes bilir bunu ama bilir de durur mu derseniz, durmaz. Yine kim ne yapacaksa yapar. Eğer becerikliysen, hem keyfine bakar, hem&#160;de ceza çekmezsin. Ama bu dediklerim erkekler için geçerli.”&#160;‘‘Yani, sizin yaptığınızı Nalan Hanım yapsa?’’</p>
<p>“Olur mu canım öyle şey! Vururlar adamı, Allah korusun!”</p>
<p>Böyle diyerek dudaklarını uzatıp öpücük verir gibi bir ses çıkarırken iki eliyle birden kulaklarını çekip sağ eliyle masama üç kere kuvvetlice vururken bir yandan da, "Şeytan kulağına kurşun" diyor.</p>
<p>“Şeytan kulağına kurşun Gülseren Hanım. Nalan yapmaz öyle şey ama hani yapsaydı ben buna mecburdum.”</p>
<p>“Nasıl bir mecburiyet bu?’’</p>
<p>“Nasılı var mı? Elâlem...”</p>
<p>“Bırakın elâlemi. Siz ne der, siz ne hissederdiniz? Elâlemin lafı insan öldürmeye yetmez. Onu destekleyen başka şeyler gerekir. Bize ait şeyler.”</p>
<p>“Vallahi kahrolurdum. Hem o kadar güvendikten sonra ha? Deli olur insan. Hem beni bırakıyor, bu da yetmez gibi bir başka erkeğe gidiyor ha? Artık onun olmaya gidiyor. ^manınnn... Düşünmesi bile zor!”</p>
<p>Onun olmaya gidiyor, diyor. Bu söz sadece kadınlar için kullanılıyor ama Hayri Laz kızının olmaya gitmiyor. Laz kızı onun olacak. Sanki mal alıp mal veriyorlar. Üstelik halk arasında hâlâ bu cümle sıklıkla kullanılıyor. Sadece halk mı, şarkılarımız, şiirlerimiz&#160;bile böyle söylüyor. Toplumun alışkanlıklarını değiştirmek ne kadar zor! Tek bir insanı bile değiştirmek için şurada ter döküyor-ken, toplumu kim, kimler nasıl değiştirecek.</p>
<p>Sadece ben mi, Hayri de başladı terlemeye. Bu konuyu hayal etmek bile ikimizi de terletmeye yetti.</p>
<p>“Şart olsun, gebertirdim onu.”</p>
<p>“Şart olsun! Nasıl yani?”</p>
<p>“Siz bilmezsiniz. Bizim oralarda yaşlılar bir şeye kızınca böyle der. Demek ben de başladım yaşlanmaya. Bir erkek buna dayanamaz ki...”</p>
<p>“Kadın dayanıyor ama.”</p>
<p>“^Anlatamadım galiba. Herkes yerini bilse, sorun kalmaz.” “Karısını ya da sevgilisini öldüren erkeklerle ilgili haberleri sık sık duyuyoruz. Neden öldürüyorlar sizce?”</p>
<p>“Neden olacak, kadın oturduğu yerde oturmuyor. Ya başkasıyla fingirdiyor, ya baştan adamı kendine âşık etmiş, sonra çekemem artık seni deyip gidiyor. Böyle şeyler işte... Yoksa kim ister elini kana bulamayı.”</p>
<p>‘'Yani öldürdükleri insan aynı zamanda en çok sevdikleri ...”</p>
<p>“Sevmese öldürür mü canım. Kadın gitmeden zaten erkek çeker gider. Demek kadının gitmesine dayanamıyor.”</p>
<p>Dayanamıyor... Nalan'ın sesi çınlıyor kulaklarımda, "Ben onsuz yaşamaya dayanamam" deyişleri. ..</p>
<p>“Kadının kendi geleceğiyle ilgili karar verme şansı yok yani, öyle mi?”</p>
<p>“Ben söyleyeceğimi baştan söyledim. Soru baştan yanlış dedim. Kadınla erkeği birbirine karıştırmamak gerekir. Avrupa, Amerika filan neyse işte, oralarda durum böyle değil ama&#160;biz Amerikalı mıyız, değiliz. Öyleyse neysek o gibi davranmak&#160;boynumuzun borcu. Siz bizim gibileri köyden çıkarmadan, varoşlara mahkûm etmeden, içinize almadan bu töreler değişmez. Herkes işine geldiği gibi davranıyor. Yanardöner bir toplum olduk yani... Oysa kendi içinde herkes eğriyi doğruyu biliyor. Baştan ümit vermeyeceksin kardeşim, vermeyeceksin.&#160;İyice düşünüp taşınmadan yola çıkmayacaksın.”</p>
<p>“Bunları siz mi söylüyorsunuz Hayri Bey?”</p>
<p>“Ben söylüyorum ya... Ben Nalan için yola çıktığımda, bu yolun beni nereye götüreceğini biliyordum. Ölümü göze alıp&#160;da çıktım yola. Ama şimdiki kızlar ne yapıyor? Bir iki fingir-deşip sonra yolumuza bakarız diyorlar. Olmaz kardeşim, olmaz. Bizim gibi erkeklere bu yapılmaz. Ya adam gibi çıkıp&#160;gelecek, bir daha da arkana hiç bakmayacaksın. Yok, gelmeyeceksen, o zaman da adama hiç ışık göstermeyeceksin. Kadından ışık sızmıyorsa, erkek dediğin kadının peşine bir düşer, iki düşer, sonra döner arkasını gider. Bizim kızlarımız&#160;işte bunu bilmiyorlar. Herkesi kendileri gibi sanıyorlar. Ulan&#160;sen ev hayvanısın, karşındaki herif sokak köpeği. O ışığı gördüğü gün seni nüfusuna kaydeder. Artık sen onun malı olmuşsun. İnsan malını başkasına verir mi? Yaptığın her şeyi&#160;önce naz niyaz kabul eder, daha ileri gidersen seni şah damarından ısırır. Hayvan çünkü herif, onu ehlileştiren bir sahibi&#160;olmamış ki...”</p>
<p>Hayri'ye bakın, sosyolog kesildi başıma. Ama söyledikleri ne kadar gerçek. Argo margo ama tam bir bilimadamı gibi toplum&#160;adına analitik bir yorum yapıyor aslında ama acımasız bir yorum.&#160;Oysa aynı şeyleri o da Laz kızına yapmadı mı? Ona ümit verirken&#160;de ölümü göze aldı mı acaba?</p>
<p>“Çok derin, toplumsal yorumlar yaptınız Hayri Bey! Söyledikleriniz kulağa hiç hoş gelmese de, o zavallı genç kızlar, kadınlar nereden bilsin o adamların böyle düşünüp böyle yapacağını? Onlar baştan çok hoşlandıkları adama gidiyorlar.&#160;Ne bilsinler onun sonradan başına ne işler açacağını.”</p>
<p>“Biraz dikkatli baksalar, o erkeklerin cazibesine bu kadar kolay kapılmasalar, bunlar anlaşılmayacak şeyler değil Gülseren Hanım. İşte ben buradayım. Siz bana bakıyorsunuz. Ne kadar geliştim, adam oldum desem de, bakın size neler söyledim. Nalan bana âşık olurken, bana az da olsa o ışığı gösterirken bunun böyle olduğunu bilmiyor muydu? Bak, kadın mesleğinden vazgeçti. Eşi dostu kalmadı. Neden?&#160;O bilmiyor muydu eskisi gibi giyinip kuşanıp çantasını koluna takıp her gün bir yere gitmeyi. Gitmedi. Neden? Ben Sedat değilim. Ben başka biriyim. Onun kitabında yazanlar ile&#160;benimkiler aynı değil. Tercihini baştan doğru yapacaksın yani... Bırakın Allah aşkına, kadın dediğin çocukken bile biz erkeklerden daha akıllıdır. Bir adamın gözüne bakınca onun&#160;ne mal olduğunu anlar. Güya biz erkekler aramızda karının&#160;gözüne bakınca ne mal olduğunu anlarız desek de anlamayız.&#160;Kadın denen mahluku anlamak kolay mı?”</p>
<p>“Haklısınız. Freud bile öyle demiş. Her şeyi anladım ama kadını anlayamadım demiş.”</p>
<p>“O kim bilmiyorum ama doğru söylemiş.”</p>
<p>“Bari Laz kızı anladı mı sizin kim olduğunuzu?”</p>
<p>“Anlamaz mı? Zaten bizi en iyi o tayfa anlar. Onlar da bizim gibi oldukları için önce onlar anlar.”</p>
<p>“Nasıl yani?”</p>
<p>“Nasıl olacak, onlar da sahipsiz sokak köpeklerine benzer. Onlar da bizim gibi çöplükten gelirler. Oralarda ölmek de, öldürmek de sıradan olaylardır. Yani uçurumun kenarında yaşarlar. Düşen düşer, kalan sağlar bizimdir der ve yollarına&#160;devam ederler.”</p>
<p>‘'Yani hiç kimse, ‘Yarın öbür gün beni düşürürler bu uçuruma, buralardan gideyim’ demez mi?’’</p>
<p>“Gidecek başka yeri olanın o çöplükte ne işi var Gülseren Hanım!”</p>
<p>Gülüyorum, hem de ona bakarak gülüyorum. Ele verir talkını kendi yutar salkımı diye bir söz vardır. Yine babaannemden. Şimdi Hayri de tam olarak bunu yapıyor.</p>
<p>Ben güldükçe bakışları giderek sertleşiyor. Anlamadı.</p>
<p>“Neden güldüğümü anlamadınız değil mi?’’</p>
<p>“Anlasam ben de gülerdim.”</p>
<p>“Tamam, öyleyse sizi biraz güldüreyim. Çöplük, uçurum kenan filan dediniz de ...”</p>
<p>“Dedim tabii...”</p>
<p>“Sizin şimdi bir değil, gidecek iki eviniz birden var. Türkân Hanım da, Nalan Hanım da kapılarda sizi bekliyor.&#160;Ama siz güle oynaya gidiyorsunuz o çöplüğe.”</p>
<p>‘'Yok canım! Hem ben artık onlardan sayılmam. Nalan beni epeyce ehlileştirdi.”</p>
<p>“Bu daha da tehlikeli değil mi? Yedi yıl dile kolay! O dünya sizin için yabancı artık.”</p>
<p>“Bunu Nalan’a geri döneyim diye mi söylüyorsunuz?” “Hayır! Zaten Nalan Hanım’a benim telkinlerimle geri dönerseniz, bu hiç de güvenilir olmaz. Hem unuttunuz mu, siz&#160;bugün buraya Nalan Hanım için gelmediniz. Ben de bugün&#160;sizin için buradayım.”</p>
<p>“O da doğru ya!”</p>
<p>Başını önüne eğmiş, düşünüyor. Düşün ya Hayri, iyice düşün. Sen artık köyden yeni gelen o delikanlı değilsin. Köprülerin altından çok sular akmış. Freud kim bilmiyorsun ama çok geliştirmişsin kendini. Biraz önce bir bilimadamı edasıyla neler anlattın&#160;bana. Sen yıllarca Nalan gibi bir kadınla yaşa, sonra da Laz kızında kendine yeni aşklar, yeni mutluluklar ara. Olmaz Hayri, olmaz!&#160;Az çok pişmişsin sen. Yeniden ham olamazsın.</p>
<p>Sana bunları söylemeyeceğim. Hani sen bana, "Söylesem anlar mısınız?" diyordun ya, işte ben bunları sana hiç söylemeyeceğim çünkü söylesem gerçekten de anlamazsın, "Nalan'a&#160;dönmem için beni ikna etmeye çalışıyorsunuz" dersin.</p>
<p>“Aşk bu, aşk işte... Ben de size bunu anlatamıyorum. Yedi yıldır Nalan’la gül gibi geçinip gittik. Kimseye âşık oldum mu, olmadım. Ama şimdi artık Laz kızından da vazgeçemiyorum. Başımı belaya soktuğumun farkındayım ama belasız da mutluluk olmuyor ki... Nalan gibi bu da hemen evleneceğimizi samyor.”&#160;“Siz daha baştan Nalan Hanım’la evlenmemeye kararlı&#160;mıydınız?’’</p>
<p>“Bilmem ki... Ben o zamanlar Nalan için deli divane oluyordum. Gözüm ondan başkasını görmüyor, dünya bir yana, Nalan bir yana diyordum. Ah, ne çektim o zamanlar bir bilseniz! Gerçi anlatsam da anlar mısınız bilmiyorum ki...”</p>
<p>Yine gülüyorum. Hayri bana bir türlü güvenemedi.</p>
<p>“Anlamak istersem mutlaka anlarım Hayri Bey. Hadı başlayın, bakalım anlayacak mıyım?”</p>
<p>“İyi, anlatayım öyleyse... Bizim bir arkadaş grubumuz vardır. Çocukluktan beraber büyüdük. Her birimiz ayrı sürünüyorduk. Birbirimizin dertlerine derman olmaya çalışırdık. Para yok, pul yok, arkanda sana sahip çıkan güçlü bir ailen yok... Herkes kendi derdinde. İşte o günlerden arkadaşız yani. Kardeşten ileriydi dostluğumuz. Kimin neyi varsa dökerdi ortaya. Açsak birbirimizi doyurur, dertliysek içimizi yine birbirimize dökerdik. Birileri bizi dövüyorsa, dayak yiyecek de olsak girerdik dövüşe. Kimi öksüz, kimi yetim işte... Bir de üstelik gelmişiz büyük şehre, beyazların içinde zenci gibi kalmışız. Ayak&#160;yalın, baş açık... Hayallerimizi peynir ekmek yapar yer, onlarla avunurduk. Bir dolmuşçu abi vardı. Severdi bizi. Arada verirdi arabayı. Geçerdim direksiyona, Hamsi Selim de muavinlik ederdi bana. Teybi sonuna kadar açar, aklımız sıra hem keyif yapar, hem de etrafa hava atardık. Bizim mahallede bir yer&#160;vardı. Kuş uçmaz, kervan geçmez bir yer işte. Alırdık elimize içkinin en ucuzunu, biraz da sarı leblebi, çıkardık tepeye. Osman&#160;teybi açar, önce iyice efkarlanır, sonra da çiftetelli çalar, oynadık. Gençlik işte... Herkes o gün şehre indiyse ne gördüğünü anlatır, bizler ağzı açık ayran delisi gibi onu dinler, dalgamızı geçerdik. Dalga geçmenin altında imrenme yatardı. Şehir çocuklarına hem çok imrenir, hem de muhallebi çocuğu diye dalga geçerdik. Ne yapalım, kahrımızdan çatlayıp ölelim mi, bari işi dalgaya alalım derdik. Hiçbirimizin kendinden ümidi yoktu.”&#160;“Neden?”</p>
<p>“Nedeni var mı? Ümit etmek için bile insan önünde az da olsa bir ışık görmek istiyor. Bizim hiç ışığımız yoktu.”</p>
<p>“Sahi yok muydu?”</p>
<p>“Sahi ya! Anlamak için bunları yaşamak gerekir. Siz hiç aç kaldınız mı?”</p>
<p>Insan yaşadığı şeyleri daha iyi anlıyor. Çocuğum yokken anneleri anladığımı sanıyordum ama ben de anne olunca işin rengi değişti. O zaman çok daha iyi anladım onları. Eşimi kaybettiğim zaman da eş kaybı ne demekmiş bildim. Ama aç kalmadım. Acaba onu yeterince anlayabilecek miyim?</p>
<p>Her başım sıkıştığında yaptığım gibi, hafifçe gülümseyerek bakıyorum ona.</p>
<p>‘‘Yaa! Zor iş bunlar zor! Aç kalmak insanı hayvanlaştırıyor. İnsanlığınızdan utanıyorsunuz. Boş gezenin boş kalfaları olarak evde yemek olsa bile onu yemeye utanırdık. Her şeyden önce kendimizden ümidimiz yoktu. Sevenimiz, başımızı okşayanımız olmadı ki, ümidimiz olsun.”</p>
<p>Hüzünlendiriyorsun sen beni Hayri. Ama öyle güzel anlatıyorsun ki, seni anlıyorum.</p>
<p>“Yine de ufak tefek denemelerimiz oluyordu. Ben boş kaldıkça babamın dükkânında çalışıyordum, Mustafa dolmuşta muavinlik yapıyor, Recep sebze halinde hamal olmuş, Hamsi&#160;de mahalleye gelen kömürü kovalarla evlere taşıyordu. İşte&#160;kendimizi ancak bu tür işlere layık görüyorduk. Derken ben&#160;liseden sonra inşaatlarda elektrik ustalarına çırak oldum, ardından Hamsi de benimle birlikte inşaatlarda çalışmaya başladı. Mustafa sonradan minibüslere şoför oldu, Recep de sebze halinde al sat işleri yapıyor. Hepimizin eli çok şükür ekmek tuttu. ‘Şimdi bana bunları neden anlatıyorsun?’ diye soracak olursanız, biz işte yola, sıcak evlerimizden çıkmadık.&#160;Biz varoşun çocuklarıyız. Yok dürüst olacaksın, yetim hakkı yemeyeceksin, büyüğe saygılı olacaksın, kadın kısmına kötü gözle bakmayacaksın filan... Laf bunlar laf! Önce adamın&#160;karnını doyuracaksın, yüreğini ısıtacaksın, sonra isteyeceksin bunları. Bizim sahibimiz yoktu. O zamanlar dert tasa kısmı bitince bütün hayalimiz kadınlar, kızlar olurdu. Her birimiz âşık olacak birini mutlaka bulur, bunlarla tutunurduk&#160;hayata. Sanki âşık olur, o kadını elde edebilirsek, kendimize olan inancımız artardı. Demek ki biz de insanız, bizi de beğenen, seven var derdik. Bunlarla teselli bulurduk. Hangi erkek sevdiği kadın uğruna bir yıl deli divane olur. Olmayacağını bile büe sokaklarda yatar, içer içer boş sokaklarda naralar atar, sabahlara kadar gözünden yaş eksik olmaz. İşte bunu yapan delikanlılar da sadece varoşlardan çıkar.”</p>
<p>“Böyle mi yapardımz?”</p>
<p>Hüzünlü bir gülümseme yayılıyor yüzüne. Hemen ardından yine gözlerini ateş bürüyor sanki.</p>
<p>“Öyle yapardım ya!”</p>
<p>“Nalan Hanım size gelmeseydi ne olacaktı?”</p>
<p>“Kolay olmazdı unutmam. Yenik sayardım kendimi. Bu yenikliği de içime sindiremez, o zaman arabesk şarkıları daha çok dinler, kırk kadını ayartsam bile Nalan benimle birlikte&#160;mezara kadar gelirdi. Bizim gibiler sevdiğini unutmazlar.”&#160;“Ama şimdi ondan vazgeçiyorsunuz. Bu nasıl bir çelişki?”&#160;“Çelişki değil. Çelişki yok! Nalan benim olmuş, savaşı kazanmışım, yenilmemişim. Tam yedi yıl ben bu aşkı doya doya&#160;yaşamışım. Şimdi Nalan benim için hâlâ çok değerli ama aşk&#160;bitti. Hepsi bu!”</p>
<p>“Ama Nalan Hanım’da bitmemiş.”</p>
<p>“O kadın! Kadınların çoğu biz erkeklerden daha vefair oluyor. Bu da tabiat kanunu galiba. Aslında aşk onda da bitti de, onun derdi başka.”</p>
<p>“Nedir derdi?”</p>
<p>“Çok bağlandı bana.”</p>
<p>“Siz ona bağlanmadınız mı?”</p>
<p>“Ben de bağlandım. Bağlanmasam yedi yıldır benim ne işim olurdu onun yanında. Zaten bu Laz olmasa, daha sürerdi bizim ilişkimiz. Hayat işte! Yarının ne getireceği belli değil.”&#160;“İlk zamanlar Nalan Hanım, karını boşamazsan gelmem&#160;deseydi ne yapardınız?’’</p>
<p>“Boşardım, hemen boşardım.”</p>
<p>“Bu kadar kolay yani. Türkân’ın boşanmam deme hakkı yok mu?’’</p>
<p>‘'Yok tabii... Gerçi boşasam da ihmal etmezdim ben onları. Nikâh dediğin nedir ki? Ondan alır, öbürüne verirsin. Ama Allah için Nalan hiç ısrar etmedi. Çok yufka yürekli!&#160;Kendinden önce hep başkalarını düşünüyor. Bunları sonradan anladım. Bazen şaka yapıyor zannederdim. O kadar saf&#160;yani. Onun ne kadar namuslu olduğunu da sonradan anladım. Baştan Allah için, bana geldi, başkasına da gider diyordum. Şimdi onu ordunun içine koysam, yine de tertemiz çıkacağını biliyorum. Siz bakmayın benim böyle dediğime. Aslında çok kıskanç bir erkeğim ben. Nalan beni böyle yumuşattı. Öyle güven verdi ki bana! Onunla yaşadığımız bu yedi yılda çok şey öğrendim. Her şeyden önce az da olsa artık&#160;insanlara güveniyorum. Bakın, size bile güveniyorum. Eskiden olsa, her söylediğinize çok kızar ve saçma sapan tepkiler&#160;gösterirdim.”</p>
<p>“Nasıl yani?”</p>
<p>“Daha baştan sizin bana karşı kötü niyetli olduğunuzu düşünür, sorularınıza asla doğru cevaplar veremez, hep sizi&#160;kandırmaya çalışırdım.”</p>
<p>“Bunu neden yapardınız?’’</p>
<p>“Neden olacak, aşağılık duygusundan. Beni beğenmedi, benimle alay ediyor, bana kazık atacak, Nalan’ı dolduracak...”</p>
<p>“Şimdi ne düşünüyorsunuz?”</p>
<p>“Onu bari sormayın.”</p>
<p>“Bırakın da her şeyi sorayım.”</p>
<p>“Nalan buraya ilk geldiğinde deli gibiydi. Şimdi doktorun yanına girince kim bilir neler yapar, her türlü rezaleti çıka-nr diyordum çünkü onu buraya neden getirdiğimi biliyordu.&#160;Sonra bir de baktım, içerden kedi gibi çıktı. Zaten ondan önce&#160;ben girdim, benim de ağzımın payını verdiniz. ‘Bu kadın hiç&#160;içinden konuşmuyor’ dedim. ‘Ne söylenmesi gerekiyorsa, adamın gözünün içine baka baka söylüyor. Yani gizlisi saklısı&#160;yok.’ Siz insana bütün maskelerini çıkarttırıyorsunuz. Başka&#160;türlü sizinle böyle rahat rahat konuşamazdım. Siz bana kızsanız da hoşuma gidiyor. ‘Rahat rahat kızıyor ve bunu da hiç&#160;saklamıyor’ diyorum.’’</p>
<p>Boyundan büyük laflar ediyor bu adam. Okumamış etmemiş ama hayatı iyi tanıyor. Zaten okumak hayatı tanımaya ne zaman&#160;- yetmiş ki ... Düşünüyorum da, ben tıp fakültesini bitirdiğim yıllar&#160;doktor olmuştum ama ne kadar cahildim yani pek çok şey öğrenmiştim ama hayatı hiç tanımıyordum. Bana hayatı hem yaşadıklarım ama en çok da hastalarım öğretti. Ne cahiller, neler öğretti ler bana. Hayri'den de öğreneceğim çok şey var galiba.</p>
<p>“Onun için artık burada dümdüz gidiyorum doktor hanım. Hiçbir şeyi saklamıyorum. Böyle konuşabilmek hoşuma gitti. Ben daha önce bunu hiç yapmamışım çünkü hep bir hesap peşindeyim. Burada hesap mesap yok. Ne düşünüyorsan,&#160;söyle gitsin. Onun için buraya gelmeyi çok seviyorum. Nalan&#160;da öyle kedi gibi olunca, iyice güvendim size. Zaten o, böyle&#160;kedi gibi olursa gideceğimi biliyordu. Onun için buraya gelmek istememişti.”</p>
<p>“Şimdi uslandı. Gittiniz mi?”</p>
<p>“Pek sayılmaz. Baştan gitmeye kararlıydım ama şimdi neden bilmem, gidemiyorum. Oysa siz Nalan’ı tam da benim istediğim kıvama getirdiniz. Yani intihar ederimler bitti, günde yüz kere aramalar, ağlamalar, inlemeler bitti ama şimdi de ben bırakıp gitmeye kıyamıyorum.”</p>
<p>“Nalan Hanım’a mı kıyamıyorsunuz, kendinize mi?” “Anlamadım.”</p>
<p>“Anladınız. Siz başkalan uğruna bir şeylerden vazgeçecek biri değilsiniz. Nalan Hanım bile olsa!”</p>
<p>Odada derin bir sessizlik oluyor. Gerçekler işte bazen böyle çarpar adamı!</p>
<p>“Öyleyse kendim için mi gitmiyorum, böyle mi demek istiyorsunuz?”</p>
<p>“Evet. Ondan vazgeçmeyi göze alamadınız. Tıpkı Nalan Hanım uğruna eşinizden ayrılmayı göze alamadığınız gibi.&#160;Üçü de kalsın istiyorsunuz.”</p>
<p>“İyi de bunda ne kötülük var? Evet, üçü de kalsın istiyorum. Ben onlan seviyorum, onlar da beni. Bu kıskançlık neyin nesi? Elinden gelse bu kanların üçü de gözümü oyacaklar. Hem bana deli gibi tutkunlar, hem de ben sadece onların olayım istiyorlar. Ulan birinizin olsam, iki kişi birden perişan olacak. Birbirinize kastınız ne? Ben nasıl olsa hiçbirinizi&#160;ihmal etmem, hepinizi de sevecek kadar geniş bir gönlüm var&#160;benim. Ama nerdeee?”</p>
<p>Demek yine bütün suç kadınlarda. Adamın gönlü geniş. Hiçbirini ihmal etmeyecek. Ah bu kadınlar, laftan anlamıyorlar ki!</p>
<p>Yine Nalan geliyor aklıma. Kocası ona biraz sahip çıksaymış, biraz gönlünü hoş etseymiş, bunların hiçbiri olmayacakmış. Bir yandan böyle diyor, bir yandan da, acaba ben de Hayri gibi mi yapıyorum, hep kadınları mı tutuyorum demekten kendimi alamıyorum.</p>
<p>İnsan ruhu ne kadar karmaşık. Herkes kendine göre ne kadar haklı. Kendimizi bu kadar iyi anlarken karşı tarafı neden hep böyle pas geçiyoruz acaba?</p>
<p>Acaba Hayri'nin eşi Türkân ne diyor bu işlere? O ne hissediyor?</p>
<p>“Gülseren Hanım bazı şeyleri yaparken uzun boylu düşünmüyor insan. İşte benim amcamın oğlu bir hiç uğruna vurdu nişanlısını. Meğer kızın da bir günahı yokmuş. Bizimkinin&#160;kıskançlığı ... Amcamın oğlunun benden farkı yok ki, benim&#160;de ondan. Biz eğer yedi yıldır böyle uslu uslu oturduysak, başımıza bir iş gelmediyse, bunun tek nedeni Nalan, onun sayesinde. O beni öyle iyi tanıdı, ruhu da öyle temiz ki... Başkası&#160;olsa neler olurdu, ben bile bilmiyorum.”</p>
<p>“Şimdi başkası geliyor işte. Göreceğiz bakalım, neler olacak.” “Laz kızını diyorsunuz. O da günahsız bir gariban işte. Zaten aynı çöplükten olduğumuz için birbirimizi çok iyi anlıyoruz. Hayat onu da hiç gözünün yaşına bakmadan buralara&#160;sürüklemiş. Kader bunlar... Ama kadın belali! Sevgilisi daha&#160;da belalı! Bakalım nasıl kalkacağız bu işin altından?”</p>
<p>“Bir de sevgilisi mi var? Yok artık! ”</p>
<p>Öyle yüksek sesle söylüyorum ki bunu, odada sesim çınlayınca aklım başıma geliyor. Bu nasıl bir hikaye? Beni daha nasıl şaşırtacaklar!</p>
<p>“Yıllardır ünlü bir işadamı bakıyormuş ona. Adam şimdi yurtdışında. Yakında gelir. Bizim Laz’a şahane bir daire almış. Dayamış, döşemiş, altına da bir cip çekmiş. Cebinde&#160;bol parası, her biri kaç milyonluk kredi kartları... Ama kadın onu değil, beni seviyor. Bende para ne gezer! Söylüyorum&#160;ama olsun, diyor. O da para pul istemiyor. Beni istiyor.”&#160;“Bunlar sizi gururlandırıyor galiba.”</p>
<p>“Ee, tabii, biraz gururlanıyor insan ama dedim ya, bunun takıntısı çok. Sevgilisi bir yandan, kendi bir yandan...”&#160;“Canınız bu kadar değersiz mi sizin?”</p>
<p>“Canım değil, sevdiğim kadınlar canımdan daha değerli. Ben böyle bir adamım işte. Sevince gözüm dünyayı görmüyor. Hem o Sedat denen adam karısının kıymetini bilseydi,&#160;Nalan onu bırakır da bana gelir miydi? Adam olsaydı da karısına sahip çıksaydı. Hödük işte! Sadece okumakla adam&#160;olunmuyor. İnsan karısıyla biraz ilgilenir. Senin karın dünya güzeli bir kadın. Üstelik hiç gözü açılmamış. Biz erkekler&#160;bunları daha kadına bakar bakmaz anlarız. Onun dünyadan&#160;haberi yok. Neymiş, işadamıymış. Sen kafesteki kuşu uçurduktan sonra ben seveyim senin işadamlığını. Doğruya doğru ... Be adam, bu kadın senden önce hiç erkek yüzü görmemiş. Güzel de... Biraz kıymetini bilsene! Kadın sevgi istiyor,&#160;öldün mü be adam, kadına bu sevgiyi göstersene! O hiçbirini&#160;yapmamış. Eee?”</p>
<p>“Bütün bunlan siz eşinize yapıyor musunuz?”</p>
<p>“Yapıyorum tabii. O benim kaç yıllık kanm. Severim, sevmem ama çocuklarımın annesi. Eve gitmesem bile her gün onu arar, bir ihtiyacı var mı diye sorar, geceleri de gönlünü&#160;her türlü hoş ederim. Karımın bu bakımdan bir şikâyeti yoktur benden. Şimdi inanmayacaksınız ama o da çok sever beni. Keşke bu kadar sevmese... Bir tek bu durum arada bir içimi sızlatıyor. Yazık kadına diyorum ama bu işler öyle yazık&#160;demekle filan olmuyor. Ben de severim onu ama karım gibi&#160;değil, çocuklarımın annesidir, iyidir, hoştur, hepimize çok iyi&#160;bakar. İşte bitti. Gerisi yok yani.”</p>
<p>“Onu aldattığınızı bilmiyor mu?”</p>
<p>“Bilse ne olacak? Ona gidip de ben başka kadinlan sevdim diyecek halim yok ya... Gerçi bir şeyleri anlıyor anlamasına&#160;da, saflığa vuruyor. Nalan’ın evine kaç kere götürdüm onu.&#160;Çocuklan da alıp gittik. Şirketten arkadaşım diyorum.”</p>
<p>Yok artık! Neler diyor bu adam!</p>
<p>“Nasıl yani? İkisi birbirini tanıyor mu?’’</p>
<p>“Tabii tabii! Nalan hepsini de çok iyi ağırlar. Çocuklarla tek tek ilgilenir. Derslerde bilemediklerini ona sorarlar. Bayramlarda biz çoluk çocuk önce onu ziyaret ederiz. Çocuklara&#160;hediyeler alır. Tek tek her biriyle sohbet eder.”</p>
<p>“Eşiniz ne diyor Nalan Hanım için?’’</p>
<p>“Eşim de çok seviyor onu. Benim hanım da ona yemek tarifleri verir. Bizim yörenin etli ekmeği meşhurdur. Evde yapıp ona götürür ama Allah için bunda Nalan’ın payını inkâr edemem.”</p>
<p>“Demek öyle! Gelelim Laz kızına!”</p>
<p>“Gelelim, gelelim. Onun da bütün hayali sevdiği bir adamla evlenmekmiş ve beni çok sevmiş.”</p>
<p>“Siz ona inandınız mı?”</p>
<p>“Hemen inanmam ben. İyice düşünmeden, ne yaptığını görmeden hiçbir şeye inanmam. Kadın çok hoşuma gitti ama&#160;önceleri orospunun teki dedim İçimden. Şimdi siz bu lafa da&#160;takarsınız.”</p>
<p>“Yok, takmam, siz rahat olun.”</p>
<p>“Neyse, onu tanıdıkça hiç de öyle olmadığını gördüm. Kadın onlara parası için gitmiş. Bende para mara yok. Ne ona alıştığı o saray gibi evleri verebilirim, ne de altına araba.&#160;Bunları ona açık açık söyledim. Hiçbir şey istemem diyor, o&#160;beni istiyormuş, bir de kuru nikâh.”</p>
<p>“Kuru nikâh?’’</p>
<p>‘‘Yani düğün dernek istemem. Nikâh dairesinde nikahlanırız, olur biter diyor. O da haklı. Bunca yıldır kepaze olan adını temizleyecek.”</p>
<p>“Onunkini anladık da siz bu işe neden giriyorsunuz?”</p>
<p>“Beni böyle şartsız şurtsuz seven kadınlara, hele bir de çok güzelse bayılıyorum.”</p>
<p>“İkisi de çok varlıklı işadamlarının karısı ya da sevgilisi. Erkeklerle rekabet etmeyi de seviyorsunuz galiba!”</p>
<p>“Belki de... ‘Ulan Hayri’ diyorum, ‘sokakta aç bilaç gezen, ensesinden tokat eksik olmayan o gariban çocuk mu yapıyor&#160;bunları? Ama hiç olmazsa kadınlar anladı senin kıymetini.’&#160;Yanlış mı doktor hanım? Şimdi karı o herifi bırakıp bana gelecek. Ben kimim? Çulsuzun tekiyim. Bir tek ağzım iyi laf yapıyor, bir de Allah için çok yakışıklıyım. Beni görünce kadınların içi eriyor demek ki...”</p>
<p>Yine ne söyleyeceğimi bilemiyorum. Demek içi eriyor ha? Biraz itibar, biraz değerli olabilmek, çok sevilebilmek uğruna aslında kendini harcıyor da, haberi yok. Bu konuda onu daldığı uykudan uyandırabilir miyim acaba? O sevilmeye, değerli ve üstün olabilmeye öyle aç ki...</p>
<p>“Hepimiz sevilmek ve değerli olmak isteriz ama siz bu uğurda neleri feda ettiğinizin farkında mısınız?’’</p>
<p>“Nalan’ı mı diyorsunuz? Yok, yok... Onu feda etmeyeceğim galiba. Hep birlikte yaşayıp gitmenin bir yolunu bulurum belki.”</p>
<p>“Ben Nalan Hanım’dan değil, sizden söz ediyorum. Değer görmeye olan açlığınız başınızı derde sokacak. Kendi kendinize ihanet ediyorsunuz. Yani kendi bacağınıza sıkıyorsunuz.”&#160;“Yok canım, onu da nereden çıkardınız?”</p>
<p>“Çoğu erkeğin hayal bile edemediği bir düzen kurmuşsunuz. Bu düzeni paramparça etmek sizce akılcı mı?’’</p>
<p>“Ben birine kafaya taktım mı, onun peşini bir daha bırakmam. Siz Laz kızım tamsanız, bana hak veririniz. Keşke onu da getirebilsem buraya. Dedim ya, Laz kızı bunların hiçbirine benzemiyor. O da benim gibi çok çekmiş hayattan. Her neyse, onu getiremesem de, bizim hanımı da bir görün istiyorum.&#160;Yıllardır zaman zaman bir yumru oturur boğazına. Ne yutabilir, ne tükürebilir. Saatlerce hıçkırır, durur. Birkaç yere götürdüm ama geçiremediler. Gördükçe acıyorum haline. Yüzü&#160;kızarıyor, buz gibi ter geliyor sırtından. Bayılacak sanıyorum,&#160;zor tutuyor kendini. Yazık, yine de bana bir şey demez.”</p>
<p>“Öyle mi? Tamam, getirin. Hem onunla da tanışmış oluruz.”</p>
<p>“Siz artık aileden sayılırsınız. Şimdi duyunca kim bilir nasıl sevinecek. Ben Tuna Hanım’dan randevu alırım. Ama ay-nca kendim için de alacağım. Tamam, değil mi?’’</p>
<p>“Olur, bekliyorum.”</p>
<p>“Bir kere daha konuşalım bakalım. Bu söylediklerinizi de düşüneceğim. Haftaya görüşmek üzere...”</p>
<p>Böyle diyerek yine çevik bir hareketle yerinden kalkıp elimi kuwetlice sıkarak çıkıyor Hayri. Her şeyi bu kadar açık konuşan,&#160;duyguları bu kadar meydanda bir erkekle konuşmak güzel oluyor. Hayri yanlış yapıp doğru söylüyor.</p>
<p>Onu dinlerken hep kader denen şeyi düşünüyorum. Gerçekten de kaderimiz biz daha çok küçükken yazılıyor. Hepimiz bir yerlerimizden yaralıyız. Hayri'nin yaraları çok açık. O varoş çocuğu olmaktan çıkıp şehir çocuğu olmayı hayal etmiş. Hep önemli, değerli biri olmak istemiş. Çocukluğunda bunu hiç görememiş. Anneyi çok erken kaybetmiş. Kaybetmese de, köy yerinde&#160;kadınların, çocuklarından daha önemli işleri, dertleri var. Ben, diyememiş. Ben olamamış. Kendine okumak, diploma sahibi olmak gibi hedefler de koyamamış. Yıllarca bunların hayalini bile kuramadan yaşamış. Aslında içindeki bu enerjiyi doğru hedeflere yönlendirebilse, Hayri her şey olurdu. işte bunu yapamamış&#160;çünkü kendinden ümidi yokmuş. Ben diyemeyen, ben olamayan&#160;birinin kendinden ümidi olur mu?</p>
<p>işte bu ışığı ona kadınlar yakmış. Hayri de ışığın peşine düşmüş. Işık parladıkça Hayri daha çok koşmuş. Hâlâ da koşuyor çünkü yıllardır ulaşamadığı hedeflere kadınlar sayesinde ulaşmış&#160;ve sonunda Hayri Bey olmuş. Yıllardır hasret kaldığı beyliğin tadını çıkarıyor. Böyle yaşamanın, eskisi gibi olmaktan, eskisi gibi&#160;yaşamaktan ne kadar farklı olduğunu hissetmek, Hayri'yi adeta&#160;sarhoş etmiş. Bütün bunları kendinden beklemiyormuş.</p>
<p>Sanırım Laz kızında, Nalan'la yaşadıklarının biraz da tersini yaşamak istiyor. O gariban bir Laz kızı, bizimki ise çoktan Hay-ri Bey olmuş bile.</p>
<p>Ancak şimdi hayat onu hiç fark ettirmeden başka yollara götürmeye niyetleniyor. Beyninin bir kısmı, "Aferin sana Hayri" derken, öteki kısım hâlâ eski Hayri'de, gariban Hayri'de kalmış.</p>
<p>Geç bunları, diyor ona. Ben senin ne olduğunu, ne olmadığını çok iyi biliyorum. Bu kadar beylik yeter. Şimdi sıra yine eski Hayri'de. Hayri Bey olamayan Hayri'de... Sen çuvalları Sarı'ya taşıtmışsın ama babandan da dayağı yemişsin. Onu bile unutmazken, şimdi yaptıklarını görmez misin sanıyorsun? Ne yani, bunların bedelini ödetmeyecek misin kendine? Öyle yağma yok! Ben&#160;değil, bu cezayı sen vereceksin kendine.</p>
<p>işte benim kulağıma böyle diyor bilinçdışı. Kurşunu başkası değil, sen sıkıyorsun bacağına dedim ama anlamadı. Bunu insanlar kolay anlamaz zaten! Tanrı'nın insana kendi kaderini kendine yazdırdığını anlamak kolay mı?</p>
<p>Bilinçdışı Laz kızına bayılmış. Bugün olmazsa başka gün, Laz kızı olmazsa Çerkez kızını mutlaka bulur ve karşısına çıkarırdı&#160;onun. Derdi kimin kızı olduğu değil, bilinçdışının derdi onu eski çöplüğüne geri döndürmek. Kader motifi her zaman alıştığını,&#160;öğrendiğini, bildiğini arar. Bazen güzellikler bile çok gelir ona.&#160;işte böyle bacağına sıktırarak seni alır, doğduğun evde yaşadığın duyguların aynısını yaşayacağın bir yerlere götürüverir.</p>
</body>
</html>