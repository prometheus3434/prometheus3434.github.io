<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link rel="stylesheet" href="../Styles/main.css" type="text/css"/>
</head>
<body>
<h4>Giriş</h4>
<p>Sevgili okurlarım,</p>
<p>Bu kitapları yazmaya başladığım ilk zamanlarda, acaba bunlar okunacak mı, okuyanlar beni anlayacak mı, vermek&#160;istediğim mesajları alacak mı diye çok endişe etmiştim. Şimdi ise ben nasıl onları anladımsa, onlar da beni okudular ve&#160;anladılar diyorum.</p>
<p>Televizyonda yayınlanan ve benim yazdığım ve Hayata Dön adlı kitaptan uyarlanan İstanbullu Gelin dizisinden aldığınız huzuru ve terapi sahnelerine gösterdiğiniz ilgiyi gördükçe, daha çok yazmam gerektiğini düşünüyorum.</p>
<p>Anlaşılmak, herkes gibi benim için de işte bu kadar güzel, bu kadar önemli ve değerli.</p>
<p>Belki de bu yüzden siz sevgili okurlarımla bir araya gelince kendimi en yakın dostlarımın arasındaymış gibi hissediyorum. Aramızda tarifi zor bir bağ oluştu. O enerjiyi siz benden alıyorsunuz, ben de sizden. Çok güzel, çok pozitif bir enerji&#160;bu. .. İki tarafa da çok iyi geliyor.</p>
<p>Özellikle ER MOTİFİ kavramı, her birinizin çok ilgisini çekti. İnsanın kendi kaderi ve geleceğiyle ilgili bir şeyleri merak etmesi tabii ki çok doğal. Buna psikolojik fal da diyebiliriz. Özellikle biz kadınlar fala meraklıyızdır. Sevgili annem ben her kahve içtiğimde kahve falıma bakar ve çok güzel şeyler söylerdi bana.</p>
<p>Falda hep güzel şeyler çıkmaz, dediğinizi duyar gibiyim ama ben o güzel olmayan şeyleri de nasıl güzel yapacağımızın peşine düştüm. Ancak size bunla</p>
<p>rı öyle iyi anlatmalıyım ki, sizler de hayatınızı daha da güzelleştirebilin.</p>
<p>İşte bu son romandaki kahramanlarımız Nalan, Hayri, Türkân ve Laz kızının aşklarını, hayatlarını, başlarına gelenleri, daha doğrusu kader motiflerini okudukça, anladıkça,&#160;onların fallarında neler çıktığını, bunları değiştirip değiştiremediklerini gördükçe belki sizler de dönüp kendinize, kendi kader motifinize bakacak, o motifte beğenmediklerinizi değiştirmeye çalışacaksınız.</p>
<p>Bizim toplumumuz, çok farklı sosyokültürel seviyelerdeki insanlardan oluşuyor ve biz hep birlikte yaşıyoruz. İşçisi köylüsü, zengini fakiri, okumuşu okumamışı... Aynı ülkenin birbirine hem çok benzeyen, hem de birbirinden çok farklı doğrulan, farklı alışkanlıkları, farklı dünya görüşleri olan insanlar bunlar... ve bu insanlar da bazen birbirine âşık olabiliyor.</p>
<p>Bir varoş çocuğu ile konaklarda, köşklerde yaşamış prenses gibi bir kadın birbirine âşık olursa ne olur? Bu aşk o insanlara&#160;daha sonra hangi bedelleri ödetir? Hiç düşündünüz mü?</p>
<p>Benim kitaplarım hüzün yüklüdür. Bunu biliyorsunuz artık ama ne yapalım, hüzün zaten hayatın her yerinde var ve aslında hepimizin iyi tanıdığı ama aşk gibi, kelimelerle anlatılması zor bir duygudur. Bu ölümlü dünyada biraz da hüzün&#160;olsun artık, değil mi?</p>
<p>Bu kitapta muhteşem bir aşkı anlatacağım size. İnsanın yüreğini yakıp kavuran, hem sevgiliyi, hem kendini kor ateşe çeviren aşkı ve bu aşkın bedelini anlatacağım. Ayrılığı anlatacağım, şairlerin ölümle eş tuttuğu ayrılığı. “Ölüm mü yoksa&#160;ayrılık mı daha acı?’’ sorusunun cevabını arayacağız birlikte.</p>
<p>İnsanın ayrılık kadar canını yakan bir başka şey daha var; aldatılmak... Aldatılmayı, aldatılmanın insan ruhunda&#160;açtığı yaralan da anlatacağım bu romanda.</p>
<p>Biliyorsunuz, benim kitaplarımda sîzlere hep gerçek, yaşanmış hikâyeler anlatıyorum, yani aslında hayatın, kaderin yazdığı hikâyeler bunlar. Doğal olarak da hayal gücünden çıkan hikâyelerden çok farklılar ve onların sonunu da doğal&#160;olarak ben değıl, hayat belirliyor.</p>
<p>Ben her gün klinikte akşama kadar birbirinden çok farklı insanların hayat hikâyelerini dinlerken gördüm ki, hayatın kendine göre bir adaleti var. İlahi adalet ... Bunu hayatın içinde yaşarken, oradan oraya koştururken göremiyoruz. Adaleti hemen, o anda görmek istiyoruz ama hayat bizim kadar aceleci değil. O, neyi, ne zaman yapacağını çok daha iyi&#160;biliyor.</p>
<p>Ödül de ceza da duygularımız aracılılığıyla geliyor bize. Zaten insanoğlu hayatı duygulan üzerinden yaşıyor. Sevinç de mutluluk da, acı da, hüzün de, aşk da hep bu duygular aracılığıyla ulaşıyor bize. Her ne kadar tüm kararlarımızı düşüne&#160;taşına, aklımızı kullanarak aldığımızı sansak da, bu kararlan&#160;bile çoğu zaman duygularımız aldınyor bize.</p>
<p>Aslında bizim kaderimiz biz daha dünyaya gelmeden yazılmaya başlıyor. Bizi kucağına almaya hazırlanan ya da hazırlanmayan, bizi dört gözle bekleyen ya da beklemeyen evlerde açıyoruz gözlerimizi. O evde büyüyor, şekilleniyor ve bize doğru diye tanıtılan şeylere inanıyoruz. Sonradan bir türlü değiştiremediğimiz, kaderimize yön veren katı çocukluk inançlarımız, yine o evlerde kazınıyor zihinlerimize. Duygularımız ise&#160;doğduğumuz evlerde şekilleniyor, güçleniyor ve yaralamyor.</p>
<p>Ah bu yaralar... Kaderimizi de o evlerde aldığımız bu yaralar yazmıyor mu?</p>
<p>Bizi diktatör, lider, kahraman yapan da; kâşif, mucit, dünyaca ünlü edebiyatçı, besteci, ressam yapan da; bir cani,&#160;bir katile dönüştüren de; ezilen, reddedilen, sevilmeyen, dışlanan, hep terk edilen, ayaklar altında çiğnenen yapan da;&#160;merhametli, şefkatli yapan da işte bu yaralar...</p>
<p>Kaderimiz işte o evlerde yazılıyor.</p>
<p>Küçükken çekilen acıların ateşi kolay sönmüyor, kolay unutulmuyor ve izlerini hayatımız boyunca üstümüzde taşıyoruz. O ilk çocukluk yıllarında üzerimize yapışan olumlu ya&#160;da olumsuz enerjiyi, daha sonra biz etrafımıza yaymaya başlıyoruz.</p>
<p>Duygularımız tıpkı bir virüs gibi salgın yapar. Eğer çevreye yaydığımız duygu şiddetse, o dönem şiddet kol gezer dünyada, sevgiyse yumuşacık sarar her birimizi.</p>
<p>Bir bebek istenmediği, sevilmediği, değer verilmediği, güvenebileceği bir sahibinin olmadığı bir dünyaya gözlerini açarsa, sonradan bu dünyaya güvenmesi, huzurla, keyifle,&#160;mutlu mesut yaşaması zordur. O zavallı çocuğun bu işte hiç&#160;suçu yoksa da hayat daha ilk günden ona açılan güzel yolların önünü keser. O çocuklar da sonradan ortaya çıkan duygusal açlıklarını bazen gerekli gereksiz alışverişler yaparak,&#160;bazen durmadan yemek yiyerek, bazen de madde kullanarak&#160;doyurmaya çalışırlar.</p>
<p>Mutluluk bir karardır sevgili dostlarım. Eğer bir insan mutsuzsa, onu bu dünyada hiçbir şeyle mutlu edemeyiz.&#160;“Kim ister ki mutsuz olmayı?’ dediğinizi duyar gibiyim. Kimse istemez tabii ama ona zamanında mutlu olmayı kimse öğretmediyse, ruhu hep bir şeylere isyan ediyorsa, adalet duygusu incinmişse artık onu başkaları mutlu edemez ki... İnsanları huysuz ve geçimsiz yapan da sevgisizliktir zaten. O&#160;mutsuzluğuyla, huysuzluğuyla barışıktır. Ancak bunu kendisi çok ister ve çok gayret ederse değiştirebilir.</p>
<p>Her birimiz bu hayatın içinde pek çok kez yıkıla yıkıla yaşarken hayatın bizi yıkamadığı günlerimiz de olduğunu nasıl da çabuk unutuyoruz değil mi?</p>
<p>Doğduğumuz günden itibaren milyonlarca birbirinden farklı duygu biriktiririz içimizde. Bu duygular, her ne yaşadıysak, onlardan tüten dumanlar gibidir ve her birinin başka bir rengi, farklı bir kokusu vardır. O duyguları koca bir&#160;kavanoza doldursak, sonra da iyice çalkalasak, ortaya hangi&#160;renk çıkarsa, kaderimizin rengi de odur işte. Sonra da ömrümüzün sonuna kadar kendimize, geçmişte en sık yaşadığımız&#160;duygularla örülü bir hayat yaşatmanın yollarını arar ve buluruz. Yani çocukluk acılarımızı kendimize tekrar tekrar yaşatırız. Olaylar, kişiler farklı da olsa, duygular hep aynıdır.</p>
<p>Bize çocukluk acılarımızın bir benzerini yaşatacak kişileri gözünden tanır, bir de üstelik ona âşık oluruz. Sanki bir şey bizi ona doğru mıknatıs gibi çeker. Sonradan bir şeyleri&#160;anlar gibi olur, buna şans deriz, tesadüf deriz. Oysa tesadüf&#160;deyip geçtiğimiz pek çok şey aslında tesadüf değildir. Hayat&#160;onu kendi ellerimizle buldurur bize.</p>
<p>Eğer insan parayla mutlu olabilseydi, bu dünyada sadece zenginler mutlu olurdu. Para insanı rahat ettirir, konfor sağlar ama duygularımız konforu başka yerlerde arar.</p>
<p>Gerçi yoksulluk kendi başına bir mutsuzluk kaynağıdır ama zengin olmasanız da şöyle böyle idare edebiliyorsanız,&#160;mutlu olmaya en yakın kişiler arasındasınız demektir.</p>
<p>Aslında hepimizin içinde bir aslan yatar, yani hep olmak istediğimiz ama bir türlü olamadığımız bir ideal insandır o.&#160;Ona benzemediğimiz sürece horgörür, aşağılarız kendimizi.&#160;Bu, bizi sürekli ısıran, dürtükleyen, huzursuz eden huysuz&#160;aslan sadece âşık olduğumuz zaman bir süreliğine bizimle&#160;uğraşmaktan vazgeçer. Çünkü aşk o kadar büyüktür ki, aslanın yattığı yeri bile alır elinden ama o da genelde vefasızdır,&#160;çabuk tüketir kendini.</p>
<p>Düşünüyorum da, ailelerinin gururu, umudu olabilen, duygusal destekten mahrum edilmeyen şanslı çocukların sayısı artsa, bu ülke bambaşka bir yer olurdu. Umarım bizden&#160;sonraki kuşaklar, çocuklarını bu bilinçle yetiştirir.</p>
<p>Hayatı iyi yaşamak, mutlu ve başarılı olmak, her zaman bir umut, bir ışık arar kendine. İnsanların kendine olan güvenini artırmak, onlara umut vermek ise dünyanın en kolay&#160;işidir. Biz insanlar birbirimize bunları her an yapabiliriz. Sıcak bir gülümseme, sevgi dolu bir dokunuş, onu beğendiğimizi, ona değer verdiğimizi gösteren ufak tefek jestler bile, karşımızdaki insana kendini iyi hissettirir.</p>
<p>Bir insanın kendini iyi hissetmesi bütün güzelliklerin başlangıcıdır. Huzur da, mutluluk da, sağlık da, başarı da işte bu küçük, küçücük şeylerle yaşanır.</p>
<p>Sevgi ise her derdin dermanıdır. Son yapılan araştırmalar ölümcül hastalıkların çoğunun sevgisizlikten kaynaklandığını gösteriyor. Sevgi, bazen ölüme bile dur diyebiliyor demek ki...</p>
<p>Bizim insanlarımız yeryüzünde yaşayan diğer insanlara pek benzemez. Bizler, duyguyu dibine kadar yaşamaya meraklı bir milletiz. Ben de tam olarak öyle biriyim zaten ve bundan çok memnunum çünkü insan hissettiği sürece vardır, yaşıyordur. Arada kara günler, bazen de pırıl pırıl ak günlerde...</p>
<p>Sevgili dostlarım,</p>
<p>Bu kitabı tamamen gerçeklerden yola çıkarak yazdım ve kişilerin tanınmaması için gerekli özeni gösterdim.</p>
<p>Eğer bu kitaplar, ömrünüzün tek bir anını bile daha mutlu, daha sevgi dolu yaşamanıza vesile olabiliyorsa, ne mutlu bana.</p>
<p>Her birinize ayn ayrı sevgi ve saygılarımı gönderiyorum.</p>
<p>Dr. Gülseren Budayıcıoğlu, Psikiyatrist Ankara, 2019</p>
<div><img src="../Images/main-3.png" alt=""/></div>
<p>                                                    1</p>
<p>Kliniğe girdiğimde hafif bir müzik sesi geliyor kulağıma. Çok eskilerden, bizim gençlik zamanlarımızdan kalma ama insanların&#160;hâlâ çok severek dinlediği bir müzik bu.</p>
<p>"You mean every thing to me..."</p>
<p>Hüzünle karışık bir heyecan kaplıyor içimi. Kendimi tıpkı o zamanlardaki gibi hissediyorum. Yani genç, diri ve enerji dolu.&#160;Sonra asansörün aynasında şöyle bir kendime bakıyorum. Genç&#160;değilim ama hâlâ yüksek bir enerjim var. işte bu enerjiyi bana&#160;bu klinik ve biraz sonra odama girip çıkmaya başlayacak olan&#160;hastalarım veriyor.</p>
<p>Bana genelde çoğu hüzünlü hikâyeler anlatsalar da, benim odamdan çıkarken onların gözlerinde gördüğüm pırıltı, yorgunluk filan bırakmıyor bende. Masalarında oturan ve beni görünce&#160;gülümseyerek hafifçe ayağa kalkan sekreterlere ben de gülümseyerek odama geçiyorum.</p>
<p>Bakalım bugün odama kimler girip kimler çıkacak, kimlerin kaderlerinin onlara ne tür cilveler yaptığını görecek, kimlerin&#160;dertlerini, acılarını paylaşacağım.</p>
<p>Masama oturunca yeni bir dosya açmak üzere sol yanımdaki dolaba doğru uzanırken Tuna fırtına gibi giriyor içeri. Sürekli</p>
<p>okurlarım bilir, Tuna benim ofisteki yardımcım, elim kolum, neredeyse her şeyimdir. Elinde, soğuğundan camı terlemiş kocaman bir bardak su var. Bu kadar kiloyla insan nasıl bu kadar çevik olabiliyor acaba? Ben hiçbir zaman böyle çevik, bu kadar hareketli&#160;olamadım. Kolejde beden eğitimi derslerinde öğretmenimiz bize sırayla uzun, üzeri deri kaplı bir masanın üzerinden takla attırırdı. Ne kadar zor gelirdi böyle şeyler bana. Tuna'ya şimdi şu&#160;halının üzerinde takla at desem, saniyede atar. Hem de bu yaşta ve bu kiloyla...</p>
<p>Kafamı kaldırsam Tuna hemen başlayacak konuşmaya ama kaldırmıyorum. Elinden bardağı alıp yaz kış hep buz gibi içtiğim suyu bir dikişte bitiriyorum. Bardağı masama koyarken Tuna karşımda heyecanla bekliyor. Yerinde duramıyor, bana anlatacağı heyecanlı bir şeyler var demek ki. Kafamı kaldırmadan&#160;soruyorum.</p>
<p>"Tuna, şu halının üzerinde bir takla atsana!"</p>
<p>Çok kısa bir sessizlikten sonra ikimiz birden gülmeye başlıyoruz.</p>
<p>"Sizin canınız sıkıldı galiba, benimle uğraşmaya başladığınıza göre!"</p>
<p>"istersen bunu hemen yaparsın değil mi?"</p>
<p>"Yaparım tabii, ne var bunda!"</p>
<p>"Tamam, tamam. Şimdi söyle bakalım söyleyeceklerini."</p>
<p>"Şimdi içeri girecek olan hanımın adı Nal an. Ayol çok değişik bir kadın! Gençliğimizin sinema artistierine benziyor. En çok da&#160;Filiz Akın'a ... Ama çok garip giyinmiş. Yeni moda böyle de bizim mi haberimiz yok. Yerlere kadar inen siyah, dantelli bir etek,&#160;üzerinde de kat kat yine siyah bir şeyler var. Bir elinde koca bir&#160;yelpaze, öbür elinde çanta. Saçları bile eski model. Tahtından&#160;inmiş de biri onu zorla buraya getirmiş gibi . .. Arkasında nedimeleri eksik."</p>
<p>"Neler söylüyorsun sen Tuna? Masal filan mı yazacaksın? Nereden uydurdun bunları?"</p>
<p>"Ne uydurması! Şimdi görünce siz de anlayacaksınız. Tuhaf işte... Neye kızdıysa, yanındaki adamı elindeki yelpazeyle az kalsın dövecekti. Kadıncağız sinir krizi geçiriyor. Sonunda ben girdim araya. Görseniz, öyle bir kadından bu tür hareketleri hiç&#160;beklemezsiniz. Diğer hastalar da şaştı kaldı duruma; televizyonda dizi seyreder gibi bakıyorlardı. Tabii ben onlar kadar rahat&#160;seyredemedim. Araya girmesem, koca adamla başa çıkacaktı.&#160;Pes doğrusu!"</p>
<p>Bu bilgileri Tuna'dan ben isterim. İçeri girmeden önce hastalarımız önce onun göz muayenesinden geçer. Hastalara şöyle bir bakar, onlarla konuşur, sonra da fark ettiği önemli bir şey varsa&#160;mutlaka bana söyler. Çünkü benim hastalarım, bu odada kendilerini hayatın içinde hissetmezler. Benimle birlikte başka diyarlarda gezinirler. Tuna ise onların hayatın içindeki hallerini görür. Bu&#160;bilgiler genelde çok işime yarar ama bugün biraz abartı galiba...</p>
<p>"Yanındaki adam hem genç, hem de yakışıklı. O da İbrahim Tatlıses'e benziyor. Maço filan ama hoş adam. İnsan onları birbirine hiç yakıştıramıyor. Ben yönetmen olsam, o kadının yanına&#160;böyle bir adam koymazdım. Birinden birini değiştirmek gerek."</p>
<p>"Tuna sen dün gece eski filmlerden birini seyretmiş olmayasın? Filiz Akınlar, İbrahim Tatlısesler filan... Son olarak da yönetmen oldun."</p>
<p>"Yok Gülseren Hanım, şimdi görünce siz de bana hak vereceksiniz. Adam, tıpkı İbrahim Tatlıses gibi kırmızı bir mont giymiş üstüne. Hani bir seferinde beraber Kıbrıs'a gitmiştik. Biz otururken ibo gelmişti yanımıza. Hani kırmızı bir mont vardı üzerinde. İşte tam da öyle ... Uzun boylu, kara kaşlı, kara gözlü, iri-yarı bir adam. Bir tek bıyığı eksik, onun yerine de kirli sakalı var.&#160;Kadın o koca adamla nasıl başa çıktı anlayamadım. Oysa kendi&#160;ufak tefek biri ama durmadan ağlıyor. Hiçbirimiz onu sakinleştiremedik. Ben yönetmen olsam, o kadını kraliçe rolünde oynatırdım. Zaten kılığı kıyafeti de uygun!"</p>
<p>"Tuna yeter!"</p>
<p>"Ama asıl söyleyeceğimi daha söylemedim. Adam kadını buraya zorla getirmiş. Zaten sizinle önce kendisi görüşmek istiyor. Kadına bol bol ilaç vermenizi isteyecekmiş. Başka türlü zapt&#160;edemiyorum diyor. Şimdi içeri nasıl alacağız bilmem ki ..."</p>
<p>"Bol bol ilaç verecekmişim! Sen şu adamı al bakalım içeri."</p>
<p>"Tamam. Ben de bu arada kadıncağızı sakinleştiririm."</p>
<p>Tuna yine fırtına gibi çıkıyor dışarı. Bıraksam sabaha kadar konuşacak.</p>
<p>Biraz sonra kapı kuvvetlice bir iki kez vurulduktan sonra, uzun boylu, esmer, kirli sakallı, üzerine kırmızı bir mont giymiş genç&#160;bir erkek giriyor içeri. Tam da Tuna'nın anlattığı gibi. .. Gerçekten de benziyor İbrahim Tatlıses'e. Elini biraz kaba ve geniş bir&#160;hareketle uzatıp bana kendini tanıtıyor ve hemen karşımdaki&#160;koltuğa, bacaklarını iki yana açarak oturuyor. Cep telefonunu ve&#160;araba anahtarını önündeki sehpaya gürültülü bir biçimde koyduktan sonra başını bana doğru çeviriyor.</p>
<p>Koyu kahverengi gözlerinde hem sert, hem de düzmece bir gülümseme var. Bulunduğu yeri yalnızca kendi hacmiyle kaplamaya çalışan, kendini gereğinden fazla önemseyen, insana pek&#160;de güven vermeyen bir havası var. Dimdik ve gururla bakıyor&#160;bana. işini bir an önce bitirip gitmek istiyor galiba.</p>
<p>Benim bakışlarımsa hiç de onunkiler gibi değil.</p>
<p>Kolunu hafifçe masama dayayarak konuşmaya başlıyor.</p>
<p>“Doktor Hanım, Nalan’ı buraya çok zor getirdim. Gitmem Allah gitmem diye tutturdu ama böyle devam edemeyiz. Kaç&#160;gündür canımdan bezdirdi beni. Sekreteriniz de gördü ya,&#160;durup durup kedi gibi üstüme atlıyor. Bıraksam beni öldürecek. Ben böyle şeylere izin vermem ama acıyorum haline.&#160;İşin kötüsü bir gün benim de ters tarafıma gelir diye korkuyorum. Bir vursam neye uğradığını şaşırır da... Bir de ölür&#160;kalır, sonra da suçlu ben olurum. Hani derler ya, ölen mi, öldüren mi diye...”</p>
<p>Ağzının kıyısında sevimsiz bir çizgi oluşuyor ama benim bakışlarım, onun daha fazla bir şey söylemesine mani oluyor.</p>
<p>Kadını nasıl da aşağılıyor. Sorun ne acaba?</p>
<p>“Nedir sorun, size neden bu kadar çok kızdı?’’</p>
<p>“Hiç canım işte... Beni tapulu malı sanıyor. Biz Nalan’la yedi yıldır birlikte yaşıyoruz. Baştan ben buna deli gibi&#160;âşıktım. Gözüm ondan başkasını görmüyordu. Zaten onu elde etmek o zamanlar benim için çok uzak bir hayaldi. Çok&#160;uğraştım ama yine de pek ümidim yoktu. Nalan pek normal&#160;biri sayılmaz. Biraz garip bir kadındır. Biz onunla aynı şirkette çalışıyorduk. Kedinin ciğere baktığı gibi uzaktan bakar&#160;dururdum ona. Sadece ben mi, şirketteki erkeklerin çoğunun&#160;aklı Nalan’daydı. Neyse uzatmayalım, bizim patronun başına taş mı düştü nedir, sen bu kızın şoförlüğünü yap, her işinde ona yardım et dedi. Severdi beni patron!”</p>
<p>Bunu söylerken gururlu bir ifade yayılıyor yüzüne. Patronun onu sevmesi demek ki onu çok gururlandırmış.</p>
<p>“Hani derler ya, kul istemiş bir göz, Allah vermiş iki göz... Ben sevinçten uçuyorum. İşte o zaman bildim zaten, ben bu&#160;kadına ne yapar eder, kendimi sevdıririm.”</p>
<p>“O zamandan göz koydunuz yani!”</p>
<p>“Yok canım, çok önce gözüme kestirmiştim de, yanına yaklaşmak ne mümkün! Derken ateşle barut yan yana gelirse ne olur? Gerçi tahminimden uzun sürdü ama sonunda kuş&#160;kafese girdi.”</p>
<p>“O kadar planlı yani?’’</p>
<p>“Yok canım, siz anlamazsınız bu işlerden.”</p>
<p>“Hangi işlerden?”</p>
<p>“Aşktan yani...”</p>
<p>Aşkı ben de anlamazsam kim anlar acaba? Demek aşktan anlayan bir tek o var ve aşkından deli olduğu kadını bugün buraya terk etmek için getirmiş!</p>
<p>“Neden öyle düşündünüz?”</p>
<p>“Ha?’’</p>
<p>“Aşktan anlamazsınız dediniz ya...”</p>
<p>“Ha, o mu? Damdan düşmeyen, damdan düşenin halinden anlamaz derler. Siz hiç damdan düşmüşe benzemiyorsunuz.&#160;Hele bizim gibileri hiç anlamazsınız.”</p>
<p>Bizim gibiler ha! Sen, ben ayrı gruplardan mıyız? Ne kadar yanılıyor. Ben, o biz dediği şeyin ta kendisiyim aslında ama sanki ne ben onu anlamak istiyorum, ne de o beni. işte bunda haklı.</p>
<p>Sen gel, önce hiç tanımadığım bir kadını aşağıla, yerin dibine batır, sonra da bana ona olan aşkını anlat. Ben seni şimdilik hiç anlamak istemiyorum arkadaş. Ne söyleyeceksen söyle ve bir an&#160;önce çık bu odadan. Benim kafamı da daha fazla karıştırma.</p>
<p>Düşündüklerim az da olsa yüzüme yansımış olmalı ki, bana bakarken hafif bir endişe bulutu yüzünü yalayıp geçiyor.</p>
<p>“Siz yine de şimdilik anladığımı farz edin öyleyse. Dinliyorum sizi” diyorum.</p>
<p>“Şimdi böyle atıp tutsam da, o zamanlar ben buna nasıl âşıktım, onun uğruna nasıl deli divane oluyordum bilseniz...&#160;Biri bana deseydi ki, ulan sen bu karıyı kendi elinle bırakıp gideceksin diye, vallaha billaha inanmazdım. Mecnun oldum da&#160;kendime çıkacak dağ bulamadım. Aman ne diller döktüm. Sadece dil mi, çok da gözyaşı döktüm uğrunda. Nalan bile bilmez&#160;bunları. Kadın ne de olsa, aşağı tarafını göstermeyeceksin.”</p>
<p>Güzel... Anlamasam da yeni bir şeyler söylüyor bu adam. Demek öyle... "Kadına aşağı tarafını göstermeyeceksin!" Hem&#160;de bunu bir erkek söylüyor. Oysa ben bu sözleri daha çok kadınlardan duymuştum.</p>
<p>“İşte en sonunda. Nalan’ı kafaya aldım. O da bana aşık oldu. Siz beni o zamanlar görseydiniz, yolda yürüyüşüm bile değişmişti. Vay be, dedim kendime, ulan sen neymişsin de&#160;haberin yokmuş. Kraliçeye diz çöktürdün... Kolay işler değil&#160;bunlar doktor hanım. Hele bizim gibiler için büyük iş bunlar,&#160;büyük iş...”</p>
<p>Yine, "Bizim gibiler" diyor. Kendini benden ayırıyor. O ve ben başka dünyaların insanlarıyız. Buraya özel olarak beni kızdırmaya gelseydi, beni bundan daha fazla kızdıracak bir şey söyleyemezdi. Ben hep her dünyanın insanı oldum ya da öyle olmak&#160;için çok gayret ettim. Hele ki bu insan bizim topraklarımızdansa,&#160;o benim için çok değerlidir zaten. O bendendir. Ama bu adam&#160;beni kendinden saymıyor.</p>
<p>“Ama hiçbir şey durduğu yerde durmuyor. Aşk bile. İşte şimdi buraya bu kadından beni bir an önce kurtarasınız diye geldim. Niye? Çünkü bu sefer de başka birine aşık oldum.”</p>
<p>Gözlerinde çılgın bir pırıltı beliriyor. Bir yandan da nasıl gamsız, tasasız bir adam. Ben karşımdaki insanları anlamak, kendimi onların yerine koyarak dinlemek isterim ama bu adamda bunu&#160;yapamıyorum. Karşımda oturanın gerçek bir insan olduğunu bile hissedemiyorum. Neyse, o benim hastam değil zaten. Bu işe&#160;fazla takılmamalıyım. Onu anlamasam da olur.</p>
<p>‘'Tam yedi yıl sürdü bu beraberlik. Yedi yılın sonunda yavaş yavaş bendeki heyecan azaldı. Kanıksadım galiba kadını. Derken geçenlerde bir barda Karadenizli bir kadın çıktı karşıma.&#160;Ama ne kadın! Aklım başımdan gitti. Fena tutuldum kadına.”&#160;“Nalan Hanım’la beraberken bu tür kaçamaklarınız hep&#160;olur muydu?”</p>
<p>“Pek olmazdı...”</p>
<p>"Pek olmazdı" diyor!</p>
<p>“Nalan o zamanlar benim kraliçem, prensesimdi. Hem âşık hem de hayrandım ona. Ne günlerdi ya!”</p>
<p>O günleri düşünürken hüzünlü bir mutluluk yapışıp kalıyor yüzüne. Bu adam, bu haliyle Nalan denen bu kadından nasıl ayrılacak? Aşk bitti diyor ama ben hiç öyle hissetmiyorum.</p>
<p>“Ben aşk adamıyım doktor hanım, aşk... Aşıksam gözüm dünyayı görmez. Laz kızını görünce, kadın kalbimin ortasına bıçak gibi saplandı. Çıkar çıkarabilirsen. Belli ki beni havalara uçuracak, bazen de çok süründürecek. Bu sefer de&#160;ona tutuldum Nasıl da kıskanç! Bir yere kımıldayamıyorum.&#160;Baktım olmayacak, en iyisi Nalan’dan bir an önce ayrılmak&#160;dedim. Dürüst oldum ona. Dedim ki, ben başkasına âşık oldum. Bu iş burada bitsin. Sen misin dürüst olan? Evi başıma yıktı. Telefonlarım derseniz hiç susmuyor. Bana bunu nasıl yaparsın diye yeri göğü inletiyor. Yahu hayatın bile bir sonu var. Bir gün hepimiz tahtalı köyü boylayacağız. Aşkın sonu olmaz mı? Ama anlatamadım ki... Kaç kere intihar etmeye kalktı. Güya bunlarla beni kandıracak.”</p>
<p>Dürüst olmak ne zaman utanmazlıkla, ihanetle, acımasızlıkla, küstahlıkla aynı şey olmuş ki! Nasıl bir adam bu? Onun için her&#160;şey ne kadar basit!</p>
<p>“Evdeki hanımın sesi soluğu çıkmazken, sana ne oluyor be kadın? Sen kendini ne sanıyorsun?”</p>
<p>Yok artık! Üstelik evli ha?</p>
<p>“Bir de. .. Üstelik evli misiniz?’’</p>
<p>“Allah bağışlarsa üç de kızım var. Bizim Türkân, hanım hanım oturur evinde ama bu Laz kızının niyeti kötü. Beni bizim hanımdan bile kıskanıyor. Bir de Nalan’ı bilse, kim bilir&#160;ne işler açar başıma.”</p>
<p>Evde hanım, bir tarafta ondan ayrılmamak uğruna intihara kalkışan sevgili, son olarak da yepyeni bir sevgili daha... Ohh, keyifler gıcır adamda. Bütün bunları ne kadar da doğal anlatıyor. Karısı evden burnunu çıkarsa vurmaya kalkar ama kendine her şey serbest.</p>
<p>Hay Allah, ben kızıyorum bu adama. Aslında bu odada bana anlatılan her şeyi son derece tarafsız bir şekilde dinlerim. Hiçbir şey için, hiç kimseyi kafamdan bile olsa yargılamam. Sadece, "Neden!" diye sorarım, "Neden böyle yapıyor?"</p>
<p>Bu adamdan hoşlanmadım. Deve misali, her yanı eğri bunun. Bir an önce onunla işimi bitirmeliyim.</p>
<p>“Pardon, adınız neydi?”</p>
<p>“Hayri.”</p>
<p>“Hayri Bey, anlaşılan kadınlarla başınız dertte ama yine de siz bu dertleri seviyorsunuz.”</p>
<p>“Seviyorum da, şu Nalan’dan beni bir an önce kurtarın doktor hanım. Yetti canıma. Artık ilaç mı veriyorsunuz, uyuşturucu mu, bilmem. Düşsün yakamdan. İntihar filan&#160;edip de benim başımı belaya sokmasın.”</p>
<p>“Tamam Hayri Bey, siz Nalan Hanım’ı merak etmeyin. Ben onu sakinleştirmenin bir yolunu bulurum.”</p>
<p>İnanmayan gözlerle bakıyor bana. Bu sefer ben de ona bakıyorum. Bu odaya gireli belki de ilk kez dikkatle bakıyorum ona. Sahte bir şeyler var onda. Beni rahatsız eden de bu sahtelik zaten.</p>
<p>“İnşallah bulursunuz ama ne de olsa siz de kadınsınız. Beni değil, onu anlayacaksınız.”</p>
<p>“Onu buraya anlamam için siz getirmediniz mi?’</p>
<p>“Keşke bir gün Laz kızını da getirebilsem.”</p>
<p>“Onu neden getirecekmişsiniz?”</p>
<p>“Şimdi Nalan’ı görünce içinizden bana lanet okuyacaksınız ama Laz kızını görünce belki fikriniz değişir. Bu ötekilere benzemiyor. Bu, Nalan’ın tam zıddı. Nalan beyazsa Laz kızı siyah.&#160;Açıyoruz rakıları, sabaha kadar bir muhabbet, bir muhabbet...&#160;Çok külhanbeyi bir kadın. Hele bir de garsona seslenişi var ki,&#160;işte bunlara deli oluyorum. Nalan beni kötü alıştırmış.”</p>
<p>“Ne diyor garsonlara?”</p>
<p>“Aloo, diye bağmyor. Garsonların bile ondan ödü kopuyor.”</p>
<p>"Aloo..." Aman Allahım! Bu adam hâlâ neden bu odada!</p>
<p>“Demek alo diyor. Aslında henüz Nalan Hanım’la tanışmadık ama sanırım bu Laz kızı size daha uygun.”</p>
<p>Bir anda kıpkırmızı oluyor yüzü, gözlerinden ateş çıkarken ağzımdan çıkan bu sözlere ben bile inanamıyorum. Bir kavga etmediğim kaldı adamla.</p>
<p>Hay Allah!</p>
<p>“Siz çıkabilirsiniz Hayri Bey. Bana Nalan Hanım’ı gönderin.”</p>
<p>Bir şey söyleyip söylememekte bir an tereddüt ederken gözlerindeki öfkeyi görmemek için kör olmak lazım. Küçümsenen</p>
<p></p>
<p>erkeğin kadına duyduğu nefret bu... Sonra hızla ayağa kalkıp sehpaya saçtığı ıvır zıvırı hızla topluyor, öfkeli bir sesle, "Nalan'a&#160;bol ilaç verin bol" diye talimat vermeyi de ihmal etmiyor.</p>
<p>Oh, çok şükür daha kötü şeyler olmadan çıktı odadan. Ancak kafamda dönüp duran düşüncelere bir türlü engel olamıyorum.&#160;O düşüncelerden biri var ki, en ön sırada kırmızı ışık gibi yanıp&#160;sönüp duruyor. Şöyle diyor bana: "Ey Hayri Beyefendi! Bunları&#160;sen değil de o kadınlardan biri yapsaydı ne olurdu acaba?"</p>
<p>Hemen masamda duran sürahiden bir bardak su içip kendimi toplamaya çalışıyorum. Bakalım Nalan nasıl bir kadın, yıllarca bu&#160;adama nasıl katlanmış acaba?</p>
<p>Açık duran kapıdan gelen gürültüyle başımı kaldırınca Tuna'nın kolunda, sinirden adeta tepinen, çocuk gibi başını sağa sola sallayarak, ayaklarını yerde sürüyerek ve çok canı acıyan birinin imdat çığlıklarına benzer sesler çıkararak bana doğru gelen kadını görüyorum.</p>
<p>Tüm bu hareketler çaresizlik sinyalleri ... Küçük çocuklar yapar bunu. Annesine sesini duyuramayan, hiç tanımadığı bu dünyada yapayalnız kaldığını sanıp ölümden kaçmaya çalışırken çırpınan çaresiz çocuklar. .. Bunlar yetişkin insanlara has davranışlar değil. Neden bu kadar korkuyor acaba? Bu panik neden? Ayrıca&#160;bu nasıl bir panik, nasıl bir çaresizlik!</p>
<p>Tıpkı o çaresiz çocuğa yaklaşır gibi usulca kalkıyorum yerimden. Hiç konuşmadan, sadece dikkatle, özenle, sevgiyle bakıyorum gözlerinin içine. Bu dünyada her derdin dermanının sevgi olduğunu biliyorum çünkü.</p>
<p>Öyle çaresiz, öyle panik içinde ki, söylediklerimi duyacak halde değil. O şimdi bütün hücreleriyle korkuya teslim olmuş bir çocuk&#160;gibi. Onunla şu an sözlü değil, sözsüz iletişim kurabilirim ancak.</p>
<p>Ona sevgiyle baktığımı, hareket etmediğimi, kendini bir şeylerden koruması gerekmediğini gördükçe, o da gözlerini gözlerime dikiyor. Hafif ama çok hafifçe gülümsüyorum ona. O zaman daha dikkatle bakıyor yüzüme. Çığlıkları, çırpınışları azalıyor. Ben ona değil, Tuna'nın kolunda o bana doğru yaklaşıyor. Gözlerini açıp kapatıyor, dudaklarıyla birlikte tüm vücudu yaprak gibi titriyor.</p>
<p>Çok korkmuş bu kadın çok. Ama bu korku yeni değil, ezelden beri var içinde, ona yabancı değil yani... Bir şeyler onun eski korkularını tetiklemiş... Yıllardır içinde hapsetmeye çalıştığı korkularını, çaresizliklerini, ölümü...</p>
<p>Şimdi artık karşı karşıyayız. Ben yine hiç kımıldamadan, usulca uzatıyorum elimi. Ne kadar yavaş hareket etsem de, korkuyor. Gülümsememi biraz daha arttırıyorum. Onunla konuşmaya hazırlanıyorum ama şu anda ne söylediğim değil, nasıl söylediğim önemli. Sesimin tonu, konuşmamın ritmi ninni kadar yumuşak olmalı.</p>
<p>Konuşmaya başlamadan önce mımmm diye, hafif, yumuşak bir ses çıkıyor benden. Tuna da şaşkın. Kadının kolunu sıkıca tutarken yüzü gözü ter içinde kalmış. Ona gözümle, "Bırak", Hayri'ye de "Çık" diye işaret ediyorum. Hayri arkasına bakarak&#160;koridorda uzaklaşırken Tuna da kadını yavaşça bırakıyor. Kolları&#160;usul usul aşağı inerken titremesi azalıyor genç kadının. Çığlıklar&#160;zaten çoktan sustu. Ona doğru uzanan elim çok yavaş hareket&#160;ediyor. Gözü elimde. Tutmamdan korkuyor. Tutmuyorum. Elimle&#160;koluna yavaşça dokunuyor, o kolu elimle seviyorum. Sonra aynı&#160;şeyi öteki elimle yapmaya başlıyorum. Bakışlarındaki dehşet yumuşuyor, gözleri kısılıyor, kasları ufak ufak gevşemeye başlıyor.</p>
<p>Ağlamaktan kızarmış gözlerindeki derin, keskin ve korku dolu bakışlardan etkileniyorum. Yemyeşil gözleri var. İnsanların hüznü&#160;en çok gözlerinin içindedir ve o hüznü onun yemyeşil gözlerinde görüyorum ben. Yumuşacık bir sesle şöyle diyorum:</p>
<p>“Gözleriniz ne güzelmiş sizin ama çok hüzünlü bakıyorlar.”</p>
<p>Ninni söyler gibi. Nihayet ona söylediklerimi duyacak, anlayacak hale geldi. Şimdi de onu nasıl bir yere getirdiklerini, benim nasıl biri olduğumu keşfetmeye çalışıyor. Bilmiyor ki bu oda, aslında onun çok önceden gelmesi gereken bir yer ve ben onu&#160;dinlemeye, anlamaya çoktan hazırım. Hayri'yi anlamasam da&#160;onu anlayacağım.</p>
<p>Yavaşça ellerimi yukarı doğru kaldırıyor, gülerek konuşuyorum:</p>
<p>“Tamam, teslim oluyorum, ben suçsuzum, kötü bir niyetim yok Nalan Hanım.”</p>
<p>O yine soran gözlerle bana bakmaya devam ediyor. Ne kadar güzel olduğunu acaba biliyor mu? Bir kadının ne kadar güzel olduğunu bilmesi iyi mi, yoksa kötü mü? Ben küçükken anneannem hep, "Güzelin kaderi olmaz, Allah çirkin kaderi versin" derdi. Yaşadıkça, bu atasözünün de ne kadar doğru olduğunu&#160;gördüm. İnsanın kaderini değiştiren güzelliği değil, güzelliğin&#160;artırdığı beklentileridir. Hayattan ve insanlardan ne kadar çok&#160;şey beklersek, hayal kırıklıklarımız da o kadar çok ve derin oluyor. Güzellik bazen çok bencilleştiriyor insanları. Bazen de başkalarını daha kolay küçümseyebiliyor güzel insanlar. Ve bu büyük avantaj böylece bir dezavantaja dönebiliyor ve mutluluğu,&#160;adam yerine koymadıkları o çirkinler kadar bile tadamıyorlar.</p>
<p>Şimdi artık bana mahzun gözlerle bakan bu dünya güzeli kadın da, inşallah güzelliğinin kurbanı olmamıştır.</p>
<p>Sonra da ona yine gülerek elimi uzatıyorum. Elleri küçük, düzgün ve bakımlı. Pembe ojeler var tırnaklarında. Yüzük yok. O&#160;da bana gülümsemeye çalışıyor ama bunu istese de beceremiyor. Öyle kederli ki. .. Yer gösteriyorum.</p>
<p>“Buyurun, oturun.”</p>
<p>Giydiği siyah, bol ve uzun pardösünün etekleri koltuğa doğru adım atarken arkaya doğru havalanıyor. Pardösüyü üzerinden yavaşça sıyırınca yine siyah, incecik bir bluz, onun üstünde yerlere kadar uzanan bir yelek, altında da uzun dantel eteği görüyorum. Ayağında siyah, deri çizmeler var. Teni bembeyaz. Açık&#160;kumral saçlarını hafifçe arkadan toplamış. Boynuna bağladığı&#160;beyaz ipek fular da dalga dalga yere kadar uzanıyor.</p>
<p>Tuna haklı. Bu kadına ben de kraliçe rolü verirdim.</p>
<p>Gözünü benden hiç ayırmadan yavaşça oturuyor koltuğa. Ne söyleyeceğini, nereden başlayacağını bilemeden, ellerini çantasının üzerinde birleştirmiş, öylece duruyor. Küçük ve düzgün bir&#160;burnu ve biçimli dudakları var. Alnı hafif kavisli. Parlak, pembe&#160;ruju, yeşil göz kalemi ve açık yeşil göz farı ile makyajı bile sanki başka bir dönemden kalma. Dudağının sol üst köşesindeki siyah ben, bu nostaljik havayı iyice artırıyor. Bu güzel yüzün hatları, sanki ağır bir yorgunlukla sabitlenmiş.</p>
<p>Kendini ortaya koymadan önce karşı tarafı tartmaya çalışıyor. Garip ama daha ilk görüşte güven veriyor insana.</p>
<p>Masama geçerken boynundaki küçük kolyeye bakıyorum. Bu kadın sanırım otuz beş yaşlarında ama ruhunun çok daha genç&#160;kaldığından eminim. Ancak bu kendine iyi bakmak, yaşlanmamak gibi bir şey değil, sanki büyüyememek gibi bir şey. Çocukluğunda bir yerlere takılmış olmalı. Ama onu bu kadar korkutan&#160;ne? Sanki onu korkutan şey dışarıda değil de bu odada gibi.</p>
<p>Cildi bir bebeğinki kadar ince ve beyaz. Sanki yıllarını bir cam fanusun içinde geçirmiş. Güzel olan her şey, insanlarda hafiften bir saygı uyandırır. Ben de ona biraz saygı, biraz da hayranlıkla bakıyorum. O da bana karşı nazik olmaya çalışıyor ama&#160;nezaketinde bile bir huzursuzluk gizli. Saf, çok saf bir pırıltı var&#160;gözlerinde. Dudakları hafifçe titriyor.</p>
<p>Artık işe başlama zamanı...</p>
<p>“Hoş geldiniz Nalan Hanım.”</p>
<p>Onun adı ağzımdan çıkarken buruk bir tat yayılıyor ağzıma. Nalan... insanlar adıyla doğar ve onun adı Nalan. Yani ağlayan,</p>
<p>inleyen anlamına gelen bir kelime bu. O da öyle yapıyor zaten. Adına uygun davranıyor.</p>
<p>Hemen ardından ona ne kadar güzel bir kadın olduğunu söylüyorum. Benim bu övgü dolu sözlerim onu biraz rahatlatıyor ama gözlerindeki korkuyu silmiyor ve aniden ağlamaya başlıyor.</p>
<p>“Uğrunda bu kadar gözyaşı döktüğünüz kişi, bunu hak ediyor mu bari?’’</p>
<p>Cevap vermek yerine ağlamaya, daha çok ağlamaya devam ediyor. Gözlerini sildiği mendil küçük ve ipek. Acaba üzerine isminin baş harfleri de işlenmiş mi? Düş kırıklıklarını, umudu, umutsuzluğu, korkuyu anlatmak o kadar kolay mı? Ne kadar da narin! Hayatı boyunca böyle bir acı hiç çekmemiş sanki. Acıya bile yabancı mı bu kadın?</p>
<p>Ipek mendil gözyaşlarını silmeye yetmedi. Ona önümdeki kutudan birkaç kağıt mendil uzatıyorum. Titreyen elleriyle alıyor&#160;mendilleri. Tanrım ne kadar çok ağlıyor bu kadın! Nasıl acı bir&#160;feryat bu! Yüreği nasıl da alev alev yanıyor. Hani şarkılarda hep&#160;söylenir ya, "ölüm mü, ayrılık mı?" diye, demek Hayri'den ayrılmak ona ölümden bile zor geliyor. Nasıl da bağlanmış ona. Sanki biri gelmiş, yüreğini yerinden koparıyor.</p>
<p>Bu kadar yoğun bir acıya tanıklık etmek, bu mesleğin en zor yanı galiba. Diğer duygular da kişiden kişiye bulaşır ama böyle-sine acı ve kedere tanıklık etmek, ortak olmak, paylaşmak zor. ..</p>
<p>Masa lambalarının ışığında, onun derin derin hıçkırık seslerini dinleyerek, hüzünlenerek bakıyorum ona. Aslında bu kadar çok ağladığı için bir yandan da utanıyor benden. Utanmak? Ne garip&#160;bir duygu utanmak ama ne kadar insanca. Sanırım insandan başka hiçbir canlı utanmayı bilmiyor. İnsanların da hepsi değil, yalnızca bir kısmı, yani utanacak kadar insan kalanlar başarabiliyor bunu. Şimdi ona, "Utanma, rahat rahat ağla" desem, daha çok utanacak. En iyisi sessiz kalarak bu acıya saygı göstermek.</p>
<p>Benim onu anladığımı, onunla birlikte hüzünlendiğimi, ona yardım etmeye çalıştığımı hissetti galiba. Artık bir şey sormama gerek yok. Yaşadıklarını benimle paylaşmaya hazır. Ona masamda duran sürahiden bir bardak su alıp ikram ediyorum. Uzanıp alıyor, birkaç yudum içtikten sonra yanındaki sehpaya bırakıp başını kaldırıyor. Derin derin bakıyor gözlerime. Sonra bir iki&#160;kere yutkunduktan sonra başlıyor anlatmaya.</p>
<p>“Hayri’yle bir süredir beraberiz. Çok sevdim onu, o da beni. Eşimden ayrıldım. Hayri hâlâ evli ve üç kızı var. Çocukları yüzünden eşinden ayrılamadı, ben de üstelemedim zaten. Çocukları babasız kalsın istemedim.”</p>
<p>Dudaklarını iki tarafa gerdikçe yanaklarındaki gamzeler daha belirgin oluyor. Demek Hayri'nin çocuklarının babasız kalmasını&#160;istemiyor.</p>
<p>Her zaman seçme şansımız olmayabilir. Bazen en iyi çözüm sadece rıza göstermektir. O da öyle yapmış galiba.</p>
<p>“Bana çok düşkündü. Onunla birlikte hayatımın en güzel zamanlarını yaşadım. Bu ilişkinin ömür boyu süreceğinden öyle emindim ki... Ancak on gün önce, ‘Hayatımda başka bir kadın var. Onu seviyorum’ dedi. Bir gün aniden böyle söyledi işte... Aklımı kaybedeceğimi sandım. Delirdim galiba... Sonra böyle oldum işte. Hayatımda yüksek sesle bile konuşmazken, saçma sapan şeyler yapmaya başladım. Ağladım, bağırdım, sokaklara attım kendimi. Sabahlara kadar&#160;ne ben uyudum ne de onu uyuttum. Ben bunu hak etmedim&#160;Gülseren Hanım, inanın hiç hak etmedim.”</p>
<p>Bunları söylerken yüzü, bir yerleri çok ağrıyormuş gibi buruluyor. Sesi de kendi gibi ağır,. çekingen, zarif, dokunaklı ve kırılgan. İnsan onu dinlerken sözcüklerin ne kadar cılız ve çelimsiz kaldığını, gerçek denilen şeyin doğasının ne kadar ele avuca sığmaz ve kaypak olduğunu, duygular karşısında tanımların, terimlerin nasıl da yetmediğini daha iyi anlıyor.</p>
<p>Uzun süredir, evli ve üç çocuklu bir adamla beraber yaşıyor. Kendisi dul. Belki de kocasından Hayri uğruna ayrıldı. Ve bir&#160;gün, bir başka kadın var, artık onu seviyorum, diyor adam.</p>
<p>Eyvah...</p>
<p>“Bana ihanet eden bu adamdan nefret etmem gerekir ama olmuyor. Onu görmeden, onun sesini duymadan yapamıyorum. Ben onsuz yaşayamam, ölürüm. Ölürüm. Bunu bana yapamaz...”</p>
<p>Yine başlıyor ağlamaya. Adeta isyan ediyor hayata. Ve bu ağlamalar yine çok içten. O ağlarken çektiği acıyı bana da fena&#160;halde duyuruyor. Karşınızda ağrıdan ıstıraptan kıvrım kıvrım kıvranan biri olduğunu düşünün. Siz de ona bakıyorsunuz ama elinizden bir şey gelmiyor. Güya bunca yıldır acıya alışkınım. Pöh!</p>
<p>Çok aşk acısı gördüm, dinledim ama hiçbiri beni bu kadar etkilememişti çünkü hiçbiri bu genç kadın kadar ıstırap çekmiyordu. Aşk dediğin insanı havalara uçurduğu kadar da acıtır zaten. Bunu biliyorum. Bu kadınınki sanki başka türlü bir şey! Bu nasıl&#160;bir aşk acaba?</p>
<p>Bazı kadınlar kolay ele geçiremeyeceklerini sandıkları, davranışları önceden kestirilemeyen, güven vermeyen, ihanete ve karanlığa açık erkeklere ilgi duyarlar. Bu tür kadınların sorunları erkeklerle değil, bu karanlığı arzulayan kendi iç dünyalarıyla ilgilidir. Yani asıl sorun kendilerindedir. Nalan da böyle biri mi acaba?</p>
<p>Gerçi biraz önce Hayri'yi gördüm. Hiç de zor elde edilen birine benzemiyordu. Zaten yıllarca Nalan'ın peşinden koştuğunu kendi anlattı. Ayrıca aralarında her bakımdan çok fark var. Nalan&#160;eğitimli, kültürlü, iyi bir ailede yetişmiş birine benziyor. Hayri ise&#160;başka dünyaların adamı. Başka dünyaların adamı ha? Bu sefer&#160;de onu ayrı bir yere koyan benim. Yakaladım kendimi.</p>
<p>Bu işte bir terslik var ama şimdilik bunun ne olduğunu anlamıyorum.</p>
<p>“İçime bir sıkıntı geliyor, onu günde yüz kere arıyorum. Artık onun da dayanacak hali kalmadı ama yine de buraya&#160;beni o getirdi. Güya sakinleşirsem benden daha kolay kurtulacak.</p>
<p>“Şimdi anladım. Onun için bol ilaç verin deyip duruyor. Acelesi var yani.”</p>
<p>“Size de söyledi değil mi? Ne yapacağımı şaşırdım. Bunu bana yapamaz. Yıllar sonra beni böyle terk edemez. Hakkı yok buna. Hiç adalet yok mu bu dünyada! Ben ona bütün hayatımı verdim. Onun uğruna neleri göze aldım. Beni nasıl&#160;terk eder? Ben buna dayanamam. İntihar ederim. Yeter artık bu hayatın bana ettiği. Böyle bir hayat istemiyorum ben.&#160;Ölür kurtulurum her şeyden.”</p>
<p>Hayri de söz etmişti. .. içimi acımayla karışık bir öfke duygusu yalayıp geçiyor. intihar düşüncesi bana hep böyle hissettirir. Bu&#160;sözlerde ben de dahil bütün dünyaya bir tehdit var sanki... Demek ona bu kadar çok güvendi.</p>
<p>“Bana deli gibi âşıktı. Bir zamanlar bunu günde yüz kere söylüyor, bensiz nefes bile alamıyordu. İnandım ona. Hala da&#160;inanıyorum. O bensiz yapamaz. Belki de beni üzmek, denemek için böyle yapıyor. O benden ayrılamaz.”</p>
<p>Biz hayatımızla ilgili planlar yaparken hayat genelde kendi yaptığı planlarla meşguldür. Bu hikayede de öyle olmuş galiba. Hayatın planları her zaman gerçek, bizimkiler ise çoğu zaman sadece hayaldir. Bu hayallerin hangisi hayatınkilerle uyuşacak, işte biz bunu bilmeyiz.</p>
<p>Demek Nalan'da da öyle olmuş.</p>
<p>Gerçekleri görmeye ne cesareti var, ne de gücü. Ruhu ne kadar kırılgan. İçinde bulunduğu sorunlarla baş etmeye çalışmak yerine ölüp kurtulmak istiyor. Mücadele etmek yerine, kaçmayı yeğliyor. Sadece güzel olmak insana yetmez be Nalan. Şimdi eline kılıcı alıp savaşma zamanı. Ama senin ellerin hiç kılıç tutmamış galiba. Savaşmanın da acemisisin sen. Şimdi sana kılıcı&#160;uzatacağım, bakalım tutabilecek misin?</p>
<p>“Nalan Hanım, sanırım hiç beklemediğiniz anda, ağır bir darbe almışsınız. Şaşırmakta, üzülmekte haklısınız. Hayri&#160;Bey’i çok sevdiğinizi görüyorum. Hayri Bey sizi buraya biraz&#160;daha sakin olasınız ve intihar etmeyesiniz diye getirmiş ama&#160;psikiyatri insanlar sakinleştirmekten başka işler de yapar."</p>
<p>Gözlerinden belli belirsiz bir pırıltının geçtiğini fark ediyorum. Ağlama ve feryat sesleri bir anda duruyor. Odadaki hüzün bir anda dağılıyor sanki. Şimdi ağrının kesildiğini, acının bir anlık bile olsa durduğunu görüyorum. Dikkat kesilmiş beni dinliyor.&#160;Bir umut ışığı var benim sözlerimde ve o bu umuda bütün gücüyle tutunuyor.</p>
<p>Demek o kadar da acemi değil.</p>
<p>“Evet, kendi rahatı için getirdi beni. Sanırım benden bir an önce kurtulmak istiyor."</p>
<p>‘‘Yıllar süren bir ilişki aniden bitiyorsa ve bu karar tek taraflı olarak alınıyorsa, karan alan da, en az sizin kadar etkilenecektir. Ama siz böyle yaparak onun işini kolaylaştırıyorsunuz. Çünkü siz bu karara şiddetle itiraz ettikçe, karşı taraf sizinle uğraşmaktan kendi duygularını gözden geçirmeye fırsat bulamaz ve sizden kurtulmak tek ve kesin hedef haline gelir."</p>
<p>Gözlerini dikmiş bana bakıyor. Onun düşündüklerinden çok farklı şeyler söyledim. Bana inanmakta ve güvenmekte zorlanıyor. O buraya zorla getirilmiş. Düzelmek, rahatlamak istemiyor&#160;çünkü Hayri'yi böyle bağırıp çağırarak, olay çıkararak elinde tutuyor. Onu kaybetmek istemediği kesin ama sanki bunun altında&#160;daha büyük bir korku gizli.</p>
<p>“Öyle galiba.”</p>
<p>Uzattığım kılıcı tuttu. Onun, her şeyden önce hayattan bu kadar korkmaması gerekiyor. Kendine güvenebilmeyi, biraz dik durmayı öğrenirse her şey daha kolay olacak. Ancak aklım bir yandan da Hayri'ye gidiyor. O evli ve üç çocuk sahibi bir adam. Karısını&#160;Nalan'la aldattığı yetmezmiş gibi şimdi de bir üçüncü kadın giriyor&#160;hayatına. Bu adam ne yapmaya çalışıyor acaba? Hayatı bu kadar&#160;hafife alırken asıl hedefte kendisinin olduğunu hiç görmüyor mu?</p>
<p>“Biraz Hayri Bey’den bahsedin bana.”</p>
<p>Hayri deyince gözleri parlıyor. Ne kadar çok seviyor bu adamı. Laz kızı da çok sevmiş onu.</p>
<p>Hay Allah!</p>
<p>“Hayri benden yedi yaş küçük. Ben kırk beş yaşındayım, o otuz sekiz.”</p>
<p>Hayret, demek kırk beş yaşında. Yaşını hiç göstermiyor. Ben onu Hayri'den küçük sandım.</p>
<p>“Hayri’yle aynı şirkette çalışıyorduk. Ben içmimarım. Evden işe, işten eve yetişen, hep başı önünde gezen, evlilikte aradığım bulamamış, mutsuz bir kadındım.”</p>
<p>“Ne aramıştınız evlilikte?’</p>
<p>“Herkesin aradığım. Aşkı, sevgiyi, ilgiyi... Kocam beni çok sevsin istedim. En çok bunu istedim ama sevmedi.”</p>
<p>Kocası tarafından sevilmemek bir kadın için ne kadar acı verici. Bunu hissedip de mutlu olabilen kadın var mı acaba bu dünyada.&#160;Aydın yani eşim beni sevmeseydi, ben bugünkü ben olabilir miydim? Hiç sanmıyorum. Düşünmek bile acı veriyor insana.</p>
<p>Ağır, çok ağır bir ceza bu.</p>
<p>“Kocam beni sevsin istedim dediniz. Siz kocanızı sever miydiniz?”</p>
<p>“O beni sevse, belki ben de onu severdim.”</p>
<p>“Bu net bir cevap olmadı. Evlenmeden önce eşinizi seviyor muydunuz?”</p>
<p>“Beni sever sandım. Seviyor gibiydi o zamanlar...”</p>
<p>‘'Yani ne onun sevgisinden emindiniz, ne de kendinizin-kinden.”</p>
<p>“Bilmem! Çok heyecanlı günlerdi. Hayatımda ilk kez bir erkekle çıkıyordum. Bana ilgi gösteriyor, sık sık arıyor, hediyeler alıyordu. Üstelik bütün bunları yaparken ben kendimi&#160;suçlu hissetmiyordum. Ailem buna izin veriyordu.”</p>
<p>ilginç sözler bunlar! Nasıl bir geçmişten geliyor bu kadın! Gençliğinde hiç mi kaçamak yapmamış, hiç mi birilerine aşık olmasa bile hayranlık duymamış. Dağ başında mı yaşamış?</p>
<p>“Daha önce buna benzer şeyler yaşamadınız mı hiç?” ‘'Yaşamadım, hiç yaşamadım. Biraz içe dönük bir kişiliğim var ama toplum içinde çok farklıyım. Eğer işin içinde bir&#160;pislik yoksa herkese çok yakın ve sevecen davranırım.”&#160;“Pislik?’’</p>
<p>‘'Yani aşk meşk filan.”</p>
<p>Aşka pislik diyor ama biraz önce aşkından öleceğini söylüyordu. Aşk için pislik tabirini kullanan birini ilk kez tanıyorum. Öyleyse şimdi boğazına kadar pisliğe batmış bu kadın.</p>
<p>Bunu ben söylemiyorum, kendisi söylüyor. Ne garip!</p>
<p>Tam anlayamadım galiba. Aşık olmak kötü bir şey mi sizce?’ “Kafam karışık galiba, ben de ne dediğimi bilmiyorum.&#160;Evlenmeden önce böyle şeyler bana yasaklandığı için o zamanlar bunu çok ayıp sayardım. Ailemin kurallarına uymak,&#160;onlara ihanet etmemek için ben de elimden geleni yaptım.”</p>
<p>Aşkı aileye ihanet olarak görüyor. Öyleyse şimdi yaptığına ne diyor? Yedi yıldır evli ve üç çocuklu bir adamla beraber yaşıyor. Sanırım kocasından bile bu aşk yüzünden ayrıldı. Toplum&#160;asıl ihaneti burada görür. Onun doğruları da çok farklı.</p>
<p>Böyle bir kadın, Hayri gibi bir adama böylesine aşık oluyorsa, bunun altında eminim benim şimdilik bilmediğim pek çok şey&#160;var. Farklı bir hikaye bu. Bütün bunların mutlaka bir nedeni olmalı ve ben o nedenleri bulmadan, görmeden, anlamadan bu&#160;bilmeceyi çözemem.</p>
<p>Heyecanlanıyorum.</p>
<p>‘'Yani evliliğiniz aşk ve sevgi üzerine kurulmadı. Hayatın önünüze çıkardığı ilk yola sapıverdiniz.”</p>
<p>“Aynen öyle oldu ama yine de mutlu ve heyecanlıydım. Eskiden beri bir erkek tarafından çok sevilmek, kendimi değerli hissetmek gibi hayallerim vardı. Hem bir erkeğin beni çok seveceğine inanmaz, hem de deli gibi isterdim bunu. Sedat&#160;da yani evlendiğim adam bu hayallerimi artırıyordu. Kalabalık bir aileye gelin gidiyordum. Bundan da çok memnundum&#160;çünkü çok yalnız bir alleden geldim ben.”</p>
<p>“Nasıl yani?’’</p>
<p>“Şimdi oralara girmek istemiyorum.”</p>
<p>Demek ki problemi çözecek cevaplar oralarda bir yerlerde gizli. Şimdi olmasa da bir gün mutlaka ...</p>
<p>‘'Tamam, sonra ne oldu?’’</p>
<p>“Hayal bile bir dayanak anyor kendine, bir umut, birazcık ışık. Bu ışığı hiç göstermedi bana Sedat. Sanki aynı evi paylaşan iki yabancı gibiydik. Ailesi de olmasa kendimi o evde&#160;çok yalnız hissedecektim.”</p>
<p>“Nasıl tanıştınız Sedat’la?’’</p>
<p>“Çalıştığım şirketin sahibi Rafet Bey’di. Rafet Koroğlu. Sonradan kayınpederim oldu...”</p>
<p>“Rafet Koroğlu’nun gelini miydiniz?’’</p>
<p>“Evet, tanıyor musunuz onu?’’</p>
<p>“Onu kim tanımaz ki? Gazetelerde, televizyonlarda sık sık görüyoruz. Demek siz onun geliniydiniz.”</p>
<p>“Öyleydim bir zamanlar.”</p>
<p>Kafam fena halde karışıyor. Eminim ünlü işadamı Rafet Koroğlu'nun gelini olmak için can atan pek çok genç kız vardır.&#160;Şimdi ise Hayri gibi biri için ölmeye bile razı. Sen öyle bir yerden&#160;kalk gel, Hayri'ye aşık ol. Bu kadın bir özgürlük kahramanı mı,&#160;yoksa ne yaptığını kendi de mi bilmiyor?</p>
<p>Önce o düğünü, sonra da ayrılığı aylarca gazeteler yazmış, televizyondaki magazin programları uzun uzun bu ayrılıktan söz&#160;etmişti. Demek Nalan, o hikayenin baş kahramanı.</p>
<p>“Zaten Sedat’la da işyerinde tanıştık. Babasının şirketinin dekorasyon bölümünden sorumluydu Sedat. Kısa bir süre arkadaşlık ettik. Zaten bu arkadaşlığın asıl mimarı da Sedat değil, Rafet Bey’miş. Beni oğluna o tavsiye etmiş. Benim ailem de çok destekledi bu evliliği. Derken evlendik işte.”&#160;“Dillere destan bir düğünle evlendiğinizi biliyorum.”</p>
<p>“Aile meraklı bu işlere.”</p>
<p>“Sizin hoşunuza gitmedi mi yani?’’</p>
<p>“Doğru söylemek gerekirse çok hoşuma gitti. O zamanlar kendimi bir masal prensesi gibi hissediyordum. Gazeteciler,&#160;televizyoncular bir an bırakmıyorlardı peşimi. Ne yapsam&#160;olay oluyor, bir hata yapacağım diye ödüm kopuyordu. Bir&#160;yandan da sevinçten içim içime sığmıyordu. Ev kalabalıktı.&#160;Kayınvalidem Gülümser Hanım, bana hep Sarı Gelinim diyen kayınpederim Rafet Bey, kayınbiraderlerim Suat ve ikizi&#160;Muzaffer’le hep birlikte yaşıyorduk.”</p>
<p>“Neden hep birlikte? Size neden ayrı bir ev açmadılar?” “Aslında evlerimiz ayrıydı. Adamlar zaten inşaat yapıyorlar. Öyle bir ev yapmışlar ki kendilerine, hem her daire ayrı, hem de ortak alanlar var. Ve akşam yemekleri mutlaka o&#160;ortak alanlarda hep birlikte yeniyor. Evde yaşayan herkesin&#160;farklı bir kişiliği ve farklı sorunları vardı. Hepsi zor insanlardı ama onlarla hiçbir sorun yaşamadım. Ancak aynı yakınlığı kocamdan hiç göremedim. Onu nasıl yola getireceğimi, benimle ilgilenmesini nasıl sağlayacağımı bilemedim. Çok uğraştım ama inanın yapamadım. Onu hep kapıda karşılar,&#160;hep bakımlı olmaya özen gösterir, ona güler yüzlü davranırdım. Hizmetçiler dururken ona ben hizmet eder, bir dediğini&#160;iki etmez, hangi yemeği severse onu yaptırır, arada bir kızsa bile ona cevap vermezdim. Bunların hiçbiri ona yetmedi.”</p>
<p>Yetmez zaten. Erkekler hem bu hizmetlerin hepsini ister, hem de karşılarında muhabbet edebilecekleri, muhatap alabilecekleri, neşeli, enerjik, arada bir onlarla kavga eden, küsen, onları hayata sıkı sıkı bağlayan, güçlü kadınları sever.</p>
<p>Bu erkekler de ne çok şey istiyor bizden!</p>
<p>“Çocuğunuz yok değil mi?”</p>
<p>‘'Yok! Aslında bir çocuğumuz oldu ama erken doğdu. Kayınpederim bütün doktorları seferber etti ama yine de olma-di. Oğlumuzu üç gün sonra kaybettik.”</p>
<p>“Üzüldüm. Bir anne için zor iş bunlar.”</p>
<p>“Bir anne için, değil mi?”</p>
<p>Nasıl bir cevap bu? ''Anne''nin altını çiziyor. Neden acaba?</p>
<p>“Çok zor günlerdi onlar. Zaten biraz da o doğumdan sonra bozuldu ilişkimiz.”</p>
<p>“Neden?”</p>
<p>“Onlar hemen yeniden hamile kalmamı, bir an önce sağlıklı bir çocuk doğurmamı istediler. Hatta bu konuda çok ısrarcı oldular ama ben o ara bunu göze alacak durumda değildim. Korktum.”</p>
<p>“Korktunuz. Yine kaybetmekten mi?”</p>
<p>“Bilmiyorum. Çocuğu kaybettikten sonra çok zor bir altı ay geçirdim. Odamdan çıkmak istemiyordum zaten.”</p>
<p>“Doğum sonrası depresyonu geçirmiş olmayasınız.”</p>
<p>“Öyle dedi zaten gittiğim psikiyatrist. Sonra tedaviler filan derken düzeldim ama yaşadığım gerçekler düzelmedi. Sedat yine aynı Sedat’tı. O zamanlar acı çektiğimi sanıyordum. Meğer onlar bir şey değilmiş. Asıl şimdi anladım acı&#160;çekmek neymiş. Hayri’siz yaşamaya dayanamam ben Gülseren Hanım.”</p>
<p>Konuyu tekrar bugüne, Hayri'ye getiriyor. Ondan başka bir şey konuşmaya bile tahammülü yok. Aşk işte tam olarak böyle bir şey... Insanın aklını başından almakla yetinmiyor, başka bir&#160;düşünceye bile izin vermiyor. Beyni de, gönlü de aşkın istilası altında. Hatta aşkın tiryakisi olmuş.</p>
<p>‘‘Yağmurlu bir akşamdi...”</p>
<p>"Yağmurlu bir akşamdı" deyip susuyor. Yine aşkı anlatacak. Aşkı dinlemek bile öyle güzel ki...</p>
<p>Demek yağmurlu bir akşamdı! Bizimki de öyleydi. Yağmurlu bir akşamdı ve biz Aydın'la Bahçelievler sokaklarında geziniyorduk. Yine havadan sudan bir şeyler konuşurken tıp tıp diye başı-miza düşen yağmur damlaları bizi birbirimize iyice yaklaştırmıştı.&#160;Aydın yağmurdan korumak ister gibi üstündeki siyah pardösüyle&#160;beni sarmış, yeşil gözlerini gözlerime dikmiş, bir şey söylemiyor&#160;ama gözlerini de benden ayırmıyordu.</p>
<p>Ne güzeldi Aydın'ın gözleri. ..</p>
<p>“O gün çarşılan dolaşmış, alışveriş yapan, birbirleriyle konuşurken kıkırdayan, neşeli, hayat dolu kadınlara baktıkça kendimi çok kötü hissetmiştim. Çünkü bir gün önce doğum&#160;günümdü ve eşim çoğu zaman yaptığı gibi yine doğum günümü unutmuş, beni yine yok saymıştı.”</p>
<p>Yok sayılmak, hem de kocası tarafından... Aslında yok sayılmak çocuklukta tehlikeli bir duygudur. Ebeveyni, özellikle annesi tarafından ihmal edilen, yeteri kadar özen ve şefkat gösterilmeyen çocuklara anne tarafından verilen mesaj tam da budur: "Sen yoksun!"</p>
<p>Işte anneleri tarafından bu mesajı alan çocuklar büyüdükleri zaman bu tür mesajlara karşı çok hassas olurlar. Dikkatler hep onların üzerinde olsun ister, olmayınca da çok kırılırlar. Bir kısmı&#160;da hepten küser dünyaya.</p>
<p>Nalan'ın çocukluğunda da böyle bir mesaj var mı acaba?</p>
<p>“İşte o akşam Hayri her zamanki gibi beni oradan almış, eve götürüyordu. Benim gözlerim dolmuş, kendi halime ağlıyordum. Ne kadar yalnızdım ben bu dünyada. Çevrem, beni&#160;çok mutlu sanan insanlarla doluydu. Ben hep böyle yalnız mı&#160;yaşayacaktım. Hiç mi bir sevenim, bir sahibim olmayacaktı.&#160;Bu ceza ne zaman bitecek, ben ölmeden bu dünya bana hiç&#160;mi kucak açmayacaktı. Derken, işte o gün yüzümdeki maske&#160;düşüverdi. Hıçkırarak ağlamaya başlayınca Hayri çok üzüldü halime. Önce ne yapacağını bilemedi. Sonra bu halde beni eve götürmek istemedi. Bilmediğim, uzak bir yerlerde durdurdu arabayı. Beni göl kenarında bir yerde indirdi arabadan. Birkaç masası olan, ortada sıcacık sobası yanan bir yerde birlikte çay içtik. Bir şey söylemedi. Sadece bakışlarıyla&#160;sakinleştirdi beni. 'Yağmura bakın, ne güzel yağıyor’ dedi sadece ama gözlerindeki ateş benim yüreğime iyi geldi.”</p>
<p>"Ah bu yağmur. .." diyorum içimden yine. "Ben de ne çok severim yağmuru. Onda her zaman büyülü bir şeyler bulurum. Yağmur bir yandan, gözlerdeki ateş bir yandan... Daha ne olsun."</p>
<p>“O günden sonra Hayri’nin gözlerindeki ateş yüreğime çakıldı kaldı. Ama o nasıl ateşse, yakmadı, ısıttı beni. Ertesi gün sabah yataktan kalktığımda daha iyi hissediyordum kendimi. Hayri hiç yoktu aklımda. Kaldığım yerden hayata devam ettim. Ailede zaten sorun hiç bitmiyordu. Sedat yine aynı Sedat’tı ama sanki ben değişmiştim. Hayri yine hep yanımdaydı. Bana her zamanki gibi çok saygılı ve ilgili davranıyor,&#160;bir şeye üzüldüm mü, sıkıldım mı diye gözünü benden ayırmıyor ama bir yandan da beni rahatsız etmemeye çok özen gösteriyordu. O bizim çalışanımızdı. Ne o bana, ne de ben ona yan&#160;gözle bakabilirdik zaten. Bu durum beni rahatlatıyordu. Benim gibi biri için bunlar çok hassas konulardır. Evli bir kadının bir başka erkekle beraber olması değil, böyle bir şeyi ak-lmdan geçirmesi bile büyük suçtur, günahtır benim için. Bütün bunlardan sonra kim bilir içinizden neler geçiriyorsunuz?’’</p>
<p>O böyle sorunca, hemen durup düşünüyorum. Sahi kafamdan neler geçiyor benim. Hiç! Saf, temiz, heyecanlı bir aşkı dinliyorum sadece. Bir de Aydın'ın ışıklı gözleri. ..</p>
<p>“Şimdilik sadece sizi dinliyor ve sizi anlamaya çalışıyorum Nalan Hanım. Sedat Bey nasıl biriydi?”</p>
<p>“Değişik biriydi. Evde, bizim yanımızda dut yemiş bülbül gibi susar, oturur. Biraz da babasından korkar, ondan galiba.”</p>
<p>“Babasından neden korkuyor?”</p>
<p>“Kayınpederim zor adamdı. Gürlemeye başladı mı, ev başımıza yıkılacak sanırdık. En çok da Sedat’a kızardı.”</p>
<p>“Neden, başka birine değil de ona?”</p>
<p>“Sedat ailenin ilk erkek çocuğu. O doğunca bütün aile ayağa kalkmış. Çok sevinmişler, kurbanlar kesilmiş. Gülümser Hanım da çok düşkündür Sedat’a. Ama sonra ondan beklediklerini bulamamışlar ki yerine Suat yani kayınbiraderim&#160;sağ kolu olmuş Koroğlu’nun. Sedat da böylece küme düşmüş.&#160;Sevmeyi bile unutmuş.”</p>
<p>“Sevmeyi bile unutmuş ha?”</p>
<p>“Öyle işte ... Kibar, zarif biriydi Sedat. Özellikle evde değil de arkadaşlarının yanında bambaşka biri olurdu. Nasıl da bülbül kesildiğini, kahkahalarla güldüğünü, espri yaptığını bir tek oralarda görürdüm. İşyerinde de sakin, az konuşan, insanlara mesafeli davranan biri olurdu. İşi hiçbir zaman ciddiye almaz, aklı hep dışarda, arkadaşlarında kalırdı. Bir de giyim kuşam, marka giysiler, lüks arabalara düşkündü. Bol yalan söyler, hayatı Koroğlu’nu nasıl kandıracağını düşünmekle geçerdi çünkü kayınpederim bunca servetine rağmen çok cimri biriydi. Bu durum bana da çok komik&#160;gelirdi. Para her yerde su gibi akardı ama o evde fazladan&#160;yanan lambaların, mutfakta dökülen yemeklerin filan peşine&#160;düşerdi. Çocuklar en lüks biçimde yaşar ama bunu babalarından hep saklardı. Sedat zaten üzüntüyü, sıkıntıyı hiç sevmez, kimseye bir faydası dokunmaz, her konuda kaytarmanın bir yolunu arardı. Bu konuda sık sık beni de kullanır, babam seni sever, şu işi hallediver diye bana yüklenirdi. Sadece beni değil, galiba kimseyi sevmezdi o. Ben onun dikkatini çekmeyi, ona kendimi sevdirmeyi bir türlü başaramadım.”</p>
<p>Bu kadın sevilmek istiyor. Hepimiz isteriz sevilmeyi, bu çok doğal ama onunki bizimkilerden farklı galiba; açlık gibi...</p>
<p>Gözlerini yere indirmiş yine utanır gibi bir hali var Kendisiyle ilgili konuşmaktan utanıyor bu kadın. Neden acaba?</p>
<p>“Sizce Hayri beni bırakacak mı? Başka kadınlara gidecek mi?”</p>
<p>Aklı fikri Hayri'de.</p>
<p>“Siz ne düşünüyorsunuz bu konuda Nalan Hanım?” “Bana, bırakamaz gibi geliyor ama ya bırakırsa?”</p>
<p>Ya bırakırsa! Ölüm gibi yani... Hayri onun için hayatı temsil ediyor galiba. Ah Hayri Ah...</p>
<p>Sanki ben susuversem hemen gidecek ve bir daha hiç gelmeyecek.</p>
<p>“Evet, kendisi de öyle söylüyor ama bazen ne yapacağımızı kendimiz bile bilmeyiz.”</p>
<p>“O biliyor. Ben bilmiyorum ama o biliyor. Ben bugüne kadar neyi bilmişim ki bunu bileceğım.”</p>
<p>“Neden öyle söylediniz? Siz eğitimli, meslek sahibi ve üstelik çok güzel bir kadınsınız.”</p>
<p>“Sevilmedikten sonra bunların ne önemi var ki? Bu dünya beni sevmedi Gülseren Hanım, sevmedi.”</p>
<p>Bunları söylerken ağlamıyor ama keşke ağlasa çünkü bazen ağlamak bile onun gözlerinde gördüğüm bu derin kederden daha az acıtır insanı. Neden bu kadar yalnız, neden sanki bu dünyada hiç var olamamış gibi konuşuyor. Bu nasıl bir aşk, nasıl bir acı!</p>
<p>Sonra gözlerini yan duvarda duran ve hastalarımın özellikle iç dünyalarını anlatırken bakmayı çok sevdikleri Mona Lisa tablosuna dikiyor ve kendi kendine anlatmaya devam ediyor.</p>
<p>“Hayri’nin aşkındaki şiddet ve bana olan tutkusu öyle derin, öyle gerçekti ki... Adeta önümde diz çöküp yalvaran bir şövalye vardı karşımda. Benden yedi yaş küçük olduğunu biliyor, bana sanki bir prenses, bir kraliçeymişim gibi davranıyor ve adeta tapıyordu. Bütün bunlar beni çok heyecanlandırmıştı. O güne kadar eşimden ayrılmak, bir başka erkekle&#160;beraber olmak aklımdan bile geçmemişti. Zaten bu dünyada&#160;böyle bir şeyi bırakın yapmayı, sadece aklından geçirecek son&#160;kadındım ben. Bunları düşünmek bile benim için hem ayıp,&#160;hem günah ve hem de çok büyük bir suçtu. Ama onun bakışlarını gördükçe, oradan yayılan ateş bütün vücudumu adeta&#160;yakıyor, bir şeyler düşünmeme bile mani oluyordu. Bu ateşin ne olduğunu uzun süre anlayamadım. Benim gibi bir kadın bunu anlayamaz zaten ama ateş giderek daha çok yakıyordu beni. Aylardır çölde gezip susuzluktan yanıp kavrulan&#160;birinin çağlayan gibi fışkıran suyu görmesi gibi bir şeydi bu.&#160;Bu ateşin adı her neyse, o beni değiştirmişti. Aynada kendime bakarken görüyordum bunu. Benim de gözlerime bir ışık&#160;gelmişti. Acaba o ışığı sadece ben mi görüyorum diyerek sık&#160;sık Sedat’ın gözlerinin içine bakıyor, o ışığı acaba kocam da&#160;görüyor mu diye soruyordum kendime.”</p>
<p>Aşkı bundan daha güzel tarif eden biri var mıdır acaba? Ama</p>
<p>o ışığı tanıyorum ben. Aydın'ın gözlerinde görmüştüm o ışığı.</p>
<p>“İlk zamanlar içimdeki bu ateş fırtınasından Hayri’nin bile haberi yoktu. Yine sık sık aynı ortamlarda bulunuyor, aynı arabada bir yerlere gidip geliyorduk ama ben ser verip sır vermiyor, her zamanki gibi başımı hiç kaldırmıyordum. Bu&#160;kadarı yetmişti bana. Eşimin ailesiyle de, işyerindeki arkadaşlarımla da ilişkilerim eskiye göre çok daha iyi gidiyor,&#160;katıldığım dernek toplantılarından artık sıkılmıyor, hayata&#160;biraz daha sıkı tutunuyordum. Değişmeyen tek şey Sedat’la&#160;olan ilişkilerimizdi. Yatakta ona sokuluyor, gülüyor, konuşuyor ama ondan hiç cevap alamıyordum. Onun aklı, babasından gizli alacağı lüks arabalarda, henüz Türkiye’ye gelmemiş, kimsenin üstünde olmayan giysilerde, ayakkabılarda, babasından yiyeceği fırçalardaydı. Bir an önce çocuk sahibi olabilmek gibi de yoğun bir beklentisi vardı. Aslında çocuk onun umurunda bile değildi. Onun tek derdi Koroğlu’na&#160;bir erkek torun hediye edebilmekti. Bugüne dek hiçbir işe&#160;yaramamış, babasının gözüne girememişti. Eğer bir çocuk&#160;sahibi olabilirse belki de babası ona eskisi gibi ters davranmayacak, ailedeki itibarı artacaktı. Ama o yine akşamlarının çoğunu arkadaşlarıyla kulüplerde geçiriyor, bol bol içki&#160;içiyor, kumar oynuyordu.”</p>
<p>“Nasıl bir kumar?”</p>
<p>“Bilmem, beni o kulübe hiç götürmedi. Sanırım orası sadece belli insanlann girebildiği, illegal bir yerdi. Babasından saklardı oraya gittiğini. Tabii oralarda kaybettiği paraları&#160;da. Başı sıkıştıkça annesi Gülümser Hanım girerdi devreye.&#160;Bir şekilde o borçlan kapatırlardı.”</p>
<p>“Aile, Sedat’la ilişkinizin iyi gitmediğinin farkında mıydı?” “Evet, farkındaydı. Bu yüzden başta kayınpederim olmak&#160;üzere ilişkiyi düzeltmek için çok çaba harcadılar.”</p>
<p>“Nasıl?”</p>
<p>“Kayınpederimin tek bildiği şey insanlara bağırıp çağırmaktı. Sık sık, ‘Karını, Sarı Gelin’i ihmal ediyorsun, bunun cezası ağır olur’ diyerek Sedat’ı tehdit ederdi. Aslında o, böyle yaparak beni korumaya çalışırdı. Zaten o araya girmese,&#160;ben Sedat’tan ayrılamazdım.”</p>
<p>“Nasıl yani?’’</p>
<p>“Uzun hikâye bunlar Gülseren Hanım. Siz bana Hayri’yi söyleyin. O ne yapacak? Çekip giderse ben ne yapacağım, bunu söyleyin.”</p>
<p>so</p>
<p>Yine geldik Hayri'ye. Ona ne söyleyeceğimi bilmiyorum. Onu teselli etmemi, merak etme, bir yere gitmez dememi, onu çocuk&#160;gibi oyalamamı bekliyor. Ben bunu yapamam ki... Bir psikiyatrist&#160;bunu yapmaz ki. ..</p>
<p>“Nalan Hanım, acele etmeyelim isterseniz. Ben sîzlerle yeniden görüşmek isterim ama bu sıralar Hayri Bey’i pek sıkıştırmayın. Onu günde yüz kere aramaktan vazgeçin. Biraz zaman verin ona, düşünmek için, ne yaptığını fark etmesi için zamana ihtiyacı var.</p>
<p>“Hayri’yle de mi görüşeceksiniz?”</p>
<p>Nasıl da seviniyor. Benim Hayri'yle görüşmem bile demek ki onun için bir umut ışığı. Bense Hayri'yle yeniden görüşmeye&#160;pek de hevesli sayılmam ama galiba görüşmem gerekiyor.</p>
<p>“Neden olmasın? Onu da tanısam, anlasam daha iyi olmaz mı?”</p>
<p>“Olur, olur, çok iyi olur. Çok teşekkür ederim.”</p>
<p>“Sonra da oturup ne yapacağımızı birlikte düşünelim. Böyle uzun ve aşk dolu ilişkiler iyice ölçülüp biçilmeden bitirilmemeli. Ama siz her şeyden önce biraz sakin olun. <sup>Ö</sup>yle&#160;intiharlara filan kalkışmak yok. Hem sizin gibi cesur bir kadının hiç yapacağı şeyler değil bunlar. Ben size olabildiğince&#160;destek olmaya devam edeceğim. Anlaştık mı?’’</p>
<p>‘Tamam, siz ne derseniz öyle olsun.”</p>
<p>“<sup>Ö</sup>yleyse şimdi soruyorum size, bu ara kullanmak için ilaç istiyor musunuz?”</p>
<p>“Hayır, hayır, ilaç filan istemem ben.”</p>
<p>“Siz bilirsiniz. Hani bu ara çok gerginsiniz, kafanız karışık. Hiç olmazsa geceleri rahat uyursunuz diye sordum ama siz istemezseniz benim size ilaç verme<sup>k</sup> gibi bir niyetim yok.”</p>
<p>Kısa bir tereddütten sonra, yine ağzını büzerek soruyor.</p>
<p>“Bu ilaç beni çok uyutur mu?’’</p>
<p>Asıl derdim ona ilaç vermek değil, güven tazelemek. Demek bana güvendi. işte bu iyi. Bu işlerin altından kalkabilmek için en&#160;çok ihtiyaç duyduğum şey işte bu güven.</p>
<p>“Zaten bu ilacı sadece akşam yatarken yarım olarak alın ki geceyi rahat geçirebilesiniz. En kısa zamanda sizi yine&#160;bekliyorum. Söylediklerimi sakın unutmayın. Yapamadım,&#160;kendimi tutamadım filan yok. Ne dedimse o olacak. Ben size güveniyorum. Bu işlerin altından kalkmak için bana biraz&#160;zaman verin.”</p>
<p>Bir üniversite öğrencisi, utangaç bir genç kız gibi yerinden kalkıp zarif bir hareketle elimi sıkarak yine yavaş hareketlerle&#160;odadan çıkıyor. Çıkarken sanki gözleri bana yalvarıyor, yardım&#160;et, kurtar beni diyor. Beşiğinde elleriyle kollarıyla çırpınarak ağlayan bir bebeğin yardım çağrısına benziyor. İmdat diyen birine&#160;yardım edilmez mi?</p>
<p>Düşünüyorum da, Nalan aşık olmak için neden Hayri gibi birini seçti acaba? Aslında o seçmemiş, karşısına çıkan ve onu çok sevdiğini söyleyen ilk erkeğe aşık olmuş. Ancak yanlış anlamadıysam Hayri kadınlar arasında her zaman talep gören, beğenilen bir erkek. Ne var onda, başka erkeklerde olmayan ne var?</p>
<p>Biraz düşününce buluyorum. Uygarlıkla birlikte erkekler genelde daha yumuşak, sevecen, saygılı ve duyarlı hale geldiler. Kadınlarsa daha istekli ve cesurlar. Bu kadın Hayri'nin duygularındaki yontulmamışlığı, vahşiliği seviyor galiba.</p>
<p>Nalan çıkar çıkmaz, elinde bir bardak çayla Tuna giriyor içeri. Çayı özenle masamın kenarına yerleştirdikten sonra gülerek bakıyor yüzüme.</p>
<p>"Ayol Nalan Hanım ne çok kaldı içeride! Girmesiyle çıkması bir olur sanmıştık. En çok da Hayri Bey şaştı bu işe. Salonda söylendi durdu."</p>
<p>"Ne dedi?"</p>
<p>"Gelmem diyenden korkacaksın. Beni beş dakika bile dinlemedi doktor, Nalan ona galiba tüm hayatını anlatıyor. Madem doktorla konuşmaya bu kadar hevesliydin, beni niye o kadar uğraştırıyorsun be kadın! lşim gücüm var benim. Bir an önce doktor ona ne ilaç verecekse, verse de gitsek filan diye söylendi&#160;durdu. Ayrıca Nalan'ın, sizin yanınızda da bağırıp çağıracağını,&#160;hadise çıkaracağını sanıyormuş. Her neyse ... N alan içerden uslu uslu çıkınca onun da hoşuna gitti. Önce randevu aldılar, sonra da kırk kere teşekkür ederek gittiler. Yeni bir hastamız var ama&#160;o da çok suratsız. Genç bir delikanlı. Onu da ailesi zorla getirmiş&#160;buraya. Eniştesi yanında olmasa, hemen kaçıp gidecek."</p>
<p>"Bugün şansımız zorla getirilenlerden açıldı Tuna."</p>
<p>"Öyle galiba. Biraz dinlenmek ister misiniz, konuğumuzu hemen alalım mı?"</p>
<p>"Zaten kaydırdık randevuları, hemen al."</p>
<p>Bayram 22 yaşında, esmer, yağız bir delikanlı. Doğulu bir ailenin oğlu. Liseyi bitirince askere gitmiş. Dönünce aile bir işe yerleştirmiş onu. Kısa bir süre sonra, aynı işyerinde çalışan bir kıza aşık olmuş. ilk aşkı... Daha önce kızlarla ilişki kurabileceği bir&#160;ortama hiç girmediğinden, her delikanlı gibi o da, karşısına çıkan ilk güzel kıza vurulmuş. Kız ailesinin tabiriyle "İstanbul kızı".&#160;Bayram kadar acemi değil.</p>
<p>Bayram'ın ailesi tutucu... Kapalı... Geleneklerine uyacak bir gelin istiyorlar. Bu kız onlara uymaz. Zaten Bayram'ın bulduğu&#160;kız alınmaz. Kim bilir neyin nesidir? "Hayır" diyorlar Bayram'a,&#160;"o kız sana göre değil." "Nereden biliyorsunuz bana göre olmadığını? Henüz tanımıyorsunuz bile onu. Hem ben onu seviyorum" diyor Bayram. Ama derdini kimselere anlatamıyor. Bu sefer kıza gidiyor, "Benim ailem muhafazakâr. Lütfen benim hatırım için kapan. Sonra bir çaresine bakarız." "Hayır, asla kapanmam. Sen beni böyle gördün, böyle beğendin ve sevdin. Beni&#160;böyle kabul ederseniz ne âlâ, yoksa ben yokum bu işte" diyor.</p>
<p>Ailesi ile sevgilisi arasında sıkışıp kalan Bayram ne yapacağını şaşırıyor. Içki içiyor, kavga ediyor, kimi zaman ağlıyor ama ne kızı&#160;ne de ailesini ikna edebiliyor. Sonunda sevgilisi terk ediyor onu.&#160;Aynı işyerinde çalışmalarına rağmen birdaha hiç konuşmuyorlar,&#160;yüzüne bile bakmıyor Bayram'ın.</p>
<p>Durumdan aile memnun ama Bayram perişan. Onun bu halini gördükçe aile konuşmaya, tanımadıkları bu kızı sürekli kötülemeye devam ediyor. "Sana yaramaz o kız. Sana gelene kadar kim bilir kimlerle gezdi" diyorlar. Buna daha da içerliyor Bayram.&#160;Böylece berbat iki yıl geçiyor.</p>
<p>Iki yılın sonunda aile Bayram'a kız bakmaya başlıyor. Ve kısa sürede kendi geleneklerine uygun, zengin bir ailenin kızını almaya karar veriyorlar. Bayram'a gösteriyorlar kızı. Bayram'ın gönlü hâlâ eski sevgilide ama çaresiz boyun eğiyor ailesine. Eğiyor&#160;eğmesine de, bir yandan da için için onlara olan öfkesi büyüyor.</p>
<p>Üstelik eski sevgilisiyle aynı işyerinde çalışıyor olmak moralini çok bozduğundan, hiç olmazsa "gözden ırak olan, gönülden de&#160;ırak olur belki" diyerek işten ayrılmaya karar veriyor.</p>
<p>Bu kararını patrona bildirdiği gün, eski aşkından ona bir yakınlık başlıyor. iki yıldır yüzüne bile bakmayan kız, "Hadi birlikte yemeğe çıkalım" diyor. Şaşırsa mı, sevinse mi bilemeden bu teklifi hemen kabul ediyor ve son kez birlikte yemeğe çıkıyorlar.</p>
<p>Bayram'ın heyecandan ayakları yerden kesilmiş, kalbi dışarı çıkacak gibi oluyor. Ona artık evleneceğini, hiç istemediği yeni bir hayata başlayacağını ama onu hiç unutmadığını söylüyor.&#160;Ancak hiç beklemediği bir cevap alıyor kızdan, "Ben de seni&#160;unutmadım, üstelik artık her şeye razıyım, yeter ki sen aileni ikna et" diyor.</p>
<p>Çok geç gelen bu "evet" Bayram'ın hayatını altüst ediyor. Bu arada aile öbür kızı resmen istiyor ve nişan takılıyor. Bayram ne&#160;nişanlısını üzmek istiyor ne de sevgilisinden vazgeçebiliyor. Ailesiyle ilişkileri giderek bozuluyor. Olayı haber alan anne ve baba&#160;üzüntüden yataklara düşüyor. Aile öteki kızın Bayram'ı mahvedeceğinden, aileyi rezil edeceğinden o kadar emin ki... Ama bunu bir türlü oğullarına anlatamıyorlar. Oysa nişanlısıyla çok mutlu olacağından eminler.</p>
<p>Araya Bayram'ın sevdiği, saydığı aile büyükleri giriyor. Uzun uzun nasihat ediyorlar ona ama kimsenin aklına bir kere de&#160;Bayram'ı dinlemek gelmiyor. Sonunda bütün çabalar boşa gidiyor. Bayram aileye direniyor ve böyle inat etmeye devam ederlerse intihar edeceğini söylüyor. Bunun üzerine Bayram'ı bir ruh&#160;doktoruna götürmeye karar veriyorlar. Çünkü aileye göre oğulları hasta. öteki kız hasta etti onu!</p>
<p>Daha önceden gelip durumu bana anlatan teyze getiriyor Bayram'ı. Demek Bayram'ı ikna etme sırası şimdi de bende.</p>
<p>Bayram'la yalnız konuşuyoruz. Odaya girince karşımdaki koltuğun hemen ucuna oturup başını önüne eğiyor ve hiç yüzüme bakmıyor.</p>
<p>“Çok mu seviyorsun o kızı?”</p>
<p>“Evet, çok...”</p>
<p>“Ne güzel!”</p>
<p>“Ne?”</p>
<p>“Sevmek diyorum. Sevmek çok güzel!”</p>
<p>“Ama ailem izin vermiyor.”</p>
<p>“Sevgi ve aşk izinle filan olmaz. Madem seviyorsun, evlen o zaman. Psikiyatristler sevenleri ayırmak istemez.”</p>
<p>“Beni buraya neden getirdiklerini söylemediler mi size?” “Söylediler. Seni ikna edecekmişim. Nasıl edeceksem?’’&#160;“Etmeyecek misiniz?’’</p>
<p>“Böyle bir şey mümkün mü? Aşkı konuşuyorsak eğer, ba-</p>
<p>na mümkün değil gibi geliyor. Üstelik ben insanlardan aşkı dinlemeyi çok severim. Anlatsana biraz!”</p>
<p>Heyecanlanıyor. Koltuğuna iyice yerleşip hafifçe gülümseyerek anlatmaya başlıyor. Uzun uzun dinliyorum onu. Çünkü buna çok ihtiyacı var. Kimse onu dinlememiş, sadece nasihat edilmiş çocuğa.&#160;Nasihatler sadece edeni rahatlatır, karşı tarafı ise daha da kızdırır.</p>
<p>Sonra hayatındaki bu iki kızı soruyorum ona. Önce sevgilisini anlatıyor. Her şeyini çok beğeniyor onun. Güzelliğini, aklını, kişiliğini... Sonra nişanlısına geliyor sıra.</p>
<p>“Çok iyi bir kız, bütün bunları ona da anlattım, sabırla dinledi beni. Bana kızmadı, ‘Sen nasıl istersen öyle yap. Ben&#160;senin kararına saygılıyım’ dedi.”</p>
<p>Kendisini büyük bir çıkmazın içinde görüyor. Henüz yaşı genç! Bu işler yüzünden işinden de ayrılmış, yani ailesine muhtaç. Ailesinin korumasına ve güvenine bu kadar muhtaçken onlara ters düşmek iyice köşeye sıkıştırmış Bayram'ı.</p>
<p>Aileyi terk edip sevgilisini tercih etse nasıl ayakta duracağını, bu işlerin altından nasıl kalkacağını bilemiyor. Kızı terk edip ailesinin dediğini yapsa, bu sefer de yüreği bunu kaldırmıyor. Zayıf, çaresiz, teslim olan bir Bayram'dan nefret ediyor&#160;ve bu nefreti olduğu gibi ailesine yansıtıyor. Evde vuruyor, kırıyor, avazı çıktığı kadar bağırıyor, dünyayı dar ediyor hepsine. Aile Bayram'a düşkün ama onlar da Nuh diyor peygamber demiyor.</p>
<p>Üzülüyorum çocuğun haline. Hayatın henüz çok başında. Nişanlısıyla evlenirse daha baştan önyargılı başlayacak bu evlilik. Ailesi nasıl sevgilisiyle mutlu olamayacağından eminse, Bayram&#160;da nişanlısıyla mutlu olamayacağından emin.</p>
<p>Bense bunların hiçbirinden emin değilim. Bayram'ı ikna etmek gibi bir niyetim yok. Bunu ona da söylüyorum. Şaşırıyor.</p>
<p>"Siz doktorsunuz, bir şey söyleyin" diyor. "Söylesem yapacak mısın?" diye soruyorum, muzip bir gülümseme yayılıyor yüzüne. "O zaman birlikte düşünelim bakalım, ama yüksek sesle"&#160;deyince, biraz rahatlıyor. Sonra yine başlıyoruz konuşmaya.</p>
<p>“Ailen hiç itiraz etmese, sevdiğin kızla nasıl bir ilişkiniz olurdu?”</p>
<p>“Hemen evlenir ve çok mutlu olurduk. Onu çok seviyorum.”</p>
<p>“İlişkiniz ne kadar sürdü?’’</p>
<p>“Tam bir yıl.”</p>
<p>“İyi anlaşıyor muydunuz?’’</p>
<p>‘Yok, pek anlaşamazdık. Sürekli kavga eder, sonra barışırdık.”</p>
<p>“Neden kavga ederdiniz?’’</p>
<p>“0, açık saçık giyinirdi, ben de kızardım. En çok bu yüzden kavga ederdik.”</p>
<p>“Evlenince de böyle giyinmeye devam eder miydi sence?’’ “O eder, beni dinlemez. Şimdi bile mini etek giyiyor. Ben&#160;kızıyorum ama laf anlamıyor ki...”</p>
<p>“Sen kıskanç bir erkeksin galiba.”</p>
<p>“Biz öyle yetiştik doktor hanım, erkek dediğin kıskanç olur.”</p>
<p>“Peki, evlenirseniz ne olacak?”</p>
<p>“Zaten bu gidişle evleneceğimiz filan da yok.”</p>
<p>Eliyle başını kaşıyarak bir süre susuyor. Kafası karıştı.</p>
<p>“iki yıl boyunca aynı işyerinde çalıştığınız halde birbiri-nizle hiç konuşmadınız mı?”</p>
<p>“O konuşsa ben konuşurdum ama o konuşmadı.”</p>
<p>“Neden?’’</p>
<p>“Çünkü o zaman başka bir erkek arkadaşı vardı. Sonra ondan ayrıldı. O zaman benimle konuşur sandım ama yine&#160;konuşmadı. Sonradan yeni biriyle çıktığım öğrendim.”&#160;“Sonra ne oldu da seninle banşmaya karar verdi?’’&#160;“Bilmem! Beni sevdiğini o zaman anlamış.”</p>
<p>“O zaman dediğin?’’</p>
<p>‘'Yani ben başkasıyla nişanlanıp işten ayrılmaya karar verdiğim gün.”</p>
<p>‘'Nasıl yani?”</p>
<p>“Ne bileyim ben. <sup>Ö</sup>yle diyor işte.”</p>
<p>“Sen bu kıza güveniyor musun?’</p>
<p>“Pek sayılmaz. Siz olsanız böyle birine güvenir miydiniz?’</p>
<p>Hafifçe gülümsemekle yetiniyorum. Şu anda Bayram belki de ilk kez kendi duygu ve düşünceleriyle baş başa kaldı. Kendi iç&#160;sesini şimdi başladı duymaya.</p>
<p>“Elin kızına hemen bir kulp takılmaz ki... Ne tanıyorsunuz, ne biliyorsunuz onu. Bir kere dinleyin, anlayın, öyle konuşun. Bir de Müslümanız diyorlar.”</p>
<p>“Seninle hiç konuşmadılar mı?”</p>
<p>“Konuşmadılar tabii, sadece akıllan sıra beni köşeye sıkıştıracaklar.”</p>
<p>“Neden öyle yapıyorlar?’’</p>
<p>“Onlar ne istiyorsa o olacak. Sen de adam mısın, senin de bildiğin bir şey var mı diyen yok. Gelmişiz kaç yaşımıza.&#160;Gençsek aptal, geri zekâlı da değiliz. Askere gitmişiz. Orada&#160;bin bir zorlukla baş etmişiz. Bunlardan kimsenin haberi yok.&#160;Onlar beni hâlâ dünkü çocuk sanıyor.”</p>
<p>"Aslında hâlâ çok genç, çok deneyimsizsin be çocuk" diyorum içimden. Nasıl da sevimli!</p>
<p>“Anne babalar için çocukları her yaşta çocuktur ama söylediklerin doğru. Artık kendi kararlarını kendin alabilecek çağa gelmişsin.”</p>
<p>Bu sözlerim hoşuna gidiyor. Sevinçli bir gülümseme yayılıyor yüzüne.</p>
<p>“Biraz da ailenden bahsetsene! Nasıl insanlar sizinkiler?” “Ailem aslında iyidir. Bana çok düşkünler. Bu kız işi çıkana kadar aramızda hiçbir sorun olmadı. Şimdi Allah için, ne&#160;dediysem yaptılar ama işte bu kıza taktılar. Beni adam yerine koyup dinlemediler bile. Eskiden severdim onları, şimdi&#160;hepsinden nefret ediyorum. Onların her dediğini yaparsam,&#160;benden iyisi yok ama yok öyle yağma. Benim de bir kişiliğim&#160;var, kendime göre düşüncelerim var. Bu sefer bu savaşı maalesef kazanamayacaklar. Ölürüm de yine pes etmem.”&#160;“Demek ciddi bir savaş çıktı aranızda?”</p>
<p>“Öyle sayılır. Şimdi de son çare olarak beni size getirdiler. Ben deli miyim de psikiyatriste getiriyorlar ama ben onların&#160;ne düşündüğünü biliyorum.”</p>
<p>“Ne düşünüyorlar, bana da söyle.”</p>
<p>“Akılları sıra kendi yapamadıklarını size yaptıracaklar. Beni, bunları anlamayacak kadar aptal sanıyorlar. İnsanın&#160;anası babası bile kendi yetiştirdiği çocuğu hiç tanımıyor.”&#160;“Bak, işte bunda çok haklısın.”</p>
<p>Yine şaşırıyor. Ne dediğimi anlamaz gibi bakıyor yüzüme.</p>
<p>“Allah aşkına siz kimden yanasınız?”</p>
<p>“Tabii ki senden yanayım.”</p>
<p>“Ama beni buraya onlar getirdi, parayı da onlar verdi.”</p>
<p>Gülüyorum.</p>
<p>“Parayı onlar da verse, benim hastam sensin. Doktorlar hep hastalarından yanadır.”</p>
<p>‘'Yani ben hasta mıyım sizce?”</p>
<p>“Biz doktorlar öyle deriz ama buraya genellikle hastalar değil, asıl hastaların hasta ettikleri gelir. Biz o gelenlere yardımcı olmaya çalışırız. Sana gelince, bence hasta masta değilsin ama hayat bu ara seni çok sıkıştırmış. Sen de bunalmışsın. Senin yerinde ben olsam, sanırım tıpkı senin gibi davranırdım.”</p>
<p>“Oh be, bakalım şimdi ne diyecekler?”</p>
<p>Bembeyaz dişlerini göstererek keyifle gülüyor.</p>
<p>“Eğer böyle devam ederlerse intihar edecektim.”</p>
<p>“İntihar mı edecektin? Sahi mi?”</p>
<p>“Edecektim tabii. „ Biraz da bunu anladıklar için beni buraya getirdiler.”</p>
<p>‘‘Yani sen benim sandığım kadar akıllı değilsin.”</p>
<p>“İnsanda akıl mı bırakıyorlar. Ben ölünce işte o zaman görürlerdi.”</p>
<p>“Neyi görürlerdi?”</p>
<p>‘‘Yani yaptıklarına çok pişman olurlardı ama o saatten sonra, pişmanlığın kimseye faydası yok. Onlar dövünürken&#160;sevgilim de hemen birini daha bulur, keyfine bakardı.”</p>
<p>Aslında gerçekleri çok iyi görüyor bu çocuk. Sadece baskıdan bunalmış.</p>
<p>“İnsan baskı altındayken gerçeği göremez. Görse de görmek istemez ama bakıyorum sen her şeyi gayet iyi teşhis etmişsin.”&#160;“Güya beni bu bataktan kurtarmak için buldular o kızı.”&#160;“O kız dediğin, nişanlın mı?”</p>
<p>“Hı, hı.”</p>
<p>“Sahi ondan hiç söz etmedin. Nasıl biri nişanlın?”</p>
<p>“Nasıl olsun, bizimkiler bayılıyor ona.”</p>
<p>“Bırak onları, sence nasıl bir kız? Güzel mi?”</p>
<p>“Bilmem, pek bakmadım.”</p>
<p>“Ailenle inatlaşma uğruna yazık oldu kıza desene.”</p>
<p>‘Yazık oldu tabii...”</p>
<p>“Şu senin öteki kız da sehin gibi yapıyor olmasın?”</p>
<p>“Nasıl yani?”</p>
<p>“Ne bileyim, o da senin gibi ailene inat, seni istiyor olabilir mi?”</p>
<p>“Hadi ya? Bilmem, olabilir mi acaba?”</p>
<p>“İşin kötüsü tıpkı senin gibi benim de kafam karıştı. İstersen acele etme. Hemen birini seçmek zorunda değilsin. Hayat senin değil mi, ne istersen öyle yaparsın.”</p>
<p>“Yaparım tabii...”</p>
<p>Susup uzun uzun düşünüyor. Bu sefer bana hüzünlü gözlerle bakarak tekrar gelmek üzere çıkıyor odadan. O çıkınca anne baba ve teyze giriyor içeri.</p>
<p>"Baskıyı hemen kesin. 'Doktor bize çok kızdı. Yanlış yapmışız. Sen ne dersen o olsun' diyeceksiniz" diyorum. Aile şaşırıyor. "Aman doktor hanım..." filan diyecek oluyorlar. Hepsini susturuyorum: "Madem getirdiniz, ben ne dersem öyle olacak" diyorum.</p>
<p>Bayram bir süre daha gelmeye devam etti. Uzun uzun konuştuk onunla. içinde kalmış ne varsa hepsini anlattı. Sevgilisine önce kızdı, sonra onu da anlamaya başladı. "Yazık" dedi, "evlenecek birini arıyor. Benden iyisini bulsa, bana gelmezdi. Bulur inşallah" diyerek kapattı o konuyu.</p>
<p>Kendini anlayınca, aşk zannettiği duyguyu yakından görünce, o duygu ona yabancı geldi. Hatta, "Aşk sandığım bir duygu yüzünden intihar bile edecektim!" diye çok hayıflandı. "Çocuğum olursa, ben onu hep dinleyeceğim" diyerek hayaller bile kurdu.</p>
<p>Son gelişinde nişanlısını da getirdi bana. Yan yana koltuklara oturup sık sık birbirlerine bakarak, utanarak, gülüşerek birlikte konuştular. Sonra da el ele çıktılar odadan. Tam çıkarken nişanlısının bana bakışındaki güzelliği unutamıyorum. içindeki minnet&#160;ve teşekkür duygusu sanki gözlerine yerleşmişti.</p>
<p>Düğün davetiyeleri çok hoştu. Sanırım mutlu ve çocuklu bir aile oldular.</p>
<p>Düşünüyorum da, Bayram'ın kendi gerçeklerini görmesi için ben büyü de yapmadım, sihir de. Sadece onu dinledim. Yargılamadım, suçlamadım, ayıplamadım. O da kendi sesini duydu ve&#160;yanlıştan döndü. Aile onu bana getirmeseydi, ben onu dinleme-seydim, bir inat uğruna neler olacaktı kim bilir!</p>
<p>Aslında doğruyu bulmak zor değil de, bazen küçük ayrıntıları atlayıveriyoruz. Özellikle genç çocuğu olan aileler keşke daha dikkatli olsalar.</p>
<p>Onları mutlu görmek, beni de çok mutlu ediyor.</p>
<p>Sabah öyle acele çıktım ki evden, camın önüne oturup kahve keyfi bile yapamadım. Sabah kahvesi, yıllardır vazgeçemediğim,&#160;kök salmış bir alışkanlığımdır. Onu içmeden sanki aklım başıma&#160;gelmiyor. Klinikten içeri girer girmez Nalan'ı görüyorum bekleme salonunda. Demek benden önce gelmiş.</p>
<p>Masama oturduğumda Tuna'ya, "Aman çabuk, hemen yap kahvemi" diyorum.</p>
<p>Işte şimdi yine Nalan'ı görecek, onu dinleyeceğim. Bakalım bugün neler anlatacak bana.</p>
<p>Nalan içeri girerken hemen arkasında iki orta kahveyle gelen Tuna var. Demek birlikte içeceğiz kahvelerimizi.</p>
<p>Nalan tıpkı bir kuğu gibi süzülerek içeri giriyor. Üzerinde yine aynı kıyafet var. Beyaz ipek fuları bile boynunda. Elimi sıkarken mahzun gözlerle bakıyor bana. Birbirimize hal hatır sorduktan sonra Nalan hemen soruyor.</p>
<p>“Hayri’yi de görecektiniz, öyle demiştiniz bana.”</p>
<p>“Merak etmeyin Nalan Hanım, yarın da Hayri gelecek. Ben yine de sizi biraz daha yakından tanımak istedim. Nasıl&#160;geçti bu hafta?’’</p>
<p>“Geçti işte! Bana bir yıl kadar uzun geldi ama yine de akşamları aldığım o yarım ilaç beni rahat uyutuyor. Hiç olmazsa sabaha kadar evin içinde gezinip durmuyorum.”</p>
<p>“Hayri ne âlemde?”</p>
<p>‘'Yine sık sık uğruyor ama fazla oturmuyor, hemen gidiyor. Nasıl olduğumu soruyor, ben de iyiyim diyorum ama iyi olmadığımı biliyorsunuz değil mi?”</p>
<p>“Biliyorum ama bir yandan da bu acının hep böyle devam etmeyeceğine inanıyorum. Bugün bana ne anlatmak istersiniz.” “Kafamda Hayri’den başka bir şey yok ki... Aslında bu durum yeni sayılmaz. Yedi yıldır beraberiz, daha önce de bir iki&#160;yıl var yani ben yıllardır Hayri’den başka hiçbir şey düşünmedim.”</p>
<p>Bu durum bana hiç de normal gelmiyor. Insan sevdiğini düşünür ama bir yandan da hayatına devam eder. Bu kadın bana yine farklı bir şey söylüyor. Benim biraz da hayretle ona baktığımı görünce anlatmaya devam ediyor.</p>
<p>“Benim hayatımdaki tek güzellik oydu. Dıştan bakıldığında her şey çok farklıydı ama benim için onlar sadece yapılması gereken şeylerdi. Hayri ise içimi aydınlatıyor, sanki içimdeki karanlığa ışık tutuyordu. Zaten eşimle ilişkimiz iyi gitmiyordu ama benim kaderim buymuş diyordum. Zaten Hayri karşıma çıkmasa, bu evlilik sonsuza kadar devam&#160;ederdi.”</p>
<p>“Sedat da mutsuz muydu?”</p>
<p>“Sedat mı? Bence o da hayatında hiç mutlu olmamış. Bir şeylerin peşine düşerek mutsuzluğunu görmemeye çalışıyordu. Aslında o evde yaşayan kimse mutlu değildi. Belki onlar&#160;mutlu olsalar, ben de kenarından köşesinden o mutluluktan&#160;payımı alırdım.”</p>
<p>“Hayri mutlu muydu?”</p>
<p>“Çok garip ama evet, o mutluydu. Hayri her şeye çabuk sevinen, çabuk mutlu olan, çabucak da kızan biri. Daha önce duygularını bu kadar açık ifade eden, onlardan utanmayan birini hiç görmemiştim. Ne kendi ailemde, ne de Sedat’ın&#160;ailesinde böyle biri vardı. Doğal olarak ben de öyleydim. <sup>İ</sup>çim&#160;kan ağlasa da çevreye hiçbir şey belli etmem, ne yapmam gerekiyorsa onu yapardım. Belki de kayınpederim bu anlamda&#160;Hayri’ye az da olsa benziyordu ama Sedat Hayri’nin tam tersi bir karaktere sahipti. Sadece arkadaşlarıyla beraberken&#160;espri yapar, güler, oradan çıkar çıkmaz yine eski ifade yüzüne çakılır kalırdı.”</p>
<p>“Nasıl bir ifade?”</p>
<p>“Nasıl anlatsam ki? Belki de ifadesiz desem daha doğru olur. Onun yüzüne bakınca ne hissettiğini hiç anlamazsınız.&#160;Sedat bir gün olsun arkadaşlarına gösterdiği yakınlığı ve sevecenliği bana göstermedi. Bir gün olsun yüzüme sevgiyle&#160;bakmadı. Kendi benim yanımda da olsa onun aklı hep başka&#160;yerlerdeydi. Oysa Hayri’nin gözlerindeki ateş, bana bakarken duyduğu heyecan, sesinden dışarı süzülen yüksek voltajlı elektrik yan yana geldiğimiz her an beni heyecanlandırıyordu. Onu düşündükçe bir yandan acayip suçluluk hissediyordum, bir yandan da işlediğim bu suç beni heyecanlandırıyordu. Keşke evlenmeden önce yaşasaydım bunları diyordum, bu dediklerim bile bana çok ters geliyordu. Demek başkaları yani arkadaşlık ettiğim diğer kadınların çoğu böyle&#160;şeyler yaşamıştı. Bense bunların hiçbirini yaşamadan ölüp&#160;gidecektim. Kaderime lanet ediyor, geceleri yatakta ağladıkça daha çok ağlayasım geliyordu.”</p>
<p>“Sedat da o anda yanınızda değil mi?”</p>
<p>“Evet, tabii ki yanımda. O çoktan uyumuş olurdu. <sup>Ö</sup>yle de güzel uyurdu ki, çoğu gece kitap okumak üzere açık olan gece lambasının ışığında ona bakardım. <sup>Ö</sup>yle masum bir yüzü&#160;vardı ki, ona kızamazdım.”</p>
<p>“Onun yerine kendinize mi kızardınız?’’</p>
<p>“Maalesef evet. Onu mutlu edemedim derdim. Sevdiremedim kendimi.”</p>
<p>“Ama o sevdirmiş galiba!”</p>
<p>“Sedat’ı sevmemek mümkün değildir. Onu sadece ben değil, herkes sever. O tanıdığı herkesin kardeşidir. Küçük kardeşleri. Ona insanlar tuhaf bir şefkat duyar. O da bunu hiç reddetmez. Sanki onu sevenlere hafiften sığınır. Biraz çocuk&#160;gibi galiba!”</p>
<p>Hep çocuk kadınları konuşur insanlar, oysa bizim toplumumuzda çocuk ruhlu erkek de çoktur. Güzeldir, temizdir, sıcaktır, cana yakındır bu tür erkekler. Öfkeleri bile bir çocuğunki gibidir.&#160;Hep sitem doludur. Özellikle kadınlardan istekleri, beklentileri&#160;hiç bitmez. Bu hayatın içinde yaşayan yetişkinlerin hemen hepsi onların ağabeyi, babasıdır. Yetişkin erkekler ve anaç kadınlar&#160;çok sever bu tipleri. Onlara yakınlık göstermekten hiç korkmazlar. Karşılık beklemek de hiç akıllarına gelmez. Yetişkin erkekler&#160;böyle tipleri yanlarında taşımaya bayılır. Onların yanında biraz&#160;ağabey ama daha çok da erkek olurlar.</p>
<p>Kadınlara gelince; en çok kendine güvenen, içlerinde bir erkeğin güçlü ruhunu taşıyanlar bayılır bu çocuk ruhlu erkeklere. Saftır, dürüsttür, yalan dolanı pek bilmez bunlar. Bilseler bile kadınlar her zaman onlardan bir adım öndedir zaten. Aslında tam&#160;da o kadınların dişine göredir bu tür erkekler.</p>
<p>Gerçi zamanla onlar bile sıkılır bu bir türlü büyümeyen, hep çocuk kalan koca adamlardan. Kimi kaldırır atar, kimi çocuk gibi&#160;büyütmeye çalışır onları.</p>
<p>Ama Nalan hiç anaç bir kadına benzemiyor. Onun içinde güçlü bir ruh yok. Onun gerçek bir aşka, gerçek bir erkeğe, bir&#160;efendiye ihtiyacı var.</p>
<p>Hayri gibi...</p>
<p>“Hayri ise Sedat’ın tam tersiydi. O benim gözümde hep güçlü bir erkeği temsil ediyordu. Zaten sonraki günler Hayri hiç bırakmadı peşimi. Hemen her gün beni görmenin, kapı&#160;aralığında bile olsa bana bir şeyler söylemenin, bir demet çiçek, bir kutu çikolata, bir ipek mendil gibi ufak tefek hediyeler vermenin bir yolunu buluyordu. Onun için dünya bir yana, ben bir yanaydım. Gece yarısı bile yataktan kalktığımda ağaçların arasında onu gördüğüm olurdu. Zaten bizim şirkette çalıştığı için bahçede kendine yapacak bir iş bulur, gözünü benim odamın penceresinden hiç ayırmazdı. Beni bir an&#160;olsun görebilmek için yağmur, kar demez, oralarda dolaşırdı.&#160;Telefonuma gelen mesajları sanki özel olarak aşk şiirleri yazan birine yazdırıyor gibi gelirdi bana. Bir insan bu kadar derin, bu kadar ateşli sözleri nereden bulabilirdı?”</p>
<p>"Hayri'ye bak" diyorum içimden. Demek o iyi bir aşık!</p>
<p>“O sıralar yavaş yavaş benim de ayaklarım yerden kesilmeye başladı. Belki de hayatımda ilk kez kadın olduğumu, sevildiğimi hissettim. Hem genç, hem de yakışıklı bir erkek&#160;benim için deli divane oluyordu. Üniversite sıralarında da&#160;benimle ilgilenen pek çok erkek vardı çevremde. Ben onlarla&#160;ilgilenmeyince çekip gidiyorlardı. Onlara yaptığımın on katını yapıyordum Hayri’ye. Onu sürekli kovuyor, telefonlarını&#160;açmıyor, mesajlarına cevap vermiyordum ama o benden vazgeçmiyordu. İşte bunu bir türlü anlayamıyordum. Ben bu kadar değerli miydim?”</p>
<p>Çok tehlikeli bir yorum bu. Bir kadın değerini kendi vermeli. Bu işi erkeklere bırakmamalı. Çünkü o erkek bir gün çekip giderse, kadının değerini de beraberinde götürüverir. "Sende de böyle mi oldu be Nalan?" diyorum içimden, "onun için mi terk&#160;edilmek seni bu kadar korkuttu?"</p>
<p>“İşin kötüsü Hayri de evliydi, onun da çocukları vardı, hem de üç çocuk ama ona her şey vız geliyordu. Çocukları bile. Kocamdan böyle bir ilgi hiç görmedim ben. O sadece benden ilgi ister, en küçük bir hatamda da bana küser ve günlerce konuşmazdı. Neye kızdığını bile söylemezdi bana.”</p>
<p>Yorulmuş gibi arkasına yaslanıyor. Sanki masal anlatır gibi yumuşak, hafif bir ses tonuyla konuşuyor Nalan. Evet, sadece bir masal bu... Hayri'yi tanımasam belki böyle düşünmezdim ama&#160;onu gördüm. Hay Allah... Yazık olmuş bu kadına.</p>
<p>Hayri için erken mi karar veriyorum acaba? Onu daha doğru dürüst tanımadım. Nalan'ı anlayabilmem için onu da tanımam ve anlamam gerekiyor ama onun o üstten tavırları, yedi yıldır&#160;beraber olduğu kadını, yenisini bulunca bir an önce başından&#160;atma telaşı ve bütün bunları yapmak onun en doğal hakkıymış&#160;gibi düşünmesi beni kızdırdı. Kadınlık damarım tutuverdi.</p>
<p>Nalan gözlerini dikmiş bana bakıyor. Uzun uzun konuşmaya alışkın biri değil. Sıkılıp sıkılmadığımı kontrol ediyor. Benim onu&#160;dikkatle dinlediğimi görünce yeniden başlıyor anlatmaya.</p>
<p>“Genç kızlığımda hayal ettiğim aşka benziyordu. Ben genç kızken çok severdim hayal kurmayı. Ve ne garip bir tesadüf,&#160;hep onun gibi bir erkekti hayal ettiğim.”</p>
<p>“Nasıl yani?”</p>
<p>“Aşık olduğu kadını deli gibi seven, ondan başkasını gözü görmeyen biri işte! Hayri tam da böyleydi. Telefonda benim alo deyişimi duymak için çoğu zaman tanımadığım numaralardan beni arar, ben alo deyince de benim kapatmama fırsat vermeden o tek kelimenin onu nasıl mutlu ettiğini, nasıl heyecanlandığını, bir çırpıda anlatıverirdi bana. Onun&#160;adını görürsem açmazdım zaten. Ama sesindeki ateş, iliklerime kadar işler, kalbim yerinden çıkacak gibi olur, aniden yüzüme ateş basardı. Beni heyecanlandırmayı daha ilk günden&#160;başarmıştı. Bizim bahçeye her gün birbirinden güzel çiçekler&#160;dikilir, o çiçeklere bağlanan incileri, boncukları, kırmızı kalpleri bir tek ben görürdüm. Doğum günümde patlayan birbirinden güzel havai fişeklerin benim için atıldığını bir tek ben&#160;bilirdim.”</p>
<p>“Sedat Bey hatırlamaz mıydı doğum günlerinizi?”</p>
<p>“Bazen hatırlar, bazen de tümden unuturdu. Hatırladığı zaman en güzel restoranda, en güzel masayı ayırtır, bana kuyumcudan en özel pırlantaları alır, şampanyalar açtırır, doğum günün kutlu olsun diyerek kadehler kaldırır ama bir&#160;kez bile gözümün içine bakmaz, herkes gibi o da yanağımdan&#160;öper ve işini yapmış olmanın huzuruyla bütün gece somurtup&#160;otururdu. Biliyorum, o gecenin bir an önce bitmesini, eve gidip bilgisayarının başına çökmeyi hayal ederdi. Ben, verdiği&#160;bunca emeğin hatırına onunla konuşmaya, gülmeye çalışırdım ama karşılığı olmadığı için sohbet hemen biter, o sıkılmış gözlerle etrafına bakınmaya başlardı. Daha önce başka&#160;bir erkek tanımadığım için, Hayri’yi görünce aslında erkeklerin de sohbetine doyum olmadığını, saatlerce devam etse bile&#160;sevenler arasında muhabbetin hiç bitmediğini öğrendim. Meğer ben de bilirmişim konuşmayı, gülmeyi, kahkaha atmayı,&#160;bir erkeğın gözlerine aşkla, sevgiyle bakmayı...”</p>
<p>Hayri meğer neymiş de, ben anlamamışım!</p>
<p>“Artık tüm hayatımı kaplamıştı Hayri. Onunla konuşmasam da, görüşmesem de, içime bir neşe, bir heyecan oturmuştu. Geceleri yatağa yatıp da gözlerimi kapatınca, ne kadar kovsam da hemen gözümün önüne Hayri geliyor, keşke böyle&#160;bir kocam olsaydı diye hayıflanıp duruyordum. Bir erkek tarafından böylesine sevilmek beni çok etkilemişti. Hayat bu,&#160;yaşamak bu, mutlu olmak demek ki böyle bir şey diyordum&#160;içimden. Yatakta o yana, bu yana dönüp duruyor, bir türlü&#160;uyuyamıyordum ama bir taraftan da uyumayı hiç istemiyordum. Bu duygu bütün bedenimi ateş gibi yakıyordu. Sabah&#160;kalktığımda, sanki gerçekler bütün ağırlığıyla omuzlarıma&#160;biniyor, evli olduğum aklıma gelince ateş sönüyor ve buz gibi oluyordum.”</p>
<p>Ne güzel anlatıyor aşkı. Ne kadar doğal ve içten. Demek bu kadın aşkı Hayri'yle tanımış. Belki de Hayri'ye değil, yeni tanıdığı bu duyguya aşık olmuş.</p>
<p>“Bu arada eşim yine kendi hayatıyla meşguldü. <sup>İ</sup>çime düşen ateş arttıkça, Sedat’a daha yakın olmaya, onunla ilişkimizi bir an önce düzeltmeye çalışıyordum çünkü bu ateş bir gün beni uçuruma sürükleyecek, olmadık şeyler yaptıracaktı. Bunu anlamıştım. O gelmeden saçımı başımı düzeltiyor,&#160;onu güler yüzle karşılıyor, kapıdan girer girmez sarılıyordum ona. O da şaşırmıştı benim bu hallerime. Hemen kollarımı boynundan çözüyor, bir şey demeden hafifçe gülümseyerek beni kendinden uzaklaştırıyordu. Kafası hep meşguldü. Yorgun olduğu yüzünden belliydi ama telefon elinden hiç&#160;düşmüyor, sürekli bir şeylere bakıyor, mesajlar yazıyor, onları okurken hafiften gülüyordu. Belki de onun da bir sevgilisi&#160;vardı da bana söyleyemiyordu.”</p>
<p>“Böyle bir şüpheniz oldu yani!”</p>
<p>“Aklımdan geçti ama bir kez olsun telefonlarını kurcalamak, ceplerini karıştırmak aklıma gelmedi. Beni sevmediğini biliyordum zaten. Kocası insanı sevmezse, aldatılmanın bir&#160;önemi yok ki...”</p>
<p>Ne kadar ilginç şeyler söylüyor bu kadın! Sevilen kadın alda-tılırsa üzülür, o zaman çok değerli bir şeyi kaybetmiş olur, yani sevgiyi, aşkı... Hayri onu aldatınca ne kadar üzülmüş, adeta yaşamaktan vazgeçmiş ama kocası onu aldatsa da olur. Zaten sevilmediğini biliyor.</p>
<p>“O zamanlar, beni bu dünyada kimse sevmez sanıyordum. Kocam bile sevmediğine göre... Ama Hayri bana aylarca aşkını haykırınca buna hem inanamadım hem de inanmak istedim. ‘Beni hafif bir kadın sandı, kandırmaya çalışıyor’ dedim. ‘Ben namuslu bir kadınım, böyle şeyler bana göre değil’ dedim ama Hayri benden vazgeçmedi. ‘Gerekirse ölünceye kadar kapının önünde beklerim, hayallerimde&#160;yaşatırım seni’ dedi. Yavaş yavaş onun bana ne kadar önem&#160;verdiğini gördüm. Bir an yüzümü bile değil, camdaki gölgemi görebilmek için, yağmur, çamur demeden evin oralarda&#160;bekliyordu. Gönderdiği mesajların ardı arkası kesilmiyor,&#160;her birini okurken gözlerim doluyordu. Bu mesajların çoğunu salonda, eşimin yanında okuyordum. Kendisiyle o kadar&#160;meşguldü ki, bana dönüp de o mesajlar kimden geliyor diye&#160;sormuyordu."</p>
<p>“Bunu özellikle mi yapıyordunuz?"</p>
<p>“Sanıım öyleydi.”</p>
<p>Demek bazı şeyleri kocasının gözüne sokuyor ama adam oralı bile değil. Bana böyle bir hikaye anlatan başka bir kadın geliyor aklıma. Armağan Hanım! Gözleri ışıl ışıl parlayan, neşeli, konuşkan bir kadındı. Yirmi yıllık evlilermiş. Genç evlenmişler. Çoluk çocuk derken aradan yıllar geçmiş. Çocuklar büyümüş, maddi durumları düzelmiş, nihayet kendi hayatlarını yaşamaya gelmiş sıra. Eşi iyi bir adammış. Evine, çocuklarına bağlıymış ama suskunmuş. Bir gün olsun eşine sevgi ve ilgi göstermeyen, kadıncağız o gün çok şık da giyinse, kuaföre gidip saçının rengini de değiştirse, on kilo da verse bunları hiç fark etmeyen, akşam yemekten sonra erkenden yatan, asık suratlı, mecbur kalmadıkça konuşmayan, yüzü gülmeyen biriymiş. Menopoz da kapıya dayanınca içi giderek kaynamaya başlayan Armağan, kocasıyla yeniden ilk günlere dönebilmek, ondan azıcık da olsa ilgi görebilmek için çok uğraşmış. Bu arada çalıştığı yerde ona</p>
<p>çok ilgi gösteren, genç, aklı bir karış havada bir delikanlı varmış. Armağan'ın gözünün içine hayran hayran bakıp duruyormuş.</p>
<p>Yine kocasına çok kızdığı bir gün, delikanlıya biraz yakınlık göstermiş Armağan. Delikanlı bu fırsatı hiç kaçırmamış. Bunlar&#160;başlamışlar mesajlaşmaya. Armağan, her akşam bilgisayarı tam&#160;da eşinin karşısına koyar, küçük kahkahalar atarak sürekli o delikanlıya mesajlar atar, bir yandan da yan gözle, "Acaba fark edecek mi?" diye kocasının yüzüne bakarmış. Günler geçmiş ama kocası hiç aldırmamış. Bakmış olacak gibi değil, bu sefer de akşamları eve geç gelmeye başlamış. Aslında delikanlıyla aralarında aşk&#160;mesajları dışında ciddi bir ilişki yokmuş. Onun derdi kocasını daldığı derin uykudan uyandırmakmış. Akşamları da kimseyle buluştuğu filan yok, eve geç gelmek için çarşı pazar dolaşıyormuş.</p>
<p>Eşi bunu da pas geçmiş. Bir gün olsun karısına sen neredesin diye sormamış. Bir akşam Armağan eve her zamankinden çok daha geç gelmiş. Kocası aç bilaç karısının eve gelip yemek hazırlamasını bekliyormuş. Yine ondan hiç ses çıkmayınca Armağan'a gelenler gelmiş. Gidip adamın yakasına yapışmış.&#160;"Be adam, ben aylardır seni aldatıyorum. Genç bir sevgilim var,&#160;her akşam karşında onunla mesajlaşıp duruyorum. Akşamları işten çıkınca onunla buluşuyorum. Senin aklın nerede? Al, bak, bu&#160;da oğlanın adı ve telefon numarası. Ben de işte buradayım. Bakalım şimdi ne yapacaksın?" demiş.</p>
<p>Adam bir Armağan'a, bir de eline tutuşturduğu kağıda bakmış, "Boşarım seni, hemen terk et evi" demiş. Sonra da gidip yatağına yatmış. Kısa süre sonra yatak odasından eşinin horultularını duyunca bu sefer kadın iyice çileden çıkmış. O, evde büyük bir fırtına kopar, şöyle ağız tadıyla bir kavga ederiz kocamla diye umuyormuş. "Kocamın gözlerinde öfke görmeyi çok istedim. Madem sevgi yok, aşk yok, hiç olmazsa öfke olsun, bana kızsın, beni dövmeye kalksın, yaptıklarımın hesabını sorsun, o&#160;delikanlıyı bulsun, ona gününü göstersin diye çok bekledim" diye anlatıyordu Armağan.</p>
<p>Kadın dediğin, işte böyle bir varlık. Kanlı canlı bir aşk, diri bir sevgi, hiç bitmeyen bir ilgi ve eşi için her zaman çok önemli ve&#160;değerli olduğunu hissetmek istiyor. Başka türlü kadınlar için hayat çekilmiyor. Anlamsızlaşıyor. Bu uğurda ölümü göze alan pek&#160;çok kadın tanıyorum. Armağan da işte onlardan biriydi...</p>
<p>"Eşim bunu bile yapmadı, bana doğru dürüst kızmadı bile" diye ağlıyordu Armağan. Hani köyden gelen hastamın bana,&#160;"Kocam beni artık dövmüyor bile. .." demesi gibi. O da öldürmüyor bile diyordu sanki.</p>
<p>Sevgisizlik demek ki kadın ruhunda ölümle eşit!</p>
<p>“Sonunda bir gün, biraz da Hayri’den aldığım güçle isyan ettim kocama. Bunu belki de ilk kez yapıyordum. ‘Neden eve&#160;zamanında gelmiyorsun, gittiğin yerlere beni de götürmüyorsun, benimle ilgilenmiyorsun?’ dedim.”</p>
<p>isyanı da bu kadar. Başka bir kadın olsa böyle yaptığı için evi başına yıkar adamın. Nalan da Hayri'nin eşi gibi fazla hanım hanımcık biri galiba...</p>
<p>“Eşim çok kızdı bana, ‘Senin sürdüğün sefayı sürmek için kadınlar can atıyor. Sahip olduğun şeylerin kıymetini bil.&#160;Sonra çok ararsın bunları’ dedi. Çok kötü oldum. Daha önce de yapmıştı böyle şeyler. Her seferinde bana kızmak için&#160;bir bahane bulurdu. Oysa ben ona iyi bir eş olabilmek için&#160;elimden ne geliyorsa yapıyordum. Sadece yapmam gerekenleri değil, Sedat’a kendimi sevdirebilmek için aklıma ne gelirse yapıyor, ona çok yakın davranıyor, ufak tefek sürprizlerle karşısına çıkıyor, onu güldürmeye çalışıyordum. Demek&#160;bunca emek boşa gidiyordu. Bu adam, yani kocam hiç değişmeyecek, beni sevmeye, beni anlamaya hiç uğraşmayacak-tı. Belki de hayatında başka bir kadın vardı. Beni değil, onu&#160;sevmişti. Sürekli geç gelmeler, hafta sonu bile bir bahaneyle&#160;evden çıkmalar filan hep aklıma kötü şeyler getiriyordu. Belki o da benden kurtulmak istiyordu. Sedat gibi biri için yeni&#160;bir eş, yeni bir sevgili bulmak çok kolaydı. O ne de olsa Rafet&#160;Koroğlu’nun oğluydu. Ancak benim böyle bir lüksüm yoktu.&#160;Tek sermayem elimdeki diplomaydı. Kendimi köşeye sıkışmış bir kedi gibi hissettim. Ya bütün öfkemle Sedat’ın üzerine atlayacak ya da oradan kaçmanın bir yolunu bulacaktım.&#160;Ama o gece bütün ümitlerim kırılmıştı. Bu muhteşem konakta zavallı bir mahkûmdum ben. İnsanın içi karanlık olunca en pırıltı ışıklar bile o karanlığı aydınlatamıyor. Konağın denize bakan penceresinin önüne oturmuş, benim ruhum&#160;kadar karanlık denize, Hayri gibi bana uzaktan göz kırpan&#160;rengârenk ışıklara bakıyordum. ‘Keşke küçücük bir kulübede&#160;olsam ama yanımda Hayri de olsa, ne kadar mutlu olurdum’&#160;diye hayıflanıyordum.”</p>
<p>Ne güzel anlatıyor. Peri padişahının, sarayın zindanına kapatılıp onu kurtarması için beyaz atlı prensini bekleyen kızı gibi...</p>
<p>Ben böyle hikâyeleri hep masallarda dinledim. Küçükken bana pek çok masal anlattılar ama gerçeğini görmedim. Bu kadının anlattıkları sahiden de gerçek mi acaba?</p>
<p>Prenses deyince aklıma ünlü İngiliz Prensesi Diana geliyor. Masallardan fırlamış gibi güzel ama yine masallardaki kızlar kadar hüzünlü bir prensesti o. Kocası veliaht Prens Charles'ta aradığını bulamamış, İngiltere sarayına ve geleneklerine ters düşecek ne varsa yapmış, adı türlü aşk dedikodularına karışmış, yoksulu başında taşımış, AIDS hastalarını öpecek cesareti göstermiş ve sonunda&#160;genç yaşta sırlarıyla birlikte çekip gitmişti bu dünyadan.</p>
<p>Kendini bütün dünyaya sevdirmeyi başarmış ve hatta kalplerin prensesi de olmuş olsa kendini kocasına sevdirememişti. Bu da onu genç yaşta bu dünyadan kopardı aldı. Demek ki prenses&#160;de olsan, insansın işte. Duyguların, duygusal ihtiyaçların değişmiyor ki...</p>
<p>Nalan onu hatırlatıyor bana. O da koca bir holdingin veliahtıyla evliymiş ve bunca lüks, bunca ihtişam onu mutlu etmeye yetmemiş.</p>
<p>‘‘Yine de eski günlere göre çok mutlu, heyecanlı hissediyordum kendimi. Hayri’yle bir gelecek hiç düşünmüyordum. Onunla beraber olmak demek, eşimi aldatmak demekti. Ben&#160;bunu göze alacak, bunu içine sindirebilecek yapıda biri değilim. Olamam ki zaten. Kodlarım farklı benim.”</p>
<p>Kodlarım farklı ne demek acaba? Hem öyle diyor ama hem de bambaşka şeyler yapıyor. Bir anlasam!</p>
<p>“Bendeki bu farkı önce Muzo gördü.”</p>
<p>‘‘Muzo kimdi?”</p>
<p>“Kayınbiraderim. Yani Suat’ın ikizi. Suat oldukça iri bir çocukmuş, Muzo yani Muzaffer ana karnında onun altında ezilmiş kalmış. Doğumdan sonra pek çok ameliyat yapılmış ama sırtındaki kamburu yok edememişler. Farklı biridir Muzo.”&#160;“Siz ona Muzo mu derdiniz?’’</p>
<p>“Hı hı... Birbirimizi anlardık. İkimizin de kaderinde çakışan bir şeyler vardı. Ne olduğunu konuşmasak da anlardık birbirimizi. Hatta doğumdan sonra girdiğim o ağır depresyonda bile Muzo hep yanımda olmuş, benim yeniden şirkette çalışmamı çok desteklemişti. Bir gün bana, ‘Kaç gündür gözlerin&#160;parlıyor. Bu ışığı bizim evde sana verecek kimse yok. Hayırdır&#160;inşallah...’ dedi. Dondum kaldım. Bir süre çok büyük bir suç&#160;işlemiş gibi Muzo’nun yüzüne bakamadım. Oysa biz o zamanlar Hayri’yle henüz bir kere buluşmamış, karşılıklı konuşmamıştık bile. Ama yine de çok suçlu hissettim kendimi.”&#160;“Evlenince işten çıkmış mıydınız?’’</p>
<p>“Çıktım, daha doğrusu aile çalışmamı istememişti o zaman. ‘Çalışıp da ne olacak, otur evinde, keyfine bak’ dediler.”</p>
<p>“Siz ne dediniz?”</p>
<p>“İtiraz etmek aklıma bile gelmedi o zamanlar. Bunu çok doğal kabul ettim ama yine de çalışmaya, faydalı bir şeyler&#160;yapmaya programlı olduğum için bir süre bu yeni hayatıma&#160;adapte olamadım. Her gün derneklere, onların düzenlediği yemeklere, defilelere, seminerlere katılmam gerekiyordu.&#160;Birbirinden şık hanımlar vardı etrafımda ve bana çok saygılı davranıyorlardı. Bu saygının aslında bana değil, Rafet&#160;Koroğlu’na gösterildiğinin farkındaydım ama yine de güzeldi. Zaten oralara hep Gülümser Hanım’la giderdik. O bayılırdı oralara gitmeye. Beni de giydirir, kuşatırlar, bazen Sedat,&#160;bazen de kayınvalidemin göz muayenesinden geçerek çıkardım evden. Hamilelik ve sonra yaşanan acılardan sonra bir&#160;süre evden çıkmadim. Düzelince de çalışma konusunda ısrarcı oldum. Beni en çok Muzo destekledi. Sedat hiç istemedi çalışmamı. Sonunda tüm aile geçirdiğim ağır depresyon nedeniyle buna razı oldular. Zaten Hayri’yle olan ilişkimiz de o&#160;sıralar başladı. Hayri şirkette benim her şeyimden sorumlu&#160;olan kişiydi. Nereye gideceksem beni götürür, kapıda bekler,&#160;etrafımda kuş uçurtmazdı ve sonra geri getirirdi.”</p>
<p>“Şoförünüz müydü yani?”</p>
<p>Bu sözler onu incitiyor. Hayri'den böyle bahsedilmesinden rahatsız oluyor. Bu soruyu başka türlü nasıl sorabilirdim ona?</p>
<p>“Pek sayılmaz. Korumam gibiydi.”</p>
<p>“Neden, aile neden böyle bir şeye ihtiyaç duydu?’’</p>
<p>“O sıralar şirket adına onlan endişelendiren bir şeyler olmuş. Sadece ben değil, hepimiz koruma altındaydık. Benim şansıma da Hayri düştü. Kısmet işte...”</p>
<p>Ben tesadüflere inanmam, hayatın her zaman bir bildiği vardır derim ama bunu pek yorumlayamadım.</p>
<p>“Nalan Hanım, yerine göre her şeye boyun eğen, yerine göre hayata en olmadık yerde isyan eden bir yapınız var...”&#160;“Ben isyan etmedim hayata. Keşke etseymişim...”</p>
<p>İsyan etse ne yapacaktı acaba?</p>
<p>“O ara zaten üst üste kayıplar yaşadım. <sup>Ö</sup>nce babamı, sonra da annemi kaybettim. Biraz da bu acılar çalışmam konusunda onlara evet dedirtti. Oyalansın filan dediler herhalde...” “Kendi ailenizden hiç söz etmediniz.”</p>
<p>Birden değişiyor yüzü. İçeri girdiği anda yüzünde hemen fark ettiğim korku, bütün haşmetiyle yine oturuyor yüzüne. Henüz&#160;bilmediğim çok şey var galiba. Hemen değiştiriyorum konuyu.</p>
<p>“Zor günler üst üste gelmiş anlaşılan.”</p>
<p>“Zor günler hiç bitmedi ki benim hayatımda. Bir tek Hayri’yle yaşadığım o yedi yıl var ya, dıştan bakınca çok zor&#160;görünse de hayatımın en mutlu yedi yılıydı. Şimdi sanki her&#160;şey bitmiş gibi konuşmak yüreğimi sızlatıyor. Bu acıyı size&#160;nasıl anlatsam bilmem ki...”</p>
<p>“Anlamaya çalışıyorum sizi ama pek de kolay olmuyor. Sıra dışı bir şeyler var sizde.”</p>
<p>Yine korktu. Şimdi onu korkutacak ne söyledim!?</p>
<p>“Yapmayın ne olur! Buraya zaten çok korkarak geldim ben.”</p>
<p>“Daha önce de psikiyatriste gitmişsiniz. Doğumdan sonra geçirdiğiniz depresyon için.”</p>
<p>“Evet, gittim. Hastaydım ve gittim. O da beni iyileştirdi.” “Şimdi nasıl bir fark görüyorsunuz?”</p>
<p>“Buraya öncelikle kendim gelmedim, zorla getirildim. Ayrıca şu anda hasta değilim. Dertliyim, acı çekiyorum. Öyle çaresizim ki... Siz de beni anlamazsanız hiç çıkış yolum kalmayacak.”</p>
<p>Haklı mı acaba? Ama beni diken üstünde yürütüyor. Sorularıma cevap alamıyorum. Benim hemen bir çare bulmamı istiyor. Onun çare dediği Hayri'yi geri getirmek. Başka bir seçenek tanımıyor.</p>
<p>Bizim ülkemizde mutsuz olduğu halde eşinden ayrılmaya cesaret edemeyen milyonlarca kadın var. Karşımda oturan bu genç kadın dıştan bakınca hiç de öyle cesur birine benzemiyor ama&#160;pek çok kadının yapamadığını yapmış. Hayatıyla ilgili çok cesur&#160;ama bir o kadar da riskli bir karar almış. Çok saf, çok narin ve kırılgan bir kişiliği var. Buna rağmen bunların altından nasıl kalktı&#160;acaba? Onunla ilgili her şeyi öğrenmeden bu soruya cevap veremiyorum. Onunsa konuşmak istediği tek konu var, o da Hayri.</p>
<p>Bakalım bu işin içinden nasıl çıkacağız.</p>
<p>“Nalan Hanım, sizi bir tek bu konuda çok iyi anlıyorum. Ne kadar acı çektiğinizin farkındayım. Hayri’yle ilişkinizin&#160;başladığı günleri anlatıyordunuz.”</p>
<p>“Evet, çok heyecanlı günlerdi ve Hayri benim kafamı çok karıştırmıştı. Onun sayesinde nihayet kendimi, kendi hayatımı gözden geçirmeyi öğrenmiştim. O güne kadar hayat benden ne istiyorsa onu yapmış, özellikle aileme hiç itiraz etmemiştim. Giderek onun bana olan aşkı, beni az da olsa kendime getirdi. Demek ben de sevilebiliyormuşum dedim. Sevildiğimi hissettikçe ruhuma sanki kapı aralığından ışık sızmaya&#160;başladı. Ve ruhum aydınlandıkça bende de ona karşı bir aşk,&#160;bir sevgi başladı. Aşık olmak meğer ne güzel bir şeymiş. Beni&#160;o kadar çok sevdi ki, böyle bir adama âşık olunmaz mı?”</p>
<p>Hafif bir gülümseme yayılıyor yüzüme. Aslında aşkların çoğu kaynağını işte bundan alır. Sevilmeyi sever insanlar. Böylece</p>
<p>kendi seçtiklerine değil, onları sevme cesaretini gösterene aşık olurlar. Eğer onu Hayri değil de eşi böyle sevseydi, Nalan o zaman da eşine aşık olurdu.</p>
<p>Bu gerçeği ilk gördüğüm zamanlar kendi hayatımı fena halde gözden geçirmiş ve ilk aşkımın benim için tam da böyle bir şey&#160;olduğunu görmek içimi sızlatmıştı.</p>
<p>“Onunla ilk buluştuğumuz gün, evliliğim bitmişti benim için. Eşini bir başkasıyla aldatacak mizaçta biri değilim ben.&#160;Hemen o akşam eşime ayrılmak istediğimi ve bunda çok kararlı olduğumu söyledim. Eşim beni hiç ciddiye almadı. Hatta bıyık altından güldü bu sözlerime. Bazı şeylerin kıymetini&#160;bil, otur oturduğun yerde diyerek gidip yattı. O zaman onun&#160;bu tepkisiz haline, hatta benimle hafiften dalga geçişine çok&#160;içerledim. Sen beni ne zannediyorsun demiştim İçimden. <sup>İ</sup>nsan böyle diyen bir kadını alır karşısına konuşur. Hesap sorar. Ayrılmak bu kadar mı basit! Ne oldu, neye kızdın, ben&#160;neyi eksik ettim diye sormaz mı insan? Eliyle, bunlar boş işler, der gibi bir işaret yapıp, ağzım çarpıtarak gidip yattı. Benim ne kadar ciddi olduğumu bile fark etmedi. Samrım o gece bile bebek gibi uyudu. Bana bu gücü Hayri’nin verdiğini&#160;sonradan fark ettim.”</p>
<p>"Kulakların çınlasın Armağan" diyorum içimden. "Bak, böyle düşünen tek kadın sen değilmişsin. Şimdi nerelerdesin, kiminle-sin, artık mutlu musun acaba?"</p>
<p>“Bazı şeylerin kıymetini bil derken maddi manevi güçlü bir aile olmalarım ima ediyor galiba.”</p>
<p>‘‘Tabii ki onu söylüyor çünkü Sedat onlarla ayakta duran biri. Sedat’ın bugün malım mülkünü elinden alıverseniz, sap&#160;gibi kalır ortada çünkü kendine ait hiçbir değere sahip değil.&#160;Arkadaşları bile tammaz onu. Çalışayım dese, elinden iş de&#160;gelmez. Masaya yemek koysanız uzanıp almayı bilmez. Babası ona kızmakta çok haklı ama onu biz böyle yetiştirdik diyen yok. Suçun büyüğü onların. Rafet Bey ve Suat gece yarılarına kadar çalışırken Sedat beyefendi bu akşamı nerede geçireceğinin derdinde. Öyle sağa sola hava atarak nereye kadar ayakta kalır, nereye kadar mutlu olur insan.”</p>
<p>Bunu inanarak mı söylüyor acaba? Son yıllarda bunları insanlardan pek duymuyorum artık. Saf gibi görünüyor ama olmadık yerde, olmadık analizler yapıyor. Sonra da öyle bir ihtişamı bırakıp Hayri gibi birine gidiyor. Bunlar sadece filmlerde olur sanıyordum.</p>
<p>Fakir delikanlıyla zengin kızın aşkı...</p>
<p>Iyi ama Nalan zengin mi? Eğer o da zengin değilse, hikaye iyice ilginç hale gelecek. Ben bile yok, diyeceğim. Bu kadarı da&#160;olmaz...</p>
<p>“İşte Hayri’ye âşık olmaya başladığım o ilk günler, o güne kadar hiç tanımadığım bir şeyler hissetmeye başladım. Ben&#160;korkak, sinik bir kızdım. Yavaş yavaş güçlendiğimi gördüm.&#160;Düşünebiliyor musunuz, bu aşk beni kendime getirdi. Güçlendirdi. Daha önce hiç âşık olmamışım demek kı... Aşk muhteşem bir duyguymuş.”</p>
<p>“Aşk çok güçlü bir heyecandır, hem derin hem çok yüksek bir duygu yumağıdır. İnsanın yaşama sevincini, enerjisini artıran, gözlerini parlatan, güzelleştiren, sağlık kazandıran ve&#160;en önemlisi onu mutlu eden bir duygudur. Tıpta hastalıkları iki gruba ayırır doktorlar; akut ve kronik diye. Akut hastalıklar ani başlar ve riski yüksektir. Kronik hastalıklar yavaş&#160;başlar, sonra da uzar gider. Aşk akut bir hastalıktır. başlar ve çok gürültülü seyreder. Tansiyon yükselir, kalp hızlanır, nefes alış verişler sıklaşır, yanaklar pembeleşir, vücut&#160;ısınır. Böyle akut bir duruma insanoğlu bir ömür nasıl dayansın? Böyle bir heyecan yıllar boyu sürecek olsa, kalbimiz&#160;ne çok zarar görürdü bu durumdan. insan, her duruma uyacak şekilde yaratılmıştır. Yani uzun lafın kısası zamanla bu&#160;duruma beden ve ruh uyum sağlar ve âşık olunan kişi karşısında duyulan eski heyecanlar yavaş yavaş kaybolur. Ve&#160;aşk kronikleşir... Kronikleşince de aşk olmaktan çıkar sevgiye, güvene, huzura ve alışkanlığa dönüşür. Mutluluk da akut&#160;bir durumdur. Bir ömür boyu mutlu olamaz insanlar. Mutluluk bir kuştur, insanların omzuna bir konar, bir kalkar. Bazı insanlar çok sever bu kuşu ve onu sık sık davet eder omuzlarına. Bazılar ise bir konup bir kalkan bu kuşa kızar, ‘Madem sürekli değilsin git; ben omzumda sürekli duran bir kuş&#160;istiyorum. Kara olsun, kuru olsun ama hiç kalkmasın benim&#160;omzumdan’ derler. Onların omzuna konan kara kuru kuşlar,&#160;ölene kadar orada durur. Buraya gelenlerin çoğunun omzunda o kara kuşlar vardır. Kimi bir an önce ondan kurtulabilmek için benden yardım isterken, kiminin ödü kopar, o kara&#160;kuru kuş uçacak diye. Çünkü o kuş artık o kişilerin bedeninin bir parçası haline gelmiştir. Uçar giderse kendilerini çıplak kalmış gibi hisseder, keder olmazsa, ne için, ne uğruna&#160;yaşayacaklarını bilemez, bomboş kalıverirler..."</p>
<p>‘İşte ben de Hayri’yi kaybedeceğimi düşündükçe tam olarak öyle, bomboş hissediyorum kendimi. O zamanlar Hayri’yi o kadar sevdim, o kadar bağlandım ki, zaten başka türlü bu&#160;karan asla alamazdım ama şimdi gidiyor.”</p>
<p>“Giderken size verdiği bu gücü de alıp götürmeyecek inşallah.”</p>
<p>“Maalesef götürecek çünkü bana bu gücü sadece o verdi. O yanımda olduğu sürece beni ayakta tutan bir güçtü bu. O gidince ben yine eski Nalan olacağım.”</p>
<p>Ah be Nalan, bence de götüreceğe benziyor. Yedi yılda onlar hâlâ senin olmadıysa, yandın.</p>
<p>“Şimdi içinde bulunduğunuz koşullar nedeniyle böyle düşünüyor olabilir misiniz?’’</p>
<p>inanmaz gözlerle bakıyor bana. Mimikleri, ses tonu, karşımda dimdik oturuşu, utangaç, korkak ve mahzun bakışları hiç kırk beş yaşında bir kadınınkilere benzemiyor. Sanki genç, çok genç&#160;bir kız var onun içinde. Nefes almak üzere durduğunda, dudaklarını hafifçe büzerek öne doğru uzatıyor. Bu da çocuklarda sık&#160;görülen bir mimiktir. Duyguları sürekli değişiyor. Bazen öfke, bazen keder, bazen de ümitsizlik görüyorum gözlerinde. Ama yüzüne yerleşen korku hiç bırakmıyor onu. Diğerlerini anlayabiliyorum da, bu korku neyin nesi? Hayri'den ayrılmak onu gerçekten&#160;de bu kadar korkutuyor olabilir mi?</p>
<p>Yedi yıldır onun yüreğinde hiç azalmayan bir aşkı kaybetmek de kolay değil hani. Kadınlar hep aşk sonsuz olsun isterler. Oysa&#160;aşk, her zaman sonsuzluğa özense de bir fırtına gibi, bir kez durulunca bir daha kolay kolay derinleşemeyen bir tutkudur.</p>
<p>Nalan hayatı boyunca sadece bu aşk sayesinde kendisiyle barışabilmiş, kendi gözünde önemli bir yere gelebilmiş. Şimdi&#160;sadece Hayri'yi kaybetmekten değil, kendi gözünden düşmekten de korkuyor.</p>
<p>Zaten onda hep çocuksu bir saflık ve durulukla birlikte, çok genç bir kadında bulunan tuhaf bir ruh hali var. Ne çocuk, ne de&#160;yetişkin... ya da ikisi birden.</p>
<p>“İnşallah öyledir.”</p>
<p>“Eşinizden nasıl ayrıldığınızı anlatıyordunuz.”</p>
<p>“Ha, evet. Sonraki günler Sedat, ne yapıyor bu acaba diye beni yan gözle izlemekle yetindi. Oysa ben artık onunla bütün iletişimimi kesmiş, kendime bir düzen kurmaya çalışıyordum. Evde bu konuyu bir tek Muzo’ya açtım. Muzo beni&#160;dinler her zaman. Önce itiraz edecek oldu, yapma dedi, sonra&#160;ben anlattıkça o da ikna oldu. Mutlu olacaksan ben arkanda-yım dedi. Sedat’a sitem bile etmiyor, tıpkı bir zamanlar onun&#160;bana yaptığı gibi ben de onu yok sayıyordum. O zaman bile&#160;benimle konuşmayı gururuna yediremedi. O kılını bile kıpırdatmadan benim kayıtsız şartsız onu sevmemi, ona bağlı olmamı bekliyordu galiba. Ne tuhaf değil mi?”</p>
<p>“Evet, gerçekten çok tuhaf! Erkekler bu asılsız güveni nereden buluyorlar acaba? Ancak ben aşağı yukan Sedat’ın nasıl biri olduğunu tahmin ediyorum. Sedat’la ilişkiniz zaten baştan beri bir kadın ile bir erkek arasında kurulan bir ilişkiden çok, sizin gibi ürkek, çekingen, bir kadın ile yine aynı&#160;özellikleri taşıyan üstelik bir kadının karşısında kendini tam&#160;bir erkek gibi hissedemeyen, içinde bir çocuğun ruhunu taşıyan iki kişi arasındaki ilişki gibiymiş. Böyle erkekler bir kadına nasıl davranacağını bilmez. Hep kadından bekler. <sup>Ö</sup>yle&#160;görmüş, öyle alışmıştır.”</p>
<p>“Haklısınız. Annesi onu kötü alıştırmış.”</p>
<p>“Siz de bunu yapamayınca ilişki kısa sürede kopmuş. <sup>Ü</sup>stelik sahip olduğu her şeyi ona babası vermiş. Siz de yakışıklı, maddi imkânları çok geniş bu gence önceleri hayranlık duymuş, ona kendinizi sevdirmeye çalışmış ama karşılık alamamışsınız.”</p>
<p>“Alamadım, ne kadar uğraşsam da alamadım.”</p>
<p>“Neden biliyor musunuz? Çünkü Sedat gibi erkekler sadece sevilmeyi, korunmayı, kollanmayı bilir. Bunlara karşılık vermeyi bilmez. Sizin ona gösterdiğiniz ilgi ona çok doğal gelmiştir. Zamanında annesi de öyle yapmış. Onu karşılıksız&#160;sevmiş ve tepesine çıkarmış. Ama inanın bana Sedat da yaralı bir çocuk. Siz ona ayrılıyorum dediğinizde kim bilir nasıl&#160;bir hayal kırıklığı yaşadı.”</p>
<p>“Hiç de öyle görünmüyordu.”</p>
<p>“Sizi geri alabilmek için mücadele bile etmemiş çünkü o zaten oyunu baştan kaybetmiş. Babası tarafından beğenilmemiş, değer verilmemiş, hatta aşağılanmış.”</p>
<p>“<sup>Ö</sup>yle. Kayınpederim bunu açıkça söylemekten hiç vazgeçmedi.”</p>
<p>“Yani babası tarafından pas geçilen çocuk... Oysa eminim ilk yıllar babası onu çok seviyordu ama sonra Sedat’ta aradığını bulamayınca ondan vazgeçti. Yani Sedat terk edildi.&#160;Onun zihnine bu şöyle kazınmıştır: ‘Beni sevenler bir süre&#160;sonra beni nasıl olsa terk ederler.”’</p>
<p>“Yani benim onu terk etmemi zaten bekliyor muydu?” “Beklemese bile buna hiç hayret etmemiştir.”</p>
<p>“Etmedi zaten. Her zaman önemli olan kendi dertleri, kendi sorunlarıydı. Hamile olduğum o zor günlerde bile bana&#160;doğru dürüst ne sevgi gösterdi, ne de şefkat. Onun en önemli&#160;gündemi her zaman o gün ne yiyeceği, nerede yiyeceği ya da&#160;ne giyeceğiydi. En hayret ettiğim şeylerden biri de Sedat beni bir gün olsun başka erkeklerden kıskanmadı. Kıskanmak&#160;için değer vermek gerek. Bunları da Hayri’yi tanıdıktan sonra öğrendim.”</p>
<p>“Sedat sizin gibi bir kadını çok kolay kaybetmiş Nalan Hanım. Böyle yaptığını sonradan anlamıştır ama ne fayda.”&#160;“Anlamış mıdır?’’</p>
<p>“Erkek, ilkel toplumlarda kadından çok daha değerliydi. Kadın, sadece kendisi için değil, doğurduğu çocuğun hayatta&#160;kalabilmesi için de erkeğe muhtaçtı. Bu durum kim bilir kaç&#160;bin yıl devam etti ve beyinlerimize erkeğin üstünlüğü adeta&#160;kazındı. Şimdi belki de sadece son bir yüz yıldır kadın gücünü önce kendi fark etti, sonra da hayata geçirdi. Zamanla bu&#160;da kazınacak beyinlerimize ama daha erken ve erken olduğu kadar da gerçek. Bunu bir an önce fark edebilen erkekler&#160;için mutluluğu yakalamak çok daha kolay olacak gibi geliyor&#160;bana. Bu gerçeği reddetmek ise kadınlar kadar erkeklere de&#160;çok şeyler kaybettirecek. Sedat Bey’de de öyle olmuş. Sizin&#160;gibi bir kadını çok kolay kaybetmiş.”</p>
</body>
</html>