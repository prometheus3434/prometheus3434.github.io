<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block9">“Bravo Erdem, gözlerini bağla ve benim odaya getir” dedi. </p>
	<p class="block">Hayda !!!. Şu işe bak. İyi de cephenin tam ortasında ben gözlerini bağlayacak bezi nereden bulacağım? Söylemesi kolay. Tam Çakır’a dönüp, bana gözlerini bağlayacak bir şey bul diyecektim ki bir de baktım Akın çavuş elinde dört tane çuval, dudaklarından mutlu bir gülümsemeyle bize doğru geliyor. </p>
	<p class="block9">“Ne o çuvalları yanında mı saklıyordun?” diye sordum. </p>
	<p class="block9">“Bende o kadar akıl ne gezer komutanım, şu ilerdeki Amerikalıdan aldım. Sanırım bizim için hazırlamışlar, aracın içinde yüzlerce çuval var.”</p>
	<p class="block">Akın çavuşa baktım, o da bana baktı, ne düşündüğümüzü anlamıştık;</p>
	<p class="block9">“Akın, hepsini kullanalım, boşa gitmesinler” dedim. </p>
	<p class="block9">“Emredersiniz komutanım” diyerek selam çaktı ve araca doğru koşturdu. </p>
	<p class="block9">Amerikalıların teslim oluşuyla savaş hemen kesildi. Silah sesleri önce seyrekleşti sonra tamamen durdu. Düşman topçusu ve hava gücü, kendi askerlerini vurma korkusuyla müdahale edemiyordu. Her yerde Türk ve Amerikan askerleri iç içeydi. Birkaç uçak yüksekte daireler çiziyordu. Sanırım fotoğraf çekiyorlardı. Kerkük kuşatması kaldırılmış, kanal bölgesinden yeniden bağlantı kurulmuştu. Başarının ne kadar büyük olduğunu cephenin her yerinden gelen esir alma haberleriyle daha da iyi anlaşılıyordu. </p>
	<p class="block9">Ben esirleri doğruca tepelerin arkasındaki yüzbaşının siperine götürdüm. Yüzbaşı, çuvalları çıkartmadan onlarla konuştu. Bu üç esiri benim sorumluluğuma verdi. Onları hemen yakındaki bir köyde aceleyle hazırlanmış tahta barakalara yerleştirdim. Bizim bölüğün olduğu yerde yirmi tane baraka vardı ve hepsi de ağzına kadar Amerikalı dolmuştu. Barakaların birinde bir teğmen daha buldum, baygın şekilde sedyede yatıyordu. Sıhhiyeler önemli bir şeyinin olmadığını söylediler. Kulübedeki diğer askerler onu tanıyorlarmış, şimdilik birlikte kalmaları daha doğru olacaktı. Tam oradan ayrılıyordum ki erlerden birisi bize doğru koştu, elindeki bir aygıtı bana uzattı. Aman Tanrım, bu bir uydugözüydü. Üstelik sağlam görünüyordu. Onu kaptığım gibi soluğu karargâhta aldım, binbaşı’ya ilettim. Teknik servis bu gece fazlasıyla mutlu olacaktı. </p>
	<p class="block9">Bizim bölüğün tamamı Amerikalı esirlerle ilgileniyordu. Barakaları güvenlik altına aldık. Öyle basit şeyler ki, bir tekme atsan yıkılacaktı. Bu nedenle gözümüzü kırpmadan çevrelerinde oturduk. Zaten uyumaya niyetimiz de yoktu. Çünkü kazandığımız zaferle adeta sarhoş olmuştuk, doyasıya kutlamak istiyorduk. Ne yazık ki savaş hala sürüyor, diğer cephelerde ölüm kol geziyordu.</p>
	<p class="block9">Bu arada subayların sorgusu hemen başladı. Kulübeye giriyor, sorgulayacağımız subayın ellerini arkaya bağlıyor, başına çuval geçirip, bahçede uzun süre dolaştırıyor, sonra yeraltı sığınağına götürüyorduk. Orada 4. taburdan Binbaşı Ahmet tarafından sorgulanıyorlardı. Elbette hepsi de dehşet içinde kalmışlardı. Çünkü bizi terörist sanıyor, korkuyla titriyorlardı. Ahmet binbaşının yumuşak sesi bile onları sakinleştirmeye yetmiyordu. </p>
	<p class="block9">Saat dokuza doğru Erol yüzbaşı gelip kulübedeki yaralı teğmeni görmek istedi. İçeri girdiğinde teğmen ayağa kalkmıştı. Son derece sağlıklı görünüyordu. Hemen sorguya götürüldü. Sanırım yarım saat kadar içerde kaldılar. Geri döndüklerinde teğmeni diğer subayların yanına götürdüm. Başındaki çuvalı çıkarınca içine düştüğü şaşkınlığı görmek, her şeye değerdi. <span class="tab">      </span>Erol yüzbaşı kulübenin dinlenmesini istedi. İyi de bu derme çatma binalar öylesine hızlı yapılmıştı ki, hiç birinde dinleme aygıtı yoktu. Çaresizlik içinde sağa sola koşuşturduktan sonra ben, Korkut ve Alp, ellerimizde not defterleri kulağımızı kulübenin tahta duvarına dayayıp içeri dinlemeye başladık. Bunlar 48. piyade alayının subaylarıymış. Çok büyük bir bölümünü esir almışsız. Diğerlerinin nasıl kaçabildiğini anlamadım ama demek ki bir şekilde paçayı kurtarmışlar. Sonra isimlerini öğrendik. Teğmen Brovni, teğmen Pagoni, teğmen Makalister ve teğmen Martin. Daha sonra birbirlerine nasıl esir düştüklerini anlattılar. Üstelik durumu tam olarak kavrayamamışlardı. İçlerinden birisi yüzbaşı ile binbaşının da esir düştüğünü söyledi. Biz bunu bilmiyorduk. Alp yerinden fırladığı gibi yüzbaşıya koştu, durumu haber verecekti. On dakika sonra geri geldiğinde yüzü gülüyordu. Haber doğruymuş bir yüzbaşı ile binbaşı da teslim alınmış, ayrı bir yerde tutuluyormuş. O an keyiften öleceğimi sandım. </p>
	<p class="block9">Tahta kulübeyi dinlemek çok kolaydı. En küçük fısıltıyı bile duyabiliyordunuz. Tek sorun söylenenleri yazabilmekti. O kadar hızlı not almamıza rağmen bazı cümleleri kaçırıyorduk. Hani şu milletvekillerinin her söylediğini yazan meclis kâtipleri var ya, şimdi onları daha iyi anlamaya başlamıştık. Aralarında şöyle bir konuşma geçti.</p>
	<p class="block">Teğmen Martin</p>
	<p class="block9">“Kahretsin, Albay Braden çok üzülmüştür şimdi”</p>
	<p class="block">Teğmen Pagoni</p>
	<p class="block9">“Bu Araplar savaşın tek bir saniyesinde böyle savaşmadılar. Ne oluyor bunlara?” </p>
	<p class="block">Teğmen Brovni</p>
	<p class="block18">“Herkesi uyarmaya çalıştım, anımsıyor musunuz, general bizleri toplayıp bilgi veriyordu, ona söylemeye çalıştım ama kimse beni dinlemek istemedi. Ne dediler, biz uydudan her şeyi görüyoruz, duruma hakimiz. Duruma nasıl da hakim oldular? Uydudan yalnızca boklarını görüyor onlar.”</p>
	<p class="block">Teğmen Pagoni</p>
	<p class="block19">“Tamam, olan oldu, en azından düşmanın ciddiyetini öğrenmiş bulunuyoruz. Ama durumu o kadar da büyütmeyin, sadece bir ya da iki alayımızı dağıttılar. Üstelik artık bizim genelkurmay kiminle ve hangi koşullarda savaştığını çoktan anlamıştır. Bundan böyle hafife aldığımız, küçümsediğimiz düşmana karşı daha ciddi önlemlerle çıkacaklardır.”</p>
	<p class="block">Teğmen Makalister</p>
	<p class="block20">“Tabii ya, neden olmasın, bizi esir edebilirler ama arkamızda 300.000 kişilik bir Amerikan ordusu var. Ne yapacaklar yani, kaç kişilik ordu çıkarabilir bu Türkmen denilen kabile artıkları”</p>
	<p class="block">Teğmen Brovni,</p>
	<p class="block20">“Salak herif, bin kere salaksın sen, ne diye orduya ait bilgi veriyorsun, burayı dinlemek çok mu zor sence?”</p>
	<p class="block">Teğmen Makalister</p>
	<p class="block20">“Versem ne olacak, ne değiştirecek. Dünyanın en modern ordusunu anlatmak, iyilik etmek olur. Hiç olmazsa kellelerini kurtarırlar. Dinlerlerse dinlesinler, hem de çok iyi dinlesinler.”</p>
	<p class="block">Kısa bir sessizlik oldu, ardından Makalister bağırmaya başladı,</p>
	<p class="block20">“Hey oradakiler, duyuyor musunuz, yarın en azından yüz bin kişilik dev bir güç sizin ananızı belleyecek. Şimdiden kaçmak için plan yapın, belki kurtulursunuz da bana minnet duyarsınız”</p>
	<p class="block">Az daha kıç üstü yere düşecektim. Herif sanki bizi görüyordu. Alp gürültü etmemem için beni uyardı. Not almayı sürdürdüm. </p>
	<p class="block">Teğmen Pagoni</p>
	<p class="block21">“Martin, seni sorguladılar, ne söyledin?”</p>
	<p class="block">Teğmen Martin</p>
	<p class="block21">“Elbette hiç bir şey, yönetmeliği biliyorsun”</p>
	<p class="block">Teğmen Pagoni</p>
	<p class="block21">“Tamam”</p>
	<p class="block">Teğmen Martin</p>
	<p class="block22">“Orada bir binbaşı vardı, adı Hasan, benden yardımcı olmamızı istedi o kadar. Daha fazla insan ölmesin dedi. Gerçekte fazla bir şey anlamadım.”</p>
	<p class="block">Teğmen Brovni</p>
	<p class="block22">“Benimle de aynı şeyleri konuştular. Sanırım bir çeşit beyin yıkama gibi bir şey yapmaya çalışıyorlar.”</p>
	<p class="block">Teğmen Martin,</p>
	<p class="block22">“Neden böyle yapsınlar ki, onlar terörist, bizi kullanıp hapisteki arkadaşlarını kurtarmaya çalışmaları daha doğru değil mi?”</p>
	<p class="block">Teğmen Pagoni,</p>
	<p class="block22">“Saçmalama Martin, hala anlamıyor musun, onlar terörist değil, teröristin binbaşısı olur mu hiç? Askerlere dikkat etmedin mi, inanılmaz bir disiplin var. Başıbozuk serserilere benziyorlar mı? Bunlar senin benim gibi asker. Benim anlayamadığım şey, Saddam neden bu adamların ordusunu kullanmadı, belki şimdi hala sarayında oturuyor olurdu.”</p>
	<p class="block">Teğmen Brovni,</p>
	<p class="block23">“Kullanamazdı Pagoni, çünkü bu ordu Saddam zamanında yoktu, daha doğrusu vardı da, burada değildi.”</p>
	<p class="block">Teğmen Pagoni,</p>
	<p class="block21"> “Ne demek o, neredeydi peki?”</p>
	<p class="block">Teğmen Brovni</p>
	<p class="block21">“Tam kuzeyimizdeydi, yıllardır olduğu gibi, hep orada duruyorlardı. İlk kez buraya geldiler.”</p>
	<p class="block">Teğmen Martin, </p>
	<p class="block22">“Yani, şimdi bu Türkmen ordusunu denilen şeyin gerçekten Türk ordusu mu demek istiyorsun?”</p>
	<p class="block">Teğmen Brovni,</p>
	<p class="block21">“Tam üstüne bastın. Tanrı yardımcımız olsun, bu kez işimiz zor.”</p>
	<p class="block">Teğmen Pagoni, </p>
	<p class="block21"> “Onlar Nato üyesi değil mi, her şeyimizi biliyorlar”</p>
	<p class="block">Teğmen Martin, </p>
	<p class="block21">“Belli olmuyor mu, bizi nasıl da düşürdüler baksana”</p>
	<p class="block">Daha fazla bir şey duymaya gerek yoktu. Amerikan ordusunun subaylarının ne durumda olduğunu çok iyi anlamıştık. Bir kesimi hala terörist adını verdikleri insanlarla çarpıştığını sanıyordu. Bir kısmı bir şeyler sezinliyor ama bir türlü anlam veremiyordu. Çok azı ise ki bizim kulübede onlardan bir tane vardı, olayı doğru olarak çözümlüyor ve görüyordu. Hasan paşanın bundan her yönüyle yararlanacağını biliyordum. </p>
	<p class="block">6 Mayıs</p>
	<p class="block9">Dün gece sadece dört beş saat uyuyabildim. Ama öylesine rahat, öylesine huzur dolu bir uykuydu ki, on saat uyusam bu kadar dinlenmiş kalkamazdım. Kahvaltı masasında Erol yüzbaşı bize bilgi verdi. Esirlerimiz için geride, dağların arasında çok özel bir yer hazırlanmış. Hasan paşanın bizzat seçtiği bir gurup esir oraya götürülecekmiş ve onlara bizim bölük eşlik edecekmiş. Hasan paşanın bir şeyler kurduğunu anlıyorduk ama ne olduğu konusunda hiçbir fikrimiz yoktu. Ona güveniyor, emirleri büyük bir titizlikle yerine getiriyorduk. Esirlere kahvaltılarını verdik, ekmek, peynir, zeytin ve çaydan oluşan kumanya, bizimkilerle aynıydı. Ama pek beğenmiş görünmüyorlardı. Elbette onların alışkın olduğa gibi açık büfe düzenleyecek durumumuz yoktu. Kahvaltıdan sonra hepsinin başına çuvallarını geçirdik ve kamyonlara bindirdik. O sırada bir yüzbaşı ile binbaşı esir getirdiler ve onları da guruba kattık. Erol yüzbaşı kamyonun önüne oturdu, ben de Çakır çavuş ve üç askerler arkaya, esirlerin yanına yerleştim. Hiç birisi bizleri göremiyordu. Yol boyunca koşulanları not olmak üzere hazırlanmıştım. </p>
	<p class="block9">Kamyon hareket ettiğinde, Kerkük’ün batısından yoğun top sesleri geliyordu. Bunu duyan askerler dua etmeye başladılar. Sanki o an cephede olmadıkları için arkadaşlarından özür diler gibiydiler. Esirler başlarındaki çuval nedeniyle bizi görmüyorlardı. Sadece başlarını sağa sola çevirip bir ışık algılamaya çalışıyorlardı. En başta oturan teğmen ansızın bağırdı;</p>
	<p class="block9">“Ben Birleşik Devletler ordusundan Teğmen Tomas Martin, burada başka asker var mı?”</p>
	<p class="block">En dipte oturan binbaşı karşılık verdi;</p>
	<p class="block9">“Telaşlanma Martin, sesini duyduğuma sevindim”</p>
	<p class="block9">Amerikalılar bir daha ağızlarını bile açmadılar. Büyük bir dikkatle sesleri dinliyor, güneş ışığını izlemeye çalışıyorlardı. Oysa bizim kamyon düz arazide daireler çiziyor, küçük tepelerin üzerinden geçiyor, yolu olabildiğince zorlaştırıyordu. Esirlerden hiç birisinin gittiğimiz yönle ilgili olarak sağlıklı bir bilgi edinebildiğini sanmıyorum. </p>
	<p class="block9">Bir süre sonra sarp dağların arasında yol almaya başladık. Uzun bir konvoy oluşturmuştuk. Gerçekte nereye gittiğimizi ben de bilmiyordum ama cephe uzaklarda kalmıştı. Neredeyse öğleye kadar yol aldık. Sonra birden bizim kamyon diğerlerinden ayrıldı ve tek başına uçurumların dibindeki dar bir kanalda gitmeye başladı. On dakika sonra bir meydan belirdi. Kamyon kayaların önünde durdu. Esirleri indirdik, kayaların arasında gizlenmiş bir mağaraya girdik. Dışarıda kimsecikler yoktu ama mağaranın içi yüzlerce askeri barındıracak kadar genişti. Bir yandan esirlerle birlikte yürüyor, diğer yandan hayranlıkla mağaranın içine bakıyorduk. Sanki bizim alay olduğu gibi dağın içine girmişti. Dar koridorlardan geçiyorduk. Her tarafta geniş odalar yapılmıştı. Kocaman bir yer altı otelinde gibiydik. Koridorun sonundaki odaya geldik. Hasan paşa ve Rahmi albay bizleri bekliyorlardı. Yanlarında Halil ve İsmail binbaşılarla diğer subaylar vardı. Garip şey, Hasan paşa binbaşı üniforması giymişti. Önlerine gidip selam verdim ama albay konuşmamam için işaret etti ve yine işaretle esirleri çözmeni istedi. Hemen ellerindeki bağı kesmeye başladık. Bağdan kurtulan Amerikalı telaş içinde başındaki torbayı çıkarıyor, şaşkın şaşkın çevreye bakıyordu. Rahmi albay binbaşının önünde durdu, onu selamladı. Amerikalı binbaşı biraz lakayt olsa da karşılık verdi. Sonra diğer esirlere döndü ve</p>
	<p class="block9">“Dilimizi anlamadığınızı biliyorum ama görevim öncelikle size hoş geldiniz demektir” dedi. </p>
	<p class="block">Amerikalılar hala şaşkın bakıyorlardı. Hasan paşa esirlerle yalnız görüşeceğini bildirdi, hepimiz dışarı çıktık. Yüzbaşı hemen bizim bölüğün subaylarını topladı. Artık karargâhta görevli Kadir teğmen de bize katılmıştı, dört teğmen olmuştuk. </p>
	<p class="block9">“Bakın, görevimiz bu adamların her saniyesini izlemek. Az sonra yemek yiyecekler, biz de orada olacağız. Sonra onlar için hazırladığımız odalara alınacaklar. Üç oda, salon ve tuvaletlerden oluşan lüks bir bölüm yaptık. Bundan sonra olacaklarda neden, nasıl, niçin gibi sorular sormayacaksınız. Aldığınız emri en ince ayrıntısını atlamadan uygulayacaksınız, anlaşıldı mı?”</p>
	<p class="block9">Hep birlikte karşılık verdik;</p>
	<p class="block9">“Evet komutanım”</p>
	<p class="block9">“Güzel, bizler yani bu beş kişi, düşmanı yakından izlemekle görevliyiz. Onların hemen yanında hazırlanmış her türlü dinleme aygıtı ile donatılmış odada kalacağız ve ben her gün komutanlarımızı bilgilendireceğim.”</p>
	<p class="block9">Öğle yemeğini yeraltı salonlarından birinde yedik. En az yüz kişinin sığabildiği, hayranlık uyandıran bir yer hazırlanmıştı. Esirler Rahmi albayla birlikte yemek yediler. Hiç konuşmuyorlar, ağızlarından bir şey kaçırmaktan korkarcasına çorbalarını içiyorlardı. Ben özellikle teğmen Brovni’yi izliyordum. Çünkü dün geceki konuşmalarda onun diğerlerine göre daha aklı başında olduğunu biliyordum. Kumral, sert yüzlü birisiydi. Hiç Amerikalıya benzemiyordu. Daha çok İtalyan tipi vardı. Oysa İtalyan ismine sahip teğmen Pagoni, tam tersine sarışın mavi gözlüydü. Çorbalarını bitirdiklerinde bu kez teğmen Martin bir kap daha istedi. Sofrada sesini çıkaran ilk subay oydu. O da Brovni gibi kumraldı ama ince uzundu, çok zayıf görünüyordu. Garsonluk yapan askere çorbanın adını sordu. Asker de “tarhana” dedi ama teğmen Martin bir türlü bu kelimeyi tam olarak söyleyemiyordu. Bizim askerle Amerikalı arasında hoş bir tartışma başlamıştı. Aslında ben askere müdahale edip tartışmayı bitirecektim ama Hasan paşa bana öyle bir baktı ki hemen vazgeçtim. Paşa, bu konuşmanın sürmesini istiyordu. </p>
	<p class="block9">Yemekten sonra onları kalacakları bölüme götürdük. İçerde ihtiyaçları olan her şey hazırlanmıştı. Kapıya tam teçhizatlı iki nöbetçi koymayı ihmal etmedik. Amerikalılar nöbetçileri uzun uzun süzdüler. Çelik tabanlı postallara, zırhlı yeleklere baktılar. Sanırım karşısındakilerin kim olduğu konusunda kafaları daha da karışmıştır. </p>
	<p class="block9">Onları bölümlerine gönderince hemen yandaki gözetleme odasına koşturduk. Burası adeta uzay kontrol merkezi gibiydi. Mağaraların çoğunu görebiliyorduk. Yemekhane, toplantı odası, ambarlar, çalışma alanı ve koridorlar. Her yere ulaşabilirdik. Ama esirlerin kaldığı bölmede tam on tane kamera vardı ve onların her hareketini izleyebiliyorduk. Dikkatimizi esirlere verdik. Önce şaşkınlık içinde çevreye baktılar, ardından toparlanıp odaları tek tek incelediler. Sonra tehlikede olmadıklarını görüp, yataklarının üzerine konulmuş temiz çamaşırları kaptıkları gibi banyoya koştular. Bir güzel temizlendikten sonra salona döndüler ve Binbaşı Bertina onları topladı.</p>
	<p class="block9">“Arkadaşlar, düşmanın burada bize karşı uyguladığı psikolojik harp taktiklerinden etkilenmediğinizi umarım. Tüm bu iyi ve güzel davranışların temelinde, ordumuzu yenmek, daha çok Amerikan askeri öldürmek ya da savaş dışı bırakmak arzusu olduğunu unutmayın. Şimdilik yalnızca bekleyeceğiz. Konuşmalarımıza dikkat edelim. Bizi kesinlikle dinleyeceklerdir. Ağzımızdan kaçıracağımız küçük bir bilgi kırıntısı yarın bazı askerlerimizin hayatına mal olabilir. Şimdi serbestsiniz, teşekkür ederim” dedi. </p>
	<p class="block">Bu konuşma üzerine dağıldılar, salonu dikkatlice araştırmaya başladılar. Dün çok kötü anlar yaşamışlar, gece boyunca pek uyumamışlardı. Bu nedenle koltuklara yerleştiler ve kısa süre sonra uyuklamaya başladılar. Ardından birer ikişer odalarına çekildiler, derin bir uykuya daldılar. </p>
	<p class="block9">Binbaşı Bertina ile Yüzbaşı Ulman’ın ayrı odaları vardı. Dört teğmen en geniş odayı birlikte kullanıyorlardı. Salonu boşaltmalarından yararlanıp, hemen dünkü tarihli belli başlı Amerikan gazete ve dergilerini masanın üzerine bıraktık. Hasan paşa hiçbir ayrıntıyı eksik bırakmamıştı. Akşama doğru uyanmaya başladılar. Uyanan, alışkın olduğu şekilde doğruca banyoya koşuyor, orada üzerinde adı yazılı bir paket buluyordu. İçine diş fırçası, macun, tıraş sabunu ve tıraş bıçağı koymuştuk. Temizlenen her subay, onlar için hazırlanmış yeni üniformalarını giyiyor, halinden memnun salona dönüyordu. Onları en çok şaşırtan şey Amerikan gazete ve dergileriydi. Hemen masaya kurulup okumaya başladılar. Son gelen teğmen Martin oldukça meraklı bir subaydı. Gazetelere şöyle bir baktıktan sonra, binbaşıya döndü;</p>
	<p class="block21">“Efendim, sizce tüm bu olanların anlamı nedir? Burada kendimi hiç de savaş esiri gibi hissetmiyorum. Özel diş fırçaları, gazeteler, rahat odalar, yataklar. İnanılır gibi değil, düşman bunu neden yapıyor?” diye sordu.</p>
	<p class="block">Binbaşı okuduğu gazeteden başını kaldırdı, ona baktı,</p>
	<p class="block22">“Kesinlikle beklediği bir şey olduğunu biliyoruz. Şu anda bunu tahmin etmek çok güç. Kısa sürede ortaya çıkacaktır diye umuyorum” dedi. </p>
	<p class="block">Teğmen Martin,</p>
	<p class="block21">“Yani, bizi ilerdeki bir harekâta hazırlıyor, öyle mi?”</p>
	<p class="block">Binbaşı,</p>
	<p class="block21">“Kesinlikle, bana kalırsa yumuşatmaya çalışıyorlar”</p>
	<p class="block">Teğmen Pagoni atıldı,</p>
	<p class="block21">“İster misiniz bizi kendi ordumuza karşı savaştırsınlar?”</p>
	<p class="block">Teğmen Brovni,</p>
	<p class="block21">“Yok canım, hiç birimiz o kadar da yumuşamayız”</p>
	<p class="block">Binbaşı,</p>
	<p class="block21">“Öyle olacağını düşünmüyorum, bence çok daha farklı bir görev isteyecekler. Ama ne olduğunu bilmiyorum ama çok dikkatli olmalıyız”</p>
	<p class="block">Pagoni,</p>
	<p class="block21">“Kesinlikle öyle”</p>
	<p class="block">Odada bir sessizlik oldu. Konuşulanları anında kayda geçiyorduk. Pek çok cihaz odadaki en küçük ayrıntıyı bile atlamıyordu. Şimdi sadece gazete hışırtıları ve derin iç çekişler duyuluyordu. Teğmen Martin, sanırım içlerinde en konuşkan olanı oydu, sonunda dayanamadı;</p>
	<p class="block9">“Arkadaşlar, saat kaç olabilir?” diye sordu. </p>
	<p class="block">Bu soru üzerine her kafadan bir ses çıkmaya başladı. Ama hepsi de sabah olduğu konusunda hem fikirdi. Bizim de yapmak istediğimiz şeylerden birisi buydu. Günün tarihini ve zamanı bizim istediğimiz şekilde bileceklerdi. Erol yüzbaşı işaret verdi hemen kahvaltı servisi yapılmaya başlandı. Oysa saat gecenin dokuzu bile değildi. </p>
	<p class="block9">Gece kahvaltısından sonra yeniden gazetelere gömüldüler. Bu kez çok büyük bir dikkatle okuyorlardı. Sessizliği bir kez daha teğmen Martin bozdu;</p>
	<p class="block9">“Arkadaşlar, şu habere bakın, Kürtler Kerkük’e saldırı için hazırmış, aynen böyle diyor”</p>
	<p class="block">Hepsi birden katıla katıla gülmeye başladı. İşin ilginç tarafı yan odadaki gözlem yerinden bizler de onlar gibi gülmeye başlamıştık. Bir süre sonra yeniden sessizlik oldu, teğmen Martin gazeteye doğru eğildi. Sanırım aklına bir şeyler gelmişti. Gözleri doldu, kendini sıktı, ağlamamaya çalıştı ama başaramadı. Sonra sadece “binbaşım” diyebildi ve hıçkıra hıçkıra ağlamaya başladı. Uzun süre onu sakinleştirmek için uğraştılar. Onlardaki hüzün bizi de etkilemiş olacak, hiç sesimizi çıkarmıyorduk. Tuğrul teğmeni anımsadım. Siperlerin üzerinden atlayarak düşmana doğru koşturuyordu. Hemen arkasından ben geliyordum. Birden toz bulutu içinde kayboldu. Sonra siperin içinde ortaya çıktı. Bana şöyle baktı ve gitti. Onu bir daha göremedim. Benim de gözlerim dolmuştu. </p>
	<p class="block9">Bizimkiler az sonra gazetelere gömüldüler. Doğal olarak saatler gece yarısını gösterdiğinde önce uyuklamaya başladılar, ardından da odalarına çekilip bir kez daha derin bir uykuya daldılar. </p>
	<p class="block9">Sabaha karşı çok sevindirici bir haber geldi. Bayci yöresinde bulunan Amerikan yakıt depolarına çok başarılı bir saldırı düzenlenmiş ve neredeyse tüm yakıt havaya uçurulmuştu. Düşmanın Musul yönünde ilerlemesi birkaç gün için durmuş olacaktı. Herkeste savaşın ibresinin bizden yana döndüğüne ilişkin iyimser bir hava vardı. </p>
	<p class="block">7 Mayıs.</p>
	<p class="block9">Sabahleyin alışkın oldukları gibi erkenden uyandılar. Asker dünyanın her yerinde aynı. Yaşam biçimimiz hiç değişmiyor. Onları biraz beklettikten sonra kahvaltı verdik. Bu olay zaman konusunda kafalarını epey karıştırmıştır. Çünkü dün gece de kahvaltı aldılar. Ama hiç belli etmediler. Öğleye kadar çevreyi araştırmakla yetindiler. Bir yerlerde mikrofon arıyorlardı ama henüz kameralarımızı düşünemediler. Yani hâlâ bizi küçümsüyorlar. Onları dinlediğimizden o kadar eminler ki, saçma sapan konuşmalar yapıyorlar. Hele en şişmanları olan teğmen Makalister tam bir şaka makinesi. Hani normal hayatta öyle bir arkadaşım olsun isterdim. Herkesi gülmekten kırıp geçiriyor. Ama iş dine, millete geldi mi herif tam bir yobaz. Bu Amerikan yobazları çok kötü oluyor. Bizimkilerin çoğu cahildir ve yobazlık cehaletin sonucu gibi görülür. Ama Amerikalılar asıl okumuşları yobaz yapmayı başarmışlar. Gerçekten inanılır gibi değil. </p>
	<p class="block9">Öğleden sonra Hasan paşa, bir yazı göndererek onları toplantıya davet etti. Hazırlanıp çıktılar, bizler de onların arkasından toplantı salonuna gittik. Hasan paşa yine binbaşı üniforması giymişti. Binbaşı Bertin ile tam bir asker gibi selamlaştılar. Diğerleri de hazır olda bekliyorlardı. Hasan paşa onlara dönüp;</p>
	<p class="block9">“Rahat, buyurun oturun” diyerek </p>
	<p class="block">koltukları gösterdi. Rütbe sırasına göre koltuklara yerleştiler. Bizler de en arka sırada yerimizi aldık. Hasan paşa anlatmaya başladı;</p>
	<p class="block9">“Arkadaşlar, sizleri niçin buraya topladığımızı merak ediyorsunuzdur. Amacımız aramızda iyi bir iletişim kurmak. Hatta yapabilirsek dostluklar oluşturmak. Çünkü buradaki savaşın uzun süreceğini düşünmüyoruz. Bir gün elbette barış gelecek ve dostluk kurulacak. Bizim yapmaya çalıştığımız şey, bu günden dostluk temellerini atmak.”</p>
	<p class="block">Bir an sessizlik oldu. Paşa sanki bir sorunuz var mı diye sorarcasına Amerikalıları süzüyordu. Oysa onlarda en küçük bir tepki görünmüyordu. Paşa konuşmasını sürdürdü.</p>
	<p class="block9">“Her gün sizi buraya toplayacağız ve savaşın gidişi konusunda bilgi vereceğiz. Elbette bunlara inanmanızı beklemiyoruz ama bir süre sonra doğru söylediğimizi göreceksiniz. En azından savaş bitip, her şey açığa çıkınca, niyetimizi net bir şekilde anlamanızı istiyoruz. Çünkü o zaman karşılıklı güvenin kurulmasında bizimle iş birliği yapacağınıza inanıyoruz.”</p>
	<p class="block">Binbaşı Bertina, elleriyle saçlarını karıştırdı, biraz geriye yaslandı ve paşanın sözünü kesti,</p>
	<p class="block9">“Bakın binbaşı, söylediklerinizin bizim için hiçbir anlamı yok. Biz politikacı değiliz, hatta buradakilerin hiç birisi barış görüşmelerinde bulunmayacaktır. Saçmalamayı bırakın, biz sizin esiriniziz ve bizi bir şeye hazırlıyorsunuz. Ne olduğunu bilmiyorum ama bu kadar uğraştığınıza göre çok önem veriyor olmalısınız. Şunu çok iyi bilin. Amerikan ordusu asla düşmanla işbirliği yapmamıştır, yapmaz, yapmayacaktır.”</p>
	<p class="block">Hasan paşanın sözünü kestiği için adama kızacağını, hatta azarlayacağını düşünmüştüm ama o tam tersine Amerikalının konuşmasından mutlu olmuştu, gülümseyerek;</p>
	<p class="block24">“Elbette, bunu biliyorum, zaten bildiğim için böyle davranıyorum. Üstelik sözleriniz bizim için de geçerli. Siz düşmanla işbirliği yapmazsınız da Türkmenler yapar mı sanıyorsunuz? Şimdi izin verirseniz size nasıl esir düştüğünüzü anlatayım.” Dedi ve haritaya döndü. </p>
	<p class="block21">“Siz, 4 Mayıs günü hücuma geçmiş, cephemizi yarmaya çalışıyordunuz. İlk gün biraz ilerlediniz ama o günün gece yarısından itibaren başlayan karşı hücumumuzla, cephenizi Kerkük yönünde yardık, bir alayınızı tamamen kuşattık. Kuşatılan askerlerinizi kurtarmaya geleceğinizi biliyorduk. Yoğun bir çalışmayla hazırlıklara giriştik. Tam bir siper ağı oluşturduk. Zaten doğal yapı da bizi destekliyordu. Amacımız alayı kurtarırken size kayıplar yaşatmaktı. Bunda başarılı da olduk. Ne var ki öğleye doğru, lazer aydınlatmasıyla bombardıman yapmaya başladınız. Doğrusunu isterseniz gündüz vakti böyle bir aydınlatmanın yapılabileceğini bilmiyorduk. O sırada bize ciddi kayıplar verdirdiniz. Tam çekilmeyi düşünmeye başlamıştık ki, bir askerimiz sizin lazer aydınlatması yaptığınızı keşfetti. Hareketlerinizi izleyerek işi hemen çözdük. Ve biz sizi lazerle aydınlattık. Sonuçta kendi kendinizi bombaladınız, siperleriniz bir anda dağılıverdi. Bizim askerlerimiz oradan içeri girdi ve yandaki birliklerinizi ateş altına aldı. Komutanınız bizi durdurmak için, henüz hiçbir hareketin yaşanmadığı dağ yönündeki cepheden birlikleri bizim yönümüze kaydırdı ki biz zaten o yönde bir saldırıya hazırlanıyorduk, önümüzdeki birlikler çekilince büyük bir hızla ileri atıldık. Askerleriniz kısa sürede kuşatıldı. Geri kalanlar da çekilmek zorunda kaldı. “</p>
	<p class="block">Paşa bu noktada durdu ve dönüp Amerikalılara baktı; </p>
	<p class="block21"> “Ekleyecek bir şeyi olan” diye sordu. </p>
	<p class="block">Kimseden çıt çıkmıyordu, devam etti,</p>
	<p class="block21">“Araştırmalarımıza göre beyler, sizler 48. alay mensuplarısınız. Tam olarak bölüklerinizi, isterseniz söylersiniz. Ama şu anda alayınız savaştan tamamen çekildi. Komutanınız albay Markus Braden mahkemeye verildi. 5 Mayıs günü korkakça davrandığı ileri sürülüyor. Bizim hücumumuz karşısında direnmesi gerekirken geriye çekilmiş.”</p>
	<p class="block">Bu sözler odada bir bomba gibi patladı. Binbaşı Lorimer hırsla elleriyle koltuğu sıktı, Yüzbaşı Ulaman “hadi oradan” gibilerden bir işaret yaptı. Ama en büyük tepkiyi teğmen Pagoni gösterdi. Önce kıpkırmızı kesildi, ardından dayamayıp ayağa fırladı;</p>
	<p class="block21">“Saçma, o çok iyi askerdi. Karargâhtaki beyler, dağ yönünden gelecek saldırıyı görememişler ve onu uyarmamışlarsa, nasıl suçlayabilirler? Hani uydularımız …”</p>
	<p class="block">Teğmen Pagoni sözünü bitiremedi çünkü Yüzbaşı Ulman yerinden fırladığı gibi adama öyle bir yumruk attı ki Amerikalı teğmen sırt üstü yere düştü, Yüzbaşı adeta boğulurcasına kükredi;</p>
	<p class="block21">“Kapa çeneni, düşmanı bilgilendirmek mi istiyorsun?” </p>
	<p class="block">Teğmen çenesini ovuşturarak doğrulmaya çalışken;</p>
	<p class="block21">“Özür dilerim efendim, birden kendimi kaybettim” dedi. </p>
	<p class="block">Yüzbaşı “önemli değil” der gibi adamın sırtını sıvazladı. O anda Binbaşı Bertina ayağa kalktı, Hasan paşaya döndü ve</p>
	<p class="block21">“Binbaşı, bize uyguladığınız bu psikolojik baskıyı protesto ediyorum. Bundan böyle subaylarımdan hiç birisi bu tür toplantılara katılmayacaktır. Şimdi izin verirseniz odalarımıza dönmek istiyoruz” dedi. </p>
	<p class="block">Paşanın gözünün önünde bir subay diğerine yumruk atsın, olacak şey değildi. Paşa onu çiğ çiğ yer diye düşünüyordum ki birden dudaklarında zar zor fark edilen bir gülümseme gördüm. Bize döndü ve;</p>
	<p class="block9">“Komutana ve beraberindekilere odalarına kadar eşlik ediniz” dedi. </p>
	<p class="block">Hep birlikte odadan çıktık. </p>
	<p class="block1"> </p>
	<p class="block">8 Mayıs.</p>
	<p class="block9">Bizim esirler çılgınlar gibi mikrofon arıyorlar. Tam tepelerindeki kayagözünü hayal bile edemiyorlar. Bir keresinde Teğmen Brovni kayagönüze dokunmaz mı? Yüreğimiz ağzımıza geldi ama çok şükür ki kamerayı bulamadılar. Ama dinlendiklerinden o kadar eminler ki sürekli olarak fısıltıyla konuşuyorlar. Bu da bizim işimiz zorlaştırıyor. Çünkü fısıltıları duymak için mikrofonları sonuna kadar açmak zorunda kalıyoruz o zaman da en küçük bir gürültü, bir çarpma, hapşırma, öksürme resmen kulağımızın içinde patlıyor. Bu işe bir çare bulmamız gerekiyor yoksa kulaklarımızdan olacağız. </p>
	<p class="block9">Hasan paşa esirlere kalem verilmesini söyledi. Bu emrin ne işe yaradığını anlamadık, epey şaşırdık. Ama bir süre sonra ilginç bir olay gözlemledik. Esirler artık fısıltıyla konuşmuyor, söylemek istediklerini gazete kâğıtlarının boşluklarına yazıyorlardı. Üstelik bunu yapmak için odanın ortasındaki büyük masayı kullanıyorlardı. Ve masanın tüm üzerindeki kayagözü kamerasıyla yazdıklarını kolayca okuyorduk. O zaman Hasan paşa’nın neden kalem verdirdiğini anladık. Bu herif tam bir dahi olmalı. </p>
	<p class="block">İlk önce yüzbaşı Ulman gazete kağıdına şunları yazdı.</p>
	<p class="block9">“Arkadaşlar, kaçmayı teklif ediyorum”</p>
	<p class="block">Herkes kabul anlamında kafalarını salladı ama sonra nasıl sorusu yine işaretle soruldu. Kameralarımız ve kayıt aygıtlarımız her noktayı kayda geçiyordu. </p>
	<p class="block9">Esirler Amerikan güçlerinin Musul yönünde oldukça ilerlediğini, Kerkük ordusunun Erbil’e varmak üzerine olduğunu düşünüyordu. Demek ki Amerikalılar Kerkük üzerinden Erbil’e ulaşacaklar, oradan da Musul üzerine yürüyeceklerdi. Bir çeşit sağ kol kuşatması kullanacaklardı. Bunu hemen Hasan paşaya yetiştirdik. </p>
	<p class="block9">Akşama doğru Erol yüzbaşı bizleri odasında topladı. Hepimiz burada olanları öğrenmeye can atıyorduk, bu nedenle heyecanlanmıştık. Yapılacak çok işimiz vardı bu nedenle hemen söze girdi;</p>
	<p class="block9">“Arkadaşlar, basitçe planımızı anlatacağım. Bazı ayrıntıları inanın ben bile bilmiyorum. Ancak temel olarak buradaki misafirlerimize bazı bilgiler vereceğiz. Özellikle Binbaşı Bertina’nın ikna edilmesi gerekiyor. Daha sonra Amerikalıların kaçmasını sağlayacağız. Onlar da ellerindeki bu bilgiyi doğruca genelkurmaya sunacaklar. Bu şekilde savaşın gidişatını değiştirmeyi umuyoruz. “</p>
	<p class="block">Korkut hemen atıldı;</p>
	<p class="block9">“iyi de komutanım, bu çok bayat bir numara değil mi?”</p>
	<p class="block">Ben de Korkut’a katılıyordum. Tarihte pek çok kez denenmiş bir yöntemdin, özellikle günümüzün iletişim olanakları dikkate alındığında doğrulanmayan bilgilerle inandırıcı olması beklenemezdi. Erol yüzbaşı bizlere şöyle bir baktı;</p>
	<p class="block9">“Bunu elbette Hasan paşa da biliyor. Zaten bizim yapmak istediğimiz şey, düşmanın her yönden doğrulayabileceği bir planı ellerine vermek. Böylece gerçekliğinden hiçbir kuşku duymayacaklar. Ama ayrıntılar, zaman içinde, olaylar geliştikçe bizlere anlatılacak. O nedenle şu andan itibaren neden, niçin, nasıl gibi soruları bir kenara bırakacağız ve çok büyük bir dikkatle verilen emirleri uygulayacağız.”</p>
	<p class="block">Alp söze karıştı;</p>
	<p class="block9">“Askerliğin temel kuralını uygulayacağız yani” dedi. </p>
	<p class="block9">“Evet teğmenim, aynen söylediğiniz gibi”</p>
	<p class="block">Erol yüzbaşı bana döndü;</p>
	<p class="block9">“Erdem, seninle işimiz var, şimdi birlikte tünellerdeki havalandırma kanallarına çıkacağız ve sen oraları kayagözü ile donatacaksın, şimdilik toplantımız bitmiştir, herkes yerine dönsün” </p>
	<p class="block">dedi ve yerinde kalkıp dışarıya doğru yürüdü. Ben de arkasındaydım. İkimiz birlikte daha önce görmediğim bir odaya gittik. Tavanda geniş bir delik vardı. Merdivenle oraya çıktık, mağaralar sistemi inanılmaz bir hava kanalı ağı ile birbirine bağlanmıştı. İkimiz birlikte emekleyerek kanallarda dolaştık, sonunda küçük bir pencereye geldik. O ana kadar hiç sesini çıkarmayan yüzbaşı bana döndü;</p>
	<p class="block9"><span class="text1"></span>“Erdem, işte bu kanal sistemini baştan sona kayagözleri ile donatacaksın. Hepsi birbirini görebilir durumda olacak, hiçbir kör nokta kalmayacak” dedi. </p>
	<p class="block9">“baş üstüne komutanım” diye yanıtladım. </p>
	<p class="block">Hemen adamlarımı topladım, gece boyu kanallarda çalıştım. O kadar dolambaçlı yollar vardı ki, buradaki mağara sisteminin çok önceden hazırlandığı belli oluyordu. Belki de Saddam kendisi için yaptırmıştı. İşi bitirdiğimde yüzbaşı ile birlikte yeni baştan kontrol ettik. Kameraları düzenledik ve en sonunda kanal içinde dar bir yere geldik. Sistem burada sona eriyordu. Yüzbaşı eliyle kanalın tavanındaki bir yeri itti ve yaklaşık yarım metre genişliğindeki kapak dışarı fırladı ve kanal içinde kuvvetli bir hava akımı başladı. Şimdi kanaldan gökyüzünü görebiliyordum. Birden kafamda şimşek çaktı, yüzbaşıya döndüm,</p>
	<p class="block9">“Komutanım, çok zekisiniz, esirlerimiz hava akımını hemen fark edeceklerdir. Sanırım kaçış için bu kanalları kullanmasını istiyoruz”</p>
	<p class="block9">Yüzbaşı gülümseyerek parmağını dudağına götürerek sus işareti yaptı ve;</p>
	<p class="block9">“Evet, biliyorum, biz de öyle düşünmüştük” dedi. </p>
	<p class="block">Şu anda tüm planın ayrıntılarını bilmeyi ne çok isterdim. </p>
	<p class="block">9 Mayıs</p>
	<p class="block9">Tam beklediğimiz gibi oldu. Yüzbaşı Brovni tuvalete girmişti. Hava akımını hemen fark etti. Önce tuvaletin üzerine çıktı ardından kapıya tırmandı ve kayanın hemen yanına gizlenmiş hava kanalı ağzını gördü. Ağız sekiz parçalı demir kafes ile kapanmıştı, eliyle şöyle bir yokladı sonra hızla odaya koştu ve yanına binbaşı ile yüzbaşıyı alıp onlara bulduğu kanalı gösterdi. Ellerinden geldiğince sessiz davranıyorlardı. Her biri ayrı ayrı gelip demirleri yokladılar. Ve hemen kaçma planı yapmaya başladılar. Önce kafesi oradan sökmeleri gerekiyordu. Bir tanesi sessizce demiri sallamaya başladı. Diğerleri salona dönüp yüksek sesle şarkı söylüyorlardı. Üstelik sesleri o kadar kötüydü ki bir süre sonra mikrofonların sesini kısmak zorunda kaldık. </p>
	<p class="block9">Korkut teğmenin bir kuramı var. Hasan paşa, esirlere öyle bir bilgi verecek ki, gerçekleştirilmesi olanaksız gibi görülecek ve düşman buna inanmayacak. Böylece bize açık kapı bırakmış olacak. Bu sözler odada hararetli bir tartışmaya yol açtı. Sonuçta bir anlaşmaya varamadık ama gerçek olan tek bir şey vardı. Hasan paşa projeye büyük önem veriyordu ve her şey çok incelikle hesaplanmıştı.</p>
	<p class="block9">Öğleden sonra onları toplantıya çağırdık. Rahmi albay da izleme odasına gelmiş, büyük bir dikkatle esirleri izlemeye başlamıştı. Onların alacağı karar son derece önemli olmalıydı, albay, onca soğukkanlılığına karşın yine de heyecanını gizleyemiyordu. Amerikalılar salonun ortasında toplantılar ve tartışmaya başladılar. Binbaşı Bertina kesinlikle toplantılara katılmak istemiyor. Yüzbaşı Ulman ise düşmanı yani bizleri yanlış bilgilendirebileceklerini, dikkatimizi başka yönlere çekebileceklerini öne sürerek toplantıya katılmayı teklif ediyor. Sanırım sonunda binbaşı ikna oldu ve ama kendisi kesinlikle toplantılarda olmayacaktı. Rahmi albay derin nefes aldı, rahatlamış bir şekilde ama bize tek bir kelime bile etmeden gözleme odasından çıktı. </p>
	<p class="block9">Yüzbaşı Ulman, Teğmen Martin ve Pagoni toplantıya katılmak üzere onları almaya gelen askerin peşinden toplantı salonuna gittiler. Bizler de ekranlardan onları izliyorduk. Binbaşı Bertina odada kaldı, teğmen Makalister ise hemen tuvalete koşup demiri sallamaya koyuldu. Odada tek başına dolanan Binbaşı Bertina, boşluğu doldurmak için yüksek sesle gazete okumaya okuyor, elinden geldiğince gürültü çıkarıyordu. Ama biz zaten onu dinlemiyorduk. Tüm dikkatimizi toplantı salonuna vermiştik. Hasan paşa yine binbaşı üniforması içindeydi. Hani Yüzbaşı Ulman onun eşdeğeri değildi ama şu an toplantıyı değiştirecek durumda da değildi. Paşa duvardaki Kerkük haritasına bakarak hemen konuya girdi. </p>
	<p class="block25">“Beyler, bu gün itibariyle durumunuz işte bu.”</p>
	<p class="block">Hepsi birden haritaya baktılar ve şaşkınlık içinde kaldılar. Yüzbaşı Ulman güldü,</p>
	<p class="block21">“Binbaşım, gelin sizinle bir anlaşma yapalım. Siz bize böyle saçmalıklar sunmayın, biz de size gülmeyelim” dedi. Hasan paşa, </p>
	<p class="block21">“Bize göre kesinlikle komik bir şey yok yüzbaşı” diye yanıtladı ve konuşmasını sürdürdü,</p>
	<p class="block21"> “Birlikleriniz ayın beşinde aldıkları yenilgiden sonra bu cepheden başarılı olamayacaklarını anladılar. Sanırım plan değiştirdiler, şimdi diğer iki ordunuz Musul’a ulaşmaya çalışırken, Kerkük’te konuşlanan birlikleriniz bize karşı bir çeşit savunma önlemleri almaya başladı. Yani sonuçta doğal siperlerden oluşan bu bölgeyi, en azından bu noktadan geçemeyeceklerini kabul etmiş bulunuyorlar. Öte yandan Kerkük’ü almak gibi bir hazırlıklarını da tespit etmedik. İşte, sizin komik bulduğunuz gerçekler değerli konuklarımız.”</p>
	<p class="block">Pagoni homurdanarak,</p>
	<p class="block21">“Biz kendimizi konuk gibi görmüyoruz” dedi. Paşa onu duymazlıktan geldi, yüzbaşıya döndü,</p>
	<p class="block21">“Bize yardımcı olmayacağınızı biliyorum. Ama lütfen, hiç olmazsa insani konularda bir uzlaşma yolu bulalım. Gerçekte sizden yalnızca bunu istiyoruz. Savaş alanında yaralılarımıza yardım edelim, ölülerimizin cesetlerini orada bırakmayalım. Bize yardım edin, bir yol bulun, lütfen”</p>
	<p class="block">Yüzbaşı Ulman paşaya baktı,</p>
	<p class="block21">“Böyle bir şeyi nasıl bizden isteyebilirsiniz ki, bizim bunu yapacağımızı hatta yapmak istesek bile yapabileceğimizi nereden çıkardınız? Siz Türkmen değil misiniz, Irak hükümetine başvurmanız gerekmez mi?”</p>
	<p class="block21">“Irak hükümeti mi? Siz benimle dalga mı geçiyorsunuz Allah aşkına, Kendinize birkaç köle buldunuz diye, tüm Irak halkının da size kul köle olmasını mı bekliyorsunuz?”</p>
	<p class="block21">“Özgür seçimler yapılmadı mı bu ülkede? Kendi halkınızın seçimine nasıl kölelik diyebilirsiniz ki?”</p>
	<p class="block21">“Özgür seçimler mi? Bu ülkede seçim filan yapılmadı.. Bizim tüm adaylarımızı tutukladınız, öldürttünüz, sonra tanklarınızı toplarınızı halkın karşısına dayadınız, hadi bakalım seçim yapın dediniz. Bütün dünya da buna inandı, ne kadar demokratik seçim diye”</p>
	<p class="block21">Yüzbaşı Ulman biraz düşündü, çok iyi bir karşılık vermeye planlıyordu,</p>
	<p class="block21"><span class="text1"> </span>“Bir diktatörün kölesi olmaktansa, kötü de olsa demokrasinin kölesi olmak daha iyidir” dedi. </p>
	<p class="block">Diğer Amerikalılar yüzbaşılarının bu yanıtını çok beğenmişlerdi. Gülümseyerek başlarını salladılar. Hasan paşa ise onlara şöyle bir baktı, </p>
	<p class="block21">“Yüzbaşım, asıl olan köle olmamaktır. Biz zaten bunun için savaşıyoruz. Sizin anlayamadığınız da bu.” dedi. </p>
	<p class="block21">Paşa kapıda bekleyen ere bir şeyler söyledi, az sonra odaya çay servisi başladı. Kimse konuşmuyor, odada çay kaşığı tıngırtılarından başka ses duyulmuyordu. Paşa gidip duvardaki haritayı değiştirdi. Şimdi tüm cephenin genel durumu görünüyordu. Amerikalılar merakla haritaya baktılar. Yüzbaşı sıkıntıyla başını salladı ve</p>
	<p class="block21"> “Bakın binbaşım, bunu neden yapıyorsunuz bilmiyorum ama lütfen, şu hayali haritalardan vazgeçin artık, bize geri zekâlı muamelesi yapıyorsunuz” dedi. </p>
	<p class="block">Paşa, yüzbaşının ne söylemek istediğini tam olarak anlamamıştı, </p>
	<p class="block21">“Yüzbaşım, bu harita gerçek ve dünkü durumu gösteriyor” dedi. </p>
	<p class="block21">“Ya öyle mi, peki o halde neden Erbil sizin cephenin içinde duruyor”</p>
	<p class="block21">“Çünkü oraya işgal ettik de ondan”</p>
	<p class="block21">“Ne!!!”</p>
	<p class="block21">Ben de yerimden sıçradım. En az Amerikalılar kadar şaşırmıştım. Erbil’i işgal ettiğimizi ilk kez duyuyordum. Demek ki paşaya dün ilettiğimiz sağ kol saldırısına karşı önlem alınmıştı. Amerikalılardan elde edilen bilgiler ilk kez işe yarıyordu. Paşa onların hayretini görünce açıklama gereği duydu,</p>
	<p class="block21">“Dün orayı işgal etmek zorunda kaldık. Çünkü sizin Kerkük’ün doğusuna doğru yaptığınız hücumu beklemiyorduk. Belli ki Erbil’e ulaşmaya çalışıyordunuz. Biz de orayı işgal ettik, savunma hattımızı daha doğudaki dağlara kadar da uzattık.”</p>
	<p class="block">O ana kadar sessizce dinleyen teğmen Martin heyecanlanmıştı. Birden atıldı,</p>
	<p class="block21"> “Peki ya Kürtler, onlara ne oldu?” diye sordu</p>
	<p class="block">Paşa kafasını kaldırıp ona baktı,</p>
	<p class="block21">“Ah evet, anladım, siz Kürtleri müttefikiniz sanıyorsunuz ve o nedenle de bizimle niçin savaşmadıklarını merak ediyorsunuz. Yeri gelmişken anlatayım. Öncelikle sizinle işbirliği halinde olan Kürt guruplar, tüm Kürtleri temsil etmiyor. Hatta küçük bir azınlık terimini kullanabilirim. Daha önemlisi, Kürtler Müslüman’dır, siz anlamayabilirsiniz ama biz Türkmenler de Müslüman’ız. Ve bu açıdan da bazı Kürt gurupları sizin gibi Hıristiyanlara hizmet etmektense, Müslümanlık yolunda şehit olmayı tercih edeceklerdir. Bir üçüncü gurup ise sizin buralarda gelip geçici güçler olduğunuzu, asıl kalıcı güçlerin ise bölge ülkeleri olacağını hesaplayabilecek kadar okumuştur. Onlar bize katılmasalar bile, size de hizmet etmezler. İşte bu nedenle teğmen, Erbil birkaç saat bile direnmeden kuvvetlerimizin eline geçmiş bulunuyor. Bilmem anlatabildim mi?” dedi.</p>
	<p class="block">Sesi biraz sert çıkmıştı. Oda derin bir sessizliğe büründü. Paşa yeniden haritaya döndü, </p>
	<p class="block21">“Gördüğünüz gibi arkadaşlar, kuvvetleriniz 6 Mayıs günü ulaştıkları noktada duruyorlar. Burada taralı olarak gösterilen alanlar sizin yoğun olarak bulunduğunuz yerler. Buralardan hücum bekliyoruz.”</p>
	<p class="block">Yüzbaşı Ulman bir kez daha ileri atıldı,</p>
	<p class="block21">“Bence bir diğer yalan harita daha. Bu gün itibariyle birliklerimiz çoktan Musul önlerine ulaşmıştır bile” dedi. </p>
	<p class="block">Aslında ağzından haber kaçırmıştı. Utanarak diğer Amerikalılara baktı ve hemen sustu. Paşa gülümseyerek ona döndü, </p>
	<p class="block21">“Yapmayın yüzbaşım, biz zaten hedefinizin Musul olduğunu biliyoruz, kendinizi üzmeyin. Ama sizinkilerin başına önemli bir iş açtık. 6 ve 7 Mayıs gecesi, alfa ordusunun tüm yakın depoları hücuma uğradı. İlerleyecek yakıtları yok ki. Şimdi yakıt bekliyorlar. Tanklarda bulunan yakıt ancak kendilerini savunma amacıyla kullanılabilir, öyle değil mi?”</p>
	<p class="block">Elbette Amerikalılar bunu bilmiyordu. İnanmadılar, kuşkuyla baktılar. Paşa onlara yeniden çay söyledi, aileleri hakkında konuşmak isteyip istemediklerini sordu, elbette hemen reddettiler. Çaylar bitince toplantı sona erdi ve Amerikalılar odalarına döndüler. </p>
	<p class="block9">Toplantılara karşı çıkan Binbaşı Bertina bu kez yapılan konuşmaları çok büyük bir ilgiyle dinledi. Üstelik Erbil’in düşmesine çok üzülmüş görünüyordu. Hatta bir ara Yüzbaşı Ulman’a dönüp,</p>
	<p class="block9">“Bu Kürtlerle başımız derde girecek, söylediklerimizi yapmıyorlar” dedi. </p>
	<p class="block">Gece geç vakit Erol yüzbaşı bana tuvaletin üzerindeki demirleri zayıflatmam gerektiğini söyledi. Bizimkilerin acelesi vardı. Hemen kanala girdim, Amerikalılar derin bir uykuya dalmışlardı, tuvaletin üzerindeki demirlerin çevresini kazıyarak kolayca çıkabilecek hale getirdim. </p>
	<p class="block">10 Mayıs</p>
	<p class="block21">Amerikalılar uyandığında ben de izleme odasındaki nöbeti yeni devralmıştım. Bu sabah pek hareketliydiler. Yüzbaşı Ulman hemen tuvaletin üzerine çıkıp demirleri sallamaya başladı. Fazla ses çıkarmamaya çalıştığı için de şöyle kuvvetli bir çekişle çıkarabileceği demirleri ancak sallayabiliyordu. Böyle giderse demirleri kendim çıkarmam gerekecek diye düşündüm. Yüzbaşıdan sonra sırayı teğmen Pagoni aldı ve o da tıpkı öncekiler gibi hafifçe sallamayı sürdürdü. Bu şekilde çalışırlarsa o demirleri yıllar boyu sökemezlerdi. Sırayla hepsi sallamayı sürdürüyordu. Öğleye kadar kimse demirleri kendisine doğru çekmeyi denemedi. Sonra sıra yeniden Pagoniye geldi ve o nasıl olduysa bir ara kuvvetle çekmeyi denedi. Ve kafes hafif bir gürültüyle yerinden çıkıverdi. Pagoni her yerden duyulabilecek bir çığlık attı, bir an şaşkınlıkla elindeki demire baktı sonra onu dikkatle yerine yerleştirdi, tuvaletin üzerinden atladığı gibi salona, müjdeyi vermeye koştu. Hepsinin çok sevindiği belli oluyordu ama dinlendiklerinden emin oldukları için, hüzünlü bir şarkı tutturabildiler. Onların bu tutumu izleme odasındakileri epey güldürdü. Az sonra hepsi tuvalete doluşmuşlar, demiri yerinden çıkarmışlar merakla içeriye bakıyorlardı. Bizler de izleme odasındaki monitörden onları izliyorduk. Aralarında bir şeyler fısıldadılar sonra Pagoni ki içlerindeki en küçük yapılı olanı oydu, tuvalet kapısının üzerine ve oradan da kanalın içine tırmandı. Şimdi kanalda onu izlemeye başlamıştık. Kanal çeşitli noktalara açıldığı için oradan gelen ışıkla önünü görebileceği kadar aydınlıktı. Pagoni büyük bir çeviklikle bu dar koridorlarda dolanmaya başladı. Bu sırada Erol yüzbaşı beni çağırdı, izleme işini Tuğrul’a devredip yüzbaşının yanına gittim. Bu günkü toplantıyı o yönetecekti ve bende yanında olacaktım. Aslında kanallarda dolanan Pagoni’yi izlemeyi tercih ederdim ama yüzbaşı beni istiyordu. Bir erle haber gönderdik, Tuğrul’un söylediğine göre onları toplantıya çağırınca çok telaşlanmışlar. Çünkü dün toplantıya katılan Pagoni o sırada kanalda dolaşıyormuş. Onun yerine Makalister’i alarak salona geldiler. </p>
	<p class="block21">Salonda bulunan tüm Türk subayları Türkmen ordusu üniforması giymişti. Erol yüzbaşı kendisini tanıttı,</p>
	<p class="block21">“Ben Yüzbaşı Erol, bundan böyle toplantıları birlikte yürüteceğiz” dedi</p>
	<p class="block">ve hepsinin ellerini sıktı. Bizlerde adet olduğu şekilde onların hatırını sordu, diğerleri ses çıkarmadı ama Yüzbaşı Ulman şöyle bir homurdandı o kadar. </p>
	<p class="block">Erol yüzbaşı ayağa kalkarak duvardaki panoya gitti, haritayı göstererek durumu anlatmaya başladı. </p>
	<p class="block21">“Arkadaşlar, dünden beri genel pozisyonunda bir değişiklik olmadı. Ama Beta ordunuz, orta dağlar bölgesinde bazı hedefleri ele geçirmeye çalıştı ve bundan başarılı oldu. Bizim birlikler çekilmek zorunda kaldı.”</p>
	<p class="block21">Erol yüzbaşı anlattıklarının Amerikalılar üzerindeki etkisini ölçmek istercesine şöyle bir onları süzdü, kimseden çıt çıkmıyordu, devam etti.</p>
	<p class="block21"> “Doğrusunu isterseniz bu harekâtı beklemediğimizi itiraf etmeliyim. O tepelerin bir tek önemi olabilirdi, gözetleme. Ama sizin elinizde çok gelişmiş bir uydu sisteminiz var. Yani yüksek bir yere çıkıp çevreye bakmak gibi bir zorunluluğunuz yok.”</p>
	<p class="block">Yüzbaşı Ulman dayamamıştı, hemen atıldı,</p>
	<p class="block21">“Haklısınız bizim ihtiyacımız yok ama sizin var, büyük bir olasılıkla sizin gözetleme yapmanızı önlemeye yönelik harekât düzenlenmiştir.”</p>
	<p class="block21">“Son derece mantıklı bir yorum yüzbaşım ama biz o tepelerin gerisindeki çok daha büyük tepeleri elimizde tutuyoruz, elbette kaybetmesek daha iyi olurdu, çünkü vatan toprağının bir karışı bile bizim için değerlidir, ama genel açıdan bizi çok fazla etkilediğini söyleyemeyeceğim.”</p>
	<p class="block21">“Orası sizin yorumunuz, bana göre başarılı bir gün geçirmişiz” diye karşılık verdi Ulman. Yüzbaşı Erol öne doğru eğildi, gözlerini Ulman’ın gözlerine dikti ve </p>
	<p class="block21">“Başarılı bir gün geçirdiğiniz çok açık, çünkü biz sizin böyle bir harekâtta bire üç kayıp vermenizi bekliyorduk, siz bire iki kayıp verdiniz. Umarım deymiştir” dedi.</p>
	<p class="block21">Amerikalının yüzü karmakarışık olmuştu. Bir tek onun değil, diğer Amerikalılar da çok bozulmuş görünüyorlardı. Çünkü onlara göre bir Amerikalı askeri öldürmek için yüz Türk askerinin ölmesi gerekirdi. Oysa şimdi iki Amerikalıya karşı bir Türk askerini kayıp veriliyordu.  Teğmen Martin dayanamadı, ileri atıldı. </p>
	<p class="block21"> “Bakın, lütfen bu tür yalanlarla bizi oyalamayın. Şu düzenlediğiniz toplantıların amacı ağzımızdan kaçıracağımız bilgi kırıntılarını yakalamak değil mi?” dedi.</p>
	<p class="block">Yüzbaşı Erol ona baktı, </p>
	<p class="block21">“Söylediğinize katılmıyorum, bizim bir tek amacımız var, sizinle doğru dürüst ilişkiye geçebilmek, güvenli bir dostluk kurabilmek. Böylece sürüp giden savaşı durdurabileceğimizi umuyoruz” dedi. </p>
	<p class="block">Yüzbaşı Ulman kafasını salladı.</p>
	<p class="block21">“Yine mi aynı şey, daha dün bunun olanaksız olduğunu söylemedik mi? Ne sanıyorsunuz yani, şimdi size inanacağız, Bağdat’a gidip generale aman bu savaşı durdurun, bunlar bizim dostlarımız diyeceğiz. O da genelkurmaya bilgi verecek, başkan Buş da, “ya öyle mi, hemen barış yapalım” diyerek dışişleri bakanını buraya gönderecek, savaşı durduracağız. Bu kadar saçma bir senaryo ile karşımıza çıktığınıza inanamıyorum. Siz Türkler hiç mantıklı düşünmesini bilmez misiniz?” </p>
	<p class="block">O ana kadar hiç sesini çıkarmayan teğmen Makalister söze karıştı,</p>
	<p class="block21"> “Efendim, Türklerden mantıklı olmasını nasıl beklersiniz, barbarlardan vals yapmasını istemek gibi bir şey bu. Anlamazlar ki”</p>
	<p class="block">Yüzbaşı Erol kızmışa benziyordu ama belli etmemeye çalıştı,</p>
	<p class="block21">“Ama o barbar sizin dilinizi rahatlıkla öğrenmiş, vals yapmayı da sizden daha iyi bildiğimden eminim. Günün birinde bunu gösterebileceğimi sanıyorum. Buna karşın sizler Türklerle ilgili en küçük bilginiz bile yok” dedi. </p>
	<p class="block">Bu kez Makalister kızmıştı,</p>
	<p class="block21">“Neyi bilmemiz gerekiyor ki, bin yıl önce Asya’dan gelen barbarlarsınız, gelip dünyanın en kültürlü devletini, Bizans’ı yerle bir ettiniz. Birer sanat şaheseri resimlerimizi, heykellerimizi, hatta kiliselerimizi yok ettiniz. Yerine ne koydunuz, hiç”</p>
	<p class="block">Yüzbaşı Erol, </p>
	<p class="block21">“Yapmayın teğmenim, hangi sanat eserlerinden söz ediyorsunuz siz, haçlı orduları Bizans’ta yağmalanmadık ne bırakmıştı ki? Tam tersine, biz olmasaydık eğer, Anadolu’da Hıristiyan kültürüne ait hiçbir şey kalmayacaktı. Biz kutsal yerlere her zaman saygı göstermiş bir milletiz. Ama Hıristiyanların fırsatını buldukları anda yaptıkları ilk iş Cami yakmaktır. Bin yıl geriye gitmenize gerek yok. Felluce’de sizler bombalanmadık cami bırakmadınız, geçen yıl Hollanda’da kaç tane cami yakıldı biliyor musunuz?”</p>
	<p class="block">Yüzbaşı Ulman araya girdi,</p>
	<p class="block21">“Erol bey, birkaç kişinin hareketini tüm Hıristiyanlara mal edemezsiniz, doğru değil bu”</p>
	<p class="block">Yüzbaşı Umman’ın bu çıkışı Makalister’e cesaret vermişti,</p>
	<p class="block21">“Yüce tanrı adına, siz Müslümanlar nasıl olurda kiliselerimizi koruduğunuzu söyleyebiliyorsunuz. İçinde dua sesleri olmayan kilisenin neresi kilisedir ki? İçinde papazların ayak sesleri duyulmayan kiliseyi mi koruduğunuzu söylüyorsunuz. Siz bir kiliseyi asla koruyamazsınız, çünkü bu yalnızca Hıristiyanların becerebileceği bir şeydir, barbar Müslümanların değil. Kiliseyi korumak, binanın önüne silahlı nöbetçi koymak değildir, işte sizin en büyük yanılgınız. Kiliseyi korumak için Hıristiyan olmak gerekir. Dini bütün, inançlı Hıristiyanların yüzyıllar boyu süren çalışmaları semeresini vermeye başladı. Gördüğünüz gibi, Kudüs’ü aldık, Müslümanlığın tüm kutsal topraklarını aldık, Müslümanlığın doğum yeri bizim denetimimizde, bir tek İran’la siz kaldınız. Yakında oraları da bizim elimize geçecek ve Hıristiyanlığın en büyük düşmanı İslam, önce yeryüzünden sonra da tarihten silinecek, kötü bir anı olarak kaybolup gidecek.”</p>
	<p class="block">Ağzım bir karış açık kalmıştı. O güne kadar Hıristiyanların Müslümanlara karşı böylesi kin beslediklerini hiç duymamıştım. Çok şaşırmıştım ama Erol yüzbaşı hiç de şaşırmışa benzemiyordu. Hatta gülümsemeye başlamıştı. Neşeli bir sesle,</p>
	<p class="block21"> “Beyler, çay içmeyi unutmayalım” dedi ve kapıdaki askere çay söyledi, sonra Makalister’e döndü,</p>
	<p class="block21">“Çok ilginç şeyler söylüyorsunuz teğmen, lütfen devam edin.”</p>
	<p class="block">Ama Makalister sadece başını öne eğdi, sesini çıkarmadı. Onun yerine Teğmen Martin söze girdi,</p>
	<p class="block21">“Efendim, siz onun kusuruna bakmayın, bazen heyecanlanıp olmadık şeyler söylüyor” dedi. </p>
	<p class="block">Erol yüzbaşı babacan bir tavırla öne eğildi, Teğmen Martin’e</p>
	<p class="block21">“Ama bana olabilirmiş gibi geldi” dedi ve devam etti,</p>
	<p class="block21">“Bakın arkadaşlar, teğmen Makalister’in sözlerine katılmıyor olabilirsiniz. Hatta karşı bile çıkabilirsiniz. Ama onun söylemeye çalıştığı şey, gerçekte söylediklerinin ardında gizli. Şunu kabul edersiniz ki, bugün Arap yarım adasını tamamen denetiminize almış olmanız, çok büyük bir askeri güce sahip bulunmanız, dindar Hıristiyanların iştahını açmaktadır. Biz şuna inanıyoruz, doğrudan olmasa bile, Hıristiyan dünyası, Müslümanlara karşı tam bir haçlı zihniyetine sahip olmuştur. Ellerine geçen fırsatı kullanmak istemektedir. Her ne kadar Birleşik Devletler Genel Kurmay başkanlığının, haçlı seferi diye bir çalışması yoksa da, kafaların gerisinde, beyninizin iç taraflarında, Müslümanlığı yok etme arzusu, eskinden çok daha büyük bir güç kazanmıştır. Bunun olabilirliğine gittikçe daha çok inanıyorsunuz.”</p>
	<p class="block">Teğmen Martin hiç sesini çıkarmıyordu. Yüzbaşı Erol’un haklı olduğunu biliyordu. </p>
	<p class="block">Yüzbaşı Ulman,</p>
	<p class="block21">“Erol bey, çok konuştuk ama bir nokta hala yeterince aydınlanmış değil, tam olarak bizden istediğinizi açıklar mısınız?” dedi. </p>
	<p class="block">Yüzbaşı Erol yerinden kalktı, </p>
	<p class="block21">“Söylediklerimi bir kez daha düşünün, aydınlanmayacak bir nokta yok, hala aynı şeyleri söylemekteyim çünkü. Ama şimdi bana izin verin, başka işlerim var, sizinle yarın görüşürüz” dedi </p>
	<p class="block">ve önündeki notları aldı, bizlere işaret etti, hep birlikte dışarı çıktık. İzleme odasına doğru yürürken Erol yüzbaşı hala hızını almamış kendi kendine söylenip duruyordu. Teğmen Makalister’in söyledikleri hepimizi çok etkilemişti. Düşman sandığımızdan çok daha kararlı bir şekilde ülkemize saldırmaya hazırlanıyordu. </p>
	<p class="block21">İzleme odası olağan üstü kalabalıktı. Herkes Amerikalıların nasıl kaçacağını merak ediyor olmalıydı. Toplantıdan çıkan gurup neredeyse koşturarak yerlerine döndü. Teğmen Pagoni’nin elde ettiği bilgiler önemliydi. Biz gözlem odasına girdiğimizde onlar salonda fısıldayarak konuşmaya başladıklarını duyduk. Pek fısıldama denemezdi, zaman zaman seslerini yükseltiyorlardı. En kötüsü ise Makalister’in şişmanlığından ötürü kanallara sığmayacağı haberiydi. Zavallı papaz kıç üstü yere oturdu kaldı. </p>
	<p class="block21">Akşama kadar fanilalarını sökmekle uğraştılar. Sanırım kanallarda kaybolmamak için ip hazırlıyorlardı. Doğrusunu isterseniz tek bir faniladan o kadar çok ip çıkacağını hiç düşünmemiştim. Teğmen Martin neredeyse kocaman bir yumak elde etmişti. </p>
	<p class="block21">Bu arada bizim tarafta da yoğun bir çalışma göze çarpıyor, Amerikalıların görmelerini istediğimiz her şeyle ilgili sahneler hazırlanıyordu. Üzerinde Çince yazılar bulunan kocaman sandıklarla dolu bir depo, mutfak, duvarlarında gelecekteki harekâtımızı gösteren haritalar olan bir karargah odası, silahlar ve daha bir çok şey, Amerikalılar için özellikle yerleştiyrilmişti. Yan odada Rus silahları ve onlardan alınmış görüntüsü verilmiş uydugözü vardı. Hatta karargâhta çalışan subaylar için Adana devlet tiyatrosundan özel oyuncular getirtilmişti. Hasan paşa hiçbir şeyi şansa bırakmamakta kararlıydı. </p>
	<p class="block21">Gece geç vakit, Teğmen Martin ve Pagoni yataklarına yastıklarla şekil vermeye başladılar. Sanki birisi uyuyormuş gibi görünüyordu. Sonra hızla tuvalete gidip kanala girdiler. Biz de anında kanal içini gösteren monitörlere döndük. Teğmen Martin önce mutfağa açılan kanala gitti. Oradan bizim depo olarak gösterdiğimiz odaya yöneldi. Fazla hızlı hareket ediyordu, önüne iyi bakmadığından az daha kanaldan aşağıya düşecekti. Doğrusu bizim de yüreğimiz ağzımıza gelmişti. En küçük bir aksaklık, tüm planlarımızı suya düşürürdü. Dikkatle helikopter düşürme çalışması yapan erleri izlemeye başladı. Monitör onu tam karşıdan alıyordu ve şaşkınlığı açıkça belli oluyordu. Biraz daha sağa sola baktı ve geldiği gibi hızla geriye dönmeye başladı. </p>
	<p class="block21">Öte yandan Pagoni de kanala girince doğruca bizim karargâh odasına doğru ilerledi. Aşağıda içlerinde Hasan paşanın de bulunduğu tüm ekip onu bekliyordu. Hemen haber verdik ve subaylarımız deneyimli devlet sanatçılarına taş çıkartırcasına, büyük bir ciddiyetle savaş planları üzerinde çalışmaya başladılar. Pagoni’de tıpkı Martin gibi yukarıdan ağzı açık onları izliyordu. Kısa süre sonra o da geri döndü.</p>
	<p class="block21">Plan gereği, Amerikalıların onlarla birlikte kaçacak yardımcıları olması gerekiyordu. Bu nedenle 48. alaydan esir aldığımız 5 Amerikalı eri yandaki bir odaya aldık. Teğmen Martin ya da Pagoni’nin onları görmesini umuyorduk ama onlar sürekli olarak yanlarından geçiyor, bir türlü yana açılan bu kanala girmeyi akıl edemiyorlardı. Sonunda Pagoni kanalı gördü ve oraya girdi. Derin bir oh çektik. </p>
	<p class="block21">Artık düşman kaçış yolunu tam olarak öğrenmişti. Şimdi onların kaçmasını beklemekten başka yapacak hiçbir şey kalmamıştı. </p>
	<p class="block">11 Mayıs</p>
	<p class="block9">Ben kendi hesabıma düşmanın bu gece kaçmasını bekliyordum. Erol yüzbaşı henüz işlerinin tam olarak bitmediğini, Amerikalılara henüz asıl belgelerin verilmediğini söyledi. Eğer kaçmaya kalkarlarsa bir şekilde durdurulmaları gerekecekti. Erol yüzbaşı ile bizim aramızda gizli yarış var. O planın tamamını biliyor ama bize söylemiyor. Biz de her şeyi anlamış görünüyoruz. Oysa meraktan çatlayacak durumdayız. Örneğin neden kaçmalarını engellememiz gerektiğini hiç hesaplayamıyoruz. Düşman silah depolarındaki üstün Çin ve Rus silahlarını görmüş durumda. Peki daha ne bekleniyor olabilir ki? Yani ellerine bir mektup verip bunu generale ulaştırın diyecek halimiz de yok. </p>
	<p class="block9">Herkes öylesine merak içindeydi ki, izleme odasında iğne atsan yere düşmeyecek gibiydi. Ve çok ilginç bir şey oldu. Amerikalılar kendiliklerinden kaçışlarını bir gün ertelediler. Düşman bilgi kaynağı bulduğunu sanıyordu ve onu almadan bir yere gitmeyecekti. Bu sabah kendi aralarında epey tartıştılar. Şişman Makalister de kaçmak istiyordu ve kanallardan geçebileceğini ileri sürüyordu. Oysa kesinlikle sığmazdı. Ama bunu bilmeyen Binbaşı Bertina, sonunda ısrarlara dayanamadı ve onun da en azından bir kere deneme yapmasına izin verdi. İzleme odasında heyecan artmıştı. Makalister’in kanala sığmayacağını, bir şekilde tüm planı alt üst edeceğini düşünmeye başlamıştık. Kamera denetim masasında ben oturuyordum, tüm monitörleri Makalister’i izleyecek şekilde ayarladım. O kendisinden beklenmeyecek şekilde uzandı ve çevik bir hareketle tuvalet duvarının üzerine çıktı. Oradan da kanala girdi. Kanalın ağzı dar değildi, bu nedenle kolayca ilk üç dört metreyi geçti. Kanal o noktadan sonra 45 derecelik bir açı yapıyor, sonra düzleşiyordu. Eğimin başladığı nokta oldukça dardı. Makalister kollarıyla oradan geçemeyeceğini düşündü, hazır ol vaziyeti aldı ve ayaklarıyla kendisini yukarıya itti. Göğsüne kadar kanalı girdi ama daha sonra ilerleyemedi. İlerlemeye çalıştıkça daha çok sıkıştı. Beş dakika sonra hareket edemez hale gelmişti. Sürekli debeleniyordu. Kanal ağzını gözetleyen kameradan ayaklarını, eğimli geçişi gözetleyen kameradan da kafasını görüyorduk. Onun ardından Pagoni kanala girdi ve hemen başına gelen felaketi anladı. Makalisteri ayaklarından geriye çekmeye çalıştı ama Pagoni öylesine çelimsiz birisiydi ki kocaman Makalisteri yerinden kıpırdatması söz konusu bile olamazdı. Üstelik onu kurtarmaya çalışırken birkaç kez bizim kameraya çarptı. Yüreğimiz ağzımıza gelmişti. Çünkü kamera yerinden çıkar aşağıya düşerse, Amerikalılar her şeyi anlayabilirlerdi. </p>
	<p class="block9">Makalister’i çıkaramayacağını anlayan Pagoni geriye döndü, tuvalette bekleyen diğerlerine haber verdi. Binbaşı Bertina o nazik tavrından hiç beklenmedik biçimde ağır bir küfür salladı. Makalister’i oradan çıkarabilecek güç ve yapıda bir tek teğmen Martin kalmıştı, o da hemen yukarı fırladı. Kanalın içinde neredeyse bir beş dakika uğraştı ama bulunduğu yer öylesine dardı ki her türlü hareketi engelliyordu. İzleme odasındakiler, Makalister’in nasıl kurtarılabileceği konusunda tartışmaya başladılar. Benim görüşüme göre ayaklarına çarşaf bağlayıp aşağıdan çekmekten başka çözüm yoktu. Sanırım teğmen Martin de benim gibi düşündü ve kanaldan dışarı çıktı. Ama hiç birimizin beklemediği bir hareket yaptı, baş aşağıya döndü ve geri geri yeniden içeri girdi. Ağzımız açık onu izliyorduk. Herkes büyülenmiş gibi monitöre yapışmıştı. Teğmen Martin bacaklarını Makalister’in bacaklarına doladı, elleriyle de ayaklarını yakaladı ve kolllarıyla kendisini aşağıya doğru çekti. İnanılmayacak kadar zorlanıyordu. Kafasından öylesine ter boşalıyordu ki, damlalar az sonra bizim kayagözünün üzerine gelmeye başladı ve bir dakika geçmeden görüntü tamamen bulanıklaştı. Artık hiçbir şey göremiyor, sadece sesleri duyabiliyorduk. Dikkatimizi tuvaleti gözleyen monitöre dikmiştik. Teğmen Martin yakalanmayı göze almış resmen nara atmaya başlamıştı. Tüm gücüyle çalışıyor olmalıydı ki birden kanalda bir gürültü koptu, tuvaletin üstündeki kanal girişinde düşmeyle karışık atlayan birisi göründü. Az daha kafa üstü tuvalet kapısına çarpıyordu, son anda teğmen Brovni uzandı ve onu yakaladı. Bu teğmen Martin’di. Ayağını hızla kapıya çarptı ama sanırım ciddi bir şeyi yoktu. Brovni onu çevirdi ve yere bıraktı. Martin hemen ayağa fırladı. Kollarından kan akıyordu. Onun ardından Makalister göründü, yavaş bir hareketle önce tuvalet duvarına oradan da yere atladı. Teğmen Martin’e bir şeyler söylemeye çalıştı ama Martin ona dönüp yumruğunu midesine öyle bir gömdü ki Makalister en azından on dakika iki büklüm kaldı. O ana kadar sessizce olayları izleyen Yüzbaşı Erol teğmen Tuğrul’a döndü,</p>
	<p class="block9">“Bunlar bu halde toplantıya gelemezler, ertelendiğini bildirin” dedi ve odadan çıktı. </p>
	<p class="block">İzleme odası tamamen boşalmıştı. Bir tek ben kalmıştım ve sakince çayımı içmeye başladım. Amerikalılar olay üzerine hiç tartışmadılar, sanki hiçbir şey olmamış gibi salonda gazete okumaya başladılar. </p>
	<p class="block9">Akşama doğru Teğmen Martin binbaşıdan izin alarak yeniden kanala girdi. Pek kaçacak gibi görünmüyordu ama ben yine de alarma bastım. Herkes koşarak yerini aldı, monitörden izlemeye başladık. Teğmen Martin kanallara girdikten sonra doğruca diğer Amerikalı esirlerin bulunduğu yere gitti. Orada da kanal ağzı tuvaletin üzerine konulmuştu. Ve tuvalette kimsecikler yoktu. Teğmen Martin beklemeye başladı. Bir şekilde oradaki Amerikalılarla görüşmesi gerekiyor olmalıydı. Uzun süre bekledi, tuvalete giren ilk kişiye seslendi. Zavallı Amerikalı önce sesin nereden geldiğini anlamadı, uzun süre çevreye araştırdı, sonunda buluştular. İkisi birbirini çok iyi tanıyor olmalıydılar. Aralarında kısa bir konuşma geçti. Bizim için en önemli cümle şuydu;</p>
	<p class="block26">“Sakın düşmana bir şey belli etmeyin, bu gece gidiyoruz, hazır olun, size haber vereceğiz”</p>
	<p class="block">Durumu hemen Yüzbaşı Erol’a bildirdim. Yüzbaşı yıldırım gibi dışarıya fırladı. Oysa Amerikalılar kaçışlarını bir gün ertelediklerini sanıyorduk. Acaba bir şeyden şüphelenmiş olabilirler miydi? Ne olursa olsun bu gece çok hareketli geçecekti. </p>
	<p class="block">Akşama doğru tüm dikkatimizi solana vermiş bekliyorduk. Amerikalıların heyecanlı oldukları gözleniyordu. Sadece Binbaşı Bertina sakindi. Zaman her iki taraf için de geçmek bilmiyordu. Sonunda Bertina işaretini verdi ve Pagoni yerinden fırlayıp tuvalete girdi, duvarın üzerine tırmandı oradan da soluğu kanalın içinde aldı. Hemen önümdeki mikrofondan seslendim,</p>
	<p class="block9">“Tüm birimlere, Pagoni kanalda, tekrar ediyorum, Pagoni kanalda” dedim. </p>
	<p class="block">Tiyatrocularımız yaşamlarının en gerçekçi rolünü oynamaya başladılar. Hiçbir aksaklık olmamalıydı. Pagoni birkaç kez sağa sola saptı sonra doğruca depo olarak hazırlanan yerlere gitti, dikkatlice çevreyi inceledi. En son karargâh odasına ulaştı. Orada düşmanın nasıl kuşatılıp yok edileceğine ilişkin bir sahne vardı ve oyuncular mükemmel oynuyorlardı. Pagoni’nin yüzündeki şaşkınlık karanlık monitörde bile açıkça görülebiliyordu. Birkaç kez duvardaki haritaya baktı sonra telaşla geriye döndü. Gördüklerini Binbaşı Bertina’ya anlattığında tüm Amerikalılar çok heyecanlanmıştı. Binbaşı fısıldamaya çalışarak ama bizim tarafımızdan da duyulan bir sesle teğmen Martin’e hemen kanala girmesini ve Pagoni’yi doğrulamasını söyledi. Martin beş saniye sonra kanalda ilerlemeye başlamıştı. Ve doğruca Pagoni’nin yolunu izliyordu. Tanksavar silahlarını, uydugözü tatbikatını ve son olarak da karargâhtaki büyük harita ve üzerinde çalışan komutanları gözledi. O da en azından Pagoni kadar şaşırmıştı. Bir süre sonra geriye dönmeye başladı ama son anda yolunu değiştirip çıkışa yöneldi. O sırada denetim masasında oturan duran Korkut teğmen küfrederek alarm düğmesine bastı. Düşman kaçışa başlamıştı. Oysa diğerlerinde en küçük bir hareket yoktu. Bizim parlak teğmen son anda kendi paçasını kurtarmaya karar vermiş gibi görünüyordu. Buna izin veremezdik. Askerler telaş içinde çıkışa doğru koşturdular. Gerekirse onu vuracaklardı. Başka çaremiz kalmamıştı. Teğmen Martin kanalın çıkışına geldi ama dışarı çıkmadı. İçerden yıldızlara doğru baktı sonra geriye döndü ve hızla ilerlemeye başladı. Derin bir oh çektik. Onun bu hareketine hiçbir anlam verememiştik. </p>
	<p class="block9">Aynı anda Monitörde Erol teğmeni gördük. Amerikalıların oturduğu salona girmiş, elindeki bir kitabı gösteriyordu. O anda şaşkınlıktan düşüp bayılabilirdim. Doğrusu bunu hiç beklemiyordum. Salondaki diğer Amerikalılar da şaşırmış görünüyorlardı ve ne yapacaklarını bilemeden birbirleriyle işaretleşiyorlardı. Erol yüzbaşı sakin bir sesle teğmen Martin’nin nerede olduğunu sordu, Yüzbaşı Ulman kekeleyerek tuvaleti gösterdi ve</p>
	<p class="block9"> “orada” diyebildi. </p>
	<p class="block">O sırada salonda Erol yüzbaşının olduğundan haberi bulunmayan teğmen Martin, telaşla kanaldan çıktı, tuvaletin duvarına, oradan da yere atladı ve hızla salona daldı. Ve karşısında Erol yüzbaşıyı görünce öylesine şaşırdı ki resmen ayakta sallandı, iki seksen yere serilecek sandık. Yüzbaşı hemen onu tuttu, </p>
	<p class="block27">“Teğmen, çok uzun süre tuvalette kaldınız, iyi misiniz, sizi revire alalım, hiç iyi görünmüyorsunuz” dedi.</p>
	<p class="block">Teğmen Martin yanıt verecek durumda değildi. Yüzü bembeyaz kesilmişti, yüzbaşı onu kapıya götürdü, orada iki asker koluna girdiler ve revire gittiler. Erol yüzbaşı salona dönüp Binbaşı Bertina’ya,</p>
	<p class="block9">“Binbaşım, merak etmeyin, umarım önemli bir şeyi yoktur, burada her türlü tıbbi müdahaleyi yapacak durumdayız, lütfen endişelenmeyin” dedi. </p>
	<p class="block">Binbaşı Bertina sadece başıyla selam vermekle yetindi. Erol yüzbaşı dışarı çıkınca salonda kalan diğer Amerikalılar kendilerini koltukların üzerine attılar. Öylesine heyecanlı anlar yaşanmıştı ki kimsede ayakta duracak hal kalmamıştı. Ama Binbaşı Bertina ile teğmen Pagoni hemen toparlandılar. Çünkü yapacak çok işleri vardı. Aceleyle ortadaki büyük masaya kuruldular ve Pagoni karargâh salonunda gördüğü harekât planını çizmeye başladı. Artık bu gece kaçmayacakları açıkça belli oluyordu. Erol yüzbaşı tam anında olaya müdahale etmişti. Bir süre sonra diğerleri odalarına çekilip derin bir uykuya daldılar. Ama binbaşı gece boyu bu plan üzerinde çalıştı. Son derece endişeli görünüyordu. </p>
	<p class="block">12 Mayıs. </p>
	<p class="block">Bizim sağlıkçılar Teğmen Martin’i bir güzel uyutmuşlar. Sabahleyin güçlükle uyanmış. Kahvaltıya en son o katılabilmiş. Salona girdiğinde hala başına gelenleri tam olarak anlamış değildi. Binbaşı Bertina kısaca dün geceki heyecanı özetledi. Kendi hesaplarına büyük bir tehlikeyi savuşturduklarını sanıyorlardı ama asıl tehlikeyi biz atlatmıştık. </p>
	<p class="block9">Saat ona doğru Erol yüzbaşı çağırdı. Hemen yanına gittim, hiçbir şey söylemeden beni yanına aldı ve toplantı salonuna girdik. Halit Üsteğmen masanın önündeki haritayı inceliyor, Alp ve Korkut da ona izliyorlardı. Selamlaşmanın ardından masanın çevresine dizildik. Kapıdan çekilen “dikkat” komutuyla, Hasan paşa, Rahmi Albay ve Halil binbaşı içeri girdiler, kendilerine ayrılmış yerlere oturdular. Hasan paşa işaretle bizim de oturmamızı söyledi. Salonda derin sessizlik vardı, adeta nefes alışlarımız duyulabiliyordu. Hasan paşa hemen konuya girdi,</p>
	<p class="block9">“Arkadaşlar, tüm cephelerde durumumuz iyi görünüyor. Ancak bu savaşı daha fazla, bu günkü koşullarla sürdürmek, komuta heyetimizce doğru bulunmamaktadır. Komutanlığımız bu gün akşama doğru Amerikalılar yeni bir barış teklifi sunacaktır.”</p>
	<p class="block">Resmen dondum kaldım. Bana çok çabuk pes etmişiz gibi gelmişti. Göz ucuyla Korkut ve Alp’e baktım, onlar da çok şaşırmış görünüyorlardı. Biraz daha dikkatle dinlemeyi sürdürdüm. </p>
	<p class="block9"><span class="text1"></span>“Bu güne değin yapılan muharebelerde düşmana iki önemli mesaj verilmişti. Birincisi bu savaşın asla son bulmayacağı. İkincisi Türk ordusunun direnişinin asla diğer ordulara benzemeyeceği dolayısıyla ABD açısından bir kazancın söz konusu olamayacağı. Onlara, çok üstün sandıkları silahları yerel güçler karşısında fazla etkili olamayacağını, kararlı ve akıllı bir direniş karşısında fazla şansları bulunmadığını gösterdik. Bir ay öncesine kadar bir Amerikalı için yirmi Arap hayatını kaybederken, şimdi ilerleyen ABD ordusu ikiye bir kayıp vermektedir. Cephenin birçok yerinde savaş bir çeşit beklemeye dönüşmüştür. Amerikalı komutanlar, o üstün ateş gücünün kurulamamış olması nedeniyle ileri harekâta karşı isteksizlik göstermektedir. Üst kademede ise ciddi görüş ayrılıkları belirmiştir. Bir kesim savaşı bir şekilde durdurmanın yollarını ararken, fanatik diyebileceğimiz bir diğer kesim ise Anadolu topraklarına kadar ilerlemeyi savunmakta ve bölgeye çok büyük güçler yığarak ilerlemeyi sağlayacaklarını düşünmektedirler. Bunun her iki taraf için de büyük bir yıkım anlamına geldiği açıktır. Şu anda, Kerkük ve çevresindeki kazanımlarımızın korunarak, Anadolu’ya doğru ilerleyişin durdurulması, savunma yapan tarafın yani bizlerin zaman kazanması açısından çok önemli kazançtır.”</p>
	<p class="block">Her şeye karşın yine de tatmin olmamıştım. Bu güne değin çok iyi savaşmış, düşmana hak ettiği dersi vermiştik. Şimdi barış istemek bir çeşit mağlubiyeti kabul etmek anlamına gelmez miydi? Zaman kazanan Amerikalılar olmaz mıydı? Bizi barış görüşmeleriyle oyalar, daha büyük güçler getirirler, kayagözü sistemimizi çözerler ve onu çökertecek tedbirler alırlar sonra üzerimize çullanırlardı. Olanlara kafam almıyordu. Paşa devam etti; </p>
	<p class="block9">“Türk silahları kuvvetleri, Amerikalılarla Türkmenler arasında süren savaşta arabuluculuk yapacak ve iki taraf için ateşkes isteyecektir.”</p>
	<p class="block">Birden kafamda bir şimşek çaktı. Savaşı durdurmak için Türk ordusu kimliği kullanılıyor, böylece Türkmen güçlerinin barış istemiş konuma düşmesi önleniyordu.</p>
	<p class="block9">“Eğer Amerikalılar kabul ederse, Türk silahlı kuvvetleri, Türkmen bölgesine barış gücü yerleştirilecek ve buraları kontrol altında tutacaktır.” </p>
	<p class="block">Gerçekten son derece zekice bir hamleydi. Planın kabul görmesi durumunda Amerikalılar karşılarında doğrudan Türk askerlerini bulacak böylece daha ileri gitmeleri engellenecekti. Hasan paşa sözlerin etkisini görmek istercesine şöyle bir çevresine bakındı ve;</p>
	<p class="block9">“Arkadaşlar, plan kâğıt üzerinde iyi ama düşman tarafının fanatiklerini ikna etmek kolay olmayacak. Her ne kadar Amerikalı başkomutan barıştan yana görünüyorsa da, çevresindeki pek çok subay neredeyse topyekûn savaş açacak durumda. Şimdi, barış yanlılarının güçlendirmek, fanatikleri sindirmek için bazı hamleler yapmak zorundayız. Bunların başında da çöl yönünden yapılacakmış gibi gösterilecek sağ kanat hücumu mizanseni var” dedi ve bana dönerek;</p>
	<p class="block9">“Erdem teğmenim, burada size çok iş düşüyor” diye ilave etti. </p>
	<p class="block">Hemen ileri atıldım;</p>
	<p class="block9">“Emredin komutanım”</p>
	<p class="block9"><span class="text3"></span>“Hepinizin farkında olduğu gibi, Türkiye’den bazı tiyatro oyuncuları getirttik ve bir mizansen ortaya koyduk. Elimizdeki esirler şu anda Türkmen ordusunun Bayci’nin batısından yüz bin kişilik kuvvetle hücuma hazırlandığını düşünüyor. Ama bildiğin gibi elimizde böyle bir güç yok. Sana düşen görev, düşmanı kandırman, böyle bir gücün varlığını göstermen.”</p>
	<p class="block">Emri çok iyi anlamıştım da, bunu nasıl başarabileceğim konusunda en küçük bir fikrim bile yoktu. </p>
	<p class="block9"><span class="text3"></span>“Hazırladığımız mizansenin can alıcı noktalarından birisi de bu. Şu anda çölde işlemler tamamlanmak üzere. Bin kişilik Türkmen gücü elinden geleni yapıyor. Onlar yüz bin kişilik sanal bir orduyu harekete geçirecekler. Ama daha önce, düşmanın çölün bu bölgesinde çok büyük bir gücün saklandığına inanması gerekiyor. Eğer bunu yapabilirsek, Amerikalılar, Türkiye’nin arabuluculuk teklifine olumlu bakabilirler. Senden istenen ise bu son sahnenin olabildiğince gerçekçi bir şekilde düşmana sunulması. Ayrıntıları yüzbaşı Erol size bildirecek” dedi, </p>
	<p class="block">bir an sustu sonra Erol yüzbaşıya göstererek devam etti,</p>
	<p class="block9">“Yüzbaşı bugün öğleden sonraki toplantıda, düşman askerlerine son derslerini verecek. Bu toplantılara büyük önem veriyoruz. Çünkü toplantıya katılan Pagoni ve Martin bizim başrol oyuncularımız. Onların fanatiklerden değil, barış yanlılarından yana çalışmaları ve savaşı durdurmaları gerekiyor. Gerçekte her şey onlara bağlı. Bu nedene Erol yüzbaşı mizansenimizin temel taşlarından birisidir. Kendisine bu güne kadar gösterdiği gayretler için teşekkür ediyorum. Allah’tan çabalarımızı boşa çıkarmamasını diliyorum” dedi. </p>
	<p class="block">Vay canına, ben o toplantıların amacının doğrudan barış gönüllüsü adamlar yaratmak olduğunu anlayamamıştım. Doğrusunu isterseniz neden gerektiğini de bilmiyordum. Hasan paşanın hazırladığı mizansen, inanılmaz ölçüde ayrıntı doluydu. Ve bu ayrıntılar önümüze serildikçe paşa olan hayranlığımız artıyordu. </p>
	<p class="block9">Plana göre esirlerden Pagoni ve Martin bu gece kaçacaklardı. Alp teğmen Martin’nin peşine düşecekti. Korkut da Pagoni’yi izleyecekti. Bu ikisinden birisinin Amerikan hatlarına ulaşmasını bekliyorduk. Ellerindeki bilgiyi General Makperson’a ulaştırmalarıyla benim görevim başlıyordu. Çünkü Makperson her komutan gibi o bilgilere göre çöl yönünde keşif yaptıracaktı. Ve benim orada, gündüz vakti kocaman bir ordu olduğunu göstermem gerekiyordu. Hemen gitmek istiyordum ama ne yazık ki güneş batmadan hareket edemezdim. </p>
	<p class="block9">Öğleden sonra esirlerimizi son toplantılarına çağırdık. Yüzbaşı Erol iyice hazırlanmıştı. Toplantıya Yüzbaşı Ulman, teğmen martin ve Pagoni’nin katılmasını istiyorduk ama her nedense Binbaşı Bertina bu sefer de teğmen Brovni’yi gönderdi. Ne yazık ki buna müdahele edemezdik. En azından teğmen Martin tüm toplantılara katılan ve bu gece kaçacak birisi olarak elimizde duruyordu. İzleme odasında adeta monitörlere yapışmış gibiydik. Artık toplantıların amacını çok iyi anlamıştık. </p>
	<p class="block9">Yüzbaşı Erol konuklarına hoş geldin dedi, sona teğmen Martin’e geçmiş olsun dileklerini iletti ve sonra duvardaki haritaya dönerek,</p>
	<p class="block21">“Gördüğünüz gibi hiçbir değişiklik yok. Şüphesiz birlikleriniz Musul üzerine yürümeye hazırlanıyor, cephe gerisinde binlerce kamyon gidip geliyor. Bizim yakıt tanklarına yaptığımız saldırı, sizi en az beş gün yavaşlattı” dedi. </p>
	<p class="block">Yüzbaşı Ulman,</p>
	<p class="block21">“Yüzbaşı, kendinize o kadar güvenmeyin, üç beş tank yandı diye, Birleşik Devletler ordusu duraksamaz. Başka nedenler aramanızı öneririm” diye atıldı. </p>
	<p class="block">Erol yüzbaşı son derece doğal bir şekilde Yüzbaşı Ulman’a döndü ve,</p>
	<p class="block21">“Ne gibi başka önlemler?” diye sordu.</p>
	<p class="block">Yüzbaşı Ulman az daha ağzından bir şeyler kaçıracaktı ama son anda kendisini tuttu ve gülmeye başladı. </p>
	<p class="block21"> “Sizi kandırmamızı bu kadar çok istiyorsanız, öyle yapalım, örneğin ne diyebiliriz, tamam, buldum, bu mevsimde bazı kuş türleri buradan geçer. Onların geçmeleri bekliyorlar desek, bildiğiniz gibi biz Amerikalılar doğaya büyük önem veririz” dedi ve kahkahayı bastı.</p>
	<p class="block">İzleme odasında bizler bile gülüyorduk. Yüzbaşı Erol’da gülerek hayır anlamında başını salladı, öne doğru eğildi,</p>
	<p class="block21">“Tamam, bize sırlarınızı vermeyeceksiniz, zaten ortada sır falan da yok. Açıkça Musul’a saldırmaya hazırlanıyorsunuz ve bunu şu ana kadar hiç yalanlamadınız, öyle değil mi?” dedi. </p>
	<p class="block21">“Ama bu bir sır değil ki” diye karşılık verdi Ulman, “ şu haritaya bakıp, bunu görmemek için kör olmaktan başka neden yok, siz bunu öğrenmek için mi bizleri buraya toplayıp saatlerce çene yorduruyorsunuz?”</p>
	<p class="block">Yüzbaşı Erol koltuğunda geriye yaslandı, kollarını göğsüne kavuşturdu,</p>
	<p class="block21">“Peki yüzbaşım, aslında öğrenmek istediğimiz şey çok daha derinlerde diyelim, örneğin, bu topraklara niçin geldiniz?” diye sordu. Ulman şöyle bir baktı, </p>
	<p class="block21">“Başkan Buş bunu yüzlerce kez anlattı, nasıl bilemezsiniz ki, Irak’ta bir tek nedenle bulunuyoruz, sizi bir diktatörden korumak, demokratik ve insan haklarına dayalı yeni bir düzen oluşturmanıza yardımcı olmak. Bunun dışında bir neden aramayın?”</p>
	<p class="block">Yüzbaşı Erol,</p>
	<p class="block21">“Sayın Ulman, şimdi de siz beni aptal yerine koyuyorsunuz, başkan Buş kendi sözlerine inanıyor mu ki ben inanayım. Lütfen anımsayın, Birleşmiş Milletlere ne diyordunuz, Saddam’ın kitle imha silahları var, Irak bu silahlardan arındırılmalı. Kimyasal, biyolojik saldırıdan söz ediyordunuz. Tüm dünyaya öyle demediniz mi? Irak’a çıkarken tek amacınız kitle imha silahlarını yok etmek değil miydi? Şimdi neden bunu söylemiyorsunuz? Neden buraya geldik çünkü Saddam dünya için çok tehlikeli biyolojik silahlar geliştirmişti, onları yok ettik demiyorsunuz? Diyemezsiniz, çünkü öyle bir şey olmadı değil mi? Üstelik sizler gemilerden çıkıp Irak topraklarına adım attığınızda, dünyaya yalan söylediğinizi biliyordunuz. Buraya bambaşka bir amaçla geldiniz. Diktatörlük, demokrasi, insan hakları sizin umurunuzda bile değil. Öyle olsaydı Güney Amerika diktatörleriyle yıllarca kol kola yaşamazdınız, şimdi yeniden düşünün bakalım, burada ne işiniz var?”</p>
	<p class="block">İzleme odasında bizler de nefesimiz kesilmiş bir şekilde tartışmayı gözlüyorduk. Yüzbaşı Ulman sesini çıkarmadı, düşüncelere dalmış görünüyordu ki Teğmen Brovni ileri atıldı.</p>
	<p class="block"> <span class="tab">      </span>“Yüzbaşım, izin verir misiniz” dedi, yüzbaşının başıyla “evet” demesi üzerine devam etti,</p>
	<p class="block25">“Niye buraya geldik biliyor musunuz, sizleri adam etmek için. Bu toprakların altında yatan zenginlikler kime yaradı? Milyarlarca dolar aktı buralara, okul, hastane, fabrika, yol mu oldu? Hayır, silah oldu, savaş aracı oldu, terör aracı oldu, dünyayı kana buladı. Bir avuç yağmacı serseriyi başınıza diktatör yaptınız, onlar da size kan ve gözyaşından başka bir şey vermediler. Ne olurdu sanki bu topraklarda da fabrikalar yükselse? Ne olurdu sahip olduğunuz zenginlikler tüm Irak halkına yayılsa? Ne olurdu bu topraklarda da özgürlük var olsa? Çok mu fazla şey isteniyor? Siz küreselleşme diye bir şey duymadınız mı? Bilginin dünya üzerinde dalga dalga yayılışını göremiyor musunuz? Bu topraklar üzerinde bin yıl önceki gibi yaşamaya daha kadar devam edebilirsiniz? Devam etmeli misiniz? İşte bu nedenle buradayız, kendi başınıza yapamayacağınız gelişmeyi, ilerlemeyi size biz yaptıracağız.”</p>
	<p class="block">Şu Amerikalılar ne kadar saf insanlar diye düşündüm. Yanımda duran Korkut’a baktım. O da konuşmayı beğenmemişti,</p>
	<p class="block9">“Herife bak, amma da saçmaladı ha” dedi. Oysa Yüzbaşı Ulman ve teğmen Martin söylenenleri çok beğenmiş görünüyorlardı. </p>
	<p class="block21">Şimdi tüm bakışlar Yüzbaşı Erol’un üzerinde toplanmıştı. Öne doğru eğildi, ellerini masanın üzerine koydu, parmaklarını birbirine geçirdi, Brovni’ye baktı, hafifçe gülümsedi,</p>
	<p class="block21">“Çok güzel, ilk kez okumuş bir Amerikan subayı ile karşılaşıyorum ama ne yazık ki o da buraya niçin gönderildiğini bilmiyor. Demek buralara bizleri adam etmeye geldiniz. Peki o halde neden yıllardır size kul köle olan diğer Arap devletleri adam olmadılar? Neden hala onlar bin yıl önceki gibi yaşamlarını sürdürüyorlar? Demokratik olmak gibi bir dertleri yok? Dünya ticaretine, petrol dışında katkıları yok. Petrol dışında sanayileri yok ki var olanlar da zaten kendilerinin değil. Ama üç beş tane şeyhin Florida’da villaları var. Havai’lerde köşkleri var. Amerikalı dostları var, Amerikalı danışmanları var, muhasebecileri, maliyecileri hatta bankacıları var ama her nedense bin yıl önceki gibi yaşamayı sürdürüyorlar, adam olamamışlar. Şimdi siz topunuzla tüfeğinizle geliyor, Irak halkını adam etmekten söz ediyorsunuz öyle mi?”</p>
	<p class="block">Bunu duyan teğmen Martin’nin yüzü karmakarışık oldu. Ciddi biçimde kafası karışmıştı. Teğmen Brovni hemen atıldı,</p>
	<p class="block21">“Bakın Erol bey” dedi, “ben üç beş yıllık bir süreden söz etmiyorum ki. Söyledikleriniz bu gün elbette doğru ama yeni doğanların, yeni gelişen gençliğin küreselleşme bilinci içinde ilerde bu gün yapılamadığını gördüğümüz pek çok şeyi yapmaları için alt yapıyı hazırlamaktan başka amacımız olamaz. Olsa da başarıya ulaşmaz. Bu bir süreçtir ve zamanı gelmeden ortaya çıkmaz. Amerika Birleşik Devletleri orta doğu ile ilgilenmektedir. Dünyanın bu en geri kalmış bölgesi, aynı zamanda en büyük enerji kaynaklarına sahiptir. Cehalet ve zenginlik bir araya geldiğinde, hele dini taassup altındaysa zengin ve etkin bir terör dalgasından başka bir şey üretmiyor. Dünya ticaretine yön veren insanları öldürüyorlar, dünyaya zenginlik katan insanları öldürüyorlar. Ve daha kötüsü zenginliklerini demokratik ve özgür ülkelere karşı silah geliştirmede kullanıyorlar, bizi tehdit ediyorlar. Birleşik devletler buna asla izin veremez. Elbette Saddam’ın kimyasal ve biyolojik silahı olmadığını biliyorduk. Peki yapamaz mıydı? Yapmak için planları yok muydu? Bunları da siz bilemezsiniz. Parası vardı, teknoloji satın alabilirdi, ona bunu verecek destekçiler bulabilirdi. Sonuçta Birleşik devletlerin başına büyük bir bela kesilirdi. İşte biz bu belayı daha filizlenmeden yok ettik Erol bey, gerçeği duymak istiyorsanız, gerçek bundan başka bir şey değil.”</p>
	<p class="block">Korkut teğmen kendi kendine söylendi,</p>
	<p class="block9">“İlk kez bir amerikan subayı gerçekleri anlatıyor o da yanlış anlamış” dedi.  </p>
	<p class="block">O sırada salonda çay servisi başlamıştı, Yüzbaşı Erol çayından bir yudum alıp söze girdi,</p>
	<p class="block21">“Sanırım sizinle anlaşabileceğiz teğmen Brovni. Çünkü anlattıklarınızın bir başka açıklaması daha var. Ama öncelikle şunu söyleyeyim, Amerikan halkının da sizin gibi düşündüğünü sanıyorum. Daha doğrusu böyle düşünmek onları rahatlatıyor. Çünkü siz sanayi deyince Amerikan tipi sanayi, ticaret deyince amerikan tipi ticareti, siyaset deyince amerikan tipi siyaseti ve özgürlük deyince amerikan tipi özgürlüğü anlıyorsunuz. Tüm dünyanın da sizin gibi düşündüğünü sanıyorsunuz. Ama gerçek bu değil. Bir tek amacınız var, Amerikalının zenginliğini korumak. Dünya ticareti gelişsin ama sizin kazancınız düşmesin, daha da artsın. Dünya ticareti gelişsin ama kimse size rakip olmasın. Dünya ticareti gelişsin ama herkes sizin mallarınızı alsın, diğerleri sizden arta kalanlarla yetinsin. </p>
	<p class="block21">Sovyetler birliği varken, bunu silah alanında yapıyordunuz ve soğuk da olsa silahlara dayalı bir savaş olduğu için çoğu insan gerçekleri anlamakta zorlanıyordu. Ama şimdi insanları yakından tehdit eden pek çok unsur ortada yok. Serbest ticaret olabilecek en yüksek düzeyde gelişebilir artık. Peki gelişiyor mu, hayır, insanlar gittikçe fakirleşiyor. Amerika zenginleşiyor, Avrupa zenginleşiyor, diğerleri dipsiz bir borç batağına saplanıyor, kimse geleceğe umutla bakamıyor. Sonra ne oluyor, Asyalı bir gurup ülke, serbest ticaretten sizin çizginiz dışında atılım yapıyor. Gelişme demek, enerji demek. Siz ne yapıyorsunuz, dünyanın enerji bölgesine asker çıkarıyorsunuz. Soruyorum size, Irak’ı, sizinle aynı nedenlerle Çin’in işgal etmesine izin verir miydiniz? Kesinlikle atom savaşı çıkardı değil mi? O nedenle değerli dostum, burada bulunuş nedeninizi insanlığa daha iyi bir gelecek sunmak gibi göstermekten vazgeçin. Çünkü sonra kendiniz de bu yalanlara inanıyor, gerçeklerden uzaklaşıyorsunuz.”</p>
	<p class="block">Teğmen Brovni kaşları çattı, başını salladı. </p>
	<p class="block21">“Benim kendi ülkem için çalışmamda ne kötülük olabilir ki. Tamam, kabul, ben burada Amerikan çıkarları için bulunuyorum. Peki diğer ülkeler, örneğin Fransa bana karşı çıkarken, Eskimoları mı düşünüyor? Kabul, ben buraya Çin’i engellemek için geldim. Peki Çin, o müthiş üretim gücünü, Antarktika’daki penguen kuşları için mi geliştirdi? Yanlış düşünüyorsunuz yüzbaşı, benim buraya kendi çıkarlarım için gelmiş olmam gerçeklere ters düşmez. Beni düzenim, benim yaşam biçimim doğru olanı. Bu yaşam biçimini geliştirmek, daha da gelişmek, ileri gitmekten daha doğal ne yapabilirim ki. Ben çalışıyorum, araştırıyorum, geliştiriyorum, keşfediyorum ve tüm bunların doğal sonucu olarak da daha iyi yaşıyorum ve yine tüm bunların doğal sonucu olarak da bu yaşam biçimini korumaya çalışıyorum. Siz bunu mu eleştiriyorsunuz? Bence hiç mahsuru yok, sabahtan akşama, her gün beni eleştirebilirsiniz ama ben yarın tamamen küreselleşip, bilgi toplumu düzeyine geçtiğimde siz ne yazık ki buradaki bin yıl öncekine benzer yaşam biçimine devam edeceksiniz.”</p>
	<p class="block">Erol yüzbaşı bu noktada müdahele etti,</p>
	<p class="block21"> “Siz kendi yaşam biçiminizin daha iyi olduğunu nasıl söyleyebiliyorsunuz ki? Başka bir yol biliyor musunuz? İçinizden pek az insan doğu düşüncesini, doğulu yaşam biçimini öğrenme fırsatı buluyor. Onların da nasıl birden değiştiklerini hiç izlemediniz mi? İleri teknoloji diye sunduğunuz her şey, sonuçta gelip dünyanın en güçlü silahlarına dayanmıyor mu? Sürekli olarak başkalarını tehdit eden bir yaşam biçimine daha iyi diyebilir misiniz? Demek tamamen küreselleşip, bilgi toplumu düzeyine geçeceksiniz öyle mi? Şunun kesinlikle ayırt etmeliyiz teğmen Brovni, küreselleşme, sermayenin küreselleşmesi değil, bilginin küreselleşmesidir. Bu nedenle sermayenin küreselleşerek gelecekte bilgi toplumuna dönüşeceği çok yanlış. Geleceğin bilgi toplumunun sermayenin toplandığı Amerika’da ya da Avrupa’da kurulacağı da yanlış. O toplum kimsenin tahmin etmediği bir yerden, Asya’dan çıkacak. Siz tehlikeyi hissediyorsunuz ama bir doğulu bakış açısına sahip olmadığınız için gerçeği göremiyorsunuz. Yalnızca doğudan bir şeylerin gelip sizi çökertmesinden korkuyorsunuz ve onu durdurmanın tek yolunun enerji damarlarını kesmek olduğunu düşünüyorsunuz. Bence kesinlikle yanlış ama sonuçta şu anda dünyanın en büyük ordusu sizde ve onu bu yönde kullanmasını engelleyecek başka bir güç de oluşmuş değil. Bilgi toplumunun gelişmesi için gerekli alt yapı, sizde yok. Sizin medeniyetiniz kölelik üzerine kurulmuş. Övünerek söz ettiğiniz Yunan ve Roma medeniyetleri kölelerin omuzlarında yükseliyor. Oysa Asya hiçbir zaman kölelerin sırtında yükselmedi. Sizin medeniyetiniz egemen olma, sahip olma duygusuna dayanıyor. Sizin egemen olmaya dayalı medeniyetiniz, doğaya egemen olmaya çalışıyor, onu bozuyor, kirletiyor. Bizim doğu düşüncemiz ise doğanın içinde olmayı, onun bir parçası olarak yaşamayı seçiyor. Size göre yoksul, yoksun ama bize göre zengin ve bilgili bir yaşam vaat ediyor. Bu iki düşünceden hangisi bilgi toplumuna daha yakın sizce? Tam anlayamasanız bile, doğulu düşünce biçiminin sizi tehdit etmeye başladığını çok açık olarak hissedebiliyorsunuz. İşte o nedenle bu gün buradasınız. Batılı düşünme biçimini, batılı yaşama biçimini buralar da kabul ettirmeye çalışıyorsunuz. Kendi yaşamınız için bunu yapıyorsunuz. Bana göre kesinlikle yanlış olan ama sizin bildiğiniz, gördüğünüz, eğitimini aldığınız tek yaşam biçimi olan egemen yaşamı sürdürmek için buralara da egemen olmak zorundasınız.” dedi. </p>
	<p class="block">Teğmen Brovni, Erol beye dikkatlice baktı, </p>
	<p class="block21">“Sizinle aynı görüşleri paylaşmadığımız açık ama geleceği neden tartışıyoruz ki, o bizim düşüncelerimizin dışında da gelecek. Bizim burada şöyle ya da böyle söylememiz geleceği değiştirmez ki” dedi. Yüzbaşı Erol</p>
	<p class="block21">“Tam tersine, sizin bir cümleniz hatta tek bir kelimeniz, daha da ileri gidersek tek bir noktanız, geleceği değiştirebilir” diye karşılık verdi.<span class="calibre1">  </span></p>
	<p class="block21">Bunu söylerken toplantılardaki asıl amacımızı, planlarımızı da dolaylı yönden anlatıyordu. Ama Amerikalılar anlayacak durumda değillerdi. Yüzbaşı Ulman ayağa kalktı. Duvardaki saat gösterdi,</p>
	<p class="block21">“Erol Bey, yeterince tartışmadık mı? Buna daha ne kadar sürdürmeyi düşünüyorsunuz?” dedi. Yüzbaşı ellerini iki yana açtı,</p>
	<p class="block21">“Sizler bizim misafirimizsiniz, ne zaman isterseniz gidebilirsiniz” diye yanıt verdi. </p>
	<p class="block">Toplantı bitmişti. </p>
	<p class="block">İzleme odasında nefesimiz kesilmiş halde tartışmayı izlemiştik. Bundan sonra olacaklar çok ama çok önemliydi. Amerikalılar odalarına geri döndüler. Onlar yokken binbaşı masanın üzerinde gazete kâğıtlarına bir şeyler çizip durmuştu. Kamera tam tepedeydi ve binbaşı iyice eğildiğinde ne çizdiğini tam göremiyorduk. Ama tahmin etmek hiç de zor değildi. Tartışma gurubu salona girince binbaşı yerinden fırladı, Yüzbaşı Ulman konuşulanları kısaca özetledi ama Amerikalı binbaşı onu pek dinlemiyordu. Yüzbaşının sözü bitince hemen teğmen Pagoni ile teğmen Martin’i karşısına aldı ve;</p>
	<p class="block9">“Arkadaşlar, düşmanın planının yalnızca alfa ordusunu kuşatmak olduğunu sanmıyorum. Tüm Kerkük bölgesini hedefliyorlar.” Dedi.</p>
	<p class="block">O anda Amerikalıların yüzündeki şaşkınlığı görmek her şeye değerdi. Binbaşı gazete kâğıdına çizdiği planları Pagoni ve Martin’e verdi. Binbaşı anlatmaya başladı.</p>
	<p class="block21">“Bakın, 14 Mayıs gününe kadar alfa ordusu Musul’a iyice yaklaşmış olacak. Aynı şekilde Beta ordusu da öyle. Bence bizimkiler bugün harekete geçmedilerse, yarın ya da en geç yarından sonra yürümeye başlarlar. Düşman oyalama savaşı yapacak ama bizimkilerin ilerlemesine engel olmayacaktır. Hatta çoğu yerde hiçbir dirençle karşılaşmayacağımızı söyleyebilirim. Şimdi şu haritada gördüğünüz ve bizim tarafımızdan işgal edilmemiş dağlık alana bakın. Hem alfa hem de beta ordusunun en az bir yanının bu tür dağlarla çevrili olduğunu görüyorsunuz. Ben oralarda da tıpkı buradaki gibi büyük mağaralar kazıldığını düşünüyorum, düşman da içinde saklanmaktadır. 14 Mayıs günü düşman çöl yönünden ilerleyecektir. Alfa ordusu için Musul yolunun kesilmemesi hayati öneme sahiptir, düşman ordusu iki gün içinde çölü aşıp oraya ulaşamaz. Onun yerine, dağda sakladığı birlikleriyle kuşatmayı tamamlar, çölden gelen ordu daha sonra bu dağ birlikleriyle birleşerek kuşatmayı derinleştirir. Ama iş bununla da bitmeyecektir. Beta ordusunun batı yanındaki dağlık alanla gizlenen ordu, 16 mayıs günü batıya doğru yürüyecek, çöl yönünden gelecek birliklerle birleşerek beta ordusunu da kuşatacaktır. Yine aynı gün, Kerkük’ün güneyinden dolanarak bir başka gurup da, kuzeye yönelerek Kerkük ordusunu kuşatır. Böylece üç ordu da ayrı ayrı kuşatılmış olur. Irak’tan perişan halde çekilmekten başka seçeneğimiz olmaz.” </p>
	<p class="block">Yanımda duran Korkut ince bir çığlık attı. </p>
	<p class="block9">“Aman Tanrım, inanamıyorum, başardık galiba” dedi. “Herifler numaramızı yuttu”</p>
	<p class="block">Binbaşı Pagoni ve Martin’e doğru eğildi, adeta fısıldayarak,</p>
	<p class="block21">“Şimdi, bu planlardan iki tane hazırladım. Bu gece kaçacaksınız ve göreviniz bu planları generale ulaştırmak. Bunun için hiçbir şeyden kaçınmayacaksınız. Her türlü öldürme yetkisine sahipsiniz. Herkesin önünde size emrediyorum, gerekirse kendi askerinize karşı bile silah kullanabilirsiz, asla sorumlu değilsiniz. Sorumluluk bana ait. Gidecek ve bu planı ve burada gördüklerinizi generale ileteceksiniz, iyice anlaşıldı mı?” dedi. </p>
	<p class="block">Onu dinleyen iki asker hemen ayağa kalktı, olabilecek en yüksek fısıltılı sesle,</p>
	<p class="block9">“Evet efendim” diye bağırdı. </p>
	<p class="block">Aynı anda Rahmi albayın bizi toplantı odasında beklediği bildirildi. Oysa biz Amerikalıları daha da izlemek istiyorduk. Yerimizi nöbetçi askerlere devredip toplantı salonuna koştuk. Albay bizi bekliyordu. Halil binbaşı ve Erol yüzbaşı vardı. Yerlerimize oturur oturmaz hemen söz girdi;</p>
	<p class="block9">“Arkadaşlar, az önce şahit olduğunuz gibi düşman planlarımıza uygun davranış içine girmiştir. Bu gece kaçmalarına izin vereceğiz. İki gurup halinde kaçacaklar” dedi ve Korkuta dönerek devam etti;</p>
	<p class="block9">“Korkut sen teğmen Martin’i izleyeceksin. Kendini asla belli etme. Kanımca iki guruptan birisi batıya diğeri güneye doğru gidecektir. Batıya yönelecek gurup, dağların arkasında kendileri için hazırladığımız üç ayrı köye ulaşacaktır. Köylerde her türlü önlem alınmış olacak ve o gurup onları salimen Amerikan hatlarına kadar götürülecek. Bu konudaki tüm yetkiler senin. O gurubun hiçbir şeyden şüphelenmeden, tamamen doğal görünümlerde kendi hatlarına ulaşmasına sağlayacaksın. Gerekli ayrıntılar Yüzbaşı Erol tarafından toplantıdan sonra sana verilecek. Tamam mı?”</p>
	<p class="block">Korkut hemen ayağa fırladı; </p>
	<p class="block9">“Evet komutanım” diye bağırdı. </p>
	<p class="block">Albay bakışlarını Alp’e çevirdi;</p>
	<p class="block9">“Alp, sen de güneye giden gurubu izleyeceksin. Çok uzun süre hiç bir şeyle karşılaşmayacaklar. Senin görevin ise Korkut’un tersine gurubun hiçbir yere ulaşamaması. Sana ayrıca bildirilinceye kadar düşmanın hem önünde hem arkasında olacak, istenmeyen rastlantıları engelleyeceksin. Ayrıntıları yine Erol yüzbaşı bildirecek. “</p>
	<p class="block">Alp de ayağa kalktı,</p>
	<p class="block9">“Anladım komutanım” diye bağırdı. </p>
	<p class="block">Albay bana döndü,</p>
	<p class="block9">“Erdem, sana daha zor bir görev kaldı, zaten önceden konuşmuştuk.”</p>
	<p class="block9">“Evet komutanım”</p>
	<p class="block9">“Hemen hareket edecek ve Anbar bölgesine gideceksin. Planlarımıza göre düşman yarın öğleden sonra o bölgede önemli keşifler yapacaktır. Senin görevin ise bildiğin gibi düşmanı yanıltmak. Onları çok büyük bir gücün çölde gizlendiğine inandırmak. Sana da ayrıntıları Erol yüzbaşı verecek” dedi. </p>
	<p class="block">Gururla yerimden kalktım,</p>
	<p class="block9">“Baş üstüne komutanım” dedim. </p>
	<p class="block">Rahmi albay sert bir hareketle ayağa kalktı, sandalyesini geri iterek masaya yaslandı ve;</p>
	<p class="block9">“Arkadaşlar, düşmanın planlarımızı bozmasına izin vermeyin. Alp, Korkut, eğer kaçan guruplar bir şekilde planımızı anlar ve bunu Amerikalılara ulaştırmaya kalkarsa yapacağınız tek şey Amerikalıları öldürmektir. Bu emri vermekten hoşlanmıyorum, ama gereği yapmaktan başka şansımız yok. Bu savaş iki gün içinde bitmeli. Hem de bizim koşullarımızla. Anlaşıldı mı”</p>
	<p class="block">Üçümüz birden yanıt verdik,</p>
	<p class="block9">“Anlaşıldı komutanım”</p>
	<p class="block">Rahmi Albay ve Halil binbaşı odadan çıktılar. Şimdi Erol yüzbaşı ile baş başa kalmıştık. O hemen bana döndü;</p>
	<p class="block9">“Erdem, hemen yola çıkıyorsun” dedi ve masanın üzerine büyük bir harita açtı. </p>
	<p class="block9">“Sana kendi takımını ve bir de araç veriyorum. Buradan doğruca Tuzhurmatı’na oradan da Bustamlı, Yanyalı yoluyla Ad davr ulaşacaksın. Oradan kuzeye dönecek ve Tikrit’e gireceksin. Tikrit’e Türkmen Gönüllüler seni bekliyor. Başlarında Ayşe var.”</p>
	<p class="block">Erol yüzbaşı bunu söyleyince bana şöyle bir baktı ve kendisinden hiç beklenmeyecek şekilde bana göz kırptı ve sonra aynı ciddiyetle planı anlatmayı sürdürdü. </p>
	<p class="block9">“Tikrit’te Türkmen gönüllülerle birleşince birlikte Bayci üzerinden çöle geçeceksiniz. Çok uzun bir yolun var. Her taraf düşman kaynıyor. Dünden beri bizimkiler düşman gerisini hallaç pamuğu gibi atıyorlar. Bu kargaşadan yararlanacaksın. Tamamen Amerikalılar gibi giyineceksiniz. Yani yakalanırsan sonun belli. “</p>
	<p class="block">Bu söz üzerine durdu, başını yukarı kaldırdı, eliyle tahta masaya vurdu,</p>
	<p class="block9">“Allah korusun” dedi ve devam etti,</p>
	<p class="block9">“Bizim bakımcılardan Yüzbaşı Eşref ile Turan üsteğmen gerekli teçhizatla bölgeye hareket etti, senin de en geç yarın sabahleyin çöle ulaşman gerekiyor. Öğleye kadar Amerikalılar için bir gösteri hazırlayacaksın. Büyük bir Türkmen konvoyu düşmanın gözünün içine girmeli”</p>
	<p class="block9">“Peki düşman ateş ederse?”</p>
	<p class="block9">“Sorduğun şeye bak, sen de karşılık ver, elin armut mu topluyor? Hem daha inandırıcı olmaz mı?”</p>
	<p class="block9">“evet komutanım”</p>
	<p class="block9">“Eşref Yüzbaşı Ayşe’nin örgütlediği köylülerle birlikte plastik askerleri organize edecek. Ve eğer senin gündüz gösterin olumlu olursa yarın gece koca bir orduyu harekete geçireceksiniz. Ayrıntıları orada öğrenir, gerekeni yaparsın,”</p>
	<p class="block">Gülümseyerek ayağa kalktım ve bir selam çaktım,</p>
	<p class="block9">“Anladım komutanım, yarın gece bu toprakların gördüğü en büyük ordu harekete geçecektir” dedim. </p>
	<p class="block">Erol yüzbaşı bana baktı;</p>
	<p class="block9">“Teğmenim, neden bekliyorsun, kaybedecek zamanın mı var, hemen fırla. Anca yetişirsin. Araç kapının önünde seni bekliyor. Hemen giyin ve git. Hatta elbiselerini al, yolda giyin. Başarılar.”</p>
	<p class="block">Yüzbaşı ile kucaklaştık. Alp ve Korkut'la birlikte odanın ortasında bir yumak oluşturduk. Hep birlikte;</p>
	<p class="block9"> “Hakkımız helal olsun” diye bağırdık. </p>
	<p class="block">Bir dakika bile zamanım yoktu. Odadan dışarı fırladım, kapının önünde bir Hammer duruyordu. Balıklama içine daldım. Çakır ve Akın çavuş beni bekliyordu. Direksiyonda Kerküklü Cengiz vardı. Arkadaki yerimi alınca araç mermi gibi ileri fırladı. Güneş henüz batmamıştı, düşman tarafından görülebilirdik. Ama bu riski almak zorundaydık. </p>
	<p class="block9">Dağların arasında gidiyorduk. Aracımız bir silah deposu gibiydi. Herkes Amerikan üniformaları giymişti. Ben de arkaya geçip üzerimi değiştim. Artık bir Amerikan çavuşu olmuştum. Bizim Kerküklü Cengiz’in bu kadar iyi araç kullandığını bilmiyordum. Meğer İstanbul’da dolmuş sürücüsüymüş. Bana dönüp,</p>
	<p class="block9">“Komutanım, dağların arasında araç kullanmak nedir ki, benim çocukluğum bu dağlarda geçti. Asıl zor olan İstanbul. Günde iki kez köprü geçtin mi, iflahın kesilir vallahi” dedi. </p>
	<p class="block">Üç saat kadar gittik. Çevre alabildiğine kararmıştı. Gece görüş gözlüklerimizle ilerliyor, zifiri karanlıkta hatırı sayılır bir hızla hareket edebiliyorduk. Bazı yerleşim yerlerine yaklaşınca ana yolu terk ediyor, geniş bir daire çizerek insanlardan kaçıyorduk. Sonunda Kerkük Tuzhurmatı yoluna çıktık. Sola döndük ve asfalt yolda artık ışıklarımızı da yakarak hızla ileri atıldık. Aynı anda telsizden düşmanın hareket geçtiği, teğmen Martin’nin batıya, Pagoni’ninde güneye doğru ilerlemeye başladığı bildirildi. Artık bir çeşit yarış başlamıştı. Yarın öğleden önce çölde olmalı ve Amerikalılara görmek istediklerini göstermeliydim. </p>
	<p class="block9">Ayşe bir kez daha karşıma çıkıyordu. Onu görecek olmaktan ötürü çok mutluydum ama ateşin tam ortasında sanki başımıza kötü şeyler gelecekmiş, ona doyamadan yitirecekmişim gibi geliyor, kafamda ölüm anına ilişkin görüntüler birbirini izliyordu. Gökte parlayan binlerce yıldız beni daha da hüzünlendiriyordu. Bunlar gördüğüm son yıldızlar olabilirdi. </p>
	<p class="block9">Tuz Hurmatına yaklaşırken bu kez sağa döndük. Şimdi hedefimiz Tikrit’ti. Yine yerleşim yerlerinde yoldan çıkıyor, bir süre taşlı çöl toprağında zıplıyor, sonra yeniden Asfalta kavuşunca hızlanıyorduk. Ad Davır’a doğru birden gökyüzü izli mermilerle doluverdi. Bizimkiler harekete geçmişlerdi. Şimdi daha dikkatliydik. </p>
	<p class="block9">Tikrit ayrımına gelmiştik ki yolun Kürt devriyelerce kesildiğini gördük. Çeşitli araçlardan uzun bir kuyruk oluşmuştu. Hemen yoldan çıktık ve doğruda devriyelerin üzerine gittik. Bir Amerikan aracının geldiğini gören Kürtler hemen yana çekilip selam durdular, hızla önlerinden geçip gittik. </p>
	<p class="block9"> Tikrit’e ulaştığımızda kent neredeyse kuşatılmıştı. Her yer Amerikalı kaynıyordu. Üzerlerine gidemezdik, uzaktaki bir tepenin ardına park ettik, zirveye tırmanıp çevreyi gözlemeye başladık. Kente girmenin bir yolunu bulmalıydım ama o an aklıma hiçbir şey gelmiyordu. Sıkıntı içinde bir sağa bir sola bakıyordum ki Çakır çavuş;</p>
	<p class="block9">“Komutanım, zırhlı araçları gördünüz mü?” diye sordu. </p>
	<p class="block9">“Evet çavuş gördüm, demek ki oradan geçmeyeceğiz, çölü dolaşıp başka bir yer bulalım”</p>
	<p class="block9">“İyi de komutanım, şu anda çölde Türkmen gönüllüler vardır ya onlarla karşılaşırsak?”</p>
	<p class="block">Çavuş doğru düşünüyordu. Üzerimizdeki amerikan üniformalarıyla çölün ortasında bir kardeş kavgası çıkarabilirdik. Çaresizlik içinde, bir mucize olmasını dileyerek çevreye baktım. </p>
	<p class="block9">“Komutanım, tam güneydeler, şuna bakın”</p>
	<p class="block">Akın çavuş sevinç içinde bana sesleniyordu. Hemen arkama döndüm, dürbünü gözlerime yapıştırdım. Sekiz on araçlık bir konvoy bize yaklaşıyordu. Görünüşe bakılırsa önümüzdeki kontrol noktasından geçeceklerdi. Üçümüz birbirimize baktık, Akın çavuş;</p>
	<p class="block9">“Komutanım, konvoyun arkasına takılırsak bizi dikkat etmeyebilirler.” </p>
	<p class="block">Çakır çavuş endişeliydi;</p>
	<p class="block9">“Amerikalıları aptal yerine koyma. Sen olsan konvoya sonradan takılan birinden şüphe etmez misin?” diye atıldı. </p>
	<p class="block">Araya girdim, </p>
	<p class="block9">“Arkadaşlar, tartışacak zamanımız yok. Konvoyun en arkasına takılacağız. Eğer Amerikalı şüphelenirse o zaman çöle dalarız. Gecenin karanlığında, savaşın ortasında bizi izleyeceklerini sanmıyorum. Şansımızı bir de o şekilde deneriz” dedim. </p>
	<p class="block">Sessizce aracımıza döndük, konvoyu beklemeye başladık. Konvoy uzaktan gördüğümüzden daha da büyüktü. Tam on iki kamyon vardı. Önünde iki arkasında da iki zırhlı tarafından korunuyordu. Cengiz’e döndüm;</p>
	<p class="block9">“Ben emir vermedikçe hareket etmek yok” diye uyardım. </p>
	<p class="block">Son zırhlı da önümüzden geçti, Cengiz gece görüş gözlükleriyle bana bakıyor ve heyecan içinde vereceğim emri bekliyordu. Konvoy ile aramızdaki uzaklık neredeyse yüz metreyi bulmuştu ve gittikçe artıyordu. Konvoyun ilk araçları kontrol noktasından geçmeye başlayıncaya kadar bekledim ve o anda emir verdim;</p>
	<p class="block9">“Cengiz, hadi, ileri, ileri”</p>
	<p class="block">Aracımızın ışıklarını yaktık ve hızla kontrol noktasına doğru yaklaşmaya başladık. Biz gelinceye kadar son zırhlı araç da noktadan geçmeye başlamıştı. Tam zamanında oraya ulaştık. Sanki geç kalmış konvoy aracını oynuyorduk ve Amerikan askerlerinin dikkatli bakışları altında hiç durmadan geçip gittik. Belki bazıları şüphelenmişti ama her şey o kadar hızlı olmuştu ki onlara karar verme zamanı tanımamıştık. </p>
	<p class="block">Cengiz aracı hızla kente doğru sürdü ve sokakların başladığı yere yakın bir noktada yoldan saptı, iki katlı bir yapının içine girdi. Ardımızdan bir kapı kapandı, ışıklar sönmüş olduğunda her yer zifiri karanlıktı. Tam gece görüş gözlüklerimizi çalıştırıyorduk ki titrek bir mum ışığı garajı aydınlattı. Zayıf ışığın aydınlattığı yere baktım. Gerçekte Ayşe’yi görmeyi umuyordum ama karşımda üç tane erkek duruyordu. Heyecanla sordum,</p>
	<p class="block9">“Ayşe yok mu, gelmedi mi?”</p>
	<p class="block">Orta yaşlı olanı bir adım öne çıktı,</p>
	<p class="block9">“Çok kötü bir şey oldu beyim, burayı Kürtler bastı. Kentin bazı mahallelerini talan ediyorlar. Ayşe oradaki bir evde kaldı, çıkamıyor.“</p>
	<p class="block9">“Peki onu çıkarmak için bir şey yapmadınız mı?”</p>
	<p class="block9">“Biz ne yapabiliriz ki?”</p>
	<p class="block">Adamın yüzüne baktım. Ellisini çoktan aşmıştı. Kerkük’te savaşarak ölen köylüleri anımsadım. Her insan bir olmuyordu elbette. Çakır çavuş anında yanımda bitti,</p>
	<p class="block9">“Komutanım, silahları çıkarayım mı?” dedi. </p>
	<p class="block9">“Evet, Çakır, Akın, üçümüz gidip Ayşe’yi kurtaracağız. Çünkü bize çöl yolunu ancak o gösterebilir. Hadi fırlayın” dedim. </p>
	<p class="block">Varlığımızdan kimsenin haberi olmaması gerekiyordu. Amacımız kesinlikle Kürtlere karşı harekât başlatmak değildi. Ayşe’yi tereyağından kıl çekercesine onların elinden çekip alacaktık. Türkmen gönüllüye dönüp sordum, </p>
	<p class="block9">“Adın ne senin?”</p>
	<p class="block9">“Osman efendim”</p>
	<p class="block9">“Peki sen bize yol göster bakalım, diğerleri burada kalıp aracı korusunlar”</p>
	<p class="block">Osman önümüze geçti, karanlık yollarda saklanarak ilerlemeye başladık. On dakika sonra bölgeye gelmiştik. Yoğun silah sesi vardı, her yerden çığlıklar, naralar yükseliyordu. Osman karşıdaki evi işaret ederek,</p>
	<p class="block9">“İşte orası, Ayşe o evde kalmıştı, umarım hala sağdır” dedi. </p>
	<p class="block">Adama çok kötü bakmış olmalıyım ki, zavallı başını öne eğip susmak zorunda kaldı. Hemen yandaki bir duvarın arkasında yere oturduk. Onları çevreme topladım. </p>
	<p class="block9">“Bakın ben o eve girecek ve Ayşe’yi kurtarmaya çalışacağım. Şimdi, bana bir saat süre verin. Bir saat içinde geri gelmezsem, Akın çavuş peşimden gelsin. Eğer o da bir saat içinde dönmezse, buradan geri çekilin ve durumu merkeze bildirin, anlaşıldı mı?” dedim. </p>
	<p class="block">Hepsi birden başlarını salladılar. </p>
	<p class="block9">Üzerimdeki Amerikan üniformasını çıkardım, altında önceden giydiğim siyah kamuflaj giysisi vardı. Yerimden kalktım, çevreyi inceledim. Ayşe’ye en kısa yoldan ulaşmalıydım ama kapıdan giremeyeceğim de çok açıktı. Evlerin bitişik yapısından yararlanıp damdan geçmeye karar verdim. Hemen köşede binanın üstünden altına kadar bir su borusu iniyordu. Sağlamlığını şöyle bir kontrol ettikten sonra, <span class="calibre1">boruyu sıkıca kavradım ve duvarın köşelerini kullanarak kolayca yukarıya tırmandım.  İki dakika sonra damdaydım. </span>Yakınlarda bir yer yanıyor olmalıydı, yoğun duman başımın biraz üzerinden yükseliyordu. Damın arka tarafına geçince dehşet içinde dumanın Ayşe’nin bulunduğu evden geldiğini gördüm. İki katlı evin üst tarafı yanıyordu. İçimde bir şeyler kıpırdadı. Kaygı içinde aşağıya baktım, peşmergeler yanan evlere aldırmadan sakin bir tavırla bahçede dolanıyorlardı. Onları durduracak hiçbir şey yoktu. İstesem şu anda en az on tanesini tepeleyebilirdim. Ama asıl önemli olan şey, Ayşe’yi kurtarmaktı. </p>
	<p class="block9">Acilen bir şeyler yapmalıydım. İkinci katta iç taraf parlak ışıklar çıkararak yanıyordu ve ortalıkta kimseler görünmüyordu. Henüz yanmamış balkon bomboştu ve aradaki uzaklık üç metre bile yoktu. Ayağa kalktım, biraz geri çekildim ve hızla koşarak karşı balkona doğru boşluğa atladım. Havada iki adım attıktan sonra balkon ulaştım, yerde iki taklayla dönerek duvar dibinde yere yattım. Balkonun tahta zeminine öylesine şiddetle çarpmıştım ki eğer çevrede birileri varsa gürültüyü duymamış olamazlardı. Bir süre öylece bekledim. Yanan ahşap malzemenin çıkardığı yoğun çıtırtıdan başka ses yoktu. Peşmergeler gürültüye dikkat etmemişlerdi. Yerimden doğruldum, tabancamı çıkardım, yavaşça balkon kapısından içeri girdim. Uzun bir koridor boyunca yer alan iki odanın kapısından alevler çıkıyor, beton duvarı yalıyordu. İçersi inanılmaz derecede sıcaktı. Bir anda tepeden tırnağa terledim. Nefes almak mümkün değildi. Kızgın havanın ciğerlerimi kolayca kavurabileceğini bildiğimden nefesimi tuttum. Koridorun sonunda aşağıya inen bir merdiven görülüyordu. Henüz sağlam gibiydi. Ama beni aşağıda neyin beklediğini bilmiyordum. Tehlikeyi göze almam gerekiyordu. Koşarak koridoru geçtim, telaşla merdivenleri indim. Yangın henüz alt kata geçmemişti ama dumandan göz gözü görmüyordu. Nefessiz kalmıştım, ciğerlerim isyan ediyordu. Yere uzandım ve uzun uzun tabandaki taze havayı soludum. Kalbim göğsümden çıkacak kadar hızlı çarpıyordu. Görebildiğim kadarıyla geldiğim yer bir salondu ve buraya açılan dört kapı vardı. Neredeyse üç dakika öyle kaldım. Sırt üstü döndüm, çevreme baktım. Odanın tavanından yarısına kadar duman dolmuştu. Eğilerek ayağa kalktım. Ayşe bu odalardan birinde olmalıydı. Tam önümdeki odaya girmek üzere iken bir inleme sesi duydum. Biraz dikkat edince masanın yanında birisinin bana seslenmeye çalıştığını fark ettim. Hemen yanına koştum. Aman Tanrım, bu adam Ayşe’nin köyündendi ve beni tanımıştı. Hemen omuzlarından kaldırıp doğrulttum. Adam acı içinde yüzünü buruşturarak bana baktı;</p>
	<p class="block9">“Evladım, Ayşe’yi tutukladılar, hemen karşı eve götürdüler, kapının önünde, sonra …”</p>
	<p class="block">Yaşlı amca sözünü tamamlayamadı, başı yana kaydı. Dikkatle bakınca tam göğsünden yaralandığını gördüm. Ama bana yeterince bilgi vermişti. Onu yavaşça yere bıraktım, eğilerek pencereye yaklaşıp dışarıyı gözledim. </p>
	<p class="block">Peşmergeler dikkatlerini başka noktalara vermişler, arada bir yanan evden düşen parçalardan sakınarak sokaktan geçiyorlardı. Karşıdaki evin tüm ışıkları yanıyordu. Ve içerden çığlıklar duyuluyordu. Adeta gözüm karardı, içimden bir sıcaklık yükseldi. Merdivenlerde koştuğumu, alevler içindeki koridordan geçtiğimi hayal meyal hatırlıyorum. Bir de baktım evin damındayım. Şimdi yapmam gereken tek şey, Ayşe’nin bulunduğu evin balkonuna atlamaktı. Yine birkaç adım geri çekildim ve koşarak karşı evin balkonuna atladım. Aynı şekilde takla atıp duvarın dibinde, karanlık bir gölgeye çekildim. Bu kez çıkardığım gürültü birilerinin dikkatini çekmişti. Balkon kapısı açıldı, bir peşmerge başını uzatıp çevreye baktı. Beni görmemişti, o kapıyı kapatırken ben yerimden doğruldum. Balkona açılan pencerelerden içeriye baktım. Perdeler sıkıca kapatılmış olsa da aralarından içerisini görebileceğim küçük açıklıklar vardı. Kocaman bir yatakta çıplak bir kadının belden aşağısı görünüyordu. Nasıl bir duygudur, anlatılması mümkün değil ama hemen başımı yana çevirdim. Yataktaki kişi bana Ayşe’ymiş gibi gelmişti. Sırtımdan doğru şiddetli bir ağrı hissettim, ellerim titreyerek tabancama susturucuyu taktım, kapıya geldim, üçe kadar sayıp içeri girdim. Gerçekte odada bulunanları kalbura çevirmem gerekirdi ama yine o garip bir içgüdü ile önce yatağa baktım. Tanrım, sana binlerce teşekkür. Yataktaki kadın Ayşe değildi. Beni görünce hafif bir çığlık attı. Hemen yanında sırtı bana dönük bir adam yatıyordu. Odanın diğer köşesinde ise öte peşmerge pantolonunu çıkarmak üzereydi ve ben yataktakileri incelerken o çoktan silahını çekmişti bile. Ama bu kez üstünlük bendeydi. Bir an bile tereddüt etmeden ona iki kurşun gönderdim. Olduğu yere yığıldı. Yataktakine döndüm ve bir kurşun da ona attım ama adam öylesine çevik bir hareketle havada döndü ki kurşun yastığa saplandı. Herif karyolanın yanına düştü. Üstelik elinde bir de silahı vardı. İşte tam bu anda kadının elindeki silahı gördüm. Aynı anda ikisine birden ateş edemezdim. Bir anlık tereddüt. Bir anlık kararsızlık. İşte yaşam ile ölüm arasındaki o saniyenin belki de binde biri kadar fark. Ama kadın silahını doğrulttu, yerde yatan adamın kafasını dağıtıverdi. Sonra çıplak olmasına bakmadan ayağa kalktı, diğer adamın üzerine yürüdü ve ona doğru tükürdü. Bana döndü, Arapça bir şeyler söyledi. Elbette onu anlamadım. Elbisemin üzerindeki Türkmen bayrağını gösterdim. Gülümsedi, yatak örtüsünü üzerine çekti, asker gibi selam verip;</p>
	<p class="block9">“Selam, Cemile” dedi. </p>
	<p class="block">Kaybedecek hiç zamanım yoktu, </p>
	<p class="block9">“Ayşe?” diye sordum. </p>
	<p class="block">Birden gözleri parladı ve eliyle yandaki odayı işaret etti. Onun selamına karşılık verip kapıya yöneldim. Silah sesleri birilerini buraya çekmiş olabilirdi ama çevrede pek çok ağır silahın sesi duyuluyordu. Bu gürültü arasında tek tabanca, mantar patlaması gibi kalmıştı. Kapıyı aralayıp dışarı baktım. Burada da uzun bir koridor vardı ama iki tane peşmerge nöbet tutuyordu. Tıpkı filmlerdeki gibi karşılıklı olarak koridorda gidip geliyorlardı. İkisinin de birbirlerine sırtlarını dönmesini bekledim, sonra kapıyı açtım, sırtları bana dönük olduğu için hiç bir şey göremiyorlardı, ikisini de kafalarından vurarak yere yerdim. Susturuculu silahım mükemmel işliyordu. Sonra iki cesedi de kadının odasına taşıdım. Şimdi koridor bomboştu. Ama her an birileri gelebilirdi, elimi çabuk tutmalıydım. Kadının gösterdiği odanın kapısına geldim, yere diz çöküp anahtar deliğinden baktım. Görüntü alanında yalnıza beyaz bir duvar vardı. Kulağımı kapıya koyup içeriyi dinledim. Kesinlikle ses yoktu. Silahımı doğrulttum, her şeyi göze alıp, kapıya bir tekme attım. Kapı ardına kadar açılıverdi. Tam önümde şaşkınlıkla bana bakan bir adam duruyordu. Hemen silahına davrandı ama ben çoktan onun beynine nişan almıştım bile. Tetiğe bastım, sırtı üstü geriye fırladı, köşede yığıldı kaldı. Odayı kontrol ettim, bir başkası yoktu ama Ayşe’de ortalıkta görünmüyordu. Yanda bir kapı fark ettim. Yavaşça oraya yaklaştım, kapı kolunu çevirdim. Kapı kilitliydi. Aynı anda içerden Ayşe’nin sesini duydum. Arapça bir şeyler söylüyordu. Birden tepeden tırnağa titrediğimi hissettim. Heyecanla seslendim;</p>
	<p class="block9">“Ayşe benim, aç kapıyı”</p>
	<p class="block">O kapı nasıl açıldı, Ayşe nasıl kucağıma atladı hiç hatırlamıyorum. Kendime geldiğimde sırt üstü yere yatmıştım ve Ayşe üzerimde sürekli olarak beni öpüyordu. O şekilde ne kadar kaldığımız bilmiyorum. Ama az sonra toparlandık. Ayşe kulaklarına kadar kızardı, başını öne eğdi, bana baktı;</p>
	<p class="block9">“Benim hakkımda kötü düşünmeni istemem, yani ben seni karşımda görünce…”</p>
	<p class="block">Onu şefkatle kucakladım, başını göğsüme yasladım;</p>
	<p class="block9">“Senin hakkında nasıl kötü düşünebilirim ki, sen benim her şeyimsin” dedim. </p>
	<p class="block">O sırada koridorda silah sesleri duyuldu. Ayşe “neler oluyor” gibisinden bir an bana baktı, </p>
	<p class="block9">“Hadi Ayşe, buradan gidiyoruz. Sen şu adamın silahı al, peşimi asla bırakma” dedim. </p>
	<p class="block">Kapıdan koridora baktım. Cemile adındaki kadın, az önce vurduğum adamların silahını almış, merdivenlerden yukarı çıkmaya çalışan peşmergelerin üzerine mermi yağdırıyordu. Ayşe yanımdan kafasını uzattı, onunla Arapça bir şeyler konuştular, sonra bana döndü;</p>
	<p class="block9">“Biz kaçıncaya kadar onları meşgul edecekmiş, şu koridorun sonundaki pencereden gidebileceğimizi söylüyor” dedi. </p>
	<p class="block">İtiraz ettim,</p>
	<p class="block9">“Ama sonra onu öldürürler”</p>
	<p class="block">Ayşe gülümsedi, </p>
	<p class="block9">“Merak etme, o buranın yerlisi, nereye kaçacağını kimse daha iyi bilemez.”</p>
	<p class="block">Bana kalırsa o kadını da yanımıza almalıydık ama tartışacak zamanımız yoktu. Koşarak koridorun sonuna geldik, pencereye açıp çevreye baktım. Yanan evlerin çıkardığı ışıkta hiçbir şey görünmüyordu. Aşağıya atlamamız gerekiyordu. Ayşe’ye döndüm;</p>
	<p class="block9">“Bak, ben şimdi buradan atlayacağım. Sen daha sonra kendini sarkıt, ben seni aşağıda tutarım” dedim. Gülümseyerek;</p>
	<p class="block9">“Tamam, sen atla” diye karşılık verdi. </p>
	<p class="block">Kendimi aşağıya bıraktım ve hemen geriye döndüm. Ayşe’nin pencereden sarkmasını, böylece atlayacağı yüksekliği biraz olsun düşürmesini umuyordum ama bir de ne göreyim. O tam karşımda duruyor ve bana gülümsüyor. En az benim kadar çevikti. O an ona bir kez daha âşık oldum. </p>
	<p class="block9">Gölgelere saklanarak geri döndük. Akın ve Çakır çavuş heyecan içinde bizleri bekliyordu. Akın çavuş saatini göstererek,</p>
	<p class="block9">“Komutanım, tam peşinizden gelmek üzereydim” dedi. </p>
	<p class="block">Gerçekten de yüz metrelik bir alandaki kurtarma işlemini tam tamına elli beş dakikada tamamlamıştım. Oysa bana on dakika gibi gelmişti.  </p>
	<p class="block9">Hep birlikte araçlarımızı sakladığımız eve gittik. Durum öylesine sıkışıktı ki, insanlar birbirlerini kutlayamadılar bile. Aceleyle hammere doluştuk ve yavaşça evden çıktık. Yeniden Amerikan askeri gibi giyinmiştik. Ayşe aracı kullanan Cengiz’e sağa dön, sola dön gibi kısa komutlarla yolu tarif ediyor, Tikrit içinden, Bağdat Musul karayoluna doğru ilerliyorduk. Bizi gören peşmergeler saygıyla kenara çekiliyor, kimileri selam veriyordu. Ama bir kez daha Amerikan kontrol noktasından geçmeyi göze alamazdık. Bu nedenle ana yolu çıkmadan önce sola saptık, bahçe aralarında, çitleri kırarak ilerledik, açık arazide bir yarım saat kadar gittik. Bu arada bazı peşmerge gurupları bizi gördüler ama aceleyle yolumuzdan çekilmeyi tercih ettiler. Az sonra asfalt yolda saatte yüz on kilometre hızla gitmeye başlamıştık. </p>
	<p class="block">13 Mayıs</p>
	<p class="block9">Sabaha karşı Bayci yakınlarında ana yolu terk ettik. Çöl yolunu kullanarak kamp yerine vardığımızda saat sekizi geçiyordu. Ve bir kez daha Ayşe ile resmi şekilde el sıkışarak ayrılmak zorunda kaldım. O Türkmen köylülerini akşamki harekâta hazırlamak üzere yola devam edecekti. Kendimi oldukça geç kalmış hissediyordum. Şu anda teğmen Martin ve Pagoni hızla Amerikan saflarına ulaşmaya çalışıyor olmalıydı. Tahminime göre öğleye doğru kontrol birliklerine kavuşur, öğleden hemen sonra da Amerikan hava gücünü alarma geçirebilirlerdi. Böylece saat bire doğru uçakların üzerimizde olması gerekirdi. Yani yapacağımız gösteri için fazla zamanımız kalmamıştı. </p>
	<p class="block9">Kamp yerinde binlerce insan bekliyordum oysa görünürde yüz kişi bile yoktu. Kamp komutanı Eşref yüzbaşıydı. Kendisini hayal meyal hatırlıyorum. Harp okulundayken bir seminere konuşmacı olarak katılmıştı. Bölüğüyle birlikte buraya gelmiş, gösteriyi düzenlemeye çalışıyordu. Hemen bir toplantı yaptık. Bölük teğmenlerini de tanıyordum çoğu bizim dönemimizdendi.<span class="calibre1">  </span> Turan üsteğmen kısaca durumumuzu anlattı. Akşamki harekât için her şey hazırlanmıştı. Tek sorun ki bu benim burada olmamın da nedeniydi, öğleden sonra yapılacak gösteride elektronik sorunlar çıkması ve çalışmamasıydı. Plana göre, ağzına kadar cephane dolu on araçtan oluşan bir konvoy çölde ilerleyecekti. Amerikalıların konvoyu fark edip saldırmaları, onu incelemeleri umuluyordu. Bu sırada çölden yapacağımız saldırıyla ilgili çok önemli belgeler bulacaklar ve sol kanattan hücuma uğrayacaklarına inanacaklardı. Sorun ise on tane kamyonun uzaktan kumandasının hazır olmamasıydı. Çünkü bölükte bu işi yapabilecek uzman çavuş düzeyinde tek bir adam vardı ve o da her yere ulaşamıyordu. Hasan paşa olaya verdiği önemi göstermek üzere en iyi adamını, yani beni göndermişti. Bu nedenle Eşref yüzbaşı bana bir başka türlü bakıyordu. Hemen işe giriştik. Planlar, malzemeler çıktı, teknik eğitimi olan erler çılgın bir karmaşanın içine atıldılar. Kamp, üzerleri kumla kaplanmış çadırlar sayesinde çöl toprağının altına gömülmüştü. Uzaktan fark edilmesi mümkün değildi. Kocaman on tane kamyon içinde rahatça barındıran garajlar bile yapılmıştı. Sürekli olarak araçlar arasında gidip geliyor, işlemleri kontrol ediyordum. Kimi zaman hatalı işleri gösteriyor, arızaları çözmeye çalışıyordum. </p>
	<p class="block9">Saat onda Eşref yüzbaşı ile Turan üsteğmen yanıma geldiler ve Teğmen Martin’in Amerikan hatlarına ulaştığını söylediler. Oysa biz henüz iki tane aracı hazırlamıştık. En çok bir saat içinde Amerikan hava kuvvetleri çölü taramaya başlayacaktı. Yüzbaşıya döndüm; </p>
	<p class="block9">“Komutanım, on tane kamyon hazırlamak yerine tüm gücümüzü iki kamyona yöneltelim ve işi dört kamyonla yapalım. Şu anda daha iyi bir çıkar yol göremiyorum” dedim. </p>
	<p class="block">Yüzbaşı bir an üsteğmene baktı sonra bana;</p>
	<p class="block9">“Tamam, ama dört tane kamyonu her yönden hazır istiyorum” dedi. </p>
	<p class="block">Yerimden fırladım, adamlarımı toparladım, nispeten daha iyi durumdaki iki kamyon üzerinde çalışmaya başladık. Saat on ikide kamyonlar hazırdı. İçine cephede yeni şehit düşmüş askerlerimizin cesetlerini koyduk. Çünkü bir şekilde düşman bu kamyonlara ateş edebilirdi. Zaten bunu düşünerek kamyonları ağzına kadar cephane doldurmuştuk. Tonlarca patlayıcı taşıyan bir konvoyda yeterince asker bulunmalıydı. </p>
	<p class="block9">Saat birde Türk Silahlı Kuvvetlerinin iki tarafa da Amerikalılara ateşkes teklif ettiği duyuruldu. Amerikan tarafının yanıtı bekleniyordu. Şimdi her şey bizim yapacağımız gösteriye bağlıydı. Araçları kamptan çıkardık, on kilometre kadar uzaktaki nispeten düz ve geniş bir alana götürdük. Kamyonlar geniş bir daire çizerek dönmeye başladılar. Bölge oldukça kumluktu ve son kamyonun arka tekerlerindeki süpürgeler yeri süpürüyor, iz bırakılmasını önlüyor, yoğun toz bulutu daha kalabalık bir konvoy havası veriyordu. Asıl amacımız ise havadan bakıldığında kamyonları aynı daire içinde döndüğü belli olmamasıydı. Araçları uzaktan kumanda ile bölüğün dört teğmeni kullanıyordu. Dairenin tam ortasına yapılmış ve kuma gömülmüş bir çadırın içine yerleşmişlerdi. Ben ise hem onları hem de araçları rahatça görebileceğim küçük bir tepenin üzerine tırmandım. Yarım metre yüksekliğinde bir çadır kurdum, üzerini toprakla kapladım ve içerisine yattım. Bu şekilde havadan görülmüyordum. Mini çadırın açıklarından giren rüzgâr beni çölün o karşı konulmaz sıcağından koruyordu. Ama yine de hava çok sıcaktı. Beş dakika içinde sırılsıklam terlemiştim. Ne yazık ki kıpırdanmadan durmam gerekiyordu, hem de uzun süre.</p>
	<p class="block9">Anlımdan yere ter damlaları düşüyor, damlanın ıslattığı toprak anında denebilecek bir hızla kuruyordu. Dürbünümle çevreyi kontrol ediyordum. Pür dikkat sesleri dinliyor, rüzgârın uğultusunun arasında uçak sesleri duymaya çalışıyordum. Kamyonlar neredeyse on kilometrelik çok geniş bir alanda dönüyorlardı. Saat ikiye geliyordu ve gökyüzünde tek bir uçak sesi dahi duyulmuyordu. Çöl inanılmaz ölçüde sessizdi. Bulunduğum yerden altı yedi kilometre uzaktaki kamyonların sesleri bana kadar geliyordu. </p>
	<p class="block9">Saatler üçü gösterdiğinde Amerikalılara ait hiçbir belirti yoktu. Üstelik tepenin üzerinde tek başıma idim ve sessizlik kuralı gereğince telsizimi kullanamıyordum. Bir saattir kumun içinde yatıyordum ve her tarafım ağrımaya başlamıştı. Ve çevre öylesine parlaktı ki gözlerim yanıyordu. Bu arada kamyonlar bana doğru yaklaşmaya başladılar. O kadar iyi kullanılıyorlardı ki, kimse onların uzaktan kumanda ile yönetildiğini anlayamazdı. Dürbünle baktığınızda şoför mahallinde bir asker ve bir subay göze çarpıyordu, tipik bir konvoy havası verilmişti. Olayın iç yüzünü bilmesem, aracı askerin kullandığına yemin edebilirdim. Elleri direksiyona bağlanmıştı bu nedenle dönüşlerde hareket ediyordu. Şehidimiz, talihin garip bir oyunu ile yeniden görev başına dönmüştü. Bu düşünceyle duygulandım, ellerimi açıp ruhlarına okumaya başladım. Tam duamı bitirmiştim ki gökyüzünde helikopter sesleri duyuldu. Nereden geldikleri anlayamamıştım, merakla gökyüzünü tarıyordum ki, aniden önümdeki düzlüğün yüz metre üzerinde iki tane apaçi helikopteri belirdi ve konvoyu füze yağmuruna tuttular. Kamyonlar öylesine şiddetli patladılar ki, birazcık askerlik yapan herkes onların birer cephane kamyonu olduğunu anlayabilirdi. Kamyonların parçaları koyu bir duman çıkararak yanmaya başladı. Tüm dikkatimle olay yerini gözlüyordum. Bir bell helikopteri, apaçilerin korumasında yanan kamyonların üzerinde dönmeye başladı. Büyük bir olasılıkla yukarıdan resim çekiyordu. Birden helikopter bana doğru yaklaştı, üzerimden geçip yana döndü ve yere indi. Dürbünüme yapışıp izlemeye başladım. Gördüklerim karşısında nara atmamak için kendimi çok ama çok zor tuttum. Çünkü helikopterden çıkanların başında teğmen Martin vardı. Hızlı bir şekilde enkazın arasında dolandı, bazı parçalar aldı. Onunla birlikte gelen başka askerler de delil topluyor gibiydi ki teğmen Martin bir askere bağırarak yerdeki cesedi işaret etti. O şehide yüksek rütbeli bir askerin üniformasını giydirmiş, boynuna da bozuk bir uydugözü asmıştık. Teğmen Martin en önemli delile yani bizim uydugözümüze ulaşmıştı. Amerikalılar toplayabildikleri kadar malzeme toplayıp aceleyle oradan uzaklaştılar. Garip şey, teğmen Martin’i görünce sanki eski bir dostla karşılaşmış gibi olmuştum.</p>
	<p class="block9">Güvenlik nedeniyle olay yerinden hemen ayrılamadık. Saat dörde doğru artık hiç izlenmediğimizden emin olunca hızla kampa döndük. Eşref yüzbaşı bizleri garajın kapısında karşıladı ve hep birlikte kucaklaştık. Gösterimiz çok başarılı olmuştu ve Amerikalılara istediğimiz mesajın verildiğinden emindik. Her zaman olduğu gibi yine yitirilecek zamanımız yoktu. Çünkü işin asıl zor tarafı, gece hazırlanacak gösteriydi. Üstelik bu gösteride Ayşe ile birlikte olabilecektim, bu bana verilmiş bir çeşit ödüldü. Bize sağlanan araçla hızla ikinci bölgeye doğru hareket ettim. Neredeyse bir saat boyunca çölde yol aldık. Sonra ıssız bir yerde durduk. Çevreme baktım, hafif esen rüzgârın kaldırdığı toz bulutlarından başka bir şey görünmüyordu. Şoför bana döndü;</p>
	<p class="block9">“Geldik komutanım” dedi. </p>
	<p class="block">Şaşkınlık içinde Çakır ve Akın çavuşlara baktım. Onlar da şaşırmışlardı. Ansızın yanımızdaki yer hareketlendi, sanki toprak yarıldı ve içinde dört kişi çıktı. Başlarında Ayşe vardı, gülümseyerek bize doğru geliyorlardı. Yirmi metre ötemizdeki çadırı görememiştik. Kamuflaj bundan daha iyi yapılamazdı. </p>
	<p class="block9">Ayşe bizi hemen yeraltı sığınaklarına aldı. Düşmanın fark etmesi her şeyi bozabilirdi. Tamamen karanlık çökmeden harekete geçmeyecektik, bu nedenle çok zamanımız vardı. Türkmenler bize mükellef bir sofra hazırlamışlardı. Savaş cehenneminin ortasında cennete düşmüş gibiydik. Geniş yeraltı sığınağı, üzerine toprak örtülmüş alçak çadırlardan oluşuyordu. Işık alması için bazı yerler naylon ile açık bırakılmıştı, buradan gelen güneş içeriyi aydınlatıyordu. </p>
	<p class="block9">Yemekten sonra Eşref yüzbaşı bize yapılacak işlemler ve hazırlıklar konusunda bilgi verdi. Harekât saat sekizde başlayacaktı ve bizim sadece bir saatimiz vardı. Şimdiden görev yerlerine dağılmamız gerekiyordu. Güneş batmıştı ama ortalık henüz tam anlamıyla kararmamıştı. Yüzbaşı ile birlikte harekâtı gözleyeceğimiz tepeye tırmanmaya başladık. Çakır ve Akın çavuş tepeden tırnağı silahlıydılar ve bu halleriyle tırmanmak çok zor oluyordu. Yine de yarım saatte zirveye ulaştık. Artık karanlık olmuştu ve düşman bizi ancak kızıl ötesi ışınlarıyla görebilirdi. Oysa üzerimizde ısı geçirmeyen giysiler vardı ve bu nedenle fark edilmekten korkmadan zirvede rahatça hareket edebiliyorduk. Turan üsteğmen hepimize kızılötesi dürbünler verdi. Bununla önümüzde uzayıp giden geniş alanı çok uzaklara kadar izleyebilecektik. Saat sekizde sessizlik kaldırıldı ve telsizler çalışmaya başladı. Yüzbaşı telsizinin başına geçti;</p>
	<p class="block9">“Birinci gurup ileri” komutunu verdi. </p>
	<p class="block">Karanlık içinde hiçbir şey görünmüyordu. Kızıl ötesi dürbünlere yapıştık. Şimdi önümüzdeki düzlükte yüz kadar insan şekli belirmişti. Biraz karışık da olsa, belli bir çizgi izleyerek ilerliyorlardı. Çakır çavuş bana döndü;</p>
	<p class="block9">“Komutanım, bu müthiş bir şey” dedi. </p>
	<p class="block">Sesimi çıkarmadan olayı izliyordum. Beş dakika sonra insan şekilleri kaybolmaya başladı. Hemen onların önünden yeni bir öbek belirdi ve bu kez onlar ileriye doğru hareketlendiler. Gerçekte son derece yavaş hareket ediyorlardı. Şu anda Amerikan uyduları tüm dikkatlerini buraya yöneltmiş olmalıydılar. On dakika sonra geniş düzlüğün her yanı ileriye doğru yavaşça kayan ve yalnızca kızılötesi dürbünlerle görülebilen parlak ışıklarla dolmuştu. Oysa çıplak gözle gecenin o çöl karanlığından başka bir şey fark edilmiyordu. Telsizim çaldı, arayan Korkut’tu. Yeni görev yerinden arıyordu. </p>
	<p class="block9">“Erdem, şu anda yüz kadar düşman tankı çöl yönünde harekete geçti.”</p>
	<p class="block">Harika, bununla görev tam anlamıyla başarılmış oluyordu. Şimdi her şey barış görüşmelerine ve teğmen Martin’e bağlıydı</p>
	<p class="block9">Çakır çavuş yanıma yaklaştı;</p>
	<p class="block9">“Komutanım, bu nasıl bir iş, yani şu kızılötesi dürbünüyle görünenler diyorum”</p>
	<p class="block">Onların hazırlanan planın inceliklerinden haberi yoktu. Gerçekte her şey bir çeşit göz yanılmasına dayandırılmıştı. </p>
	<p class="block9">“Çakır, Kerkük bölgesinde su dolu ve insan şekli verilmiş plastik torbaları hatırladın mı?”</p>
	<p class="block">Çakır’ın birden gözleri parladı;</p>
	<p class="block9">“Elbette ya, nasıl hatırlamam. Burada da mı aynı oyun”</p>
	<p class="block9">“Evet, Türkmen köylüler burada geniş alana binlerce plastik su kabı yerleştirdiler. Güneş gün boyu onları ısıttı. Akşamüstü üzerleri ısı geçirmez örtülerle kapatıldı. Karanlık basınca köylüler uzun bir halatla plastikleri çekmeye başladılar, örtüsünden çıkan sıcak su dolu plastikler elli metre kadar sürüklendikten sonra bırakıldı, ikinci sıraya geçildi. Böylece oluşan görüntü yüz bin kişilik bir ordunun ilerlemesine benzetildi. Umduğumuz şey, bu görüntünün Amerikalıları harekete geçirmesi ve bize barış görüşmelerinde yardımcı olması. “</p>
	<p class="block">Çakır teslim anlamında ellerini yukarı kaldırdı;</p>
	<p class="block9">“Tamam komutanım, tamam, aklım karıştı. Ben garip bir Anadolu çocuğuyum, bu kadarına aklım ermez. Amma esaslı bir şey olmuş” dedi. </p>
	<p class="block">Elbette bu oyuna sabaha kadar sürdüremezdik. En çok saat onda tüm kapların örtüsü kaldırılmış, tüm sular soğumuş olurdu. Sonra bizim ışıltılı ordu birden ortadan kaybolacaktı. Yüzbaşı soğukkanlı bir şekilde tepeden aşağıyı izliyor, gerekli talimatları veriyordu. Düzlükte çalışan köylülerin o an ne kadar yorucu bir iş yaptıklarını biliyordum. İnsanüstü bir gayretle çalışıyorlardı. Öylesine düzenliydiler ki, kızılötesi dürbünle baktığınızda gerçekten ileriye doğru yürüyen askerler görüyordunuz. Oysa köylülerin kızılötesi gözlükleri yoktu. Onlar zifiri karanlık içinde, küçük bir el fenerinin yardımıyla su dolu kapları elli metre boyunca çekmek zorundaydılar. </p>
	<p class="block9">Dakikalar geçmek bilmiyordu. Gözümüzü telsize dikmiş öylece duruyorduk. Turan üsteğmen huzursuzlanmaya başlamıştı. Çünkü elindeki torbalar tükenmek üzereydi. Kimse konuşmuyordu. Sanki gürültü yaparsak telsizin sesini duymayacakmışız gibi geliyordu. Saat çoktan dokuzu geçmişti. Gökyüzüne baktım, parlak yıldızlar üzerimizi kaplamışlardı. O yıldızlardan bazılarının arasında Amerikan uyduları vardı ve dikkatle bizi gözlüyorlardı. Acaba şu an ne durumdaydılar. Savaşın sürmesi, binlerce can, acı ve karanlık, bir avuç uydu gözlemcisinin elindeydi. Teğmen Martin kendisinden istediklerimizi tam olarak anlayabilmiş miydi? Yoksa kurtulmanın verdiği rahatlıkla bir köşede biralarını mı yudumluyordu? Ve saatler tam dokuzu yirmi sekiz gece, önümdeki telsiz çaldı. Hayatımın en hızlı hareketiyle telsizi açtım. Yüzbaşı Erol karşımdaydı;</p>
	<p class="block9">“Tebrikler teğmenim, savaş bitti. Amerikalılar barış görüşmelerini kabul ettiler”</p>
	<p class="block9">“Sağ olun komutanım” dedim.</p>
	<p class="block">Tepede bulunan beş kişi, birbirimizle kucaklaştık. Yüzbaşı hemen telsizini aldı ve haberi herkese yaydı. Birden önümüzdeki düzlükte küçük ışıklar parlamaya başladı. Köylüler fenerlerini sallıyorlardı. </p>
	<p class="block">Barış görüşmelerinin başlaması işimizi bitirmemişti. Düzlükte tam yüz bin plastik su torbası vardı. Bunu düşmana bırakamazdık. Günün birinde yeniden kullanmayacağımızı kimse söyleyemezdi. Gece boyu çalışarak torbaları topladık, kamyonlara yükledik ve çöl üzerinden geriye Türkiye’ye gönderdik. </p>
	<p class="block9">Gün doğarken Ayşe yanıma geldi. Yorgun görünüyordu ama yüzündeki o mutlu gülümseme her şeye değerdi. Yavaşça bir tepenin arkasına geçtik. Bu kez çevremizde kimsecikler yoktu. Birbirimize sarıldık. Güneş ufuktan yükseldi, Ayşe’nin yüzünü aydınlattı. Ayşe sessizce ağlıyordu. </p>

</body></html>
