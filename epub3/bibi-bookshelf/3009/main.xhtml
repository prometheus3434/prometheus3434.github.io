<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>«Ben Tanrı gibi gökte olmuş Türk Bilge Kağan.» dedi ve durdu. Kocaman çadırın içi gittikçe soğuyordu. Ekim ayı, olanca ayazını, uzak güneşinde daha çok soğutarak sanki başka bir yer bulamamış gibi çadıra dolduruyordu. Bir an, karşısında, iki dizi üstünde oturan çocuğu serbest bırakmak istedi. Şimdi şu ayazda, iki diz üstünde oturup ders dinlemek?</p>
<p>«Ne düşündün Sarı Hocam? Niye sustun?»</p>
<p>Her zaman böyle olurdu; çocuk, düşündürtmez, söyletirdi.</p>
<p>«Seni düşündüm Çağrı Beyimin oğlu.»</p>
<p>«Beni düşündüysen salıver gitsin; dışarda akranlarım bekler.»</p>
<p>«Dışarda akranların bekler de, ya biz ne bekleriz burada?»</p>
<p>Çağrı Beyin oğlu güldü. Çadırın soğuğu bu çocuk gülüşüyle ısınır gibi oldu.</p>
<p>Konuşmasaydı, Sarı Hoca, gülüşün hatırı için gene de onu dışarı salacaktı. Ama Çağrı'nın oğlu:</p>
<p>«Sen benim akranım değilsin» deyiverdi; «Otur da akranlarınla konuş!» Çadır mı döndü Sarı Hoca'nın beyninin orta yerinde, yoksa ayaz, beynini Ceyhun</p>
<p>nehri gibi dondurdu mu, ne oldu pek anlayamadı. Birden fırladı. «Höt!» diye bağırdı; «Höt ordan. Höt...» Çadırı arşınlıyordu; çadırın içinde dört dönüyordu. «Çağrı Beyimin oğlu demem alırım ayağınım altına. Alamam mı?» «Alırsın Sarı Hocam?»</p>
<p>«Alırsın da peki ne demeğe denmiştir o lâf? Ha, söyle bakalım ne demeğe denmiştir o lâf... Sen Isıkgöllü deli karının oğlu mu sanırsın kendini. Ne dedim ben sana ha? Kimin nesi olduğunu bilmez misin?»</p>
<p>«Ben Tanrı gibi gökte olmuş Türk Bilge Kağan, dedin.»</p>
<p>«Peki ne demeğe gelir o?»</p>
<p>«Ne bileyim. Sarı Hocam orasını anlatmadın daha?»</p>
<p>Sarı Hoca, az önce, nasıl birden ayağa fırlayıp kalktıysa, çadırı nasıl arşınlayıp dört döndü ise yine öyle birden duruverdi. Çadırın orta direği gibi, olduğu yerde çakılıp kaldı. Bu çocuk? Yok bu haylaz, çocuk mocuk değildi; yaşınca değildi... Şurda, şu çadırın içinde, iki diz üstünde oturmuyordu; çocukça gülüyordu da çocukça konuşmuyordu. Sarı Hoca farkında olmadan çocuğun doğduğu günü hatırladı: Ali Tekinlilere yenildikleri yıldı. Harezm'in öte yanından durmadan Türkmen geliyor, Harezm'in bu yanında Ali Tekinliler olsun, Karahanhlar olsun, Gazneliler olsun Türkmenleri töretmek istemiyorlardı. Bu çocuk doğunca iş değişmişti. Ali Tekin'i yenmişlerdi; Karahanhlar susar olmuştu, Gazne çekiliyordu.</p>
<p>Müneccimler</p>
<p>bu çocuk için? «Pöh» dedi yüksek sesle, Sarı Hoca müneccimlerden nefret ederdi.</p>
<p>Allah insana iki göz vermişti; akıl vermişti. Müneccimler ise gözlerini kapayıp konuşurlardı.</p>
<p>«Bak bakalım Çağrı Beyimin oğlu; bana bak bakalım... İyice bak.» Gidip Çağrı Beyin oğlunun tam karşısına oturmuştu. Artık soğuğu duymuyordu;</p>
<p>artık çadırın içinde değildi. Artık Sarı Hoca da değildi; Harezm'in ötesinden gelmiş, iki iri ve yumuşak gözdü, yeryüzü ile gökyüzünü dolduran kocaman bir akıldı.</p>
<p>«Çağrı Bey'in oğlu, gözlerini gözlerime dik de bak... Neden dediğimi yapmadın?» «Bana hep Çağrı Bey'in oğlu dersen, dediğini yapamam Sarı Hocam.» «Ne demeliymişim ya?»</p>
<p>«Alparslan! Senden başka herkes Alparslan diyor.»</p>
<p>Sarı Hoca yine tedirginleşti. Gözleriyle birlikte o kocaman aklı uçmağa hazır bir küçük kuş halini aldı. Kuşu uçurmamak gerekti. Usul usul:</p>
<p>«Öyle olsun Alparslan» dedi. «Senin dediğin olsun bakalım. Şimdi gözlerini gözlerime dik de bak... Bu Kurban Bayramının dördüncü günü seni bu ayazda, iki</p>
<p>diz üstüne oturtmuşsam; oturtmuş da böyle abuk sabuk konuşturuyorsam, bir şey demek istiyorum. Ne dediğimi anlayacak mısın?»</p>
<p>«Dersen anlarım hay Sarı Hocam. Demezsen ne deyim?»</p>
<p>«Ben bir söz dedim az önce. Sen araya lâflar sokuşturup ecinnileri başıma toplamasaydın gerisini de getirecektim. De bakayım neyidi o söz?» «Ben Tann gibi gökte olmuş Türk Bilge Kağan, dediydin.»</p>
<p>«Hah, iyi kalmış kulağında. Ne demeye gelir şimdi onu dinle...»</p>
<p>«Sarı Hocam? Bir şey de ben desem. Kızmaca yok ama. Kızarsan demem.» «Gözlerini gözlerime dik de konuş dedim. Ben gözleri yerde konuşanı sevmem dedim.» «Hani kızmayacaktın ya.» «Kızmayacağım. İyi bir söz edersen bu günkü dersi de yarına bırakırım.»</p>
<p>«Bana öğrettiğin sözden Bilge Kağan adını çıkarsak da yerine Alparslan'ı koysak, ne demeye geldiği anlaşılmış olmaz mı?»</p>
<p>Sarı Hoca, gökyüzü gibi yeryüzünün de sustuğunu hissetti. Kulakları mı yanlış duymuştu? Gözleri mi yanlış görüyordu? Aklı, herhalde yıllardır başında yoktu...</p>
<p>Buzlu, ayazh, donmuş bir boşluk kafatasında ağrımağa başlamıştı. Hiçbir hareket yapamıyordu, kımıldanamıyordu bile. Alparslan’ın söylemek istediği cümleyi geçirdi zihninden. Gözleri daha çok açıldı; karşısındaki çocuğu içine alacak kadar gözlerinin irileştiğini sanıyordu. Ama ne kadar irileşirse irileşsin, gözlerinin yine de Alparslan’ın çocuk gözlerinin içinde eriyip kaybolduğunu hissediyordu.</p>
<p>Yaşınca</p>
<p>bakan, yaşınca güzel, yaşınca çocuk gözler; bütün sarı elâ ışıklarıyla konuşur gibi parıldayan fakat bütün pırıltılarında susan, iri mi, yumuk mu, açık mı, kapalı mı belli olmayan gözler...</p>
<p>Sarı Hoca, o donmuş sessizlik içinde ürperdi, Alparslan’ın gözleri bir garip yanıyordu. Devler vardı; rüzgârlar, ağaçlar, dağlar vardı. Uzunlamasına ırmaklar, enliliğine göller, genişliğine ovalar vardı. Bu gözler çocuk değildi; bu bakış çocuk olamazdı; bu titreyen kirpiklerin arasında, doğan bir günün bulutlardan sessiz sıyrılışı, gökyüzünden yeryüzüne dökülüşü vardı.</p>
<p>Eğilmek geldi Sarı Hoca’nın içinden; çocuğun ellerini öpmek, bütün bildiklerini, öğrendiklerini, öğrettiklerini terk edip...</p>
<p>Düşünemiyordu.</p>
<p>Düşünürse Sarı Hoca, delirebileceğini anladı.</p>
<p>«Konuşan bir kurt'u anlatmıştım sana» diyebildi neden sonra. Sesi boğuktu; yorgundu, yüzyıllarca uzaktı. Sesi, belli belirsiz bir korkunun titreyişini duyuruyordu. «Oğuz Han’ın çadırına giren, Oğuz Han’la konuşan bir kurdu anlatmıştım. O kurt gerçekten konuştu mu bilmiyorum; atalarımız konuştu dediyse</p>
<p>konuşmuştur; aksine mümkünü olamaz. Eğer ben Sarı Hoca’ysam, o kurdun sesini duymamış bile olsam, derim ki kurdun sesi seninki gibiydi, oğlum Alparslan, o kurt da herhalde senin gibi konuştu...»</p>
<p>Sarı Hoca bütün ömrü boyunca söyleyeceklerini söyleyip tükenmiş gibiydi. Bu sırada, dışarda gürültüler olmasa, önce bir çocuk sesi: «Alparslan, hey Alparslan» diye bağırmasa; ardından da bir çocuk kalabalığı çadırın dışında ve hep bir ağızdan «Sarı Hoca... Sarı Hoca... Sarığı Koca... Sal bize Alparslan'ı altun bulasıca!» diye çağrışmasa Sarı Hoca çoktan eğilip Alparslan’ın dizlerini öpecekti.</p>
<p>Seslerle birlikte toparlandı. «Kim bu çocuklar?» diye sordu. Sesi hâlâ bocalıyordu.«Kimin nesi?»</p>
<p>Alparslan yine öyle bakıyordu. «Afşin» dedi; «Şu ilk bağıran Afşin. Benden büyüktür ama bensiz edemez Sarı Hocam; ben de onsuz edemem...» Susup öteki</p>
<p>sesleri dinledi. Sesleri ayırt etmeğe çalıştığı belliydi. «Biri Ersagun» dedi; «Babamın amca çocuğu... Ağabeyim Kavurt da var; sonra Atsız var. Buldacı var, Dilmaçoğlu var, Artuk ile Çavlı da var... Var işte Sarı Hocam hepsi, herkes var... Bir de kız var ama onu çıkaramadım.»</p>
<p>«Aralarına ha bir katılsam, diyorsun he mi? Şu Sarı Hocam bir lânetlik etmese de bıraksa beni diyorsun?»</p>
<p>«İzin verirsen öyle diyorum Sarı Hocam...»</p>
<p>«Höt! Höt dedik sana, ağzından çıkanı kulağın duysun, lanet kime derler?» «Şeytana derler Sarı Hocam..»</p>
<p>«Şeytana derlerse? Sarı Hoca şeytan mı demeğe getiriyorsun aklın sıra?» «Ben demedim.»</p>
<p>«Ya ben mi dedim hay meret! Toplan bakalım. Toplan bakalım hadi sümkürme.» Alparslan keyiflendi. Uzun hırkasının eteklerini, sıkıca ve tatlı bir çocuk dikkati ile tutarak kalktı. Yumuşak, kuzu derisi çizmelerinin içinde ayakları uyuşmuştu; karıncalanıyordu. Silkelemek istedi fakat tuhaf ve belirli bir korkuyla vazgeçti. Hemen çıkmak için döndü.</p>
<p>«Höt! Höt dedikçe kötüleşiyorsun ha. Soyha; hani el öpme! Dersimizin sonunda bir el öpme beklemez miydik? Unuttun ki gayri ne unuttun ya, ne unuttun. Gel bakalım, gel dedik.»</p>
<p>Alparslan ne gidiyor ne geliyordu. Utanmış gibiydi. Ya, bu el öpmeyi unutma utanışına benzemiyordu. Sarı Hoca kaşlarını çattı, suratı gerçekten asıldı; «Gel dedik mi biz, Selçuk Beyli de olsan gelinir. Ne var eteğinde? Getir bakalım.</p>
<p>Getir</p>
<p>dendi sana.»</p>
<p>Alparslan, eteğinde sakladığını çıkardı ister istemez. Sarı Hoca’ya uzattı. Yüzü çocuksu bir pembelik içinde kızarmıştı gözleri yerdeydi.</p>
<p>Sarı Hoca, Alparslan’ın uzattığı el büyüklüğündeki yamru yumru demiri evirdi çevirdi; avuçlanacak yerini avucuna alıp sıktı; sonunda «At bukağısı bu» dedi;</p>
<p>«Nerden aldın?»</p>
<p>Alparslan «At bukağısı olamaz» dedi. «Kilitmiş. Sav Tekin amcam verdi.</p>
<p>Açarsam</p>
<p>benim olacak.»</p>
<p>«Demek eteğinin altındaki çat çut bu idi. Biz ders anlatırken sen bunu açmak istedin.» «Açarsam benim olacaktı ya.»</p>
<p>«Açarsaymış! Derste bizim anlattıklarımızı dinlemeyeni biz.» cümlesini tamamlayamadı Sarı Hoca. Dışardan Sav Tekin’in sesi geldi. Çocukları kovalıyordu.</p>
<p>Ardından da kendisi çadıra girdi. Levend irisi, çadır direğine yakın boyda, çadırın loşluğunda ve ayazında bile genç ve güzel bir yiğitti. Sesi, dağ yamaçlarından dökülen suları andırıyordu. Temiz ve yaramazdı. «Küflendirdin bu çocuğun kafasını hay Sarı Hoca; yumuşattın bu küflü çadırın içinde» dedi; «Akşama kadar ancak düzeltirim. Düzeltebilecek yer bıraktıysan eğer.»</p>
<p>Sarı Hoca güldü. «Gel bakalım at dilinden başka dil bilmeyen herif, gel de kulağımın dibinde konuş. Uzaktan kişneme...»</p>
<p>Sav Tekin, Sarı Hoca'nın dediğini yaptı; kulağının dibine kadar yaklaştı. Orada sustu. Sarı Hoca bekledi. Sav Tekin'de hiç bir hareket görmeyince huysuzlandı.</p>
<p>«Git</p>
<p>öte» dedi, «Git git daha git, at kokusundan hazzetmem.»</p>
<p>Alparslan, bu iki koca adama bakıyordu. Sav Tekin'i seviyordu. Cirit atmasını, yay germesini, ata binmesini Sav Tekin öğretmişti. Ava götürürdü, at üstünde oyunlar öğretirdi. Sav Tekin, Alparslan için uçsuz bucaksız bir ovaydı, dağdı, tepeydi, ormandı, suyu serin derelerdi.</p>
<p>Alparslan, Sarı Hoca'yı da seviyordu. Sarı Hoca Alparslan için hep bir çadır içiydi, ama onsuz, daracık, karanlık, bunaltıcı bir çadır, içinde Sarı Hoca olunca, hele de konuşunca bir büyürdü, bir genişlerdi, bir yükselirdi ki Alparslan da şaşardı. Sav Tekin amcasının kırlarından başka büyük olduğunu, başka güzel güzelleştiğini hissederdi. Şimdi ikisi yan yanaydı. Ama niye Sarı Hoca at kokusundan hazzetmediğini söylemişti? Sav Tekin, Sarı Hoca'nın lâfının altında kalmadı; «At dilinden başka dil bilmediğimi söylersin benimle konuşursun; kokusunu sevmezsin sakalına sürersin. Bu ne iştir ben de bilmem.» dedi. Sonra Alparslan'ın elinden tuttu. «Gidelim» dedi; «Az daha durursan çadırın içindeki kokudan bayılırsın...»</p>
<p>Sarı Hoca gülüyordu. Bir an, Alparslan'ı büyümüş, Sav Tekin boyunda ve endamında gelişmiş olarak gördü. Sarı Hoca'nın yüzündeki gülüş ciddileşti. Gözleri</p>
<p>Sav Tekin'den Alparslan'a, Alparslan'dan Sav Tekine gidip geldi; hayran ve güven doluydu. «Görebilecek miyim ki...» diye mırıldandı. Sonra «Görmesem de hissettim» diye içinden geçirdi. Gözlerini yumdu.</p>
<p>Sarı Hoca gözlerini açtığı zaman bakışları elli yıl birden gençleşmişti, binlerce çıra yanıyordu gözlerinin içinde, yaş vardı.</p>
<p>Sav Tekin anlayamadı bu anı; «Üzdüm mü seni hay Sarı Hocam?» diye sordu. «Sen de bana söyle; aç ağzını ne dersen de...»</p>
<p>Sarı Hoca şimdi daha başka türlü gülüyordu. Daha genç, daha zengin, yeryüzünde kimsenin bilemeyeceği birsim öğrenmiş bir insanın huzuru - belki de korkusu - içinde gülüyordu. Sav Tekine cevap vermedi. Sadece elindeki kilidi uzattı. «Al bunu!» dedi; «Açmasını öğretmediğin kilit çocuğa verilmez!»</p>
<p>Sav Tekin şaşırdı. Kilidi, daha Alparslan'a verdiği gün unutmuştu. Sarı Hoca'nın uzattığı kilide yabancı bir gözle baktı. Sonra aldı. «Açamadı da sana açasın diye mi verdi?» Kilidi ne yapacağını bilmiyordu. Evirip çevirdi. «Sen de açamamışsın herhal hoca» dedi. «Bakın göstereyim size, bu kilit böyle açılır.»</p>
<p>Kilidin avuçlanacak yerini avucuna aldı; sıktı. Ağzı üç kertikli anahtarı önce yanlış soktu; sonra düzeltti, itti. Kilit açılmadı. «Bu kilit paslanmış hay Sarı Hoca, paslanmış; iyice paslanmış hem de. » dedi. «Buna biraz yağ sürmeli.» Çadırın öte ucuna gidip, dipteki külekten bir çimdik yağ aldı, kilidin içine saldı. Anahtarı tekrar soktu. Yağın yerleşmesi için ileri geri oynattı. «Şimdi açılır artık» dedi.</p>
<p>Fakat yine açılmadı.</p>
<p>Sav Tekin kilidin sağını solunu yokladı. «Yağsızlıktan değil» dedi; «Dilleri içerde birbirine girmiş. Şuralardan vurup biraz genişletmeli, Alparslan büyükçe iki taş getir bana.»</p>
<p>Alparslan taş getirmek için dışarı çıktı.</p>
<p>Sav Tekin kilide aklını iyice takmıştı. «Şimdi hatırladım» dedi; «Ben bu kilidi Karahanh üstüne yaptığımız atanlardan birinde almıştım. Kim bilir onlar kimden aldı...» Alparslan taşları getirmişti.</p>
<p>Sarı Hoca «Elindeki kilit Bizans işi» dedi; «Bak, orta yerinde haç var.»</p>
<p>Sav Tekin, eli ateşe değmiş gibi irkildi; az kalsın kilit elinden düşüyordu. Boş bulunup «Günaha girmeyelim Hoca?» dedi. Günahtan çok Bizans kelimesinden irkilmişti. Bizans, Sav Tekin için bir karanlık kuyu, bir yorumsuz düş, daha doğrusu farkında olmadığı gizli bir özlemdi. Sarı Hoca'ya bir tuhaf baktı. Sanki Sarı Hoca, o gizli özlemi anlamıştı. Bel sunmuyordu; kulaklarında uğuldayan, uğuldayan, uğuldayan at kişnemeleri, naralar ve boğazlanan insanlarla yangın vardı; gözlerinde çaresizlikten soluyan Sarı Hoca. «Köpeğin enikleri böyle hırlar hırlayınca» diyordu. Birden durdu. Eğilip kilidi aldı ve «Yürü Alparslan'ım» dedi;</p>
<p>«Tut elimden, gene geleceğiz; hem de bin misli!»</p>
<p>Çadırdan çıkar çıkmaz rastladığı ilk ata atladı; eğersizdi. Uzanıp Alparslan'ı çekti kucağına aldı. Ayaklarını atın karnına hızla vurup sardı. «Yallah Karaoğlan, yallah Ceyhun'a!»</p>
<p>At bir silkindi, dörtnala kalktı.</p>
<p>Yerler, bir karış kar içindeydi.</p>
<p>Ceyhun'a doğru dağınık atlar koşuyordu, sürüler koşuyordu, yayan yapıldak insanlar koşuyordu. Atların hemen hepsi eğersizdi; kiminde iki kişi vardı; üç kişinin bindiği atlar ötekilerden geri kalıyordu.</p>
<p>Selçuklular geldikleri yere, geldiklerinden çok az; geldiklerinden çok kötü ve yenilmiş kaçıyordu.</p>
<p>Arkalarında bıraktıkları bunca yılın emeği, ölüm ve yangın olarak kalmıştı. Kendilerinden olan, kendileri gibi duyup düşünmesi gereken insanlar bir avuç toprağı, Tann'nın olan toprağı çok görmüşlerdi; orada yurtlandırmamışlardı. Kaçanlar, bir daha dönemeyeceklerine o kadar emindiler ki. Arkalarında kalan hiç</p>
<p>bir şeyi düşünemiyorlardı. Ceyhun'u nasıl geçecek, Ceyhun'un öte yanındakilere nasıl «Biz geri geldik işte» diyeceklerdi. Ceyhun'un öte yanında, onların bu yanda yurtlanmalarını; kendilerine bir umut ve sığınak kapısı açmalarını bekleyenlere ne diyecekler; nasıl yüzlerine bakacaklardı?</p>
<p>Yalnız bir Sarı Hoca umutluydu. «Döneceğiz Alparslan'ım» diyordu! «Sen üşüme, sen hırkamın kuşağını aç da bana daha sarıl!» diyordu; «Sen Alparslan'ım» diyordu; «Umudum, yeğenim; sen iyi gör bunları...» diyordu; «İyi düşün!»</p>
<p><span style="font-style:italic;">Ve</span> atını durmadan tepikliyordu. «Köpeğin enikleri» diyordu; «Döneceğimizi bilmiyorlar.» Ceyhun'a varan ilk beş on atlıdan biri Sarı Hoca oldu.</p>
<p>Ceyhun buz tutmuştu. Daha önce gelenler, buz tutmuş Ceyhun'un bu yanında durmuşlardı; geriye bakmaktan korkarak, buz tutmuş nehri geçip daha ileriye gidip gitmemek arasında bocalayarak durmuşlardı. Kadınlarla çocukların Sarı Hoca'yı görünce az da olsa güçlendikleri belliydi. Etrafını aldılar. Konuşmuyorlardı. Sanki boğazlarına bir bıçak saplanıp kalmıştı. Çocukların yüzleri bile buz tutmuş kırçıl kayaları andırıyordu. Fakat hepsinin de gözleri konuşuyordu. Yenilmiş, yıkılmış çadırların, Kurban Bayramında arkadan vurulan Selçuklu kanlarının sebebini soruyor gibiydiler.</p>
<p>Sarı Hoca, hiçbirinin gözlerine bakamadı. Sadece, hırkasını, kucağındaki Alparslan'a sımsıkı sardı. Az önceki öfkesi, az önceki hıncı yoktu. Yavaş yavaş sakinleşiyordu. Kenetlenen ve şakaklarını çatlatacakmış gibi ağrıtan dişleri gevşemişti. Hızlı ve derin soluyor, düşünebildiğini hissediyordu. Sisli, bembeyaz düşünceler, gözlerinin önünde görünebilecek şekiller halinde kaynaşıyordu. Eğersiz atlara binmiş kadınlar ve çocuklar, bu sisli ve bembeyaz düşünceler zincirini kımıldatıyordu ve hep bu yana doğru geliyordu. Başka bir şey yoktu.</p>
<p>Sonra sisli, bembeyaz düşünceler daha açıldı. Çadırlardan bu yana uzanan karlı düzlük, at toynaklarından delik deşikti; yırtık bir yatak kirliliğini almıştı ve gelenler daha da artıyordu, kalabalıklaşıyordu.</p>
<p>Sarı Hoca, bu yıkıntıda, içinde bir umut ışığının belirdiğini fark etti. Az sonra iyice umutlanmıştı. Bir hayli kalabalıklaşan ve hemen hepsi kadınlarla çocuklardan ibaret olan çevresindekilerin yüzlerine ilk defa baktı. «Çocuklarınıza sıkı sarılın» dedi. «Sıkı sarılın çocuklarınıza, daha sıkı sarılın» diye bağırdı. Sesi dümdüzdü, sonra bu düz ses, güven verecek bir şekilde yumuşadı: «Üşümesinler. Çocuğu ölen kadın yanıma gelmesin, çıkıp gitsin aramızdan. Ne demeğe gelir bu söz kafanıza dank etsin.» Sonra sesini alçalttı; kendisinden bile saklar gibi: «Belki eli kılıç tutanlarımızdan kimse sağ dönemez...»</p>
<p>Daha sonra da hırkasının önünü iyice açtı. «Gör bunları Çağrı Beyimin oğlu. Gör; iyice çak kafana... Adamı böyle keserler, hem de Kurban Bayramı demez keserler.</p>
<p>Kırk yıl anlatsam ne sen anlardın, ne de ben anlatabilirdim...» Alpaslan birden titremeğe başladı.</p>
<p>Sarı Hoca «Ne de olsa çocuk» diye düşündü; «Keşke göstermeseydim. Ağlayabilir.» Alpaslan'ın ağlamasını istemiyordu. Alpaslan ağlarsa Sarı Hoca kendisinin de ağlayabileceğinden korktu. Önce öfke ve hınç ve sonra umut olarak gelişen hisleri, dönüp göz yaşına çevrilebilirdi. Kadınların ve çocukların, hele Alpaslan'ın önünde ağlamak? Sarı Hoca ölse bundan daha iyiydi.</p>
<p>Belli etmeden eğilip Alpaslan'ın yüzüne baktı. Vücudu titriyordu ama gözleri ve yüzünde hiç bir kıpırtı yoktu. Ta uzaklardaki duman ve alevlere, noktalar halindeki kaynaşmalara ve bir de o durmadan kopup bu yana doğru, kırık zincirler gibi gelen atlılara takılıp kalmıştı. Sarı Hoca, hırkasının etekleriyle çocuğu yeniden sarmak istedi; fakat Alparslan istemedi. «Gözcüleri babam iyi seçememiş» dedi.</p>
<p>Bir daha konuşmadı. Bir daha o yana bakmadı. Çevrelerinde toplanan kalabalığa çevirdi gözlerini; çocukların içinde Afşin'i görünce gülümser gibi oldu. Sonra ötekileri aradı.</p>
<p>Atsız, ninesi Kadın Ana'nın elinden tutmuştu, sıkı sıkıya sarılmıştı, yayandılar. Çevrelerinde Atsız'la ninesi gibi, yayan yapıldak bir sürü çocuk, bir sürü kadın vardı; yayalar da, atlılar gibi perişan, yıkılmış, acılı idi. Üşüyemiyorlardı bile. Bütün gözler baskın yerine çakılıp kalmıştı. Korkunç bir uçurumun dibinde, uçurumun başından kopmak üzere olan bir kaya parçası ha düştü ha düşecek diye gözlerini dikmiş bekliyorlardı sanki.</p>
<p>O taşın kopuşu ve düşüşü gibi bir büyük gürültü duyuldu. Baskın yerinden bu yana, doludizgin binlerce at uçmağa başladı. Sarı Hocanın çevresi de aynı anda kaynadı.</p>
<p>O ana kadar susan, üşümekten bile korkan çocuklar ve kadınlar her şeyin bittiğini anlamış gibiydiler. Bir çığlık; korkuya da, umutsuzluğa da, ölüme de benzeyen bir çığlık ortalığın hemen karışmasına yetti.</p>
<p>Sarı Hoca sanki bu çığlığı bekliyordu. «Höt!» diye haykırdı. «Ha şimdi sırasıydı haykırışmak, ha şimdi sırasıydı; gidi huysuzlar, toplanın! Toplanın dendi size...» Atını da sürmüştü. «Yayan yapıldaklar Ceyhun'a. Ceyhun'a dendi size; buzdan geçilecek yürüyün...»</p>
<p>Kimler olduğu bilinmeyen yüzlerce atlı bu yana dörtnala koşuyordu. Sarı Hoca bağırmasa da bu iş böyle olacaktı zaten. Ne var ki Sarı Hoca atını sağa sola sürüyordu. «Attaki çocukları indirin, indirin dendi size... Ceyhun'u yürüyerek geçecekler. Buz atları çekmez ha sonra; çekmez ha...»</p>
<p>Buz tutmuş Ceyhun nehrinin üstünde çocuklar ve kadınlar karmakarışıktı. Sarı Hoca, ayaklarıyla atının karnına, kollarıyla kucağındaki Alparslan'a sıkı sıkıya sarılmış, çocuğunu indirmek istemeyen analara doğru at sürüyor «İndirin dendi size; indirin dendi size» diye haykırıyordu. Sarı Hoca'nın, üstlerine doğru at sürdüğünü görenler, çocuklarını ister istemez atlarından indiriyorlardı. Sarı Hoca'nın yüzü baskından beterdi; sesi yangının dumanlarını andırıyordu.</p>
<p>Dörtnala gelen atlılar yaklaşıyordu. Ama henüz iyice seçilmiyordu. Baskın yerinden bir hayli ayrılmışlardı. Gelenleri bir ara süzen Sarı Hoca, kendi kendisiyle konuşur gibi: «Hayra alâmet değil! Çağrı Bey'in oğlu; hayra alâmet değil, atlıları kovalayan yok... Bizimkiler olsa kovalayan olurdu.» Daha fazla düşünemedi. At üstünde bekleyen kadınlara döndü. Bir müddetten beri içinde büyüyen umut ışığı kararmıştı. «Siz de yavaş yavaş geçin Ceyhun'u..» dedi. Sanki «Geçseniz ne olacak, geçmeseniz ne olacak» demişti. Fakat kadınların da çatılmış gözlerle gelenlere bakmakta olduğunu görünce yeniden köpürdü: «Çocuklarınız o yanda; höt dendi size, duysanıza; ben mi büyüteceğim onları hay karadonlular, kocanızın öcünü ben mi alacağım.»</p>
<p>Bu son cümle, atlı kadınların hareket etmesine yetti. Az önce bir heykel donmuşluğu içinde dikilip kalanlar birden kaynaştı. Aynı anda atlarını Ceyhun'a çevirdiler ve tepiklediler. Sarı Hoca «Yavaş!» diye bağırmak zorunda kaldı.</p>
<p>«Buza</p>
<p>birden yüklenmeyin, belki gelenler bizimkilerdir.»</p>
<p>Son kelimeler ağzından karamsar çıktı. Arkasına dönüp bakamıyordu. Yaklaşan at toynaklarım sırtında hissediyordu da yine bakamıyordu. Gözleri karşı yakada kümelenen kadınlarla çocuklardaydı. Ceyhun'un buzlarına at süren kadınlar, nasıl yavaş sürerse sürsün yine de buza değil yüreğinin başına sürüyorlardı atlarını; yüreğinin başı ha kırıldı ha kırılacaktı. Ceyhun nehri yüreğinin içinde buz tutmuştu.</p>
<p>Ama soğuk değildi.</p>
<p>Alparslan kımıldandı, Sarı Hoca'nın hırkasının içinden döndü. Başını sarkıtıp geriye, gelen atlılara bakmak istedi. Sarı Hoca da bunu istiyordu ama dönüp bakamıyordu. Selçukluların sonunu, Şahmelik'in azgın atlılarını görmekten korkuyordu.</p>
<p>Alparslan'ın kımıldamasından cesaretlendi. «Bakalım Çağrı Bey'in oğlu» diye mırıldandı;</p>
<p>«Belki sonumuz değil başlangıcımızdır.»</p>
<p>Döner dönmez de artık iyice yaklaşmış olan atlıların önünde Tuğrul Bey'le Çağrı Bey'i seçti. Alparslan'a belli etmek istemediği halde derin bir oh çekti: «Çok şükür. İkisi de sağ.»</p>
<p>Sanki az önceki baskın olmamıştı; sanki yersiz yurtsuz kalmamışlardı, çadırsız, odsuz ocaksız kalmamışlardı. Sanki uğursuz baskında kimse ölmemişti. Tuğrul Bey'le Çağrı Bey hayattaydı, sağdı, yaşıyorlardı.</p>
<p>Sarı Hoca bunca yıllık ömründe ilk defa çocuklaştı. Alparslan'a sarıldı; sımsıkı kucakladı, öptü öptü; bir daha öptü. «Baban sağ ya» dedi; «Amcan da.</p>
<p>Yeter.»</p>
<p>Yumuşamış bir külçe altına benzemişti; gözlerinden yanaklarına doğru inen, Sarı Hoca'nın farkında bile olmadığı yaşlar, muhakkak ki erimiş altın sıcakhğındaydı. Alparslan, çocukça elini uzattı; üşümüş parmaklarını, gerçekten sıcak sandığı yaşlara sürdü.</p>
<p>Sarı Hoca başını geri çekmedi. «Ağlıyorum, ağlıyorum.» dedi. «Yarın çoluğa çocuğa Sarı Hoca ağladı diye anlat e mi? Anlat da Sarı Hoca'yı iki paralık et.» Alparslan elini indirdi. «Babamla amcamın sağ olmalarına ben de sevindim» dedi.</p>
<p>«Ama ben ağlamam. Ağlarsam döversin.»</p>
<p>Sarı Hoca, Alparslan'ı bunun için seviyordu. Öteki çocuklara hiç benzemiyordu. Kardeşlerine de benzemiyordu. Neyi niçin söylediğini biliyordu; neye niçin baktığını da biliyordu. «Doğru dedin Alparslan, ağlarsan döverim seni. Sen hiç ağlamamahsın.» «Sen niye ağladın öyleyse? Benim bildiğim Sarı Hoca ağlamamak.» «Sarı Hoca insan hay oğlum... İnsan dediğin ağlar da güler de.» «Ben neyim hay Sarı Hoca?» «Sen?.»</p>
<p>Sarı Hoca ne demeliydi şimdi?. «İnsan değilsin» mi? demeliydi? Ya çocuk tutar da «Hayvan mıyım?» derse? «Sen üstünsün» de diyemezdi. Sarı Hoca üstünlüğü ancak akıl ve bilgide var sayardı. «Sen.» diye tekrarladı. Sonra «Bana bakma sen, ben karabudundan gelmeyim. Sen, Bilge Kağan gibisin. Çağrı Bey'in oğlusun. Çağrı Bey Selçuklunun gözbebeğidir. Sen gözbebeğinden yaş çıktığını gördün mü hiç? Benim gözümün yaşı şuralarından çıktı; oralara göz pınarı derler, niye derler, de bakayım? Pınarlardan su çıkar da ondan... Demek ki karabudunun göz pınarlarından yaş çıkar gözbebeğinden değil. Ammaaa.»</p>
<p>Sarı Hoca her şeyi unutmuştu; hocalık damarı tutmuştu. Çok defa yaptığı gibi yine ata binip Alparslan'ı kucağına almış kırda ders anlatıyordu. «De bakayım Sarı Hoca neden ammaaa deyip sustu. Bir şeyi iyi bellemeni istiyordu da onun için. Neyi iyi bellemeni istiyordu? Karabudunla senin arandaki ilginin derecesini. Sen, karabudunun gözbebeğisin dedim mi? dedim, öyleyse sen karabudunun gören gözüsün. İyiyi göreceksin. İyiye bakacaksın. İyi nerdeyse sen orada olacaksın. Ne demiş bizim akıl hocamız Uluğ Türük demelerinde: Anlayışlı olan anlar, bilgili olan bilir; bilenle anlayan ise her vakit dileğine erişir dememiş mi? Demiş. Yine ne demiş? Kötü mü senin için daha iyi, yoksa iyi mi? Sövülmek mi istersin yoksa övülmek mi, demiş mi? Onu da demiş. Öyleyse akıl hocamız Uluğ Türük doğru söylemiş. Gel gelelim, sen de tutar karabudunu hor görmeğe kalkarsan, ben gözbebeğiyim diye kurum kurum kurulursan ne yapmış olursun? İki ayağını birden</p>
<p>kesmiş olursun. Karabudun çadırın orta direğidir. Çadırın orta direğini yıktın mı çadır başına uçar da altta kalırsın. Bunu da böyle bilesin.»</p>
<p>«Babamla amcam karabudunu düşünmediler öyleyse...»</p>
<p>«Nedenmiş o, de bakayım hele?»</p>
<p>«Bir baskında çadırları başlarına yıkıldı, gözcü koysalardı ya...»</p>
<p>«Haa... O meseleye gelince, bakalım Bilge Kağan ne demiş, önce onu dinleyelim. Demiş ki, Türk Milleti sen açken tokluk nedir bilmezsin amma bir kere doydun mu da açlığı hiç düşünmezsin. İşte hesap bu hesap. Çağrı Bey'le Tuğrul Bey buraya gelip yerleşince karabudun sandı ki her şey olup bitti. Daha öteye gitmek yok. Halbuki bizim yurt buralar değil!»</p>
<p>Ceyhun'un öte yakasında toplananlar, gelenleri tanıyıp ansızın bağırmasaydı Sarı Hoca daha da uzatacaktı konuşmasını. Gelenleri de, buz tutan Ceyhun'u da, buz tutan Ceyhun'un öte yakasında soğuktan titreyenleri de, hatta sabahki her şeyi yakıp yıkan baskını da unutmuştu.</p>
<p>Bağrışmalar ve gelen atların gürültüsü soğuk bir uykudan uyandırırcasına Sarı Hoca'nın gerçeğe dönmesine sebep oldu. Uykudan yeni uyanmış gibi dağınık ve buğulu bir sesle «Şimdi gidelim yeğenim» dedi; «Hele lâfımız burada kalsın, unutma, babana geçmiş olsun diyelim...»</p>
<p>Çağrı Bey de, Tuğrul Bey de Sarı Hoca'yı görür görmez irkilmişlerdi; atlarının gemlerini kastılar. Aynı anda, atlılar da durdu. Atlardan ve insanlardan sıcak ama yorgun buğular çıkmağa başladı. Atlılar, ancak o zaman başlarını geriye çevirip baktılar. At toynaklarından yoğrulmuş düzlükte bu yana doğru at koşturan son bir kaç kişiden başka kimse yoktu ve ta uzakta, baskın yerinde Selçukluların bir umudu daha duman olmuş tütüyordu. Atlılar, başlarını bir müddet o dumandan çeviremediler. At tıksırıklarından başka bir şey duyulmuyordu.</p>
<p>Çağrı Bey'le Tuğrul Bey ise aynı anda ve aynı irkilişle Sarı Hoca'nın önce yüzüne bakmışlar, sonra Sarı Hoca'nın hırkasıyla sımsıkı sardığı Alparslan'ı bir iç ürpertisi içinde görmüşlerdi. Tuğrul Bey'in kederli üzgün gözleri belli belirsiz gülümsemiş, Çağrı Bey'in kaskatı yüzünde yumuşak bir çizgi belirip kaybolmuştu.</p>
<p>Fakat Sarı Hoca ne bu belli belirsiz gülümsemeyi ne de belirip kaybolan yumuşak çizgiyi görecek durumda değildi; görse bile anlayacak durumda değildi. Çağrı Bey'le Tuğrul Bey'in her zaman yanlarında görmeğe alıştığı Sav Tekin'i göremeyince bir tuhaf olmuştu; o kadar içten ve o kadar babaca söylemek için hazırladığı «Geçmiş olsun» cümlesini bile söyleyememişti. Dudakları belli belirsiz titriyor, sakalı hâkim olamadığı çenesinin kıpırdanışını büsbütün belli ediyordu. Gözleri, bir anda atlılarda dolaştı. Birden beş yüz yıl ihtiyarlamış, birden beş yüz yıl yorulmuş atlılar, bu sabahki hayat dolu insanlardan hiç birine benzemiyordu. Ve Sav Tekin bu atlıların içinde de yoktu.</p>
<p>Elinde olmadan, daha doğrusu titreyen dudakları kendiliğinden «Sav Tekin.» dedi; «Sav Tekin! Sakın Sav Tekin?» Soramıyordu; gerisi gelmiyordu; kelimeler, boğazında donmuş bir urgan gibi dolanıyordu.</p>
<p>Çağrı Bey, Tuğrul Bey'den önce anladı Sarı Hoca'nın derdini. «Korkma Hoca; Sav Tekin'in, Yakutlu ile Gümüş Tekini alıp geride kaldı. Sürüden ne kurtarırsa getirecekler...» Sarı Hoca, o zaman çocukça davrandığını anladı. Kalan sağlardan, Sav Tekin bile olsa, ölen sorulmamahydı. «Allah kahretsin beni, ihtiyarlıyorum...» diye kızdı kendi kendine. Bir anda, o beş yüz yıl birden ihtiyarlamış ve yorulmuş atlıların, hepsi birden gülüyor ve kendisiyle zevkleniyormuş gibi geldi. Ters ters «Korkan yok Çağrı» diye söylendi, «Sav Tekin'in dokuz canlı olduğunu senin kadar bilirim.» Sonra, yavaşça: «Geçmiş olsun» dedi. «Dertlenme. Budanmamız lâzımdı;</p>
<p>budandık. Her ağaç gibi...»</p>
<p>Yine atların tıksırmasından başka bir şey duyulmaz oldu. Yine atlardan ve insanlardan sıcak buğular çıktı. Atlar bile, neyi düşündüğünü bilmeden düşünüyordu. Arada bir huysuzlanan atlar olmasa karlı düzlük gibi uzayan düşünce, bölünmeyecekti. Bu sessiz ve soğuk düşünceyi, bir de kadın sesi bozdu. Buzlu Ceyhun'un öte yanından sessizce gelmişti. Bir eliyle bir çocuğa, Atsız'a sıkıca sarılmıştı. Atsız'ın ninesi Kadın Ana'ydı.</p>
<p>«Tuğrul Bey; Tuğrul Bey...» diye bağırmıştı.</p>
<p>«Daha ne kadar sürecek bu?»</p>
<p>Doğrulayıp gelmişti. Boşta kalan eliyle de Tuğrul Bey'in atının dizginlerinden tutmuştu. «Atının dizginlerini tuttuysam, tuttum diye gocunma Tuğrul Bey; ben senin anan sayılırım...»</p>
<p>Tuğrul Bey Çağrı Bey'e, Çağrı Bey Sarı Hoca'ya baktı. Sarı Hoca: «Sırasıydı sanki...» diye homurdandı. Kadın Ana kızdı: «Ne sıralı ne sırasız, senden sorup da öğrenecek değilim Sarı Hoca» diye çıkıştı. «Sen otur karalı kitaplarında ne yazıyorsa onu belle, ondan öte gitme. Benim kafamdaki kitabı ben bilirim, senin kitapların bilmez. Hem de ben, benim bildiğimce konuşurum...»</p>
<p>Tuğrul Bey gözleriyle Sarı Hocaya karşılık vermemesi için işaret etti. «Konuş ana» dedi, «Sav Tekin görününceye kadar vaktim var.» Fakat Çağrı Bey araya girdi. «İzin verirsen, atlılar karşıya geçsin» dedi. «Bakarsın Sav Tekin gecikir...»</p>
<p>Tuğrul Bey uygun gördü. Çağrı Bey, atlılara karşıya geçmelerini söyledi. Geçişi düzenlemek için atının başını çevirirken, Kadın Ana Çağrı Bey'e engel oldu; bu sefer onun atının dizginlerini tutmuştu. «Dur Çağrı Bey, sen de dur» dedi. «Bir yere gidemezsin. Siz ikiniz, bir atın bir çift kulağı gibisiniz; lâfım ikinize zaten...» Alparslan, deminden beri Atsız'la bakışırken bu sefer gözlerini iyice Kadın Ana'ya dikti. Kadın Ana başladığı gibi yine sordu: «Daha ne kadar sürecek bu, ne kadar sürecek?» Tuğrul Beyin sesi, beklenmeyecek kadar sabırlıydı: «Ne?» diye sordu.</p>
<p>«Hangisi Kadın Ana?»</p>
<p>Kadın Ana, bu sabırlı sesten şaşırdı daha çok. «Ne mi? Hangisi mi?» Toparlanmaya çalışıyordu. Birden: «Hangi birisi olsun» diye çıkıştı. Tuğrul Beyimiz birde durmuş hangisi diye mi soruyor bize! Bu, işte, bu baskın. Bu baskınlar. Bu dökülen Kınık Boyunun kanları? Bizi bunun için mi getirdin? Yurtsuz yuvasız bırakmak, oradan oraya süründürmek için mi? Kınık Boyunu kırdırmak için mi?»</p>
<p>Çağrı Bey dayanamadı; atının dizginlerini kastı. «Acı konuştun Kadın Ana» dedi;</p>
<p>«Hem erken; hem çok acı konuştun.»</p>
<p>Tuğrul Bey'in, Çağrı Bey'i susturmasına meydan kalmadan Kadın Ana daha öfkeli atıldı: «Bu sıra tatlı konuşulmaz Çağrı Beyim. Şu sıra tatlı konuşulmaz, bunu böyle belle; şu sıra erken de sayılmaz. Geçen baskında gelinim gitti, daha ötekinde oğlum. Bu seferkinde şunu kurtaracağım diye ne çektiğimi ben bilirim. Bunun sonu neye varacak? Cılız öküzün derisinin gerilemeyeceğini daha bellemediyseniz yazık size...»</p>
<p>Durup soluk aldı.</p>
<p>Tuğrul Bey, kirpiklerini bile oynatmadan gözlerini Kadın Ana'ya dikmişti. Çağrı Bey'in gözleri Ceyhun'un buzunu geçen atlılardaydı ve Sarı Hoca, baskın yerinin sağından veya solundan çıkıp sürüyü getirecek olan Sav Tekin'i gözlüyordu. Alparslan ise, gözleriyle durmadan bütün çevreyi ve konuşmaları dinliyordu. Kadın Ana, Ceyhun'un buzunu geçenleri gösterdi: «Şunlara bakın» dedi; «Şunlar</p>
<p>böyle miydi, daha bu sabah bu kadar mıydı? Tuğrul Beyim aç gözlerini, bizi buranın eşkıyaları burada yurtlandırmayacak. Geldiğimiz yere dönersek bizi adam yerine saymazlar...»</p>
<p>Tuğrul Bey, yine o sabırlı sesiyle, yine kısa konuştu; «Geldiğimiz yere dönmeyeceğiz ki Kadın Ana...»</p>
<p>«Ya nereye, söyle bana Tuğrul Beyim, ya nereye? Ceyhun'un öte yanı geldiğimiz</p>
<p>yer değil mi? Hani Çağrı Beyimi göndermiştin, hani Bizans mıydı ne idi o gittiği yerler, bal döküp yalanır gibi anlatıyorlardı, o yan bu yan mı şimdi?» Çağrı Bey dayanamadı: «Oraya da gidilecek» dedi.</p>
<p>«Ne zaman?» Kadın Ana'nın sesi daha çok öfkeliydi; «Hani neyinen?.. Neyinen, ne zaman gidilecek Çağrı Bey? Zeklenir gibi konuşma.»</p>
<p>Sarı Hoca'nın sabrı iyice tükenmişti. «Kadın! Kadın!» diye gürledi. «Kadınlar konuşmalı dediysek bu kadar demedik biz.»</p>
<p>«Sen sus Sarı Hoca. Sana lâfım yok. Ben Beylerle konuşuyorum...»</p>
<p>Artık bu kadın çok olmuştu. Sarı Hoca atının karnına vurdu ayaklarını. Fakat</p>
<p>Alparslan da aynı anda: «Sarı Hocam, Sarı Hocam; Yakutlu ağabeyim Sav Tekin Amcayla geliyor...» diye bağırmıştı.</p>
<p>Alparslan'ın gösterdiği yere baktılar. Görünürde hiçbir şey yoktu. Alpaslan: «Şurda.</p>
<p>Sağ yanımızda işte...» diye uzakta bir boşluğa doğru parmağını uzatmıştı. Dümdüz bir beyazlıktan, gözü yormaktan başka bir şey göstermiyordu.</p>
<p>Fakat az önceki katılaşmış öfke çözülmüştü. Tuğrul Bey, daha da yumuşatmak ister gibi: «Haklısın Kadın Ana» dedi; «Bunca yaş yaşadın, ayrıca bizi de seversin.</p>
<p>Bil ki</p>
<p>Çağrı da ben de öyle düşünürüz. Gel gelelim her şeyin bir vakti var...» Kadın Ana, boşalmış olmanın yorgunluğunu duyuyordu şimdi; «İş işten geçmiş, olmasın da...» diyebildi.</p>
<p>Tuğrul Bey, kesin ve inandırıcı bir sesle: «Geçmez» dedi; «Korkma. Bu baskınlar, bu ölümler seni yıldırmasın. Bilmez misin, demir dövüle dövüle sertleşir. Biz şimdi kalkıp da doğru Bizans sınırına varsak varırız kimse önleyemez bizi. Ne dedim? Bizans sınırına varsak dedim, hemen bir yurt edinsek orada rahat koyacaklar mı bizi? Rahat bırakırlarsa bile, biz kolay vardığımız için uyuşur gideriz orada.</p>
<p>Kayboluruz, kaybolmaz mıyız?»</p>
<p>«Ya oraya varmadan kaybolursak?»</p>
<p>Tuğrul Bey, geldiğinden beri ilk defa güldü. Gülüşü de, sesi gibi sabırlıydı: «Kaybolmayız korkma. Biz kaybolursak bile çocuklar var. Bak, sen Atsızını kurtarmışsın... San Hoca Alparslanımızı...»</p>
<p>Kadın Ana, küçümseyerek «Aman» dedi; «Onun kurtardığı onun olsun...» Sonra hızla Atsız'ın elini çekip, sırtı Sarı Hoca'ya dönük uzaklaştı. Uzaklaşırken de;</p>
<p>«Çocuğun kafasını küllendirecek, asıl ondan kurtarın Alparslan'ı» dedi.</p>
<p>Ve Alparslan bir kere daha önledi Sarı Hoca'nın öfkesini: «Bu sefer de gelmiyor diyemezsin ya Sarı Hocam; göründüler işte» diye karşıyı gösterdi.</p>
<p>Sav Tekin gerçekten görünmüştü. Fakat kurtarabildiği sürü, beklenildiği kadar fazla değildi. İyice yaklaştıkları zaman da, hayvanların hem sakat, hem cılız, hem hasta olanlarının kaldığı görüldü.</p>
<p>Kötü, berbat, pis bir akşam yaklaşıyordu. Baskın artığı şu cılız, sakat, hasta sürü gibi; kolu kanadı kırılmış kadınlar gibi, yalnız çocuklar ve yenilmenin kahrından ölecek kadar utançh erkekler gibi bir akşam ilk esmerliğini, şimdi artık iyice kusan, karları kirli pamuklar gibi atılmış düzlüğe yayıyordu. Bu sürü döküntüsü, bu ilk esmerlik içinde Tuğrul Bey'e de, Çağrı Bey'e de, Sarı Hoca'ya da ilk defa baskında kaybedilenlerin acısını hissettirdi. Sürüden farksız olduklarını anlamışlardı. Derlenip toparlanmak, yıllar yılı mücadele sonunda elde ettikleri baskından önceki güce sahip olmak, aşılması imkânsız karlı dağlar gibi üşütücüydü, zordu, karlı dağlarca sepsertti; kaskatıydı.</p>
<p>Sarı Hoca, bir şeyler söylemek gerektiğini biliyordu. Bilmesine biliyordu da, ağzından çıkması gereken kelimeleri toparlayamıyordu. Her zaman enine boyuna düşünen Tuğrul Bey'in, baskından başka bir şey düşünemediği belliydi. Başka bir zaman olsa beş kişiyle yüz kişiyi dağıtacak kadar akıllı ve güçlü olan Çağrı Bey, kendi kendini yiyip bitiriyordu. Sav Tekin, Gümüş Tekin ve Çağn'nın büyük oğlu Yakutlu Bey, baskın artığı sürüyü getirmişler emir bekliyorlardı. Sonunda Sarı Hoca konuştu.</p>
<p>«Neyse» dedi; Sürünün içinde doğuracak inekler, kuzulayacak koyunlar var.</p>
<p>Her</p>
<p>şeyi kaybetmiş değiliz.»</p>
<p>Söylediğine kendisi de inanmıyordu. Yine de devam etti. «Akşamın şerri sabahın hayrı derler, geceden önce konaklayacak bir yer bulalım. Bakarsın yarın sabah güneş, Selçuklu için doğar...»</p>
<p>Yine o umut ışığı, içinde bir yerde, henüz iyice seçemediği bir yerde ısınmıştı. «Doğar doğar» diye tekrarladı: «Yarın sabah güneş, Selçuklu için doğar. Hele sürü geçsin de bakalım Ceyhun'dan, yola düzülelim...»</p>
<p>Ancak, Sarı Hoca'nın bu cümlesi üzerine Tuğrul Bey konuşabildi: «Ne dersin ağabey?» Tuğrul Bey, kendisinden büyük olmasına rağmen, Çağrı Bey'i her zaman adıyla çağırırdı. Bugüne kadar da ya bir ya da iki defa ağabey demişti. Fakat Çağrı Bey pek öyle kelimelerin inceliğine bakmazdı.</p>
<p>Konuşurken de, yeri ve zamanı ne olursa olsun, olduğu gibi konuşurdu. Savaş adamlarının kısa, kesin, hemen sonuç alacak davranışlarının dışında Çağrı Bey kendisini rahat hissetmezdi. Tuğrul Bey «ağabey» de dese, adını da söylese onun</p>
<p>için önemli olan sadece kelimelerin en kısa şekli ve en kısa anlamıydı. «Sen ne dersen onu derim.» deyip sustu.</p>
<p>Halbuki Tuğrul Bey, şu anda kararı başkasının vermesini istiyordu. Bugüne kadar her şeyi iyiye götüren düşüncelerinin, baskından sonra bir değerinin olmadığını görmüştü. Sanki baskını, bu uğursuz sonucu Tuğrul Bey'in o çok beğenilen düşünceleri hazırlamıştı. Ağabeyinin de bir şeyler söylemesi, hiç değilse bu baskından sonra idareyi eline alması lâzım değil miydi? Ama Çağrı Bey «Sen ne dersen onu derim» deyip işin içinden kolayca sıyrılmak istiyordu. Acaba Çağn'nın gizli bir düşüncesi mi vardı? «Tuğrul ne derse onu yapıyorum, bütün suç onda» diye Kınık Boyunun gözünde kendisini beceriksiz bir duruma mı düşürmek istiyordu?</p>
<p>Sarı Hoca'ya baktı. Sarı Hoca'nın kucağında, Sarı Hoca'nın hırkasına sarılmış olan Alparslan'a gözü ilişti. Bu adam da bu çocuğu niçin böyle benimsiyordu?</p>
<p>Yakutlu</p>
<p>daha büyük olduğu, şimdiden gücünü kuvvetini gösterdiği halde, Yakutlu ile Alparslan'ın arasında bir de Kavurt bulunduğu halde ille de Alparslan'ı niçin yere göğe kondurmuyor, niçin mübarek bir çocuk olduğunu, daha şimdiden yirmisinde bir yiğit gibi düşünüp konuştuğunu sağda solda överek ' anlatıyordu?</p>
<p>İçi yandı birden Tuğrul Bey'in, yüreğinde bir tel yanıp da kopmuş gibi cız etti.</p>
<p>Kendisinin oğlu kızı yoktu...</p>
<p>Yoksa Çağrı önce kendini yerleştirecek sonra da oğullarından birini, belki de Yakutlu ile Alparslan'ı ikisini birden mi kendi yerine hazırlayacaktı? Niyeti bu muydu?</p>
<p>Hışımla baktı Çağrı Bey'e.</p>
<p>Çağrı Bey'in gözleri tertemizdi. Çağrı Bey'in gözlerinde değil Tuğrul Bey, herhangi bir dost insan; korkmadan, hiçbir kötülüğün gelmeyeceğinden emin bütün bir ömür boyu yaşayabilirdi.</p>
<p>Alparslan'ın gözleri de öyleydi. Üstelik bütün sıkıntıları unutturacak kadar güzel tebessümlerle doluydu. Yakutlu, verilecek buyruğu bekliyordu; başka bir şey düşündüğü yoktu.</p>
<p>Tuğrul Bey, nasıl bir kör şeytan şüphesinde kavrulduğunu hissederek utandı. Babasından oğluna, oğlundan babasına çarçabuk gidip gelen gözleri aynı anda, o kör şeytan kuruntusundan da yunup arınmıştı.</p>
<p>Sav Tekin'i çağırdı. «Yakutlu ile Gümüş Tekin'e söyle, sürüyü karşıya geçirsinler» dedi; «Sen de kal; meşveret kuralım...»</p>
<p>Sav Tekin buyruğu yerine getirdi.</p>
<p>Gümüş Tekin'le Yakutlu, sürüyü Ceyhun'un buzuna çevirdiler. Az önce yorgun argın, atlı atsız, yayan yapıldak baskın artığı Selçuklunun geçtiği Ceyhun buzuna, baskın döküntüsü bir sürü yayıldı; Gümüş Tekin sürüyü haydaladı.</p>
<p>Daha Sav Tekin Tuğrul Bey'in yanına gelmemiş, sürünün başı Ceyhun'un öte yakasına ulaşmamıştı; Ceyhun'un buzu ilkin çatırdadı ve «Ne oluyor?» bile demeğe kalmadan, geniş yarıklar halinde yarılan buz.</p>
<p>Uğursuzluk, Kınık Boyunun peşini bırakmıyordu. Öte yakadan kadın ve çocukların vaveylasına, Ceyhun'un buzlu suyuna dökülen hayvanların böğürmeleri ve melemeleri karıştı. Kıyamet kopuyordu.</p>
<p>Uzun sürmedi.</p>
<p>Sav Tekin düşünmeden atını Ceyhun'a sürdü; arkasından Yakutlu onun arkasından da Gümüş Tekin, Sav Tekin'i takip ettiler. Karşıdan ipler ve kementler atıldı.</p>
<p>Çağrı Bey ise daha buz çatırdar çatırdamaz, savaşlardaki o ele avuca sığmaz çevikliğine kavuşmuştu. Atını tepiklerken «Tuğrul. Sarı Hoca çabuk yukardan dolanıp karşıya varalım... Buzlar kopmadan...» diye bağırmıştı.</p>
<p>Ceyhun Nehrinin tersine bir hayli at koşturduktan sonra ancak karşıya geçebilmişlerdi. Ötekilerin yanma geldikleri zaman, baskın döküntüsü sürünün yarısının da suda telef olduğunu gördüler. Sav Tekin sırılsıklamdı. Gümüş Tekin</p>
<p>belli etmeden titriyordu. Yakutlu, atını eliyle sıvazlayarak kurulamağa çalışıyordu.</p>
<p>Tuğrul Bey baskından sonra ilk defa rahat düşünebildi. Belki de, şu az önceki, Ceyhun'un öte yanından bu yana geçene kadar at sürüş, buzun çatırdaması ve kopmasıyla yarış ediş, baskının uğursuz ağırlığını unutturmuştu. Artık her şey gözlerinin önündeydi; açık seçikti; uzun düşüncelere lüzum göstermiyordu. «Nemek'e gideceğiz Çağrı» dedi. «Hele orada bir derlenip toplanalım, bir kendimizi bulalım...»</p>
<p>Çağrı Bey kısaca «İyi olur» dedi. Sustu. Buzlarla savaşı kazanmıştı. Savaştan sonraki düşünceler Tuğrul'a ait idi.</p>
<p>Kınık Boyu, Nemek yoluna düzüldü. Akşam, kararmak üzereydi. Ceyhun'un o yanına bir daha dönememek de vardı. Sayılabilecek kadar azalan sürüyü Gümüş</p>
<p>Tekin tek başına getiriyordu. Tuğrul Bey, Yakutlu'yu da yanlarına çağırmıştı.</p>
<p>Çağrı</p>
<p>Bey «Gümüş Tekin'den gizli konuşmayacaksak çağırsaydık» dedi; «Alınabilir...» Tuğrul Bey «Çok istiyorsan çağıralım» dedi. Çağrı Bey'in cevabını beklemeden de Sav Tekin'e döndü: «Bugün gözcülerin başındaki kim idi?» diye sordu.</p>
<p>Gümüş Tekin'di. Bunu Tuğrul Bey de biliyordu Çağrı Bey de. Bu sefer Tuğrul Bey</p>
<p>Sarı Hoca'ya baktı: &lt;Şu adamın soyunu sopunu öğrenemedin gitti Hoca.» diye söylendi.</p>
<p>Sav Tekin «Ben...» diye başladı. Fakat Sarı Hoca sözünü kesti. Tuğrul Bey'in sorusuna cevap veriyormuş gibi Kur'an-ı Kerimden bir ayet okudu. Sonra da: «Allah iyilerin yanındadır» diye ilâve etti.</p>
<p>Sarı Hoca'dan başka Arapça bilen yoktu. Tuğrul Bey, Sarı Hoca'nın ne demek istediğini düşündü; çıkaramadı. Fakat Sav Tekin'i konuşturmak istemediği belliydi.</p>
<p>«Sen bir şey söyleyecektin Sav Tekin?» diye sordu. Bu sefer de Çağrı Bey araya girdi: «Bırakın soyunu sopunu, Gümüş Tekin'in geleceği önemli. İyi bir savaş adamı, iyi bir mücahit. Hem dövüşmesini biliyor, hem adamlarını dövüşe sokmasını biliyor. Gümüş Tekin'i benden bilin.»</p>
<p>Tuğrul Bey fazla üsteleyemezdi artık. Sav Tekin'le daha sonra konuşmak iyi olacaktı.</p>
<p>Çağrı, tuttuğu adamı tutardı, babalarına benzemişti. İnandığı bir adamın</p>
<p>kötü olabileceğine ihtimal bile vermezdi. Tuğrul Bey'in maksadı zaten Gümüş Tekin'i konuşmak da değildi; gözcülerden konuşulurken lâf Gümüş Tekin'e varmıştı... Değiştirdi.</p>
<p>«Şahmelik'in maksadı neydi Çağrı? Sence, bir harami baskını gibi göstermek istediği mi... yoksa?»</p>
<p>«Şahmelik birimizden birimizi öldürmek için vurdu bize.»</p>
<p>«O zaman başka türlü yapardı. Adamlarımızdan bir kaçını satın alırdı, zehirletmek yahut hançerletmek isterdi; bir yolunu bulup pusuya düşürtürdü yahut da baskında ağırlığıyla bize yüklenirdi.»</p>
<p>«Başlarındaki kimdi onu da anlayamadık. Çok ani, birdenbire oldu. Çöl yolundan gelmiş olmalılar.»</p>
<p>«Öyleyse çok önceden tasarlanıp hesaplanmış bir baskın...»</p>
<p>«Doğru; Şahmelik'e aferin.. O öyle pek ince ayarlanmış baskınları yapacak adama da benzemez. Harami Kırgız işi bu iş diyeceğini ya, gel gelelim adamlar Şahmelik'in...» «Belki baskını başkaları ayarladı. Akıllı biri yol gösterdi...»</p>
<p>«Sen daha iyisini düşünürsün Tuğrul.» derken kardeşinin söylemek istediğini anladı. «O zaman daha kötü. Bizi bu bölgede tehlikeli görenler el birliği etmiş demektir.»</p>
<p>«Ben de bu işin Şahmelik işi olmadığını düşünüyorum Çağrı. Başkaları da var. Maksatları bir anda hepimizi kılıçtan geçirmekti. Ama niye peşimize düşüp de baskının sonunu getirmediler! İşte burasını anlayamadım.»</p>
<p>Sarı Hoca da bir müddettir bunu düşünüyordu. Sanki kendisine sorulmuş yahut da kendi kendine cevap veriyormuş gibi: «Kimse peşimize düşmedi» dedi; «Biz de gördük bunu. Neden peşimize düşmediler Sarı Hoca derseniz, onu da derim size...</p>
<p>Baskını tertipleyenler böyle buyurdular da ondan. Ne demeğe gelir onu da sen çözersin Tuğrul Beyim; böyle işlere senin aklın bizimkinden çok yatar. Öyle değil mi Sav Tekin Bey oğlumuz? Evet mi dersin?»</p>
<p>«Evet derim Sarı Hoca.»</p>
<p>Sonunda rahatladı Sav Tekin; Sarı Hoca sormasa, üstelik çok kolay söylenecek cevabı da vermek istemese Sav Tekin bunalıp duracak, boğazında düğümlenen şeyi belki vakitsiz, belki yalan yanlış söyleyerek ortalığı karıştıracaktı. Fakat söylemesi de lâzım değil miydi? Tuğrul Bey'i, hele Çağrı Bey'i seven bir yiğit onlardan bir şey saklamamahydı. Ya yanlış gördükse? Ya Gümüş Tekin?</p>
<p>Sav Tekin'in düşüncelerinin burasında yine Sarı Hoca konuştu: «En iyisi bir iki gün dinlendikten sonra düşünüp karar vermeli derim ben. Şimdi her şey bize hem ters hem de büyük görünür.. Hele hepimize geçmiş olsun, esaslı budandık.»</p>
<p>Atının gemini kastı: «Biz biraz geri kalalım da düşünelim bakalım» dedi; «Akşam namazı da nerdeyse geçecek. Alparslanım, sen şöyle arkamıza geç de önce namazımızı edâ edelim.» Huysuzlanan atı payladı: «Höst! Höst dedik haa... Bizim abdestimiz kırk yıl gider soyha, abdestsiz namaz kılacağımızı mı sandın?» Göz ucuyla, el yordamıyla namaz kılıyordu.</p>
<p>Atın terkisinde, Sarı Hoca'nın arkasında Alparslan; hocasının, yumuşak ve sıcak bir buğu gibi gözlerinden beynine doğru süzüldüğünü hissetti.</p>
<p>Uyudu.</p>
<p>Aynı yılın sonlarında, Alparslan gibi bir çocuk, Tuna nehrini geçiyordu.</p>
<p>Tuna nehri donmuştu. Beş bini aşkın Peçenek atlısı, Tuna'nın buzunu geçti. Gidecekleri yeri hesaplamışlar gibiydi. Trakya topraklarında Bizans'ı vuracaklardı.</p>
<p>Dörtnala koşan at toynaklarında başka bir ses duyulmuyordu.</p>
<p>Tuna'dan hayli uzaklaşmışlardı. Gün ağarıyordu. Atların sağrılarından ve kalçalarından da sıcak buharlar çıkmağa başlamıştı. Çok yakınlarından geçtikleri halde köylere dokunmadılar. Geçtikleri köylerin zengin köyler olduğunu önceden de biliyorlardı. Yorulmadan yol yakın iken, dönüş kolayken niçin bu köyleri vurmuyorlardı da hâlâ gidiyorlardı? Arkalardan biri dayanamadı: «Boğaç? Bre Boğaç, bu Kegen Bey bizi nereye götürüyor dersin.»</p>
<p>Boğaç genç irisiydi; gün doğmadan bıraktığı sıcak yatağını, bir de... düşünmek istemiyordu ama düşünmeden edemiyordu, bir de sıcak yatakta uyanık bıraktığı ala gözlü karısını hayalliyordu. Zaten ne zaman ata binse, atının ipekten yelesi ne zaman uçmağa başlasa Boğaç ala gözlü karısını hayallerdi. Yanındakinin bir şey söylediğini duydu ama duymazlığa geldi. Fakat yanındaki Boğaç'ı pek kendi haline bırakacağa benzemiyordu: «Bre, Boğaç derim, duymaz mısın?» «Duydum.» «Duydun da neden sustun? Kegen bizi nere götürür böyle?»</p>
<p>«Çok meraklıysan git de sor. Daha orada bak...» «Kegen'e?» Boğaç'ın yine sustuğunu görünce kendi kendine söylenir gibi konuştu: «O kadar deliydim sanki.</p>
<p>Varıp Kegen'e, bizi nereye götürüyorsun, diye soracağım ha?» Genzini temizleyip tükürdü... «Bacaklarımdan asılmağa niyetim mi var?»</p>
<p>Bir köy daha geçtiler. Köyden çok çiftliğe benziyordu. Domuzlara yem veren bir kadın, bu kadar atlıyı, deli bir hızla görmenin korkusu içinde samanlığa doğru kaçtı.</p>
<p>Boğaç'ın içi burkuldu. Ala gözlü karısı bir sabah vakti böylesine bir kalabalık görünce, böylesine kaçar mıydı? Bacaklarını atın karnına sıkıca sardı; sanki ala gözlü, karışma tutmak istiyordu.</p>
<p>Yanındaki yine konuştu. Delice gülüyordu: «Tavşana bak bre Boğaç nasıl da kaçıyor...»</p>
<p>Boğaç patladı en sonunda: «Sus be sıçan suratlı Kocalak; seni dinleyecek değilim...» Kocalak kızacağı yerde keyiflendi. Usuldan bir nâra bile attı. «Konuş be Boğaç Beyimiz haydaa..» Sonra ciddileşti. Kıskançlığa benzer bir ciddilik içinde Boğaç'ı</p>
<p>süzdü. «Ne o bre» diye kısık bir sesle çıkıştı: «Kegen Beyimizin oğluna at uşağı oldum diye mi kasılıyorsun?»</p>
<p>Boğaç ters ters baktı. Kegen Bey'in oğluna çavuş oldu olalı bu sıçan suratlı Kocalak fırsat buldukça lâf atar olmuştu. Yine öyle yapıyordu: «Bre Boğaç oğlan; iş Kegen Bey'in oğlu Balçar'a at uşağı olmak değil; Durak Beyimizin oğluna at uşağı olmalısın ki...»</p>
<p>«Durak Beyimizin oğlu mu varmış sıçan suratlı Kocalak.»</p>
<p>«Yook.. Hani olsa diyorum. Durak Beyimizin oğlu olsa da onun at uşağı olsan ne ise...»</p>
<p>«Bir kere at uşağı değil, at çavuşu onun orası. Sonra neyi noksanmış Kegen Beyimin?» «Hah bak ne güzel soruyorsun?. Söyleyim sana aç kulağını da dinle. Kegen Beyimiz dediğin adam kim? Senin benim gibi bir baldırı çıplak..»</p>
<p>«Ağzını bozma Kocalak, çarparım şimdi.»</p>
<p>«Hele çarpmayı bir yana bırak, beni dinle. Baldırı çıplak dediysem kötülüğüne demedim. Han oğlu olmadığını söyledim. Bir yoksul demircinin oğlu olduğunu söyledim.»</p>
<p>«Bunun kötülük neresindeymiş? Durak Bey gibi Han oğlu olup da korkağın biri olacağıma Kegen Bey gibi yiğit bir demirci oğlu olurum. Sen pek istiyorsan git Durak Beyine yanaş. Bak sıçan suratlı, dinle de sana bir şey deyim; Durak Bey bizim</p>
<p>hanımız; Kegen ise Beyimizdir. İkisinin arası açılırsa Peçeneklinin sonu gelir; anladın mı şimdi?»</p>
<p>«Anladım say. Bana kalırsa tilkilik yapıp ikisine de yaranmak istiyorsun ama nafile...» Boğaç'ın tepesi attı. Sıçan suratlı Kocalak kendini kışkırtıyordu. Sabretti: «Kocalak» dedi; «Kocalak, vazgeçin bu ipe sapa gelmez lâflarınızdan. BizanslI aramıza ikilik</p>
<p>sokmak için yalanlar uyduruyor, siz de inanıyorsunuz bre. Hadi beyniniz yok ya, gözünüz de mi yok it oğulları... Görmez mi oldunuz? Kegen Bey, yoksul bir demircinin oğluymuş, sen de okçu Tutuk'un oğlusun, adam değil misin ha? Bir yerinde noksanlık mı var, yok yoksam baban Han dölünden gelme olsaydı, kellen kulağın başka türlü mü olacaktı? Sen bu Peçenekliyi seviyor musun Durak Han kadar ha? Sen bu Peçenekli için ölür müsün? Peçenekliye lâf söyleyeni bir vuruşta</p>
<p>un ufak eder misin, Peçeneklinin yurdunu elinden almak isteyenin gözünü oyar mısın? Öyleyse ha Durak Han olmuşsun ha Okçu Tutuk'un oğlu ne fark eder? Üstelik ben seni Durak Han’dan daha çok severim o zaman; niye mi dersen, Durak</p>
<p>Han mecbur bu benim dediklerimi yapmağa da ondan; çünkü Han soyundan gelmiş, bu Karabudun ona emanet edilmiş? Kiminle sevecek Durak Han yurdunu elersin? Seninle benimle sevecek. Sen ben olmazsak Durak Han ne yapar? Hiç. Öyleyse Kegen Beyi, yoksul demircinin oğlu diye hor görmem ben... Ne zamana kadar hor görmem. Durak Han’a karşı gelinceye kadar hor görmem. Durak Han Peçenekli için gecesini gündüzüne katıyor da, Kegen Bey ona durup dururken ille ben senin yerini alacağım diye karşı geliyorsa, ben Kegen Bey’i hor görürüm. Anladın mı şimdi sıçan yüzlü Kocalak; öyle pis BizanslInın oyununa gelip ulu orta konuşmayın. Durak Han’la Kegen Bey sırt sırta verirse Bizans’ı biz yok ederiz.</p>
<p>Yok</p>
<p>eğer Durak Han’la Kegen Bey birbirine düşerse BizanslI bizi çiğ çiğ yer; ünümüzü tünümüzü bile yok eder...»</p>
<p>Kocalak’ın ağzı bir karış açık kalmıştı. Boğaç’ın böyle konuşacağı aklının ucuna bile gelmezdi; şaşkınlıkla: «Bre Boğaç sen de benim gibi bir baldırı çıplaksın: bu sözleri Kamlar bilir ancak. Baksılar bilir; nerden bulup buluşturdun da deyiverdin yuh bre.» Ensesini kaşıdı; börkünü eliyle bastırdı tepesinden. Gerçekten aklı karışmıştı. «Bre Boğaç sevdim senin lâflarını» dedi; içten konuşmuştu bu sefer. «Sevdim de, sen bu lâfları, hele böyle at üstünde bulup çıkaramazsın bre. Bugünlerde binleriyle konuşmuş olmalısın...»</p>
<p>«Konuştum. Kiminle konuştum bilir misin desem. Ağzın bir karış açık kahverir mi bre sıçan suratlı Kocalak? Deyiveriyorum sıkı dur da atından yuvarlanma; senin, o beğenmediğin adamla konuştum, Kegen Bey’in babası olan demirciyle.» Kas kas gülmeğe başladı. Kocalağın şaşkınlığı ve bu şaşkınlıkla büsbütün sıçanlaşan çarpık suratı öylesine hoşuna gitmişti ki, kasıl kasıl gülerken bir de uzun nâra atıverdi. Sekiz on sıra ötelerinden dönüp bakanlar oldu. Daha yaşlıların suratı asılmıştı; bu terbiyesizlik, bu sırasız ve görgüsüz nâra atış ancak yeniyetmelerin marifeti idi. Kegen Bey, bu yeniyetmelere hadlerini bildirmeliydi.</p>
<p>Boğaç, bakışlardan anlayacağını anlamıştı. Kızarıp bozardı. «Bir de Kegen Bey duydu ise» diye düşündü.</p>
<p>Ön sıralardaki atlılar yavaşlamıştı. Boğaç da Kocalak da dizginleri çekip atlarının gemlerini kastılar; öndeki atlılar, dörtnaldan tırısa geçmişlerdi. Kocalak, üzengilerinin üstüne ayağa kalkıp ileriye baktı... Büyükçe bir köye yaklaşıyorlardı.</p>
<p>Boğaç’ın yüzündeki kırmızılık geçmemişti; keyiflenip attığı naradan hâlâ utanıyordu. Hâlâ «Ya Kegen Bey duyduysa» diye düşünüyordu. Ön sıralardan adının çağrıldığını duyunca yüreği hop etti. En sonunda önündeki sıradan biri, tırısı bozmadan başını çevirip «Kegen Beyimiz seni istemiş bre Boğaç» deyince korktuğunun başına geldiğini anladı. «Hesap ver bakalım şimdi Boğaç» diye geçirdi</p>
<p>içinden; yüksek sesle de «Canı tamuda yanası sıçan suratlı, senin yüzünden oldu» diye Kocalağa küfretti.</p>
<p>Kimseye engel olmadan, usta bir sıyrılışla atını sıradan çıkarmış ve safların dışından düzgün bir dörtnalla öne geçmişti. Kegen Bey’in bir at boyu gerisine gelince de atını tırısa geçirmiş ve yüreği atarak Beyin buyruğunu beklemeğe başlamıştı. Kegen Bey’in sol yanında at süren oğlu Balçar, bir ara dönüp de gülümsemeseydi, Boğaç türlü endişeler içinde kıvranıp duracaktı.</p>
<p>Ya Balçar'ın yanında kötülerse Boğaç’ı Kegen Bey? Artık başa gelen çekilecekti.</p>
<p>Kegen Bey bu sırada sağ yanındaki atlıya dönüp «Karaman, atlıları köye çek» dedi; «Dağılmasınlar.» Boğaç’ın görebildiği kadarıyla Kegen Bey’in yüzünde hiç bir öfke yoktu. Aksine, rahat bir düşüncenin sükûneti yerleşmişti. Karaman, yanından ayrılır ayrılmaz Kegen Bey bir el işareti ile Boğaç’ı yanına çağırdı. Boğaç, Kegen Bey’in bir at başı kadar gerisine gelip atını, Beyin atına uydurdu. «Kıyamet şimdi kopacak» diye düşündü; gözünü kaldırıp Beyinin yüzüne bakamıyordu.</p>
<p>Kegen Bey bir süre konuşmadı. Gözlerini kısmış, ince bir kırağı gibi donmuş bir beyazlıkla örtülü ufka bakıyordu. Sonra daha berileri, sonra yakınları süzdü. Çok yakınlarına geldikleri büyücek köyü de, aynı kısık gözlerle kolaçan ettikten sonra:</p>
<p>«Eh..» diye söylendi. «Gel bre Boğaç, hele daha yakınıma gel...»</p>
<p>Boğaç, Kegen Bey’in buyruğuna uydu. Kegen Bey, kısık gözleriyle, epeyce uzakta dar bir boğaza giren yolu gösteriyordu. «Şu boğaza giren yolu gördün mü? Gördüysen he de.»</p>
<p>«Gördük Kegen Beyim.»</p>
<p>«He de dedik sana; uzatma. Boğazı kıvrılır kıvrılmaz bir han var orada, onu da bildin mi?» «Bildik Kegen Beyimiz.»</p>
<p>Boğaç bir türlü kısa kesip «he» diyemiyordu; diyemezdi. Kegen Bey zorlamadı. «Peki şimdi oraya gideceksin. Gidebilecek misin?» «Buyurursan Kegen Beyim.» «Buyurduk belle. Orada hancının yamağı bizdendir. Adı Keleş onu da bildin mi?» «Onu bilemedik Kegen Beyimiz. Sorarız.»</p>
<p>«Sormak olmaz bre. Sordun mu ne demeye aradığın ne demeye sorduğun belli olmaz mı, akıllım. Peçenekli dediğin birbirine benzer. Çin’i Maçin’de bile görünce tanımalısın!»</p>
<p>«Buyurursan Çin’i Maçin’de de tanırız Beyim.»</p>
<p>«İyi, var git öyleyse. Sana ne söylerse yel gibi uçup bana getireceksin.» «Getirdik bil Kegen Beyim. Yel ne demek, yel bizden sonra gelir. İzin verdin mi şimdi bize?» «Vermedik daha. Yalnız gidersen şüphelenen olur. Suratın az buçuk tekin değil. Balçar’ı da al yanına, gören küçük büyük bir kardeş sansın ikinizi. Niye kızardın?»</p>
<p>«Kardeş dedin de Kegen Beyim, ne haddimize bizim.» , «Ne demek ne haddimize bizim. Had ne demek had?. Hangimiz Han oğluyuz ha?</p>
<p>Peçenek’te bir de benim soyum mu var sanılır? Balçar’ın dedesi &quot;Demirci Baldurdur bu böyle biline... Başka düşünce istemem. Duyduk mu kulağımızla?» «Duyduk Kegen Beyim.»</p>
<p>«Öyleyse daha ne durdunuz? At sürüşünüzü görelim.» Sonra Balçar’a döndü. «Boğaç’ın sözünden çıkayım deme sakın» diye tembih etti. Sesini daha yavaşlatarak başını Boğaç’tan yana çevirdi. «Sen de Balçar’a göz kulak ol. Pişsin</p>
<p>ama incinmesin. Bunu da duyduk mu kulaklarımızla?» «Duyduk Kegen Beyimiz.» «Olur olmadık yerde bir daha naranı duyarsam kulakların kesilmiş belle öyleyse.» Eh, bu kadarla atlattıysa Boğaç, Tanrısına bin şükretmeliydi. Yine de ürpermeden kendini alamadı. En keskin kılıcın en soğuk acısı, kulaklarına birden vurmuştu sanki. Utanmasa kulaklarını tutacaktı. Ne ise ki Kegen Bey daha fazla üstelemeden</p>
<p>«Şimdi yola düzülün bakalım.» dedi, «At sürüşünüzü görelim dendi size!» Cümlesi biter bitmez de, Kegen Bey’in iki yanından iki at birden fırladı. Gerilen iki</p>
<p>yaydan aynı anda bırakılan iki ok da ancak bu kadar uçabilirdi. Bir göz açıp kapayıncaya kadar Balçar’la Boğaç’ın atları küçülmeğe başladı. Yolun, dar boğaza girdiği yere bir ok atımı kalıncaya kadar dörtnalla gittiler. Sonra tırısa geçtiler, daha sonra da yorgaladılar.</p>
<p>O zamana kadar hiç konuşmamışlardı. İlkin Balçar konuştu: «Ucuz kurtuldun babamdan» dedi: «Başka zaman olsaydı.»</p>
<p>Boğaç önce cevap vermedi. «Dokuz yaşında bir çocuğa cevap vermek dokuz yaşında bir çocuk olmak» diye düşünürdü hep. Hele bir de suçlu iken, suçu hatırlatılırken cevap verirse oğlan bütün bütüne dalına basabilirdi. Cevap vermektense atının boynunu sıvazlamayı tercih etti. Atının boynunu sıvazlarken, yelenin kıllarına değen parmakları yine ala gözlü karısını hatırlattı. Fakat bu sefer</p>
<p>sıcak yatağı düşünmedi. Ala gözlü karısının ala gözleri yeni bir dünya gibi gülümsüyordu. Boğaç, ala gözlerin bu yeni dünya gülümseyişine iyice dalmak üzereydi ki Balçar: «Hana yaklaştık mı ki?» diye sordu. Cevap vermemek olmazdı</p>
<p>artık. Kısaca «Yaklaştık» dedi. Balçar'ın canı konuşmak istiyordu anlaşılan: «Keşke daha uzak olsaydı» dedi; «Daha uzak, daha, en uzak olsaydı.»</p>
<p>Çocuk sesi bir garip titriyordu; bir garip özlem içinde yüzüyordu, «Ama hep bu yanda uzak olsaydı» diye devam etti.</p>
<p>Boğaç «Ne olurdu hep bu yanda uzak olsaydı?» diye sormak zorunda kaldı.</p>
<p>«Öyle işte» dedi Balçar; «Niye olduğunu bilmiyorum.»</p>
<p>«Bu yolun nereye gittiğini bildin de mi söyledin?»</p>
<p>«Yoo. Nereye gider?»</p>
<p>«Bizanshnın oturduğu en büyük şehre gider.»</p>
<p>«Orda durur mu?»</p>
<p>Boğaç güldü. İşte çocuğa cevap verdin mi böyle sorardı.</p>
<p>«Yol durur mu bre Balçar?»</p>
<p>Balçar daha beter güldü. «Şimdi sen beni çocuk sanıp öyle konuşuyorsun aklınca» dedi; «Ama ben de sana deyim ki işte burda yanılıyorsun Boğaç çavuş.» Boğaç kızdı: «Niye yanılıyormuşum? Çocuk değil misin?»</p>
<p>«Çocuk olsam seni benim at çavuşum yapmazlardı.»</p>
<p>«Doğru bu.» diye güldü içinden Boğaç. «Çocuk doğru der bre.» Ondan sonra da topladı kendini; açık verip de utanmamak için. Zaten bu Balçar'ın çarpıcı bir yanı vardı; oldum olası bir çocuk değildi, yaşıtlarından başka çeşitti. «Ben seninle şakalaşmak istedim anladıysan» diye lâfı çevirdi; «Tabii yol dediğin durur mu hiç.</p>
<p>Bizanshnın oturduğu o büyük şehirden de geçip yine BizanslIların oturduğu topraklara doğru vurur gider. Ondan sonra bizimkilerin yurduna ulaşırmış...» «Nasıl bizimkiler yani?»</p>
<p>«Bizimkiler. Yani bizden olanlar.»</p>
<p>«Peçenekler diyeceksin de dilin mi varmıyor?»</p>
<p>«Tam Peçenekli diyemem. Peçenekli diyemem de Peçeneklinin amcası oğlu, halası oğlu, dayısı oğlu diyebilirim sana... Senin anlayacağın kadar kardeş çocukları.» «İyi kardeş çocukları da niye bu yana doğru gelmiyorlar?.»</p>
<p>«Gelemezler ki... Arada BizanslI var dedik.»</p>
<p>«İnsan vurup kırıp gelir bre Boğaç. Onlar o yandan gelse biz bu yandan gitsek.</p>
<p>Bizansh sıkışmaz mı şimdi?»</p>
<p>«Sıkışır sıkışır da... İşte o zaman ne olur benim aklım almaz.. Bu sefer de biz birbirimize gireriz.»</p>
<p>«O senin aklına kalırsa öyle... Kardeş dediğin birbirini vurur mu bre?» «Bakalım; onlar o yandan Bizans'ı kemiriyorlarmış. Biz de bu yandan. Her halde dediğin olur bir gün bir yerde birleşiriz.»</p>
<p>«O senin dediğin olmaz.»</p>
<p>«Hani az önce olur diyordun ya. Bak sana bir şey derim ben. Bunu unutma. Sen Bey oğlusun. Bey oğlu demek bir lâfı bir türlü söylemektir. Bey oğlu bir lâfı iki türlü konuşmaz, yahut da hiç konuşmaz. Ne demeğe gelir var sen anla.»</p>
<p>«Benim sözüm ne demek sen anlamadıysan ne derim. O senin dediğin olmaz dediysem niye olmaz? Çünkü onlar o yanda birbirini yer durur biz bu yanda Uzlarla birbirimizi yer dururuz. Öyle mi? Öyle. Öyleyse biz de Bizans'ı zor kıskaca alırız.» Boğaç ancak anlayabildi. «Bre sen bunları dedenden öğrenmişsin be Balçar. Bana anlattıklarını sana da anlatmış. Benimle eğlendin gitti.»</p>
<p>Balçar gülüyordu. Çocukçaydı ama yine de terbiyeliydi. «Beni çocuk sanır mısın sen?» diyordu bir yandan da «Sana onları anlatan adam torununa anlatmaz mı?» Biraz daha güldükten sonra duruldu. Şimdi düşünüyor gibiydi. Bu düşüncenin sonundan bakalım ne çıkacak diye bekledi Boğaç. Fakat beklediği gibi konuşmadı.</p>
<p>Dokuz yaşındaki bir çocuğun hayranlığı ile Balçar: «Dedem çok akıllı adam bre Boğaç» dedi. Gözlerinde güzel bir öğünüş pırıltısı vardı; gurur vardı.</p>
<p>Dar boğaza giriyorlardı. Yol sola doğru iki yanı ağaçlık bir derenin kıyısından kıvrılıyordu. Kıvrılır kıvrılmaz da, az ötede, kahn yontma taştan ama kararmış duvarlarıyla kale bedenlerini andıran hanı gördüler. Boğazın iki yamacına dayanmış</p>
<p>gibiydi. Yahut da yamacı iyice oymuşlar, üç yanını yontma taşlarla örmüşlerdi. Han, yamacın altından birden ortaya çıkıyor gibiydi.</p>
<p>Atlarının gemlerini kasarak yavaşladılar. Boğazda nemli bir soğukluk vardı; sanki handan yayılıyordu.</p>
<p>Hanın önünde Boğaç atından indi. İlkin Balçar'ı indirmedi. «Hele dur bakalım kapı açılsın» dedi. Kapıyı belki de Keleş açacaktı. O zaman daha iyiydi; öğreneceklerini hemen öğrenirler, Balçar'ı attan bile indirmeden gerisin geriye dönerlerdi.</p>
<p>«Yemin ederim ki korkuyorsun bre Boğaç.»</p>
<p>Boğaç, Balçar'a öylesine ters baktı ki Balçar, söylediğine pişman oldu. Boğaç'ın gönlünü almak fırsatını bulamadı, hanın kapısı açılmıştı.</p>
<p>Kapıyı açan Boğaç'ın beklediğinin aksine kocaman göbekli, kocaman gerdanh, görünen her şeyi iriden de kocaman bir kadın oldu. Boğaç'a kötü kötü baktı; konuşmasını bile beklemeden «Han dolu; yerimiz yok. Yoluna devam etsen daha iyi olur.» dedi.</p>
<p>Boğaç bunu hiç düşünmemişti. Aklı karışmıştı; ancak «Biz gecelemeyeceğiz» diyebildi. Sonra da açıldı. Gülerek «Zaten yolumuz uzun, geceye kalmadan varmamız lâzım... Karnımız.» gülüyordu; «Acıktı da.»</p>
<p>Kadın oralı bile değildi. Nerdeyse kapıyı yüzlerine çarpacaktı. Boğaç atik davranmasaydı çarpıyordu da. «Açız dedik bre, sen insan değil misin?» Kadının yüzünde tek bir çizgi bile oynamadı: «Peçenek misiniz siz?»</p>
<p>Boğaç az kalsın sırıtarak «he» diyecekti. Dilinin ucuna kadar gelmişti. Son anda toparlanıp «Uzluyuz» dedi, «Peçenekliye benzer bir yerimiz mi var?»</p>
<p>«Urbalarınız Peçenekli.»</p>
<p>Boğaç bozulmuştu. «Bakma sen urbalarımıza» dedi, «Ne bulursak giyenlerdeniz.</p>
<p>Demek bu yakınlarda elimize budala bir iki Peçenekli düşmüş.. Anlarsın sen bu işlerden...»</p>
<p>Dişlerini gösteren bir sırıtışla gülüyor, kadına şirin görünmeğe çalışıyordu. Fakat kadın tınmadı. Çok kös dinlemişe benziyordu. «Ne Uz ne de Peçenek kimseye yer yok... Karnınızı aşağı köyde doyurun!»</p>
<p>Kadın sözünü bitirmemişti. Balçar, önce bir inildedi sonra atın boynundan aşağı doğru baldır küldür yuvarlandı. Çok dikkatli bir göz ancak bu yuvarlanıştaki ustalığı anlayabilirdi. Çaresizlik içinde kadınla cebelleştiği için Boğaç bile farkına varmadı da telâşla yerde kıvranan Balçar'a koştu. Balçar, kadına göstermeden göz kırpıp yuvarlanışının oyun olduğunu anlatmamış olsaydı Boğaç o telâş içinde abuk sabuk konuşacak, belki de kim olduklarını açığa vuracaktı. Balçar'ın işaretini ahr almaz oyunu anlayıp feryada başladı: «Ah kardeşim, ah iki gözüm açlıktan ölecek... Ah sizde hiç merhamet yok mu?» Boğaç'ın acıklı feryadına hancı geldi. Karısının aksine ince mi ince, cılız mı cılız bir adamdı; püf desen uçacak cinsinden. Bayrama çıkacak gibi allanıp pullanmış bir halde hancının kızı da kapıda belirince mesele halledilmiş oldu. Balçar'la Boğaç'ı içeri almadılar ama karınlarını doyurmak için yiyecek vereceklerini söylediler. Bu arada, Boğaç öğreneceğini öğrenmiş oldu. Hancı karısına: «Git içerden Keleş'e biraz yiyecek ver, buraya getirsin» demişti. Keleş'i aramağa lüzum kalmamıştı, kendiliğinden gelecekti. Hancı Boğaç'a dönüp</p>
<p>«Kardeşini ağacın altına götür» dedi; «Orda doyurun karnınızı. Atlarınız da hanın önünde durmasın; sizin yüzünüzden canımdan olamam.»</p>
<p>Boğaç, «Bir şeyler var bu handa ama dur bakalım» diye düşündü; «Hele Keleş'i görelim.» Hancıyı kızdırmamak için Balçar'ı kucağına alıp gösterilen ağacın altına götürdü.</p>
<p>Götürürken de gayet müşfik, gayet içli bir sesle «Azcık daha dayan kardeşim; azcık daha, şimdi getirecekler.» diye Balçar'ı teselli ediyordu. «Şimdi atları getireyim de. Hancı amcayı kızdırmayalım...»</p>
<p>Keleş, elinde yiyeceklerin bulunduğu tahta bir tepsiyle kapıya çıktığı zaman Boğaç atlar; ağacın altına getirmişti. Hancı «Çabuk yesinler; başıma bir iş çıkarmadan def olsunlar» dedi. «Başlarında dur!»</p>
<p>«Durmaz olur muyum hiç» diye sırıttı Keleş; «Bunlar yukarı Uzlardan.</p>
<p>Yiyeceklerin</p>
<p>parasına yanmam kap kacak da elden gider...»</p>
<p>Tahta tepsiyi atar gibi Balçarl'a Boğaç'ın önüne bırakırken «Çabuk tıkının, suratıma bakmayın öyle» diye azarladı. Sonra, bağdaş kurup tam karşılarına oturdu. Boğaç «Keleş dedikleri sen misin arkadaş» diye sordu.</p>
<p>Keleş biraz de terbiyesiz «Benim ne olacak?» dedi.</p>
<p>«Hiç bana da Boğaç derler de. Bununki Balçar. Bildin mi? Kegen oğlu Balçar dedikleri budur.»</p>
<p>Keleş, Balçar ve Kegen adlarını duyar duymaz birden tedirgin olmuş, sağına soluna bakmıştı. Boğaç güldü: «Hancı girdi içeriye korkma. Kimse yok.» Keleş rahatlayarak Balçar'a bakmağa başladı.</p>
<p>Gözlerinde, görünen bir hayranlık vardı. Gözlemini Balçar'dan ayırmadan sordu: «Ne haber yolladı.»</p>
<p>«Haber şendeymiş? Bizi şu aşağı köyde bekliyor?»</p>
<p>Keleş birden fırladı. «O kadar yakın mı geldiniz?» Sonra yaptığı hareketin farkına vararak tepinerek bağırmağa başladı: «Ne suratıma bakıp duruyorsunuz. Çabuk yeyin bre çabuk yeyin dendi size. Bak, bir daha oturuyorum işte; kalktım mı yemek tamam olacak.»</p>
<p>Oturur oturmaz konuşmağa başladı. «Bizans'ın Sofya Valisi Nikifor Fokas, ordusunu şu yamacın ardındaki düzlüğe topladı. Yarın sabah Peçenek üstüne baskın var deniliyor.» «Niye yarın sabah? Gece yapamazlar mı?»</p>
<p>«Yarın sabah denildiyse yarın sabahtır. Bugün kızını İmparator'un Sarayına yolcu edecek. Handaki sıkılık, yolcu almamak bunun için.»</p>
<p>«Vali de gelecek mi?»</p>
<p>«Belli olmaz. Kızı, Sofya'dan buraya genç hassa subayları getiriyor. Başlarında</p>
<p>Romanos Diogenes var...»</p>
<p>«Kim, kim, kim var dedin Keleş?»</p>
<p>«Zırlayıp bağırma bre.» Bağırdı: «Çabuk ye yemeğini diyorum salak, seni bekleyecek değilim.» Sesini alçalttı yine: «Romanos Diogenes dedim.» «Adını ilkin senden duyuyorum.»</p>
<p>«Daha çok duyarsın. Henüz yirmisinde var yok. Ama kendini beğenmişin biri.</p>
<p>Gel</p>
<p>gelelim gözü pektir ha; yiğit adamdır.» demeğe kalmadı bir şakırtıdır koptu.</p>
<p>Hızlı</p>
<p>bir tırısla, hanın solundan dolanan bir yoldan, hemen hepsi genç pırıl pırıl Bizans subaylart göründü. Başlarında, kendini en beğenmiş haliyle bıyıkları yeni terlemiş bir subay vardı. Gelenleri sanki daha önce görmüşler gibi hancı, karısı, süslü püslü elbiseleriyle kızları kapıda sökün ettiler.</p>
<p>Keleş, subaylar daha görünür görünmez ayağa kalkmıştı. Hancı, karısıyla kızı gibi iki büklüm olmuş subayları selâmlıyor, bir yandan da Boğaç'la Balçar'a ayağa kalkmaları için işaret ediyorlardı.</p>
<p>Boğaç'la Balçar oturmuş, yemeklerini yiyorlar, göz ucuyla genç Bizans subaylarını seyrediyorlardı. Atlarının süslü, zengin koşumları vardı. Subayların elbiseleri de kendileri gibi pırıl pırıldı; göz alıcıydı.</p>
<p>Boğaç, «Bunlar pek uzaktan gelmeseler gerek Balçar» dedi; «Baksana atlarda bir damla ter bile yok.»</p>
<p>Sözünü henüz bitirmişti ki, Keleşin Romanos Diogenes dediği subayın kamçısı, iki büklüm olup eğilmiş hancının suratında sakladı; «Sana handa kimse olmayacak denilmedi mi? Sersem!»</p>
<p>Hancı, böyle şeylere alışmıştı. Yine de kırbacın izi kalan yüzünü eliyle yoklamadan edemedi. «Han bomboş arslanım, kimseler yok» diye sızlandı. Romanos Diogenes ise, kırbacını Boğaç'la Balçar'a doğru uzatmış «Peki bunlar kim?» diye yeni baştan kükremişti. Altındaki at da sahibi kadar sabırsız, kendini beğenmiş ve mağrurdu; sahibi gibi yerinde duramıyordu. Hancı «Onlar» demeğe kalmadı Romanos Diogenes'in kırbacı bir daha sakladı. «Çabuk, defedin bu it suratlıları çabuk.» Boğaç, bu son sözün kendilerine söylendiğini ilkin anlamamıştı. Hancının öfkeyle oturdukları yere doğru geldiğini görünce birden fırladı. «Balçar, bize dendi bu lâf, toplan!» Tahta tepsiyi sıkı sıkıya tutmuştu. Genç Bizans subayları, Boğaç'ın haline gülmeğe başladılar; küçümseyen, hor gören alaycı gülüşlerdi.</p>
<p>Fakat bu sırada, az önce genç Bizans subaylarının geldiği yoldan altı atın çektiği, çok süslü her yanı yaldız parıltısında bir kupa arabası sökün etti, ustaca döndü ve Boğaç'la subayların arasına girerek durdu. Atlı subaylar, arabanın çevresinde sıralandılar. Romanos Diogenes kılıcıyla selâm durdu. Arabacı çevik bir hareketle yerinden atlayıp kapıyı açarken yerlere kadar eğilip selâm vaziyeti aldı.</p>
<p>Açılan kapıdan önce bir baş göründü. Balçar, gözlerini açılan kapıda görünen başa dikmişti. Bir an öylece kalakaldı. Peçenekler arasında böylesine bir kız görmemişti. Tarif et deseler edemeyecekti. Her şey silindi gözlerinde; BizanslI subaylar yoktu, atlar yoktu; araba, han, hancı yoktu. Bir ara Balçar kendisinin de yeryüzünde olmadığını sandı. Yalnız bir kapı açıklığında ışıyan bir kız başı, saçları, gözleri ve yüzü vardı. Kımıldadı önce. Balçar'ı görmeden çevresini süzdü; sonra Balçar'a baktı.</p>
<p>Galiba biraz uzun, biraz değişik, biraz, nasıl derler, biraz, biraz öyle baktı işte. Sonra kalktı. Bir ipek hışırtısı içinde kalktı. Balçar'ın bir huyu vardı. Gün doğuşuna bakamazdı, gözlerini kırpardı. Yine öyle yaptı. Kırpık gözlerinde bir başka türlü gün doğuyordu.</p>
<p>Kız eteklerini toplamıştı; arabadan iniyordu. Bir kere daha Balçar'a baktı.</p>
<p>Adımını</p>
<p>arabanın basamağına attı. Fakat Balçar, kızın ayağının basamağa değil boşluğa doğru kaydığını görmüştü. Görmesiyle de, kaşla göz arasında sıçraması bir oldu. Kız düşmeden yetişmişti; yere yuvarlandılar.</p>
<p>Ve o anda da ortalık karıştı.</p>
<p>Balçar, kızı yerden kaldırdığı sırada Romanos Diogenes, az önce selâm durduğu kılıcını kaldırmış, nefretle Balçar'a vurmak üzere idi. Boğaç, bir kediden daha çevik hareket edip Romanos Diogenes'in atma sıçramasa ve Diogenes'e sarılıp atından yere yuvarlamasa kılıç çoktan Balçar'ın başını bölmüştü. Şaşırmayan kimse yoktu. Balçar, ne yaptığını kendisi bile anlamamıştı. O şaşkınlık içinde kızın kirlenen eteklerini silkeliyordu. Kız, ayağının boşluğa gittiğini hissetmişti ama düşmesi bu çocuğun yüzünden mi yoksa ayağının kaymasından mı bilemiyordu. Yalnız bildiği bir şey vardı; bir koku, çocuğun kokusu... Üstüne düştüğü, kendine bir tuhaf sarıldığı zaman duymuştu. Tere benzeyen ama ter olmayan; ıslak yüne benzeyen ama ıslak yün olmayan, o ana kadar BizanslI akranlarında duymadığı bir kokuydu. Kır çiçeklerine de benziyordu; kurumuş otlara da. Başını döndürmüştü.</p>
<p>Balçar'a gülümsedi.</p>
<p>Balçar'n, kızın kirlenen eteklerini silkeleyen eli titredi kalakaldı. Yüzü kızarmıştı. Boğaç az ötesinden «Balçar, çabuk atına atla» diye bağırmasaydı kız ve Balçar, öylecene, belki de yıllar yılı kalabilirdi. Boğaç'ın bağırması üzerine o yana baktılar.</p>
<p>Romanos Diogenes, boylu boyunca yerde, Boğaç'ın altındaydı. Kılıcı Boğaç'ın eline geçmişti. Hırsından köpürüyor, debeleniyor ama köpürüşü de debelenişi de, süslü ve pırıl pırıl subay elbisesinin karlara bulanmasından başka bir işe yaramıyordu. Kız, çocuğun; kumandanları da Boğaç'ın elinde olduğu için, hiç kimse yerinden kımıldayamıyordu. Hancının iri, kocaman karısının, iri kocaman gözleri alabildiğine açılmıştı; durmadan haç çıkarıyordu; kızı iyice aptallaşmıştı ve hancı, az önce yüzünde saklayan kamçıların acısını çıkaran Boğaç'a minnetle bakıyor fakat az sonra, yenilişin öfkesini birinden çıkarmak isteyecek olan Romanos'un kırbacını şimdiden sırtında duyduğu için Boğaç'tan nefret ediyordu.</p>
<p>Boğaç: «Balçar, sana atına atla denmedi mi?» diye bağırdı bir daha; «Çabuk. Benim atı da buraya getir. Bu it suratlı doğruluncaya kadar biz uçarız.»</p>
<p>İçi rahatlamıştı Boğaç'ın; diyeceğini demişti, az önce kendileri için sarf edilen «İt suratlı» lâfını, satmıştı.,Bu arada kız Balçar'dan önce davranarak Boğaç'ın yanına gelmişti. «Kalkın» dedi; «Bırakın dövüşmeyi. Bu çocuk beni tutmasaydı düşüp ayağımı kırabilirdim... Size ne oluyor?»</p>
<p>Boğaç şaşkın şaşkın baktı. «Bize ne oluyor ne demek» diye homurdandı. «Bu adam az kalsın Balçar'a vuruyordu.»</p>
<p>Balçar da bir şey yapmalıydı artık; meselâ bir Bey oğlu olduğunu kıza göstermeliydi. Bunun için sesini de kalınlaştırdı: «Boğaç; kalk dendi sana. Kalk dendi mi kalkmalısın!» Boğaç'ı en çok, Balçar'ın bu değişen sesi şaşırttı. Bir kıza bir Balçar'a baktı; Balçar'ın sesi gibi değişen, sesi gibi kalınlaşan ve sertleşen yüzüne baktı. Kalkmaktan başka çare göremedi. Elinde Romanos'un kılıcıyla Romanos'un yapacağı bir harekete karşı hazır bekledi. «Kalktık bakalım» dedi. «Buyur şimdi ne buyuracaksın.» Balçar kıza bakamıyordu. «İzin verirlerse gideriz» dedi.</p>
<p>Kız Balçar'a yaklaştı. Elini tuttu. Balçar'ın utanan gözlerine baktı. Teşekkür etti. Teşekkür ederken, avucundaki Balçar'ın elinin birdenbire ısındığını hissetti, bir avuç kor dolmuştu sanki avucunun içine, bir avuç kor, avucunun içinde kıpır kıpır titriyor, belli belirsiz alevleniyordu.</p>
<p>Gülümsediler, ikisi de utangaç, ikisi de çocukça gülümsediler.</p>
<p>Sonra kız, yerden kalkan ve utancından kahrolmuş gibi duran Roraanos Diogenes'e döndü: «Beni hana götürür müsün?»' dedi; «Üşüdüm».</p>
<p>Hana girerken, kapıda durup, Balçar'a bir daha baktı. Balçar yine kızdan başkasını görmüyordu; çevresinde yine hiçbir şey, yine kızdan başka hiç kimse yoktu.</p>
<p>Kız, çok</p>
<p>uzaklarda, dumanların ötesinde bir yerde gülümsedi. Sarı bir gün ışığı izi gördü.</p>
<p>Güneş batarken sürünüp ordan geçmiş ve sanki o parlak sarı izi bırakmıştı.</p>
<p>Boğaç, Balçar'ın atını getirmişti. Bindiler.</p>
<p>Balçar'ın atını Boğaç kamçıladı. Az sonra, iki atlı, boğazı sağa kıvrılmışlardı.</p>
<p>Yolda bir müddet konuşmadılar.</p>
<p>Köye yaklaşırken, ilkin Balçar dizgini çekip atının gemini kastı. Boğaç da yavaşladı.</p>
<p>Fakat yine konuşmadılar. Köye iyice yaklaşmışlardı. Balçar, birden; sanki şimdi söylemezse dünya yıkılacakmış gibi: «Boğaç» dedi; sustu. Geveleniyordu.</p>
<p>«Şimdi</p>
<p>sen» dedi; «Babama.» dedi. Toparladı sözlerini: «Boğaç, şimdi sen babama handa olanları söyleyecek misin?»</p>
<p>Ağır bir yük kaldırmış gibi yorulmuştu; yüzü kızarmıştı. Boğaca bakmadan konuşuyordu. «Söylemeli değil miyim?» diye sordu Boğaç.</p>
<p>Balçar: «Söylemeli değilsin herhal» dedi.</p>
<p>«Nedenmiş o; ,onu da de bakayım.»</p>
<p>«Handa kız var ya. Bizimkiler kızı esir eder.»</p>
<p>«Ederse etsin, sana ne?»</p>
<p>«Öldürürler de...»</p>
<p>Boğaç alay etti: «Haa? Şu mesele. Demek.»</p>
<p>Balçar bir tuhaf baktı Boğaç'a; ağlar gibi. Boğaç alay ettiği için üzüldü: «Söylemezsem babana hıyanetlik etmiş olmam mı?» diye gönlünü aldı. Balçar, çabuk çabuk: «Etmiş olmazsın» dedi; «Babama hıyanetlik etmiş olmazsın.' Kız küçük daha. Öte yanda koca bir ordu var. Babam orduyla çarpışmasını sever. Hem kız çocuğu işte...»</p>
<p>«Orda başkaları yok mu? Bir sürü subay yok mu? Hem bize it suratlı diyen de var...» «Varsa var ne olmuş» diye tersledi Boğaç'ı; «Aldın altına işte. Öfkeni çıkardın.» Sonra da pohpohlar gibi: «Hem sen öyle üç beş subayın üstüne varacak yiğit misin</p>
<p>ki» dedi; «Ordunun içine dalmaksın ki.»</p>
<p>Atını durdurup Boğaç'ın yüzüne baktı. «Handakileri söylersen babama» dedi. Aklına başka bir şey gelmiyordu. Boğaç'ı korkutacak bir cümle bulamıyordu.</p>
<p>En</p>
<p>sonunda «Babama söyler, seni at çavuşluğundan çıkartırım. Bana başkasını ver, derim» dedi. Sesinin sert, yüzünün korkutucu olduğunu sanıyordu. Halbuki sert sandığı sesi titriyordu. Başı sağ omzuna doğru hafifçe eğilmişti.</p>
<p>Boğaç gülümsedi: «Peki handakileri söylemeyeceğim babana.» dedi. «Zaten Keleş bize ne söylerse onu getirmemiz buyruldu..»</p>
<p>Balçar delicesine sevindi. Atta olduğu için sarılıp Boğaç'ın yüzünden öpememişti ama atını birden tepikleyip şaha kaldırmış, arkasından da keyifli bir nâra atmıştı: «Haydaa! Haydaa bre Boğaç'ım. Hayda...»</p>
<p>Balçar uçuyordu. Boğaç, bir süre Balçar'ı kendi haline bıraktı. Sonra, uzaktan bile Kegen Beyin kendisini gözetleyeceğini düşünüp atını sürdü. Balçar'a, ancak köye girerken yetişebilmişti.</p>
<p>Kegen Bey'e ne hanı, ne handaki kızı, ne de handa olanları anlattı; handaki genç Bizans subaylarını da söylemedi. Nasıl olsa Romanos Diogenes denilen o kendini pek beğenmiş genç subayı almıştı ayağının altına; nasıl olsa yüzüne baka baka «it suratlı» demişti. Gün olur bir gün yine karşılaşırlardı; gün olur Romanos Diogenes'in kellesini de alırdı.</p>
<p>Balçar ise Keleş'in yerini bildirdiği Bizans ordusuna yaptıkları baskında bile, hep kızı düşündü. O günden, o baskından sonra da kızı düşündü. Hep gün doğusuna gitmek isterdi; hep gün doğusu onu çekerdi. Atına atladığı zaman, hele gün doğusuna giden bir yoldaysa o yol hiç bitmesin, bitmesin, bitmesin isterdi. Gün doğusunda</p>
<p>sanki binlerinin; kolu, bacağı, yüreği gibi bedeninden olma binlerinin kendisini beklediğini sanırdı.</p>
<p>Gün doğusunda şimdi bir kız vardı.</p>
<p>Sav Tekin günlerdir Sarı Hoca'nın bir sözünü düşünüyordu. O uğursuz baskından az önce, çadırda, kilidi açmağa uğraşıp da açamadığı zaman Sarı Hoca, «Açmasını öğretmediğin kilidi verme» demişti. Ne demek istemişti? Alparslan'ı yetiştirme tarzını mı beğenmiyordu? Yaşına göre Alparslan'a çok şeyler öğretmişti. Yoksa Sarı</p>
<p>Hoca, yaşına göre çok şeyler öğrenen Alparslan'ın ezileceğinden, gelişemeyeceğinden mi korkuyordu? Öyle olsa açıkça söyler, lâfı dolandırmazdı.</p>
<p>Bu Bizans kilidi de nerden aklına takılmıştı? «Hay almaz olaydım» diye söylendi;</p>
<p>«Almaz olaydım da çocuğa vermez olaydım. Alınacak başka şey mi yoktu sanki?»</p>
<p>Kınık boyunda kilit kullanılmazdı bir defa. Bunun için değişik bir şey diye almış olabilirdi. Belki şekli hoşuna gitmişti. Birbirine kenetlenen demir parçaları, anahtarın üç dişli başı, ayrı bir ustalık isteyen açılışı hoşuna gitmiş olabilirdi. Daha</p>
<p>doğrusu şimdi neyine imrenip aldığını kestiremiyordu. Böylesine düşündüreceğini bilseydi tövbeler olsun gözünü çevirip bakmazdı bile. Kim bilir kaç elden geçmiş nereden nereye, hangi niyetle gelmişti. Hele Sarı Hoca'nın baskında kurtarılacak başka hiç bir şey kalmamış gibi iki taş arasında o kilidi alıp getirmesine Sav Tekin bir türlü akıl sır erdiremiyordu. «Bu kilitte bizim görmediğimiz bir şey görmüş olmalı Hoca» diye düşündü. «Bizans işi olması değil. Yoksa Bizans işi olması mı?» Sav Tekin uzandığı yerden doğruldu; «Sırası gelince kendiliğinden anlatır boşuna kafa patlatmamak» diye mırıldandı. «Sarı Hoca bu; bakarsın sırası gelmeden anlatır. Anlatır anlatmasına da, eee? Niye sustu bu çocuklar?»</p>
<p>Hafif dönüp baktı. Çocukların yarısı yoktu. Alparslan da yoktu. Şaşırdı. Sormadan gidilemezdi. Çocukların bir kısmı ilerdeki sazlıktan saz kesip getiriyor, küçük çadırlar yapıyorlardı. Biraz dikkat edince Alparslan'ın öteki çocuklarla birlikte sazlığın en sık olduğu yerde saklandığını gördü. Sazlar arasında sinerek görünmemeğe çalışıyor, çocukları üç kısma ayırıyordu. Birinci kısmı Artuk'a vererek</p>
<p>sağa, ileriye gönderdi. İkinci kısmı Atsız'a verip sola, geriye yolladı. Üçüncü kısmın başında da kendi kaldı. Artuk ve Atsız, gönderildikleri yerlere varınca onlar da adamlarını yerleştirdiler, bir şeyler söylediler. Sonra içlerinden birer çocuk seçerek</p>
<p>Alparslan'a gönderdiler. Herhalde Alparslan'a buyurduğu şekilde yerleşildiğini bildirmek istediler.</p>
<p>Bu arada ortada kalan çocuklar, kesip getirdikleri sazlardan bir hayli çadır yapmışlardı. Çadırların arasında birinin bey çadırı olduğu hemen belli oluyordu. Sav</p>
<p>Tekin dikkatle bakınca bey çadırının yan yana iki tane olduğunu gördü. Yalnız İkincisi biraz daha küçüktü. Bir şeyler sezinler gibi olduysa da ummadı. Sazlardan çadır kurma işini bitiren çocukların başında Afşın'la Kavurt vardı. Arada</p>
<p>bir Buldacı da yanlarına geliyordu. Buldacı bir ara çocukların arasından üçünü seçip ayrı ayrı yerlere gözcü dikti; kendi de, arada bir gözcüleri gidip yokluyordu. Çadırların çevresindeki çocuklar, kimi bir arada kümelenip konuşmağa, kimi türkü çağırıp oynamağa, kimi çadırdan çadıra dolaşmağa başladı. Çocuklardan birinin çenesinden aşağıya bir bez parçasının sarktığını ve o çocuğun da hareketleriyle Sarı Hoca'yı taklit etmeğe çalıştığını görünce, Sav Tekin oynanan oyunu anlamakta gecikmedi. Oyun, sezdiği fakat ummadığı oyundu. Gözlerini dört açıp merakla bekledi.</p>
<p>Alparslan'ın bulunduğu yerde küçük bir hareket oldu. Çocuğun biri Alparslan'ın işareti üzerine, sazlar arasına gizlenerek çadırlara doğru yaklaşmağa başladı. Gözcülerden birini ustalıkla geçti; İkincisini de geçti. Buldacı da, belki bir tesadüf, o yana doğru gidiyordu. Sazların sıklaştığı bir yerde, Alparslan'ın yanından gelen çocukla karşılaştı; hiç şaşırmadan; daha önceden tanışıyorlarmış gibi konuşmaya başladılar. İki çocuk oyunlarını öylesine güzel oynuyorlardı ki Sav Tekin gerçeği mi seyrediyor, oyunu mu seyrediyor anlayamamıştı; şaşkın şaşkın bakakalmıştı, düş görüp görmediğinden emin olmak istemişti. Alparslan'ın yanından gelen çocuk kimin kıhğındaydı bilmiyordu yalnız Şahmelik'in adamlarına benzemediği belliydi.</p>
<p>Fakat bu yandaki çocuk, bu Gümüş Tekin'in yerini almıştı. «Tıpkı böyleydi, tıpkı böyleydi,» diye düşünüyordu Sav Tekin; böyle oldu.»</p>
<p>Ve o anda da. Buldacı'ya çok yakın bir yerde, sazların dibine çömelmiş bir çocuk daha gördü. Çocuğun oraya niçin konulduğunu yahut orada çömelip ne iş yaptığını düşünürken, Buldacı'yla konuşan, aceleyle eğilip sazların arasından kayboldu; Buldacı da sağına soluna bakınıp geri döndü. Sazların dibinde çömelmiş duran çocuğu görememişti. Belki çocuk da ilkin Buldacı'yı ve ötekini görmemişti. Fakat</p>
<p>Buldacı'nın biraz telâşlı hareketi, biraz da sazlıktan çıkar çıkmaz öteki gözcülerin yanına acelesi varmış gibi gitmesi, çömelen çocuğun, çocuğumsu bir meraka düşmesine sebep oldu. Buldacı gider gitmez kalktı, toparlandı ve az önce onun ayrılmış olduğu yere geldi. Sazların yatıkhğına baktı, izleri gördü; izlere göre yürüdü. Birkaç adım sonra eğildi. Doğrulduğunda elinde bir börk vardı. Evirdi, çevirdi, kokladı, kendi börkünü çıkartıp bulduğu börkü başına koydu; kafasına tas</p>
<p>gibi geçince çıkarıp kendi börkünü giydi. Bir süre daha elindeki börke baktı; bir daha kokladı. Sazlıktan çıkacağı sırada da, Alparslan'ın adamları üç koldan bastırdılar.</p>
<p>Sav Tekin bundan sonrasını görmek istemedi. Olanlar tıpatıp böyle olmuştu, ne eksiği ne fazlası vardı; Gümüş Tekin'i sazlığın arasından yarı saklanmış bir adamla böyle konuşmuştu. Keşke şüphelenseydi o zaman... Şüphelenmesine şüphelenmişti ya, ah keşke «Yanılmışımdır, yanılmışımdır, ben yanılmışımdır» dememiş olsaydı;</p>
<p>Gümüş Tekin'in üstüne toz kondursaydı. Çağrı Bey gibi düşünmeseydi. Yolda şüphelerini, hem de iki defa söyleyecekken peki ne demeğe Sarı Hoca söyletmemişti? Ne demeğe manalı cümlelerle Sav Tekin'in yüreğine su serpermiş</p>
<p>gibi susturmuştu? Yoksa Sarı Hoca da mı biliyordu? Fakat Sarı Hoca bilemezdi; Sarı Hoca o sırada da, ondan önce de çadırdaydı. Alparslan'a ders okutuyordu. Bir insan hem çadırda olur hem çadırın dışındakileri görebilir miydi? Bilebilir miydi?</p>
<p>Rahmetli anasının sözlerini hatırladı: «Sav-Tekin, Sav-Tekin, sen bu Sarı Hocanı büsbütün boş belleme. Şamanlardan el almıştır; gizliyi de saklıyı da, görüneni de görünmeyeni de hemi bilir hemi görür bu Sarı Hoca. Elini eline bağla, geri yanından korkma... Sarı Hoca buuuu.»</p>
<p>Sav Tekin ürperdi. Rahmetli anasının bir «Sarı Hoca buuuu!» deyişi vardı ki şimdi bile ürpermemek elde değildi. «Eski şamanlardan el aldıysa, hem de müslüman;</p>
<p>sıkı müslüman... Hem de Selçuklu ki ne Selçuklu.»</p>
<p>. «Var var...» diye söylendi Sav Tekin; «Var, Sarı Hoca'da çok iş var... Nasıl da içimden geçenleri, bildi; nasıl da Gümüş Tekin'in meselesini anlatacağımı anladı?</p>
<p>Korkmak gerek.»</p>
<p>Ya çocuk anlattıysa gördüklerini? Sarı Hoca'ya bulduğu börkü verdiyse?</p>
<p>Sav Tekin kalkıp çocukların yanına indi. Çocuklar Sav Tekin'i görünce, zaten bitmek üzere olan oyunlarını bıraktılar. Suçlu suçlu hocalarına baktılar. Sormadan, izin almadan bir oyun oynanamazdı. Bu oyunu hocalarına sormadan oynamışlardı. Cezalarını beklediler.</p>
<p>Sav Tekin aklı başka yerlerde olduğu için yüzü asıktı, Alparslan nasıl edip de bu asık suratı güldüreceğini hesaplamağa çalışıyordu. Oyunun oynanmasına kendisi sebep olmuştu; hatta ağabeyi Kavurt «Sav Tekin amcadan izin almadan ben oynayamam» demişken Alparslan onu bile kandırmıştı. Şimdi, bu kendisine gözlerini dikmiş «De bakalım ne deyip de bizi azarlanmaktan kurtaracaksın» dercesine bakan çocukların gözünde kötülenmekten nasıl sıyrılacağım düşünüyordu.</p>
<p>Sav Tekin, yüzü hep böyle asık, kime baktığını belli etmeden: «Söyleyin bakalım» dedi. «Bu oyunun adına ne dediniz şimdi?»</p>
<p>Cevabı Kavurt mu verecekti Alparslan mı? Bunu çocuklar kadar Sav Tekin de merak etti. Bir an kimse konuşmadı. Cevap veren Alparslan oldu sonunda: «Selçuklu üstüne baskın, dedik..» Sesi, hiç de suçlu sesine benzemiyordu. Sav Tekin azarlar</p>
<p>gibi: «Ne demeğe geliyormuş o?» diye çıkıştı.</p>
<p>«Ne demeğe geldiği belli işte, adı üstünde ya.»</p>
<p>«Adı üstündeymiş; belli. Ya Selçuklunun Selçuklu üstüne baskın yaptığı nerde görülmüş, hangi kitap yazmış bakalım.»</p>
<p>«Her şeyi kitap mı yazarmış hay Sav Tekin Beyim? Geçen ki baskını kitap mı yazdı? Ceyhun'un buzunda sürünen Kınık Boyunu Sarı Hocamız mı okudu?» «Ağzının lâf yaptığı kadar bileğin de ok çekebilmeliydi ki Alparslan, kolun yay gelişmeliydi ki o zaman beğenmeliydim ben seni. Sen şimdi bu konuşmalarınla olsan olsan bir Sarı Hoca olursun.» Alpaslan, bu söze çocukların gülmesini önlemek için hemen cevap verdi: «Sarı Hocamız da, kulunun yay gerebildiği kadar ağzın lâf yapabilmeli ki o zaman beğenmeliyim ben seni eliyor. Ben sade yay germesini bilirsem, olsam olsam bir Sav</p>
<p>Tekin Bey olur muşum Sarı Hoca'ya bakarsan.»</p>
<p>Dimdik duruyordu; sanki meydan okuyordu. Sav Tekin içinden beğendi; pek beğendi hem de ama dışından hiç belli etmedi, suratını daha çok astı.</p>
<p>«Sen şimdi iyi lâf ettiğini sandın he mi?» diye paylarcasına konuştu; «Sorumun cevabından kaçındın ama yakalandın Alparslan, hem de kötü yakalandın. Sana Selçuklu üstüne Selçuklu baskın mı yaparmış dendi.»</p>
<p>«Fırsat bulursa Selçuklu, Selçuklu üstüne de baskın yapar. Her Selçukluyu bir mi sanırız?»</p>
<p>Sav Tekin bu sözün Sarı Hoca'ya ait olduğunu biliyordu. Ne var ki Alparslan öğrendiği cümleyi yerinde kullanmıştı. Gözlerini indirmeden bakıyordu. Ordusunun</p>
<p>başındaki bir Bey ancak böylesine bakardı. Sav Tekin, bir daha sınamak istedi: «Sen hangi Selçukluların başındaydın?»</p>
<p>«Ben Selçuklunun değil Şahmelik'in başındaydım. Selçuklunun aklı başına gelsin diye Şahmeliklinin başına geçtim.»</p>
<p>«Ya sana Selçuklu olmak yaraşmaz mıydı? Selçuklunun başında bulunsaydın...» «Bulunamazdım.»</p>
<p>«Niyeymiş o?»</p>
<p>«Bulunamazdım da ondan.»</p>
<p>«Ben de niyeymiş o diyorum?»</p>
<p>Alparslan duraksadı. Dese miydi ki? Sav Tekin zorladı:</p>
<p>«Niyeymiş o dendi mi cevabı verilmeli değil midir?»</p>
<p>Alpaslan bunun üzerine «Günah benden gitti» der gibi «Ben Selçuklunun başında olsaydım Selçukluya baskın yapamazlardı» dedi. Gayri bunun ne demeğe geldiğini bildi de mi söyledi; yoksa «Bu çocuklar bana baskın yapamazlardı» mı demek istedi, açıkça belli değildi. Sav Tekin bir an lâfı fazla ileriye götürdüğünü hissetti.</p>
<p>Alparslan zorlamaya gelmiyordu. Zaten öğrenmek istediğinden uzaklaşmış gibiydi. Hem lâfı toparlamalı hem de öğreneceğini öğrenmeli, Alparslan'ı da yumuşatmahydı. «İyi söyledin diyelim Alparslan» dedi; «İyi söyledin de, hele bir düşün bakalım, sizin Şahmelikliler arasında yaban adam var mıydı?»</p>
<p>«Bize bakıyordun... Olup olmadığını senin gözün de görmediyse hay Sav Tekin Beyim.» Demek Alparslan, kendilerini seyrettiğini biliyordu, görmüştü. Yoksa bu oyunla bir şey mi anlatmak istiyordu. Cirit dururken, yarış dururken, güreş, çevgan dururken, Alpaslan niye bir baskın oyunu oynamağı seçmiş hem de Şahmelik'in Selçuk baskınını oynamıştı? Sav Tekin Afşın'a baktı. Afşin'in gözleri başka yerdeydi. «Hele dön bizden yana Afşin oğlum, seni dinlemeliyim bir de!»</p>
<p>Afşin, Sav Tekin'e değil Alparslan'a baktı. Sav Tekin, Afşin'in Alparslan'dan izin almadan başını kesseler konuşmayacağını biliyordu. Alparslan sadece Afşin'in değil bütün çocukların üzerinde gözle görülen bir hâkimiyet kurmuştu. Sav Tekin bunu da biliyordu. Gelgelelim Afşın'ınki hepsinden başkaydı. Alparslan da Afşin'i bütün öteki çocuklardan ayrı tutardı, büyük ağabeyi Yakutlu'dan bile. Sav Tekin de Alpaslan'a baktı. Afşın'la bir an bakışan Alparslan, durdurmadan gözlerini Sav Tekin'e çevirdi. O anda da Afşin «Buyur Sav Tekin Beyimiz; sormalısın ki biz de söylemeliyiz...» dedi.</p>
<p>Sav Tekin gerçekten şaşırdı. Alpaslan ne konuşmuştu ne bir işaret yapmıştı.</p>
<p>Afşın'a</p>
<p>bakan gözlerinde de bir değişiklik yoktu. Yoktu da nasıl, nerden anlamıştı Afşin konuşmasına izin verildiğini? Sav Tekin, bu iki çocuğun arasındaki o bakmadan anlayan, anlamadan gören bağı öğrenebilmek için Sav Tekinliğinin yarısını vermeğe çoktan razıydı. «Peki soralım Afşin oğlum» dedi. «Sen bu Buldacı'yı gözcübaşı mı seçtin?» «He desek Sav Tekin Beyimiz.» «Peki, gözcübaşının, gözcülerden saki gelen biriyle konuşması konuştuğunu da kendine saklaması yeni bir töre midir?» «Öyle mi yapmış bu Buldacı denilen hayın?» «Öyle mi yapmış diye bilmezlikten gelemezsin Afşin oğlum. Bu Buldacı şimdi Gümüş Tekin miydi demeğe getirdin?» Afşin yine Alparslan'a baktı. Alpaslan Sav Tekine bakıyordu. Yüzünde belli belirsiz bir çocuk tebessümü vardı. Sav Tekin, gözünü Alparslan'dan ayırmadan «Anladık» dedi. «Şimdi de, de bakalım bana, börkü bulan çocuk neyin nesiydi? O nerden çıktı? Bir yalan varsa gitti sayın kulaklarınızı; kurutup kargalara verildi sayın...» Bu sefer Alparslan konuştu: «O çocuk Afşin'di» dedi; «Biz sana anlatacaktık ama</p>
<p>korktuk; Sav Tekin Beyimiz bize inanmaz dedik.» «Sav Tekin Beyiniz size neden inanmazmış bakalım; nerden çıkar bu lâflar?» «Sav Tekin Beyimiz bizi çocuk görür, lâflarımıza inanmaz ama işin ağırına, talimin en nefes aldırmayanına geldi mi bunlar çocuk mocuk diye düşünmez. Ordan çıkar.» Alparslan açıktan açığa Sav Tekin'e savaş açmışa benziyordu. Ya çocukların gözünde daha da büyümek istiyordu veyahut Sav Tekin'e hâlâ anlayamadığı bir şeyi anlatmağa çalışıyordu. Fakat Sav Tekin, baskından çok önce Gümüş Tekin'in, kim olduğunu pek seçemediği bir yabancıyla konuşarak çadırına girdiğini; az sonra çadırından çıkıp sağı solu gözlediğini, kendisini görünce de gülerek yanına geldiğini, konuşmağa başladığını, Sav Tekin'i çadırından uzaklaştırmağa gayret ettiğini düşünüyordu. O yabancıyı bir daha görmemişti; Gümüş Tekin'den ayrıldıktan az sonra Alparslan'la Sarı Hoca'nın bulunduğu çadıra girmişti. Aklı hep o yabancıdaydı; Gümüş Tekin'in tedirginliğindeydi.</p>
<p>Afşin, Sav Tekin'in düşüncelerinin gelişmesine yarayan şeyler söylemeğe başladı: «Hani sen bizi gelip Alparslan'la Sarı Hoca'nın bulunduğu çadırın önünden kovalamıştın ya Sav Tekin Beyimiz» dedi. «İşte o zaman ben çocuklardan ayrıldım;</p>
<p>sazlığın oraya doğru gittim... Şey edecektim de, çömelip oturdum. Bir de baktım ki sazlar hışırdıyor. Aha bu saz hışırtısı ne demeğe geliyor. Yoksa bir yaban hayvan mı nedir diye baktım ki, ne göreyim! Bizim Gümüş Tekin Beyimiz değil miymiş? Birisiyle bir şeyler konuşuyor ama fısır fısır, duyabilene ne deyim. Gel gör ki meraklandım.</p>
<p>Meraklanmasına meraklandım ya o zamanaca da Gümüş Tekin diyeceğini demiş olmalı ki, dönüp sazlıktan çıktı; hem de acele çıktı, sanırsın yel yepelek. Kalktım, ne oluyor demeğe baktım; sazlar içeriye doğru iki yana yatmıştı.</p>
<p>O izden azıcık gittim. Az daha gittim... «Hey» diye bağırdım. Bağırmamla da ötede oynaşan sazlar iyice dalgalandı; anlaşılan biri koşuyor dedim; düştüm peşine... Biraz gidince de yerde bir börk buldum. Bizimkilere benzemiyordu...» «Nerde o börk şimdi?» Afşin bir daha Alpaslan'a baktı. Alparslan galiba bir kaşını kaldırdı yahut da iki çocuğun arasında bir işaret yakalamağa çalışan Sav Tekin'e öyle geldi, Afşin: «Börkü aldığım yere bıraktım» dedi.</p>
<p>«Gitti kulakların bil.»</p>
<p>Afşin, eğilip başını uzattı «Canın sağ olsun Sav Tekin Beyim; sayende kulaklarımın ne kıymeti var, buyur.»</p>
<p>«Bırak şaklabanlığı. Börk bizimkilere benzemiyordu dedin, nereden bildin?» «Gördüüm. Benimki de başımdaydı. Aradaki benzemeyişi Işık gollü Deli Karı'nın oğlu bile bilir.»</p>
<p>«Hay senin Işık gollü Deli Karı'na şimdi. De bakalım kokladın mı?» «Kokladım Sav Tekin Beyim. Bizimki gibi kokmuyordu.» «Bizim börkler nasıl kokar soyha?»</p>
<p>Afşin bocaladı. Kendi börkünü koklamak aklına bile gelmemişti. O börkü de lâf olsun diye koklamıştı aslında. Sav Tekin Bey soracak başka soru m bulamamıştı</p>
<p>yani? Neyse ki Alparslan Afşin'in cevap veremeyeceğini anlamıştı; başından börkünü çıkarmasıyla Sav Tekin'e uzatması bir oldu: «Böyle kokar bizim börkler Sav Tekin Beyimiz.»</p>
<p>Sav Tekin bir Alparslan'ın uzattığı börküne bir de gözlerine baktı. Yok, Alparslan'ın gözlerinde alay yoktu, sadece zeki pırıltılar vardı. Zeki, sevimli, ele avuca sığmaz, Sav Tekin'e dost pırıltılar. Buna rağmen Sav Tekin yumuşadığını belli etmedi. Afşin'e daha sert baktı: «O börk nasıl koktu burnuna?»</p>
<p>Afşin bu defa rahat cevap verdi «Hacı yağı gibi, misk gibi, anber gibi...»</p>
<p>Sav Tekin ister istemez güldü. «Hay bacaksız soyha, sen ne bildin bakalım hacı yağını, miski, anberi, de hele bakalım...»</p>
<p>«Bildiğimden mi sandın hay Sav Tekin Beyimiz. Hacı yağı da, misk de, anber de öyle kokar herhal dedim...»</p>
<p>Sav Tekin öğreneceğini öğrenmişti. Börk, gerçekten Afşin'in dediği gibi kokuyorsa Gümüş Tekin'in konuştuğu yabancı, Harezmlinin adamıydı. Demek Şahmelik'in adamları arasında Harezm Beyinin adamları da vardı. Yahut baskını Harezmli hazırlamış, yükü Şahmelik'in üstüne yüklemişti. «Hayın!» diye geçirdi içinden; «Hayın ki ne hayın hem de bu Gümüş Tekin, yuh olsun!»</p>
<p>Öfkesini çocuklardan aldı: «Yallah» dedi, «Kılıçlarınızı ahn, kılıç vuruşması var; kılıç vuruşmasına, hayda herkes eşlerini bulsun. Afşin Kavurt'la vuruşacak... Alparslan sen banasın... Görelim bileğin de diline mi benzer?» Çocuklar hazırlanıncaya kadar Gümüş Tekin'i bir daha düşündü; Sarı Hoca'yı bulmalıydı hemen. Talimi çabuk bitirip gitmeli, Sarı Hoca ile konuşmalıydı. Bir göz açıp kapayıncaya kadar çocuklar kılıçlarını almışlar, eşlenmişlerdi bile. Geciken, Sav Tekin'in hışmına uğrayacağını bilirdi; en azından kocaman düzlüğü, dili bir karış sarkıncaya kadar dört döndürürdü insana. Ondan sonra da rahat bırakıp dinlendirmezdi, talime sokardı. Kış ise, çalı çırpı, hatta odun taşıttığı; yaz ise bütün çadırların su kaplarını doldurttuğu bile olurdu. Sav Tekin talim için «Hayda»'yı çekti mi gecikmeğe gelinmezdi.</p>
<p>Sav Tekin çocukların duruşlarına baktı; yaşlarına göre talim için yapılmış kılıçlarını tutuşlarına baktı. Birine bile kızamadı. Hiçbirinde hata yoktu. «Önce ikili, sonra dörtlü, sonra sekizli. Sırayı kendiniz ayarlayın. Kaytaran kulağını gitmiş bilsin şimdiden; çizgiden çıkan burnunu yok bilsin. Ya bismillah, hayda...» Alparslan bekliyordu. Sav Tekin bir süre çocukları süzdü. «Buldacı oğlum, yumuşa</p>
<p>azıcık; bedenini taş gibi verme, kılıcı boynuna yersin sonra Atsız, hay kulağı kopasıca Atsız oğlum, eğil az; eğil bükül, hani omuz, hani kol? Tamam...» diye hatalı gördüklerini uyardı. Sonunda Alparslan'a döndü «Hay maşallah Alparslan</p>
<p>oğlumuz da bizi beklermiş... Eh hazır sayılırız, görelim hünerini...» Alparslan ile öteden beri ayrıca meşgul olurdu. Bütün bildiklerini; bunca baskınlardan, bunca akınlardan, irili ufaklı bunca savaşlardan ne öğrenmişse; nasıl</p>
<p>kalleşlikler, nasıl arkadan vurmalar, nasıl göğüs göğüse gelmeler görmüşse birini bile bırakmadan hepsini öğretmek isterdi. Çocukla çocuk olmak zordu; çocuğa kıyasıya vurmanın ne demek olduğunu anlatamazdı. Ne var ki Alparslan çoğu defa çocuk olduğunu unutacak kadar Sav Tekin'in gözlerinde büyürdü. O zaman Sav Tekin şevkinin arttığını hisseder, bütün öteki çocukları unutur; koca düzlükte Alparslan'dan ve kendinden başka bir kimse yokmuş sanırdı. Ve bu hal, Alparslan'la karşı karşıya kalınca, daha Alparslan'ın gözlerine bakınca başlardı. Yine öyle oldu. Düzlükten ve Alparslan'dan başka her şey Sav Tekin'in gözlerinden</p>
<p>silindi. «Kılıcın kabzasını tutan elin neyi tuttuğunu bilmeli Alparslan oğlum... Uzunca bir çelik parçasını tutuyorum sanırsan, kendini ölmüşlerine kavuştun belle.</p>
<p>Kabzasını tuttuğun şey bil ki senin canındır; senin canın bil ki, avucunun içindedir. Sıkmayacaksın böyle; armut sıkar gibi sıkmayacaksın, dut dalı silker gibi de gevşek tutup sallamayacaksın. Kabza elinde ne sıkı, ne gevşek; dönmeli böyle... Ya bileğin ne yapmalı bileğin... Hüner elde değil o bilektedir işte, fırıldak olmalı fırıldak... Salla bakalım şimdi... Olmadı! O kol! Alpaslan oğlum, o kol ne yapacak? Hemen omuza bağlanıp birlikte dönmeyecek mi? Bileği fırıldak gibi çevirmeyecek mi? Hadi yeniden... Bir daha... Hızlı... Dur olmadı, bak; böyle düşürürler elinden kılıcı...» Dedi ve düşürmek istedi ama Alparslan öne doğru eğilir gibi görünmüşken birden</p>
<p>geri çekip kendini, dönmüştü. Sav Tekin'in lâfı ağzında kalmış, Alparslan'ın kılıcını alamamıştı. Ama bu şaşırış daha doğrusu bu ummayış bir saniyecik sürmüş, Sav Tekin kılıcının tersini Alparslan'ın sırtına dayayıvermişti... «Yaa. Böyle de yaparlarmış Alpaslan yeğenim... Dövüşürken iki gözün önde iki gözün de arkada olmalıymış... Aklında bulunuversin diye yaptık...»</p>
<p>Öteki çocuklar sekizliye dönmüşlerdi. Sekizlilerden birinin başı Ersagun'du.</p>
<p>Sav</p>
<p>Tekin, Alparslan'ı kılıcının tersiyle tutup hatasını anlatırken, öte yandan da Ersagun'un açığını görmüştü. Alparslan'a gösterdi. «Bak şimdi şu sekizlide Ersagun'un yaptığı, kelleyi vermekten başka bir şey değildir. Niye dersem, ne cevap verir bana Alparslan'ım...»</p>
<p>«Sekizlide, sekizlinin başı, sırtını kendinden sonraki iki adamının arasına vermeli...»</p>
<p>«Ya ne yapmış bu Ersagun arkadaşın senin?»</p>
<p>«Sekizlinin en başındakinin sağına geçmiş... Arkasından bir dolanıldı mı?» «Öyle de niye dolanamıyor senin Afşin budalası?»</p>
<p>«Dolanamaz; çünkü Afşin kimseyi ardından vurmaz...»</p>
<p>«Düşmanını da mı?» «Düşmanını da...» «Düşmanı onu vurur öyleyse...» Nitekim Ersagun da öyle yapmış, Sav Tekin'in söylediğini duymuş gibi kendi kötü durumundan faydalanmak istemeyen Afşin'i, bir dolanıp kılıcının dersiyle arkasından vurup saf dışı etmişti.</p>
<p>«Aferin bu Ersagun'a» dedi Sav Tekin; «Adam olacak! İyi belle bu çocuğu, şimdiden mim koy... Sav Tekin amcam dediydi dersin...» Alparslan'ın ne düşündüğünü anlamak için gözlerine baktı; baktığı gözlerde bir gülümsemeden başka bir şey göremedi.</p>
<p>Sarı Hoca tam bu sırada talim yerine geldi.</p>
<p>Uzak yerden gelmemesine rağmen atını bir hayli tepiklediği belliydi; at uzun yol koşmuş gibi soluyordu. Ancak yanlarına geldiği zaman fark ettiler. Sav Tekin şaşırdı. Sarı Hoca'nın, talim yerine geldiği hemen hiç görülmemişti. «Sen çocuklara</p>
<p>göz kulak ol. Alparslan yeğenim; ben hele şu Sarı Hocanla bir konuşayım...</p>
<p>Gelişinde bir hikmet olsa gerek» diyerek az ilerde durup atından inmekte olan Sarı Hoca'dan yana doğru gitti.</p>
<p>Alparslan, Sarı Hoca'yı görünce talimi bırakmak isteyen çocuklara, devam etmeleri için işaret etti.</p>
<p>Sarı Hoca'nın ilk sözü «Gidiyoruz» oldu.</p>
<p>Sav Tekin büsbütün şaşırmıştı: «Nereye?» diyebildi.</p>
<p>«Harezm Beyine, Gürganç'a». Fazla sorma artık, der gibi baktı. «Kalanını yolda konuşuruz.»</p>
<p>Dedi ama yolda hiç bir şey konuşmadı. Çocukların kimi talimin yarıda kesilmesinden memnundu; kimi de Sarı Hoca'nın niçin talim yerine gelmiş olabileceğini, talimin yarıda kesilmesine sebep olabilecek hâdisenin ne olduğunu düşünüyordu. Sav Tekin bir kaç kere Sarı Hoca'nın yüzüne, konuşsun diye baktı ise de Sarı Hoca oralı bile olmadı.</p>
<p>Ancak çadırlar görününce atının dizginlerini çekti. Yavaşça «Çocukları sal gitsin; biz hele iki satır lâf edelim seninle...» dedi.</p>
<p>Yanından geçerken, dönüp kaçamak bir gözle bakan Alparslan'ı durdurdu.</p>
<p>Diğer</p>
<p>çocuklara duyurmak istemiyormuş gibi «Doğru çadıra var» diye tembihledi; Anan Hatuna söyle seni yola hazırlasın. Anandan başka kimse bilmemeli; Afşın'a bile söylenmeyecek, duymadık deme...» Sonra sesini yükseltti; bu sefer öteki çocukların duymasını istiyordu: «Akşama ders var Alparslan oğlum; bir köşeye saklanayım yok ha... Bir kıyıya kıvrılıp uyuma da yok... Sarı Hoca ne yapar adamı bilen bilir...»</p>
<p>Çocuklar için kötü bir haberdi bu; akşam oyunları Alparslan'sız geçecek demekti.</p>
<p>Yalnız Kavurt kıskanır gibi oldu. Kıskanmaktan da kötü bir şey, bir ateş yalazı yüreğinin başında dolandı. Alparslan kendinin küçüğüydü; büyük dururken küçüğün üstüne düşülür müydü? Bu Sarı Hoca, bu Sav Tekin Bey... Bu?, bu babaları</p>
<p>Çağrı Bey?.. Sonra amcaları Tuğrul bey? Ağabeyleri Yakutlu bile? Niye hep Alparslan? Niye hep? Niye hep... Başka bir şey yapamadı, sürüp yanına gelen Alparslan'a gözünü kaldırıp bakamadı da sadece içinden: «Anam Alparslan'dan sonra da çocuk doğurur inşallah» diye geçirdi. Yüksek sesle söyleseydi sesindeki öfke belli olabilirdi.</p>
<p>Sarı Hoca, Sav Tekin'le yalnız kalınca kısaca anlattı: «Sen çocukları alıp gittikten sonra Tuğrul Bey haber salmış, varıp gittik. Meşveret kurulmuş, danışma var denildi. Söz baskın üstüne. Herkes bir lâf eder. Sarı Hocan da, lâf dendi mi cinleri başına toplar bilirsin. Bu meşveret dediğin şey de ne ola ki? Sap deyip saman gösteriyorlar. Hele bir iki daha dinleyip lâfın sonunun gelmeyeceğini anlayınca Tuğrul Bey'den bile izin almadan desturu bastık. Lâf, lâf, lâf dedik; artık lâftan başka bir şey bilmez hale geldi bu Selçuklu, dedik. Biz bu lâfla, bu ardı arkası gelmez konuşmalarla Nemek'te daha çok kalırız dedik. Bu Nemek Selçukluya mezar olur, burda yurt yuva kurulmaz daha arkamızdan gelen var bizi sıkıştırıp öte atar, baskın vurur dedik. Öte atılan, sıkıştırılan baskın yiyen Kınık Boyu böyle böyle erir, erir ki hem de ne erir, ünümüz tünümüz kalmaz, nice Türk boylarından beter oluruz. Halbuki Selçuklu konuşmamalı iş yapmalı; öyle her önüne gelenin sürüp alacağı yerleri değil dünya yıkılsa bile altında kalmayacak, el vurulup alınmayacak yerleri yurt edinmeli dedik. Baktık ki bir iyi dinliyorlar döndük bu sefer de Çağrı Beyimize bir soru sorduk. Çağrı Bey, Çağrı Bey, hani sen bir zamanlar bir yerlere varmıştın; Hazar'ın ötesinde Urumeli ucunda keşfe çıkmıştın. Ceyhun'u geçerken hatırladın mı Atsız'ın ninesi sana onu sorardı, bakıyorum unutur olduk... Varıp kırıp oraya gitmek gerek. Horasan kaynıyor, Kuhistan kaynıyor; Ceyhun'un o yanı da bu yanı da kaynıyor. Kaynar suda kalan haşlanır bunu böyle bellemeli. Bir de sözüm şu demeğe gelir ki Horasan da, Kuhistan da, Ceyhun'un her iki yanı da Türk Boyları için ekile sürüle yorulmuş toprak olmuş; dölsüz toprak olmuş, aç toprak olmuş bize sökülmemiş çayır lâzım, biz sökmeliyiz; çayırın altındaki toprağı ilkin biz çıkarmalıyız ki, gün ışığına, bizden başkasını yabancı bilsin...</p>
<p>Çağrı Beyimiz kızacak bu lâflarımın üstüne diye bekledim ama kızmadı. Üstelik gülümsedi de; belli etmeden Tuğrul Beyimize baktı. Onun da gülümsediğini görünce iki kardeş bir müddet öylece bakıştılar. Sana bir şey deyim de inan Sav Tekin yiğidim biz on yıla varmaz Urumeline indik belle. Nerden mi bildi Sarı Hoca bunu diyorsun içinden; Sarı Hoca coştu da düş görmeğe başladı bile diyorsun. Sen öyle belle içinden bellemesi de parayla değil ya... Amma... Meşverette olsan da Tuğrul ile Çağrı'nın o bakışmalarını görseydin on yıla bile kalma derdin. Tuğrul ile Çağrı'yı ben Bilge Kağan ile Kül Tigin'e benzetirim hep; oldum olası bu iki kardeş, o iki kardeşin ölmüş de dirilmişi derim. Daha da deyim sana Sav Tekin oğlum. O Bilge Kağan ile Kül Tigin denilen iki kardeş, bir atın iki kulağı gibi öyle dik, yüzyıl sonra da binyıl sonra da yine gelir... Gelince de Türk Boyları bir olur arkadaş...»</p>
<p>Sarı Hoca sustu. Sanki söyleyecek başka şey kalmamıştı. Sanki talim yerine bunun için gelmiş, sanki Sav Tekin'i alıp çocukları bunun için dağıtmış Alparslan'ı bunun için sıkı sıkıya tembihlemişti; belki de aynı şeyleri akşama Alparslan'a anlatacaktı. Bin yaşında bir Şaman gibi nefes alıyor, bin yıl ötesin gören bir Kam'ın yahut da Baksı'nın gözleriyle bakıyor, bilinmeyeni söyleyen bir sihirbaz gibi karanlıklaşıyordu. Sav Tekin'in, biraz da aptallaşmış bakışlarını neden sonra görebildi. Ancak kendine gelebilmişti yahut da bin yılın ötesinden berisinden ancak bulundukları zamana</p>
<p>dönebilmişti. O haliyle: «Haa dedi: «Sarı Hoca'dan başka lâflar bekliyordun. Güldü: «Sarı Hocan böyledir işte, bilmez misin hay Sav Tekin yeğenim? Alparslan'a niye sarılmış dört elle hiç düşünmedin mi?»</p>
<p>Alelade şeylerden bahsetmenin kupkuru sesiyle: «Senin anlayacağın» diye devam etti; «Birkaç yıl daha buralarda semizlenmemiz gerektiği için sağı solu ürkütmeden baskından önceki yerimizi pekleştirmeyi münasip bulduk. Tuğrul Beyimiz siyaset diyor başka lâf etmiyor. Siyaset, siyaset! Pek âlâ. Tuğrul Bey bu işin ustasıdır...</p>
<p>Tıpkı Bilge Kağan gibi. Biz şimdi senin anlayacağın, bu siyaset uğruna Harezm Beyi Hânına varıp Tuğrul Bey'in selâmını ileteceğiz.»</p>
<p>«Harezm Beyi, Tuğrul Beyin selâmını mı bekliyormuş şimdi de?»</p>
<p>«Ne demektir Sav Tekin Bey oğlum bu şimdi de lâf mı?»</p>
<p>«Ne demeğime demeği ortada hay Sarı Hocam? Bu baskın işi tek başına Şahmelik'in işi midir? Bir Şahmelik kaç parça olmalı ki, varıp Selçukluyu bastırmak?» «Ha şu mesele. Baskından kaçarken de hık mık edişin bundanmış öyle mi Sav Tekinim benim.»</p>
<p>«Bildin, biliyordum.»</p>
<p>«Tam tamına bildim diyemem. Bildim diyemem de, o zaman ortalığı karıştıracak bir lâf etmenden korktum. Gümüş Tekin üstüne konuşuluyordu da hani..» «Gümüş Tekin?» «Bak yiğidim, sana demem şu deme olacak. Her bildiğin lâf söylenmez, bu biiir; söylenmez dediyse Sarı Hoca, sırası gelmeden söylenmez dedi. İkincisi, bir insanın bildiği bir yanda durur da, bilmiyormuş gibi davranıp yolunca gider. Tuğrul Beyimizin siyaset dediği de bu bana kalırsa... Şimdi, de bakalım Gümüş Tekin</p>
<p>hakkında Sarı Hocana ne diyeceksin...»</p>
<p>Sav Tekin şüphelerini, endişelerini; sonra da çocukların oyunlarını anlattı.</p>
<p>Çocukların oyunlarını gördükten sonra, Gümüş Tekin hakkındaki şüphelerinin artık söz götürür tarafı kalmadığını söyledi. Şahmelik'i Selçuklu üstüne asıl kışkırtanın Harezm Beyi Hânından başkası olmadığına iyice aklının yattığını açıkça belirttikten sonra: «Şimdi, Sarı Hoca senin aklın nasıl yatar bu işe?» diye sordu.</p>
<p>Sarı Hoca cevap vermedi. Bir süre sakalını kaşıdı; sıvazladı, parmaklarıyla taradı. Sonra, bir iş yapmış olmak için sanki atından indi. «İn bakalım atından Sav</p>
<p>Tekin</p>
<p>oğlum» dedi, «Hiç değilse hayvanları yormayalım» diye mırıldandı.</p>
<p>Bir süre de atı yedeğinde olduğu halde konuşmadan yürüdü. Kendi kendine konuşuyormuş gibi; «Alparslan'ı yanımıza almakla yanlış bir iş yapmış olmayalım sakın?» diye mırıldandı.</p>
<p>Sav Tekin lâf olsun diye değil de gerçek fikri olduğu için: «Niçin alıyoruz?» diye sordu: «Benim anladığım kadar bu iş çocuk işi değil...»</p>
<p>«Ya sen Alpraslan2ı çocuk mı sanıyorsun Sav Tekin?.. Öyleyse karşına alıp neden kılıç talim ettirirsin, ok attırırsın, ciride sürersin?» Sarı Hoca gerçekten öfkeli konuşmuştu. Sav Tekin, anlamazlığa geldi. «Ne de olsa çocuk» dedi. «Üstelik Çağrı</p>
<p>Bey de Tuğrul Bey de gözbebekleri gibi üzerine titrerler... Hele Yakutlu toz kondurmaz.» «Ya biz titremez miyiz Sav Tekin oğluma da bak; ya sen kendin toz kondurur musun?» Anlaşılan Sarı Hoca başka bir şeye kızmıştı, bu meseleyi bahane ediyordu. En iyisi üstüne varmamaktı; «Sen bilirsin» demekti. Sav Tekin de öyle yaptı: «Sen bilirsin</p>
<p>Sarı Hocam» dedi. «Benim demem..»</p>
<p>«Ben bilirsem, ben bilirim, senin demen sana kalsın...» Az sonra da yumuşadı.</p>
<p>«Ben de senin gibi düşünürüm amma velâkin Tuğrul Bey'e lâf anlatmak ne mümkün?</p>
<p>Alparslan'ın bu yaşta her fırsattan faydalanması gerekirmiş. Başka yerler, başka insanlar görmeliymiş, tehlikelere alışmalıymış... Yalan da değil hani,</p>
<p>doğru söyler Tuğrul Bey; ağaç kalınlaştı mı eğilip bükülemez... Eh, sen de var gayri hazırlanmana bak. Gidip bizim Hatuna hazırlanmasını söyleyeyim ben de...</p>
<p>«İhtiyar kadının ne işi var yanımızda hay Sarı Hoca? Onu ne yorarsın?» Yumuşayan Sarı Hoca ters ters baktı: «İhtiyar diye ağzını bozma haa, hatunu ihtiyar</p>
<p>olan herifin kendi de ölümcül olur... Sıktı mı Sarı Hoca senin suyunu çıkarırsa, senin o dilin Sarı Hoca'ya nasıl ihtiyar der hay?» Fakat devam etmedi; «Aç şu kepçe kulağını da duy bak ne der Sarı Hocan sana. Yolda giderken, hem de yabancı bir</p>
<p>yolda; bir sakallı aha bir de senin gibisi, bir de çocuk görsen ne dersin? Hiç bir şey demesen bile dönüp bakmaz mısın? Halbuki yanlarında bir de yaşını başını almış bir kadın görsen? Öyle mi kaz kafalı Sav Tekinim, şüphelenir misin? Selâm verir geçersin. Anladın mı şimdi bizim Hatunun kerametini...» Daha ciddileşti; sesini de kıstı: «Meşverette Gümüş Tekin de vardı» dedi; «İkimizin Gürganç'a gideceğini o da biliyor...»</p>
<p>Ayrıldılar... Ayrılmadan önce Sarı Hoca, Sav Tekin'in kolunu tuttu sıktı: «Kınık Boyu yiğidi sever» dedi; «Hele halkın içinden gelen yiğidi; ola ki boş bulunup Gümüş Tekin'in çevresine toplanan olur; şu sıra Selçuklu ikiliğe gelemez...</p>
<p>Kışkırtmayalım!»</p>
<p>İkisi de düşünceli ayrıldı, Yürürken başları önlerindeydi: yedeklerindeki atları unutmuşlardı. Yatsı namazından sonra çıkacakları yolun sonu iyice karanlığa varabilirdi... Alpaslan olmasa, belki de hiç düşünmeyeceklerdi.</p>
<p>Akşam karanlığı çökünce, düşünceler de Sav Tekin'in yüreğinin başında çöreklenmeğe başladı; neden olduğunu anlamadığı bir sıkıntı şakaklarında zonkladı; sıkıntı, sonunda çadır olup Sav Tekin'i içine aldı... Uyumağa çalıştı. Sarı Hoca karısının döktüğü suyla abdest tazeliyordu.</p>
<p>Selçuklu çadırları, akşamlaşmıştı, kendi sessizliğinde.</p>
<p>Gençten bir adam çadırların birinden çıktı. Karanlığın içinde tüy gibiydi; kim olduğunu anlamak imkânsızdı.</p>
<p>Sessizlikte bir atın kişnediği duyuldu.</p>
<p>Az sonra, adam, Gürganç'a giden yolda dörtnala at sürüyordu. Sarı Hoca'dan ve Sav Tekin'den önce yola çıkmıştı.</p>
<p>Balçar, uzun müddet BizanslI Sofya valisinin kızını düşündü. Boğaç, handa olup bitenleri Kegen Bey'e anlatmadığı, sadece Keleş'in verdiği bilgiyi getirip ilettiği için baskın sadece kendilerini pusuya düşürüp yok etmek isteyen Sofya Valisi Nikifor'un adamlarına yapılmıştı. Bunun için Balçar, adını bile bilmediği kıza hiç bir şey olmadığından emindi. Belki de handa fazla kalmamışlar, yollarına devam etmişlerdi. Kızı düşünmek Balçar'ı sevince benzer bir hisle dolduruyordu; nefes aldığı zamanki rahatlamayı duyuyordu, uzun zamandır bir gölün dibinde nefessiz</p>
<p>kalmış da su yüzüne çıkmış ve birdenbire nefes almağa başlamış gibi oluyordu. Kız, o hep gitmek istediği ama bir türlü gidemediği gün doğusuna gitmişti. Yoksa oldum olası Balçar'ı çeken gün doğusunda hep bu kız mı vardır? Balçar, daha da başka bir şeyin olduğunu biliyordu. Kız, günün doğuşu gibiydi.</p>
<p>Öyle ki, gün gelmiş Balçar kızdan başka bir şey düşünemez olmuştu. Düşlerinde hep kendini büyümüş görüyordu. Yağız bir ata binmiş; kol yenleri nokta gümüş düğmeli, beli sıkma kemerli, uzun etekli üstlüğünü giymiş, börkü yana kaykıh ve kuzu çizmeleri yumuşacık, uçar gibi bir büyük şehre giriyor. Karanlıkça, ışıksız ıldırıksız bulutlu bir şehre giriyor... Yağız atının terkisinde pırıl pırıl bir küçük kızla</p>
<p>karanlıkça şehirden sıyrılıp çıkıyor... Gökyüzünde uçar gibi hep; kız hiç büyümüyor... Kız hep öyle, ilk gördüğü gibi. Sonra gün doğuyor kızın saçlarından, kız yine büyümüyor, kızın saçları gün doğusu.</p>
<p>Bir defasında, yalnız bir defasında kızı büyümüş gördü; bu sefer de kendisi küçüktü; dokuz yaşındaki Balçar'dı. Zorladı, tepindi, yırtındı yine de büyüyemedi. Ağlayacaktı nerdeyse; büyümüş kızın büyümüş gözlerinde ne olduğunu bilemediği bir ışık vardı. Işık akmağa başladı, Balçar'a kadar geldi. Balçar yanıp tutuşacağını sandı ama kendisine değmediğini, yön değiştirdiğini kızın saçlarının üstünden sıçrayıp gündoğusuna uzandığını gördü. Düşünde büyüyen kızın gözleri gün doğusu. Balçar dokuz yaşında da olsa gün doğusunda kızdan daha başka bir şeyin var olduğunu hissetti. Ne idi? Bilemiyordu. Düşünceleri gibi, kız gibi, düşlerini de Boğaç'a anlatmadı. Gel gelelim Boğaç, Balçar'ın son günlerindeki gidişatından endişeleniyordu. Daha şu yakınlarda bir yerine iki vuran, beş yerine on atan Balçar'ın şimdi on yerine beş atmak içinden gelmiyor, iki yerine bir bile vurmak istemiyordu.</p>
<p>«Biliyor olmalı,» diye düşünüyordu: «İşte Bey çocuğu oldun mu da böyle bu yaşta bile derdin olur...» Halbuki Boğaç, Balçar'ı hep kaçırıyordu; uzaklarda yay gerdiriyor, at koşturuyor; uzaklarda at yarıştırıp ikili cirit attırıyordu.</p>
<p>Akşamları anasını gördüğü zaman anasından işitmiyorsa Balçar'ın olanları bilmemesi gerekirdi.</p>
<p>Sonunda Boğaç dayanamadı «Bre Balçar kara kara düşünürken seni gören, oturup ağlamak isteyecek» diye şaklabanlıkla lâfı açtı «Bre sen Bey oğlusun. Bey oğulları güler bre, yere diz üstüne diz vurur, topuk keser de uçar ki bre uçmak o kadar olur...» Cevap verecek yerde Balçar üst üste sadağından üç ok çıkardı ve bir göz açımı içinde uçan bir kuşa fırlattı. Vurmasına atmadığı belliydi. Vurmasına atsaydı oklar, uçan kuşa bu kadar yakın varmazdı belki. Boğaç bir övme fırsatı yakalamış olmanın tadını çıkarıyormuş gibi dilini şaklattı ve ardından da «Bu okları atsa atsa Peçenek içinde bir Balçar Beyimiz atar bre bu ne iştir?» dedi.</p>
<p>Balçar bu sözü duymamış gibi hareketsiz baktı. Sanki az önceki okları atan o değildi. Attıysa bile uçan bir kuşa atmamıştı. Aslında süzülüp uçan kuş da değildi.</p>
<p>Kuş uçuşu bile Balçar'ın gözünde gün doğusuna ağan bir kızın saçlarıydı; kızın saçlarının belli belirsiz bir yerde dalgalanıp süzülmesiydi.</p>
<p>Boğaç, övüşünün de karşılıksız kaldığını görünce içini çekti. «Baban için üzülüyorsun, beni bütün bütüne de bilmez mi sandın? Ama üzülme; o senin babansa bizim de Kegen Beyimiz, uğruna can veririz bre; bütün Peçenek yiğitleri bunu böyle bilir...»</p>
<p>Boğaç anlamıştı, Balçar'ı üzen babasının durumuydu. «Bu bizim gibi değil, tıpkı tıpkısına bizim gibi değil bre; ozana benzer gözleri, ozana benzer gözlerinin ozana benzer bakışları var,» diye düşündü Boğaç; «Bunun eline ok değil, kılıç değil, topuz değil kopuz yaraşır...»</p>
<p>Balçar'ın Boğaç'a bakışı gerçekten değişikti; değişik bakışı iyice anlayamadığı için Boğaç, ozan balcısına benzetmişti. İyice baksaydı, gördüğünü derinlemesine düşünebilseydi Balçar'ın bakışlarında ince ışık iplikleri gibi titreyen korkuyu görebilirdi. Boğaç attan, kılıçtan, oktan anlardı; ozanların yanık ezgilerini, kopuzun tıntınını, şöyle böyle duyardı. Onun için Kegen Bey'in Peçenek içinde sevilip sayıldığını anlatmakla Balçar'ı neşelendireceğini umuyordu. «Bakma sen Durak Han'ın afrasına tafrasına Balçarcık» diye devam etti. «Durak Han'ı bilmez misin?</p>
<p>Korkağın biridir. Han olmasa, han soyundan gelmese kimse yüzüne bakar mı? Ama senin baban bizim Kegen Beyimiz öyle mi ya? Peçenekliye Kegen Beyimiz gibisi gerek. Hani Durak Han da Kegen Beyimiz gibi olsa, yiğit mi yiğit olsa... Durak Han'ı da sever Peçenekli... Sever sevmesine ya yine de Kegen Beyimizi ayrı tutar. Niye mi dersen söylerim sebebini; Kegen Beyimiz bizim içimizden çıkmıştır.» Balçar'ın gözlerinde ışık iplikleri halinde titreşen korku belirlenmeğe başlamıştı;</p>
<p>yanaklarında al bir seyirme yerleşiyordu. Boğaç kaş yapayım derken göz çıkardığını anlamağa başladı: «Bunları sen korkasın diye anlatmadım» dedi. «Korkuyorsan bre korkmayasın diyorum. Biz hepimiz, bütün Peçenek yiğitleri Kegen Beyimizi yalnız mı bırakırız sanıyorsun?»</p>
<p>«Durak Han ne olacak?»</p>
<p>«Ne olacakmış? Durak Han düşünsün onun orasını, sana ne?»</p>
<p>«Peçenek ikiye ayrılır. Durak Hanlı, Kegen Beyli.»</p>
<p>«Hah böyle işte, Kegen Beyimiz de böyle der bize.»</p>
<p>Ancak, cümle ağzından çıktığı zaman düşünebilmişti: Balçar'ın lâfı babasının lâfının tıpkısıydı. Demek ki Kegen Bey oğlunu karşısına alıp konuşmuştu. Başka türlü konuşmuş olamaz mıydı? Boğaç da bütün arkadaşları gibi Kegen Bey'e sonuna kadar inanırdı, inanmasına inanırdı ama yine de kör şeytan ara sıra yoklar «Acaba</p>
<p>Kegen Bey çadırına girince bizden başka türlü mü düşünür, başka türlü mü konuşur» diye düşündürtürdü. Sırası gelmişti işte: Balçar'ın ağzından ustalıkla lâf</p>
<p>alabilirdi; «Kegen Beyimiz Peçenek'in başına gelse iyi olur...» «Peçenek'in başı Durak Han değil mi?» «Görünüşte öyle. Biz görünüşten konuşmuyoruz, Kegen Beyimiz baş olsa diyoruz...» «Siz de kemik yalayıcısı olursunuz!» «O ne biçim lâf?</p>
<p>Ha, şimdi Kegen Beyin oğlu olmayacaktın ki...»</p>
<p>Balçar öfkelenmişti; lâfından belliydi. Boğaç daha çok öfkelenmişti: «Ağzını yırtılmış hileydin...» .</p>
<p>Balçar cevap vermedi; sadece Boğaç'a kötü kötü baktı, okunu yayını topladı. Boğaç'a bakmıyordu artık. Sağa sola düşen okları toplamaya gitti.</p>
<p>Boğaç, öfkesi geçinceye kadar öylece durdu. Şimdiye kadar kimse ona «Kemik yalayıcı» dememişti. Bu Balçar durup dururken konuşmazdı; daha çocuk sayılırdı ama pek çocukça lâf etmez, boş konuşmazdı. Kegen Beyi, bir olmayacak düşe mi zorluyorlardı yoksa? Peçenek'i güçlendirelim derken zayıflatıyorlar mıydı?</p>
<p>Durak</p>
<p>Han? Kegen Han? Han soyu? Halktan gelme? Korkak? Yiğit? Halktan gelen Han? Handan gelen halk. Handan gelen Han? Boğaç'ın beyni bir kavağın en uç tepesine konmuş kocaman bir karga gibiydi. Dal sallanıyor, kavak sallanıyor; kavak sallanıyor, dal sallanıyordu; karga dengesini ha yitirdi, ha yitirecekti. Birden düşer gibi uçtu karga, kavağın en uç dalı çıt! deyip kırıldı. Boğaç'ın beyni bunca sorulara dayanamadı, sallantıdan allak bullak olmuş bir halde bir haykırış gibi gırtlağını yırtarak dışarı fırladı: «Hayda bre Balçar kim bu kemik yalayıcı, kim bre kim!» Kara saplanmış bir oku almak için eğilen Balçar dönüp bakmadı bile. Büsbütün deliren Boğaç, Balçar'a doğru fırladı, yakaladığı anda parçalayabilirdi. Fakat dörtnal gelen yedi sekiz atlı Boğaç'ı olduğu yerde durdurdu.</p>
<p>Gelenler Boğaç'ın arkadaşlarıydı. Az ötesinde durdular. Balçar'ı unutan Boğaç, bir süre, arkadaşlarını teker teker süzdü. Niçin gelebileceklerini düşündü.</p>
<p>Soğuktan</p>
<p>büsbütün kararmış yüzlerinden bir şey çıkaramayacağını anlayınca ister istemez gülümsedi. Ötekilerden biraz daha ayrı durana döndü:</p>
<p>Uğru gibi çıkıp geldiniz bre Muncuk; derdiniz nedir ki?»</p>
<p>Muncuk «Sözleşildi Boğaç» diye cevap verdi;</p>
<p>Bu gece artık bitecek bu iş». Gözlerini de dikmiş, Boğaç'ın yüzünde titreyen tek bir kılı bile görmek ister gibi bakmıştı. Boğaç, az önceki öfke ile şimdiki duruluş arasında tedirgin olmuşa benziyordu. Birden anlayamadı; daha doğrusu Muncuk'un anlatmak istediği işi anlayamadı. Yüzündeki o ister istemez beliren gülümsemeyle sordu: «Muncuk, nedir bu dediğin iş? Bu gece bitecek olan işi anlayamadım gitti...»</p>
<p>Gülünecek bir şey olmuş gibi Muncuk başta olmak üzere öteki arkadaşları da, kas kas gülmeğe başladılar. Muncuk atından inerken «Durak Han işi, Durak Han işi; biz ne iş için konuşurduk aylardır?» dedi. Muncuk'un attan indiğini gören arkadaşları da indiler.</p>
<p>Boğaç, «İyi ama» diye söylendi. «Hani biz bu Durak Han işini pişmeden ortaya koymayacaktık?» Düşüncelerini yavaş yavaş toparlıyordu. «Erken daha... Erken daha bre. Kegen Beyimiz ne der? Kegen Beyimize danıştık mı?»</p>
<p>Muncuk ve arkadaşları, atlarını bırakmışlar, Boğaç'ın etrafını almışlardı. Gülmüyorlardı artık. Muncuk: «Biz de bunun için sana geldik ya işte.» dedi; «İçimizde Kegen Beyimizle en yakın sen konuşursun; bugüne bugün Balçar'ın at çavuşu olmuşsun. Gidip konuşacaksın?»</p>
<p>Boğaç ilkin itiraz etti: «Demesi kolay Muncuk; Beyimizin bu iş için gönüllü olmadığını hepimiz biliriz...»</p>
<p>«Biliriz bilmesine de. Kegen Beyimiz de Durak Han'la bu Peçeneklerin adam olmayacağını bilmeli artık. Dememiz...»</p>
<p>«Hele sizin demeniz şöyle dursun. Kegen Beyimizin demesini bilmeli.» Muncuk'un konuşmasını da önleyerek Deli Saçlı atıldı: «Durak Han bu gece ölecek, bundan ötesi yok! Sen git Kegen Beyi hazır et!»</p>
<p>Boğaç: «Deli Saçlı, Deli Saçlı sen şimdi...» diye itiraz edemedi; Muncuk, Deli Saçlı ve ötekiler cümlesini ağzına, tıkadılar; «Asıl sen şimdi bizi dinle Boğaç. Var Kegen Beyimizi, bul, diyeceklerimizi ona ilet». Herkesin sözleri birbirine karışıyordu. Boğaç olduğu yere çöküp oturdu. «Bana Durak Han'ın niye bu gece yok edileceğini, gününü niye değiştirip erkene aldığınızı bildirmezseniz surdan şuraya gidemem.</p>
<p>Ben Boğaç isem, bre kafamı da kesseniz Kegen Bey'e gönderemezsiniz...» diye direndi. Muncuk, «Hele inat da etmesen deriz biz Boğaç, madem sen de işin içindesin..» diyerek Boğaç'ın gönlünü almak istedi. Deli Saçlı ise lâfı uzatmak istemiyordu; «Bil bre işte» dedi. «Biz onu yok etmezsek haftaya kalmaz o Kegen</p>
<p>Beyimizi yok eder. Bunu anamızdan doğduğumuz gibi biliyoruz!»</p>
<p>Boğaç: «Edemez, korkar» dedi; «Bizden korkar, Peçenekli milletinden korkar. Korkar işte, her şeyden korkar, yok edemez!»</p>
<p>Muncuk: «Sen öyle say» dedi alayla; «Gelecek hafta sürek avına çıkılacak. Kimin attığı belli olmaz; bakarsın bir ok Kegen Beyimizi delip geçer.» Boğaç, elinde olmadan titredi; aynı anda da terledi, Kegen Bey'i oklanmış görmek? Gerisini düşünemedi. Düşüncelerini büsbütün durduran bir şey daha oldu. O ana kadar unuttukları Balçar, atına atlamış, sağrısına ok yemiş bir atın hırçınlığı içinde yanlarından kopup gitmişti. Boğaç, Muncuk, Deli Saçlı ve ötekiler ilkin oturdukları</p>
<p>yerde donup durmuşlar sadece birbirlerine bakmışlardı. Şaşkınlıkları geçtiği zaman Balçar ilerdeki küçük tepenin dönemecini çoktan dönmüştü.</p>
<p>Boğaç, «Al şimdi başına belâyı ki hem de at kuyruğu belâ bre. Şimdi bu oğlancık varıp Durak Han'ın karşısına dikilir mi dikilir?»</p>
<p>Balçar'ı kendi haline bıraktığı, hiç değilse göz ucuyla olsun arada bir yoklamadığı için hayıflanıyordu. Muncuk da öyle hayıflandı: «Tuh bre! Ne yaptık da bu deli oğlancığı akıl etmedik? Durak Han'a varmasına yanmam iş yarım kalacak iş...» Yine Deli Saçlı aklı başında konuştu: «Hele durun, kocalmış karılar gibi yanıp ne dövünüyorsunuz? Bakalım Durak Han'a mı gider? Kegen Bey'e gitmeyeceğini ne bilirsiniz?»</p>
<p>O zaman bir tehlike olmazdı. Zaten işin Kegen Bey'e duyurulmasını istiyorlardı. Biraz rahatladılar. Hatta içlerinde iyice ferahlayanlar oldu «Doğru» dediler; «Bu Balçar oğlan bildiğimiz gibi değildir... Gidilecek yeri bilir.»</p>
<p>«Öyleyse varıp ardına düşmeliyiz» dedi Boğaç; «Muncuk ne düşünürsün? Bana şu Deli Saçlı doğru söyler gibi geliyor.»</p>
<p>Muncuk da: «Doğrudur bre» deyince hep birden atlanıp Balçar'ın peşine düştüler.</p>
<p>Ne var ki Balçar, onlardan çok önce varacağı yere varmış, Babası Kegen Bey'i demirci dedesinin yanında bulmuştu. Balçar soluk soluğaydı; yüzü hayli kızarmıştı, aceleciydi. Demirci ocağı kızıl kor ateş olmuş yanıyordu. İti, kocaman bir demir parçası kızıl kor ateşin içinde ışık verecek kadar kızıllaşmıştı. Korların ve kızıllaşan demirin ışığında, bir yanı karanlıklaşan Balçar'ın dedesinin yüzü, düşlerde bile görülmeyecek bir zamanın insanı gibi sessizdi; hareketsizdi; korkutucuydu. Sırtı, kor ve kızıllaşan demirin ışığından daha büyük ve daha enlileşmiş gibi görünen sırtı Balçar'a dönük olan Kegen Bey kıpırdamadan babasının yüzüne bakıyordu. Balçar babasının yüzünü göremiyordu ama Kegen Bey'in sırtındaki o büyük ve enli hareketsizliğin bir şey beklediğini hissediyordu; o şeyin ne olduğunu bilmiyordu.</p>
<p>Dedesi, Balçar'ın içeri girdiğini görmüştü. Yarı kızıl aydınlıktaki sessiz, hareketsiz, korkutucu yüzünde sadece gözleri, o da göz kapaklarında belli belirsiz kıpırdadı. Aynı anda Kegen Bey de dönüp baktı. O bir andan sonra yine Balçar'ın onların ilk gördüğü durumlarına döndüler.</p>
<p>Balçar konuşmaması gerektiğini anlamıştı. İzin verilmemişti; ne kadar önemli olursa olsun ulu orta konuşamazdı; izin verilene kadar yahut birinden biri bir şey sorana kadar beklemesi gerekti. Balçar'ın içi içini yiyordu, içi içini yiye yiye susuyordu. Kegen Bey, canı sıkılmış gibi: «İyi dersin bre baba» dedi; «iyi dersin de...» İçinden geçenleri olduğu gibi söyleyebilseydi bir; söyleyip kurtulsaydı, söyleyemiyordu.</p>
<p>Sesindeki kısılmışhk ondandı.</p>
<p>Kegen Bey'in babası hemen cevap vermedi. Öylece bakıyordu. Sonunda oğlunun lâfın sonunu getiremeyeceğini anlamış gibi konuştu. «İyi dersem oğul iyi dediğim tutulmalı; iyi söylediğim yerine getirilmeli» dedi; sesi de yüzüne benziyordu.</p>
<p>Balçar, dedesinin sesini, ocaktaki kızıl kor ateşle, kızıl ışıklar içinde yanan demirin erimişi sandı; ses sanki ocaktaki kızıl kor ateşle demirin arasından süzülüp geliyordu. «Ben derim ki Kegen oğlum, beni dinlersen, ben derim ki bu sizin yaptığınız Peçenekli milletinin iyiliğine değildir. Durak Han kötüdür dersiniz;</p>
<p>Durak</p>
<p>Han korkaktır dersiniz. Siz öyle gördüğünüz öyle düşündüğünüz için de Durak Han'a daha başka kötülükler yakıştırırsınız. Hadi diyelim bu dediğinizin hepsi var bu Durak Hanımızda. Ya bre bu Durak Han Peçeneklilerin başı değil midir?</p>
<p>Peçenekliye</p>
<p>iki baş mı olsun istersiniz? Peçenekliyi seven, Peçenekliyi düşünen Hanının çevresinde kalkan olur ki millet bölünmesin diye. Han doğru yoldan çıktıysa siz de mi çıkacaksınız?»</p>
<p>«Yok baba, Kegen oğlun böyle düşünmez sen de bilirsin. Gel gelelim beni de millet zorluyor; milletin yiğitleri zorluyor...»</p>
<p>«Milletin yiğitleri zorluyormuş... Bre bu yiğitler de kim olur?.. Yiğit dediğin Peçenekliyi bölmez; sırt sırta, beden bedene bir olur. Han kötüyse yiğit dediğin Han'ı yola getirir. Durak Han'ın yerine seni tutan yiğit dediklerin, onların suyunca</p>
<p>gitmezsen, onların ekmeğine yağ sürmezsen bir gün gelip seni de &quot;bırakmaz mı sanırsın? Seni bırakıp başkasını bulmaz mı sanırsın? Bu iş öyle bir iştir ki benim Kegen oğlum, bir yol başlamaya görsün; sonra urgan gibi elini sıyırır adamın.</p>
<p>Seni indirip başkasını çıkarır, onu indirip ötekini çıkarır... Bileğine güvenen adam diye çıkar bre ortaya. Peçenek milletine kötü örnek olacaksınız; kötü töre koyacaksınız; Peçenek milleti arıklayacak; birbirine düşecek, birbirini yiyecek, yok olacak sonunda. Düşün bre, düşün bre Kegen oğlum: Peçeneklinin bir yanı Bizans bir yanı Urus Milleti...»</p>
<p>«Peçeneklinin bir yanı Bizans, bir yanı Urus Milleti... Kegen oğlun da bunu böyle düşünür...»</p>
<p>«Öyle düşünürse neden yiğit dediği o yarım akıllı kaltabanlara uyar peki? Sen beysin Kegen oğlum... Bizim geldiğimiz yurtta, eski yurtta yani Kegen oğlum bizim asıl kendi yurdumuzda senin gibi beylere Tekin denirdi. Bizim Durak Hanımız gibi Göktürklerin de bir Bilge Kağanı vardı. Onun da Kül Tigin adında bir kardeşi vardı. Bir kartalın bir çift kanadı gibiydiler... El ele verdiler, sırt sırta verdiler, birbirlerine kılıç sallamadılar bre Kegen oğlum.. Ne oldu? Göktürklü ayağa kalktı. Ne zamanki Hanlarla Beyler birbirine düştü, o zaman millet kırıldı... Ben öyle bilirim, öyle derim...» İhtiyar Demirci Baldur susmuştu. Susuşu da düşlerde bile görülmeyecek bir zamanın susuşu gibiydi; ocaktaki kızıl kor ateşle kızıl ışıklar içinde yanan demirin susuşu gibiydi.</p>
<p>Kegen Bey: «Gözüm açıldı baba...» diye fısıldadı yavaşça; «göğsümdeki yük kalktı. Ferahım... Durak Han'a karşı gelmeği istemedim hiç...»</p>
<p>Deminden beri konuşulanları, önce içi içini yiyerek sonraları da, daha çok dedesinin sesine kendini kaptırıp her şeyi unutarak dinleyen Balçar, biraz da o düşlü konuşmanın sona ermesinden boş bulunup birden lâfa karıştı: «Bre baba sen karşı gelmezsin de Durak Han sana karşı çıkarsa ne yaparsın?» deyiverdi.</p>
<p>Dedesi, yine kıpırdamadan fakat ayıplar gibi baktı; Kegen Bey ise yavaş yavaş başını Balçar'dan yana çevirdi. Gözleri, kaşları ve yüzü ateşten beterdi. Balçar, izinsiz konuşmanın korkusuyla olduğu yerde büzülmüştü. Gözlerini kaldırıp bakamıyordu. Bunun için de, Kegen Bey'in yüzünün gittikçe yumuşadığını gözlerinin gülümsemeğe başladığını göremedi. Ancak dedesi, az öncekinden tamamen değişik; o her zamanki çok yakın ve tatlı sesiyle: «Balçar torunumuz söz söyler olmuş bre Kegen oğlum, kem gözlerden ırak...» deyince gözlerini kaldırıp dedesine ve babasına bakabildi.</p>
<p>Kegen Bey, bunun üzerine, Balçar'a cesaret vermek ister gibi: «Hele de bre Balçarım, ne demeğe getireceksin sözünü?» dedi.</p>
<p>Balçar, olanları bir çırpıda anlattı; ne fazla bir söz kattı ne de çıkardı. «Bunun için buraya geldim.» diye sözünü bitirdi; «Bunun için izinsiz lâfa karıştım.» Düşünmek sırası şimdi ihtiyar Demirci Baldur'a gelmişti. Kegen Bey babasına bakıyordu. Ocaktaki kızıl kor ateşten, kızıllaşan bir ışık olup yanan demir de şimdi bir sıkıntıdan başka bir şey değildi. Boğaç, Muncuk, Deli Saçlı ve arkadaşları gelinceye kadar bu böyle devam etti.</p>
<p>Kegen Bey'le babası kimseyi içeri almadılar. Balçar'ı da dışarı çıkardılar. İhtiyar Demirci Baldur ayağa kalkmıştı; oturmayınca Kegen Bey de ayağa kalktı.</p>
<p>Baldur:</p>
<p>«Sana ne dediysem, dediklerimin hiçbirini değiştirecek değilim Kegen oğlum.» dedi. Sesi de düşünüyordu gözleri de. «Ola ki Durak Han yanlış düşüne... Ola ki Durak Han'a kötü bir gammazlayan buluna. Durak Han korkaktır, savaşta beceriksizdir, bre doğru bunlar. Ama Durak Han bunun için savaş edemiyorsa Peçenekli de kırılmıyor, arık düşmüyor; dahası, semiriyor. Kötü mü? Kötü diyemeyiz. Diyelim ki bu Durak Han seni kıskanıyor; yiğit adam bu Kegen diye Peçeneklinin seni daha çok sevmesini çekemiyor... Bunun için seni yok edecek... »</p>
<p>İhtiyar Demirci Baldur sustu. Düşünüyor muydu? Tedirgin gibiydi. Dolaşışı bir çıkar yol arayışa benziyordu. «Durak Han seni yok edemez!» dedi güvenerek;</p>
<p>«Korkar</p>
<p>dedim...»</p>
<p>Yine sustu. Bu sefer düşündüğü, bir çıkmaza girip düşündüğü apaçık belliydi. Sağ kolunu sinek kovalar gibi silkti: «Hele o zaman gelsin bre...» dedi; «Bazı şeyler vardır ki zaman için düşünürsün... Bazı şeyler vardır ki göz açımı için düşünürsün...</p>
<p>Bu seninkisi sonuncusundan Kegen oğlum. Sırası geldiğinde düşünürsün.» Dönüp Kegen Beyi omuzlarından tuttu; kocaman elleriyle, tuttuğu omuzlarını sıktı.</p>
<p>Bağrına basıp kucaklasaydı Kegen Bey ancak bu kadar güven duyabilirdi. Babasının gözlerinde sıcak yaz gecelerinin sıcağını, yıldızlı ışıkların sükûnetini görüp hissetti; gözlerini yumdu, sımsıkı; sanki o sıcağı sonuna kadar tutacaktı.</p>
<p>İhtiyar Demirci Baldur, ilk defa endişe karışmış ve uzak bir titreyişin ilmiklediği bir sesle: «Bir müddet sürek avlarına katılma Kegen oğlum» dedi; «Kendi yiğitlerini al uzaklaş.. Bizans'ı vur. Urus'u vur. Durak Han'a görünme bakalım...»</p>
<p>Gece yarısı çoktan sabaha dönüyordu. Ceyhun sağ yanlarında, gecenin sabaha dönüşünü derin homurtularla parçalıyordu. Canlı, uyanık, avını bekleyen yahut da avını hazmetmeğe çalışan bir dağ hayvanının homurtusuyla homurdanırken arada bir hırçınlaştığı da oluyordu, sakinleştiği de...</p>
<p>Ceyhun'u geçip yukarıya, Gürganç'a doğru kıvrılmağa başladıklarından bu yana konuşmuyorlardı. Sarı Hoca, gece yarısında birden ayaza çalmağa başlayan havadan üşüyüp kasılmasın diye Alparslan'ı kendi atına almış, yamçısının içinde</p>
<p>ayrıca hırkasıyla da iyice sarıp sarmalamıştı. Alparslan'ın atı Sav Tekin'in yedeğindeydi. Sav Tekin hâlâ Gümüş Tekin'i düşünüyordu, aklı takılıp kalmıştı; Gümüş Tekin'in Selçukluyu baskına uğratmaktan, kırdırmaktan ne kazanmış olacağını sökmeğe çalışıyordu. Sökemiyordu. Bir insanın, Tekinliğe yükselmiş bir</p>
<p>insanın, hem de arkadan vurmak için uğrularla anlaşma yapması akıl alacak iş değildi. Tuğrul Bey, Sarı Hoca'ya, «Soyunu sopunu öğren bakalım» dediğine göre</p>
<p>Tuğrul Bey de bir şey sezinliyordu demek ki? «Sezinlemek ne fayda, adam yapacağını bizi uyuta uyuta yapıyor, hey gidinin imansızı!»</p>
<p>Sav Tekin yüksek sesle söylemişti, fark etmemişti. Düşündüğünü, içinden konuştuğunu sanmıştı. Sarı Hoca gülmeseydi öyle sanıp duracaktı. Sarı Hoca gülmüş, gülerken de: «Hay Sav Tekinim, ben seni uyur sanırdım ya!» diye takılmıştı. Sav Tekin Sarı Hoca'nın kendini iyice sarakaya almasını önlemek için «Yakın dediğin han az biraz daha uzarsa, o dediğin olur belki Sarı Hocam,» dedi.</p>
<p>«Hele bir oku üfle de şu han bize yaklaşsın görelim.»</p>
<p>Sarı Hoca fırsatı kaçırmadı: «Okuyup üflemeylen han yaklaşsaydı Sav Tekin yiğidin aklını başına getirmek kolaylaşırdı» dedi. Sav Tekin bu defa «Ya benim aklım başımda değil miymiş ki?» diyemedi; dilinin ucuna kadar gelmişken söyleyemedi.</p>
<p>Sarı Hoca'nın diline dolanıp hana varıncaya kadar tartaklanmağa gücü yetmeyecekti.</p>
<p>Sustu; karşılıksız bıraktı. Sarı Hoca'nın «Ya niye sustun yiğidim?.. De konuş hele. Beri gel konuş hele...» diye kışkırtmasına rağmen sustu.</p>
<p>Sarı Hoca Sav Tekin'i konuşturamayacağını anlayınca bu sefer karısına lâf attı: «Hatun! Hatun! Uyuyam deme ha. Kula at uyuyanı sevmez, atıverir. Karı kısmısın üstelik...» Ama Sarı Hoca'nın karısı, Sav Tekin gibi lâf altında kalacağa benzemiyordu: «Erim değil misin tutuverirsin; düşürtmezsin. Asıl sen iyi yapış atına, hoca kısmının at binmek neyine... Bakarsın elimde kahverirsin.»</p>
<p>Sav Tekin, kasıla kasıla gülmeğe başladı: «Hay bin yaşayasın Hatun Anam; bu Sarı Hoca'ya bir sen cevap yetiştirirsin, yoksa iflahımızı kesecek sarı sakalına bakmadan...» Sarı Hoca çıkar yolu, Sav Tekin'i paylamakta buldu: «Höt! Höt dedik Sav Tekin oğlumuz, seyire gitmiyoruz, gelin alayı da götürmüyoruz. Gece niye yola düzüldük bir düşünsene...»</p>
<p>Bu sırada, San Hoca'nın kucağında Alpaslan kımıldamıştı. Sarı Hoca: «Al aha Alparslanımı uyandırdın.» diye söylendi. «Pek marifetti sanki kasıla kasıla gülmek...» Aksilenmişti.</p>
<p>Alparslan, Sarı Hoca'nın yamçısını aralamağa çalışıyordu. Sarı Hoca, sesini yumuşatmağa gayret ederek: «Uyandın mı yavru?» diye sordu. «Ne deyim ben şu Sav Tekin ağana ki seni uyandırdı...»</p>
<p>Alparslan! «Uyumuyordum» diye cevap verdi; «Yamçının içinde bunalıp kaldım.» Sarı Hoca'nın karısı fırsatı kaçırmadı: «Keçi gibi kokar mısın?» dedi. «Kokundan bunalmıştır çocuk.» Sarı Hoca: «Hay sussan ölürsün, karı ölürsün,» diye karısına söylenirken öte yandan da Sav Tekin'e «Ha şimdi yine bir gülesin ki,» dedi; «Yine bir kasıla kasıla yolunu izini belli edesin ki Sarı Hocan ağzını şöyle bir burmah...» Beklediği olmadı; Sav Tekin'in anlaşılan bu sefer gülmeğe pek niyeti yoktu. Sarı Hoca, yamçısını araladı. Eğilip Alparslan'a baktı. Kasım sonu ayazının ay ışığında Alparslan'ın yüzü zar zor seçiliyordu. «Niye uyumadı acep...» diye düşündü.</p>
<p>Ötekilerin duymasını istemiyormuş gibi Alparslan'ın kulağına eğilerek yavaşça: «Benim Alparslanım, korkuyor musun yoksa?» diye sordu.</p>
<p>Alparslan gerçekten ürperdi. Ses kulağının dibinde o kadar yakın, o kadar sıcak bir nefesle karışık, yavaş olmasına rağmen o kadar derindi ki yankılanır gibiydi; sağır bir yankılanışı andırıyordu. Farkında olmadan ürperdi. «Korkmuyorum,» dedi. «Niye korkayım?»</p>
<p>«Uyuyamamışsın da...» «Korkunca mı uyuyamaz insan?» «Yoo. Korku adamı uyutmaz da. » «Siz üçünüz de korkuyorsunuz Öyleyse.» Sarı Hoca güldü;</p>
<p>cevap vermedi. «Gece yola çıktığımıza göre» diye düşündü; «Oğlanın lâfında az buçuk doğruluk var sayılır.»</p>
<p>Alpaslan niçin sorduğu anlaşılmayan bir sesle: «İnsan niye korkar?» diye sordu.</p>
<p>Sarı Hoca boş bulundu: «Salaklığından» dedi.</p>
<p>«Bunu yeni söyledin Sarı Hocam. Her defasında bir yeni söz söylüyorsun, iyi...» Bacaksız yine ne demek istemişti? Aklınca zekleniyor olmalıydı. Belki de hiç bir şey düşünmemişti, kötülüğüne söylememişti.</p>
<p>Alparslan'ın doğduğu yıh düşündü bir daha. Son günlerde, hele bacaksızdan, pek çocuk lâfına benzemeyen cevaplar aldıkça doğduğu yıh düşünür olmuştu.</p>
<p>Doğduğu</p>
<p>yıh bilmese bedenine bakıp aldanacak, konuşmasına bakıp şaşıracaktı. Doğduğu yıh biliyordu bilmesine ya, gel gör bu beden, bu gelişim ne o yıla göre bir bedendi ne de o yılın gelişimi; hiç yoktan yaşının beş yıl üstünde görünüyordu.</p>
<p>Konuşmalarına</p>
<p>bakılırsa en azından on yıl... Yine içi titredi; ister istemez Sarı Hoca'nın içi yine titredi: «Tanrım» diye gözlerini yumdu; «Tanrım bir tek şey istedim senden;</p>
<p>ömrü</p>
<p>de böyle azken çok görünmesin... Uzun yılların işini dar yıllara sığdırmasın.» Sarı Hoca, hele yamçısıyla, yavrusuna kol kanat geren bir kartala benzediğini hissetti. Yamçısı kocaman gökyüzünün iki yanından açılmış kocaman birer kanat</p>
<p>gibi, bütün kötülüklerden ve uğursuzluklardan korumak istercesine Alparslan'ı örtüyordu. Her şeyden; geceden, ayazdan, kasım sonunun ayaza bulanmış alacalı</p>
<p>ay ışığından, kurttan ve kuştan görünenden hem de görünmeyenden korumak istiyordu. Alparslan: «Sustun ya Sarı Hocam» diye fısıldadı.</p>
<p>Sarı Hoca, hâlâ o kanatlı kartalın koruyuculuğundaydı: «Seni düşünüyorum yavru.» dedi.</p>
<p>«Benim neyimi düşünüyorsun Sarı Hocam?»</p>
<p>«Aklıma bir şey geldi de... Anlatayım mı? Dinler misin?»</p>
<p>«Anlat San Hocam. Ben seni hep dinlerim. Büyüsem bile dinlerim.»</p>
<p>«Büyüsen beni dinlemezsin.»</p>
<p>«Niye? Tuğrul Bey amcamla Çağrı Bey babam dinlemiyorlar mı?»</p>
<p>Alpaslan, söylediği sözün ne demeğe geldiğini bilerek mi konuştu yoksa söylediği sözün ne demeğe geldiğini bilmeden konuştuysa? Sarı Hoca, gökyüzünün her iki yanına doğru açılmış kartalın kanatlarının daha da büyüyüp açıldığını hissetti; daha da daha da; dahadan da daha da... Kocaman kartal kanatları sanki Sarı Hoca'nın omuz başlarında birleşiyordu; kartal kanatlarını kımıldatan güç, kucağındaydı. «Dinle öyleyse» dedi; «Amma velâkin ders dinler gibi dinleyeceksin? Sarı Hoca derslerinde her bir lâfını evirip çevirip ne demeğe getiriyorsa bu meseli de yine öyle bir demeğe getiriyor deyip dinlemelisin... Yok yoksa meselsiz, böyle Ceyhun</p>
<p>gibi deli dolu akıp giden bir sürü lâf dizisi anlatıyor diye dinleyeceksen hiç mi hiç dinlememelisin... Şimdi bu deyişimi öncesinden duyduk mu? Duymadık demeyesin sakın ola ki...» «Duyduk Sarı Hocam.»</p>
<p>«Pek güzel. Sen de duydun mu yiğit Sav Tekin!» «Duyduk farz et.»</p>
<p>«Farz et olmaz. Duyduk mu duymadık mı?» «Duyduk hay Sarı Hocam; duyduk dedik.» «O da pek güzel öyleyse.» Dönüp karısına baktı. «Sen de...» dedi;</p>
<p>sonra, duyabilecek şekilde, bıyık altından öte bir gülüşle güldü. «Sen duymasan da olur Hatun.» dedi. Yola çıktığından beri ilk defa keyiflenmişti. Yine de karısının gönlünü almadan edemedi : «Bana kaynatam anlatmıştı; baban baban! Allah rahmet eylesin, sana da anlatmıştır ya... Bakalım onun gibi ballandırabilecek miyim? Hay</p>
<p>babam, kara gözlüm, hele sen üveyik bakışlım, uzun saçlım, sen Sav Tekin yiğidim dinleyin bakalım ne der Sarı Hocamız; der ki Türkelinin Çin sınırında adına Kutlu Dağ derler bir dağ varmış. Gayri ben dağ diyorsam siz öyle doruğu göğü yırtan bir dağ sanmazsınız ya, şöyle işte tepeden az kabaca, bildiğimiz dağlardan az yassıca bir kayalık. Ne var ki Kutlu Dağ Türkelinin tılsımıymış, uğuruymuş, hem de kaderiymiş. Bizim şu müslüman olmadan önce yağmur yağdırdığımız, istersek ortalığı toza dumana boğar gibi kara, tipiye boğduğumuz. Ya da taşı var ya, o taş</p>
<p>işte o Kutlu Dağ'dan çıkarılmış. Bununla ne demek istiyorum varın anlayın gayri. Adam niye yaşar? Evini ocağını barkını dirlik düzenlik içinde tutmak, yad ele çiğnetmemek için mi? Hemi de vallaha böyledir hemi de billaha böyledir. Peki Bey niye Bey'dir? Niye Beyim diye yaşar? Soyunu sopunu, obasını boyunu dirlik düzenlik içinde tutmak, uğrulardan korumak için değil mi? Öyleyse ona da bir amennâ çekeriz. Eee? Adam onun için yaşar, Bey bunun için yaşar da, ya Han ne</p>
<p>için Handır? Ne için yaşar? Ben derim ki Han devlettir; devlet için yaşar. Ben derim ki, ben Sarı Hocanız, derim ki Han da tıpkı adam gibi, Bey gibi yaşar; yurdunu, yurdunun her bir parçasını koruyup gözetmek, bunun için gündüz demeden, gece demeden, dur durak bilmeden yurdunun birliği için, milletinin düzenliği için yaşar. Ne demiş Uluğ Türük Bey Hocamız? «Hangi Han, töresince töremez milletini korumaz, milletin malı kapanın elinde kalırsa o Hanlığın temeli yıkılır.» demiş, işte bunun gibi, milletin malı olan Kutlu Dağ'ı da, o zamanın boynu vurulası Hanı her kimse, Çinliye satmış. Yaa satmış satmış; kaç paraya mı dediniz? Ne parası, çiyan gözlü sarı bir soylu Çin kızına değişmiş. Çinliler de o Kutlu Dağ'ın bizim için uğur olduğunu biliyorlar ya... Başka türlü baş edemeyince Kutlu Dağ'ı binlerce adam salıp parçalamışlar. O gün bu gün bizim uğurumuz gitmiş. Ekinler kurumuş, sular çekilmiş; hayvanlar açlıktan kırılmış, susuzluktan çatır çatır çatlamış. Toprakta kocaman, büyük, adam yutan çatlaklar açılmış. Bizimkilerin eli böğürlerinde kalakalmış. Ne edelim, nasıl edelim, nerelere gidelim demeğe başlamışlar mı sonra? Bu ne demeğe gelir bileniniz var mı? Bizim Selçuklunun yediği şu son baskın</p>
<p>var ya, hani Ceyhun'un buzundan geçişimiz; hani Ceyhun'un buzunda baskın artığı sürümüzün suya gark olması var ya o hiç kahr yanında, demem o deme işte, bildiniz sayılır gayri.</p>
<p>İşte o zaman bir gece yarısı böyle, artık ayaza karışmış ay ışığı var mıymış yok muymuş onun orasını iyice bilemiyorum bir Bozkurt peydahlanmış bir dağın doruğunda. Bozkurt da Bozkurtmuş hani, vay ne Bozkurt ki ne Bozkurt... Şimdilerde pek görünmüyorsa bir hikmeti olmalı, bakarsın ummadığın bir zamanda görünüverir.»</p>
<p>Sarı Hoca, bu son cümlesini yeni bitirmişti. Birden bir kurt uluması duyuldu. Uzun, henüz uzak, ay ışığınca gizli,keskin, bir uluma idi. Sarı Hoca gerçekten ürperdi: «Hayırdır inşallah» diye mırıldandı; «Tam da bunun burasında... Hayırdır inşallah.» Karısı öfkeye yakın bir sitemle, Sarı Hoca'nın biran daldığı büyüyü bozdu: «Uzattın ki ne uzattın ya Hoca» dedi; «Kurt bile kısa kes diyor da duyduğun anladığın yok.»</p>
<p>Sarı Hoca'nın karısını dinlediği yoktu. Kulakları dikilip yürüyüşleri huysuzlaşan atlara gözleri çakılı; sanki başucundaymış da kaldırıp gözlerini gözlerine bakamıyormuş gibi çakılı, kurdun uzak uluyuşunu dinliyordu. O az önce, gökyüzünün her iki yanına salınıp açılan kartal kanatlarının uçları omuz başlarında kıpırdamağa başlamıştı; kanatlar, kurdun uluyuşunda sessiz ve okşayıcı açılıp kapanıyordu. Gözlerini kaldırıp baksa uzaklarda bir yerde, kurdun uluduğu sessizlikte kurdu değil, Alparslan'ı göreceğini sanıyordu; ürperişi bundandı. Neden sonra derinden derine içini çekti. «İşte böyle bir kurttu herhal o kurt da »dedi; «Bizimkilere sanki uyanın artık demek istiyordu. Bu yurt size yurt olmaz, sizin yurdunuz daha ötelerde, daha ötelerde; günün battığı yerlerde. Şimdi göç vakti, yeni yurt aramak vakti; yarına doğru yarının yurduna doğru göç vakti.</p>
<p>Bunları böyle, yani sizin duyduğunuz gibi, yarın diye, yurt diye, günün battığı yer diye söylemiyormuş söylemesine; Sarı Hocamız kendiliğinden katıyor ama böyle demeğe geliyor diye katıyor. Şimdi Sav Tekin oğlum sen bunu Sarı Hoca'nın gevezeliği sanırsın; dışından demesen içinden düşünürsün. Öyle de, ya niye Türkmen durup dinlenmeden o yandan hep bu yana gelir? Yığın yığın gelir; bölük bölük gelir, boy boy gelir? Ya Tuğrul Bey'le Çağrı Beyimizin derdi nedir sanırsınız? Daha önce ulu Selçuk Beyimizin derdi ne idi dersiniz? Böyle bulut gibi ağıp gelen</p>
<p>Türkmen boylarına yeni yurt bulup yerleştirmek değil mi? Hele Çağrı Beyimiz neden bir yıl iki yıl gidip Bizans sınırında eğlendi kaldı, sağı solu kolaçan etti hiç düşündünüz mü? Kulağınızı bana verin de size bir lâf edeyim: Bu Kınık Boyu, bu Selçuklu eri, geçi varıp Bizans sınırına dayanacak; dayansa iyi, vurup daha da öteye gidecek. Hem de kim? Onu da deyim size, aha bu kucağımdaki çocuk.»</p>
<p>Sarı Hoca heyecanlanmıştı; hâlâ az önceki ürperişler içindeydi... Gözlerinin önünde düz yeşil, düz mavi, düz sarı kocaman yuvarlaklar dönüyordu; kulağında uzun bir kurt uluması yankılanıyordu ve omuz başlarında, göğün her iki yanına açılan kartal kanatları hafiften kıpırdanıyordu. Alparslan'ın uyanık olduğunu, kendini dinlediğini çoktan unutmuştu.</p>
<p>Önce Sav Tekin'in atı kulağını dikip kişnedi; sonra yedekteki Alparslan'ın atı. Kişnemelere, yakın mı uzak mı olduğu pek kestirilemeyen bir başka at kişnemesi</p>
<p>karşılık verdi. Sav Tekin atının gemini kasarken: «Şurda bir ışık yalazlanır gibi.» dedi.</p>
<p>«Bakın hele...»</p>
<p>Sarı Hoca o zaman kendine gelebildi. Gözlerini kısıp Sav Tekin'in gösterdiği yere baktı: Alparslan da yamçının aralığından uzanmış bakıyordu. Sarı Hoca'nın karısı «Kurtlar olmasın sakın?» dedi; «Beşi onu bir aradaysa gözleri yalazlanır gibi görünür...» Sarı Hoca atını durdurmuştu. «Kurt gözleri yıldız ışıkları gibi yanar.. Bu?»</p>
<p>Sav Tekin «Hem bu kadar uzaktan sezilmez..» dedi. Lâf olsun diye söylediği belliydi. Alparslan bir şey görememişti. Sarı Hoca atını sürdü. «Orada bir kişi var. Ateş yakmış. Kişnemeleri duyunca ya ateşle bizim aramıza girdi ya da söndürdü. Pusu muşu olabilir, hazırlıklı bulunalım...»</p>
<p>Alparslan'ı atına bindirdi: «Atını Sav Tekinle benim aramdan ayırmamağa dikkat et» dedi; «Yamçına da iyi sarın!»</p>
<p>Sav Tekin kılıcını yokladı; topuzunu elledi. Atını tepikleyip dizginleri saldı, hemen ardından da gemi kastı. Atı da, kendi de hazırdı. İçinde, henüz nerede olduğunu bilmediği bir yerinde birdenbire beliren sıkıntıya rağmen hazırdı.</p>
<p>Sarı Hoca yerlerini değiştirdi. Sav Tekin'i öne geçirdi. Karısına «Hatun, sen</p>
<p>Alparslan'la bile at sür bakalım.» dedi; «Ben arkanızdan geleceğim. Aklınızda bulunsun; Gürganç'a, Sav Tekin oğlumuza kız görmeğe gidiyoruz... Gürganç'ta kardeşim var...» Dört atın toynaklarının sesi duyuluyordu sadece; kurdun uluması kesilmişti. Ceyhun, sağda, daha geride kaldığı için homurtusu eskisi kadar duyulmuyordu; ovanın kendi sesi gibi bir şey olmuştu, belki de alıştıkları için duymuyorlardı. İyice yaklaştıkları zaman, yoldan az içerlek bir yerde adamı gördüler. Tek başınaydı.</p>
<p>Ateş yakmış, ateşin başına oturmuştu. Atı yanı başında duruyordu. Kişneyip eşinmeğe başladı. Adamın, atını «Höst! Höst!» diye payladığını duydular. Sarı Hoca, selâm verip vermemeği düşünüyordu. Adam daha önce davrandı: «Uğurlar</p>
<p>ola kardeşler!» dedi. Sesi yumuşacıktı, tutulabilse, ezilip giderdi yahut avuçtan kayabilirdi. Sarı Hoca sesi yadırgadı ama artık selâm vermemezlik edemezdi. «Uğurun hayırlı ola yiğit: Selâmün aleyküm..»</p>
<p>Adam kalkıp yanlarına doğru geldi; bir kolunun, omzundan kesik olduğunu gördüler. Durdular. Belki de yardıma ihtiyacı vardı. Sav Tekin'in gözleri fırıl fırıldı.</p>
<p>Dört bir yanı kolluyordu; kolaçan ediyordu, tarıyordu. Adam bir tuzak olabilirdi. Yanlarına iyice yaklaştığı zaman Sav Tekin adamda bir tuzak kokusu olmadığını hissetti; görünüş bir pusu görünüşüne de benzemiyordu. Ama adam, yine de Sav Tekin'e baktı; adamda bir kılıç ucu hissetti, soğuktu, sevimsizdi.</p>
<p>Adam, Sarı Hoca'nın selâmına, daha da ezilip yumuşamış bir sesle karşılık verdi: «Ve aleykümselam... Adım Ali; Kolu Kesik Ali derler..» Sesi gülüyormuş da hemen ağlamağa başlamış gibi değişti: «Hayının biri budayıverdi; Karahanhyla vuruşuyorduk... Fazla görmüş olmalı.. Yolunuz uzuna benzer.»</p>
<p>Sarı Hoca kaçamaklı konuştu «Hem öyle sayılır, hem sayılmaz. Uzun gördüysen uzundur...»</p>
<p>Kolu Kesik Ali bu sefer gerçekten güldü: «Şimdi beni uğrunun biri sanmışsınızdır.</p>
<p>Atım topallamağa başladı da.»</p>
<p>Sarı Hoca'dan başkası konuşmuyordu. «Yardım edelim mi?» «Yok. Yolunuzdan kalmayın. Gece vakti olmasa.»</p>
<p>«Eh; kal sağlıcakla öyleyse, yolcu yolunda gerek.» Gidiyorlardı. Kolu Kesik Ali birden karar vermiş gibi. «Hay kardeşler beni de yanınıza alsanız.» dedi;</p>
<p>«Doğrusunu isterseniz korktum. Atın topallaması mopallaması yok. Hani, bir kolum kesik de. Hana varmadan önceki boğazdan korktum. Belki bilmezsiniz Kanlı Boğaz deriz biz oraya. Ben Harezmbeyliyim. Buraları iyi bilirim...»</p>
<p>Sarı Hoca, Sav Tekin'e baktı. Fakat karanlıkta Sav Tekin'in ne düşündüğünü yüzünden anlamak imkânsızdı, içinde bir ses «Sarı Hoca bu adamı yanına alma» diyordu, öyleyken «Bir kolu kesik adam ne yapar ki?» diye düşünüyordu. Kolu Kesik Ali: «Ağırlık olurum diye düşünüyorsanız olmam» dedi. «At binmeyi unutmadım ya.» Sonra, çabuk çabuk, sesi yine değişerek devam etti: «Hem işinize yararım sizin. Gece vakti hancı her gelene kapıyı açmaz. Halbuki ben açtırırım; beni tanır. Gayri gerisini siz bilirsiniz...»</p>
<p>Sarı Hoca «Eh. Madem öyle diyorsun; gel bakalım.» dedi ama içinden, Sav Tekin'in sesine benzer bir ses: «İyi etmedin Sarı Hoca» diye konuştu. Hemen ardından da, Kolu Kesik Ali ateşi söndürmekle uğraşırken Sav Tekin fırsat bilip «Yolumuza koyulsaydık ya hay Sarı Hocam» dedi yavaşça; «Ha n'olaydı hancı vara kapıyı açmasaydı, uğursuzun birine benzer bu herif.»</p>
<p>Sarı Hoca cevap vermedi. Zaten Kolu Kesik Ali fırsat vermemişti, ateşi söndürür söndürmez, tek kollu bir adamdan beklenmeyecek bir çeviklikle atına binip yanlarına gelmişti. Ama Sav Tekin'e cevap vermeyen Sarı Hoca, o arada, içinden, «Durun hele Sarı Hocanız ne yaptığını bilir.» demişti. «Bu herifi ardımızda bırakmaktansa yanımıza almak iyidir.» Yanlarına gelen Ali'ye de «Buraları iyi bildiğine göre önden gitsen iyi olur yiğit» dedi. Yiğit kelimesini bilhassa seçmiş, üstüne basa basa söylemişti. Adam, zannettikleri gibi uğursuzun biriyse yapacağını yapardı yapmasına ama hiç değilse kesik koluna rağmen yiğit denilmesi, Sarı Hoca'nın gerçek fikrini ne de olsa sezdirmeyebilirdi. Sesini iyice saflaştırdı: «İyi ki sana rastladık Ali yiğidim» dedi. «Buraları iyi bilmen işimize yarar, hancıyı tanıman da. Gece ayaz, üşüdük sayılır. Hancının tersleyeceğini hiç düşünmemiştik.» Kolu Kesik Ali övünür gibiydi, «Oohooo.. Sen ne diyorsun. Tanıdığım ters heriflerin en tersidir bu hancı. Bana rastladığınız iyi oldu, açıkta komam sizi.» Atını dehleyip öne geçti. «Sorması ayıp olmasın ya hay hoca gece yola çıkmak da nerden aklınıza geldi.»</p>
<p>Sarı Hoca adamın bir maksadı olup olmadığını düşündü. Yine de cevap vermedi; savsakladı: «Hoca olduğumu nerden bildin ki...»</p>
<p>«Sakalın var ya.» Kolu Kesik Ali'nin sesi gülüyordu gizlice.</p>
<p>Sarı Hoca dikleşti: «Her sakallı hoca mıdır hay benim aklı kısa Ali oğlum?» «Türkmen'in senin gibi sakallısı az bulunur. Az bulununca da hoca olur. Tuğrul Bey'den kaçarsınız herhal.»</p>
<p>«Niyeymiş o?»</p>
<p>«Selçuklu daha bu yakınlarda esaslı baskın yedi ya. Kınık Boyu dağıldı diyorlar. Tuğrul Bey de Çağrı Bey de zor tutuyormuş Selçukluyu; kaçan kaçanaymış.</p>
<p>Doğru mu?» «Niye baskın yemiş?» «Ee, Selçuklu buralara bir yayılırsa ne Şahmelik kahr ne Harezmli ne de Karahanlı. Bırakırlar mı adama?»</p>
<p>«Sen şimdi üçü bir oldu da mı Selçukluya yüklendiler demeğe getiriyorsun...» «Üçünü bilmem. Ya Harezmliyle Şahmelik elele vermiştir derim. Hele içinizde sizi vurmağa çalışanlar varsa...»</p>
<p>Sav Tekin'in yüreği hop etti. Kolu Kesik Ali'yi yakalayıp, boynunu sıkıp «Bildiklerin var senin, de bakayım» demek geldi içinden. Sabredip, konuşmanın sonunu beklemekten başka elinden bir şey gelmedi. Sarı Hoca'nın da pirelenmeğe başladığı sesinden anlaşılıyordu: «Yaa...» dedi, «Sende epey lâf vara benzer hay Ali yiğidim.</p>
<p>De hele bakalım...»</p>
<p>Fakat Kolu Kesik Ali lâfı değiştirdi: «Şimdi siz Gürganç'a gidere benzersiniz. Üstelik</p>
<p>Selçuklusunuz da. Gürgançda Selçukluya çok düşman vardır.»</p>
<p>«Selçuklu olduğumuz alnımızda mı yazar?»</p>
<p>Kolu Kesik Ali ilk defa bocaladı. «Yani siz dediniz de...» Hemen toparladı kendisini.</p>
<p>«Oraya varınca da Selçukluyuz demezsiniz herhal...»</p>
<p>Sarı Hoca: «Selçuklu olsak Selçuklu olduğumuzu söylemekten çekinmeyiz» dedi. Ali'yi paylamak mı istiyordu, gözdağı vermeği mi düşünüyordu sesinden pek belli olmuyordu. Ama hiç de düz bir ses değildi. «Harezmli dediğin de kâfir dinli değil ya. Din diyanet sahibi bir hocaya itibar eder herhal... Hem lâfa daldık epeyce, sürün bakalım atları.»</p>
<p>Kolu Kesik Ali susması gerektiğini anlamış olmalı ki cevap vermedi artık; başka bir söz söylemedi. Hana gelinceye kadar bu böyle devam etti.</p>
<p>Hana vardıklarında, tan yeri belli bir alacalığa dönmeğe başlamıştı. Hanın taş duvarları, tan yerinin alacasından gelme silik ışıkta, olduğundan katı görünüyordu.</p>
<p>Ali, hanın kapısına gelince Sav Tekin'i yanına çağırdı: «Benim kolum yetişmez hay yiğit, hele şuraya uzan; aha o çomağı üç kere çek bakalım» dedi; «Hancı geldiğimizi anlasın.»</p>
<p>Çomak dediği, kabaca yontulmuş meşeden yapılma han kapısının sağ üst köşesinde, ortasında ip bağlı, bilek kalınlığında iki ucu topuzlu bir demirdi. Sav Tekin, Ali'nin tarifine uyarak üç kere çekip bıraktı. Uzaktan, hanın taş duvarlarında</p>
<p>boğuk ve sağır bir ses üç kere yankılandı. Sanki keçeye sarılmış bir demir topuz, dövülerek incelmiş bir madene üç kere vurmuştu. Ali gülerek: «Ben olmasaydım siz bu ipi bulup çekemezdiniz» dedi; «Kapıyı vurup dururdunuz. Bir kimse de oralı olmazdı.» Sav Tekin, gözlerinin dibinde gülen kesik kollu Ali'nin suratında upuzun morarmış ve ip gibi şişmiş bir kılıç yarasını ancak o zaman görebildi. Ali güldüğünde, kılıç yarası, bir gözünü yukarıdan aşağıya doğru sanki çekiyordu; gözünün beyazı da morarıyordu.</p>
<p>Hancı kapıyı açmasaydı Sav Tekin nerdeyse, kesik kollu Ali'nin yüzünü avuçlayacak, o morarmış ip gibi upuzun kılıç artığı yara izini oradan kopartıncaya kadar sıkacaktı, sıkacaktı. İçinde bir his, kollarını zorluyordu.</p>
<p>Neyse ki hancı kapıyı açmıştı. Ali'nin tarif ettiği gibi ters herifin biriydi. Sav Tekin şaşırdı. Ali'nin sözlerinin hep aksini düşünmek gerektiğini sanıyordu. Ali, ters herifin biri dediyse hancının akıllı uslu olması lâzımdı.</p>
<p>Sav Tekin bir kere daha şaşırdı. Hancı Ali'yi gerçekten tanıyordu. Aralarında Ali'yi görmese daha çok tersliği tutar, en azından koca kapıyı suratlarına kapatırdı; belliydi. Hancı; Sav Tekin'i şaşırtan üçüncü hareketi de yaptı. O uykulu gözlerine, o ters suratına rağmen atından inen Ali'ye sarılıp kucakladı, öptü. Hatta «Demek hâlâ öteki kolunu budamadılar?» diye takılarak Ali'ye karşı olan sevgisini gösterdi.</p>
<p>Ali'nin yol arkadaşları olduğu için ötekilere de —kendine göre— iyi davrandı, hanına buyur etti. Apar topar uyandırdığı yamağını hizmete koştu. Daha da ileriye gitti: «Kusura kalmayın yolcular» dedi: «Hanın odaları dolu, bir odadan başka yerim yok. Olsa bacıyla çocuğu ayrı odaya verirdim. Gayri bir odada sabahlarsınız şunun şurasında sabaha bir şey kalmadı» diye gönüllerini aldı. Ali'yi kendi odasına gönderdikten sonra çarçabuk ocaktaki kütükleri tutuşturdu. «Hadi Allah rahatlık versin» deyip çıktı.</p>
<p>Ocakta kütükler çıtırdamağa başladı. Sav Tekin'le Sarı Hoca, kısa bir süre birbirlerine baktılar. Sarı Hoca sonra karısına, sonra da Alparslan'a baktı. Alparslan'ın gözlerinde uyku vardı. «Sav Tekin'im, çocuğun keçesini ocağa yakın</p>
<p>getir hele» dedi; «Yamçısına bir iyi de sarıp sarmalayalım. Uykusu gelmişe benzer.» Karısına döndü: «Keçeni çocuğun yanma getir.»</p>
<p>Alparslan'ın adını söylememeğe gayret ediyordu. Sesini alçalttı: «Sav Tekin oğlum sen de keçeni çocuğun bu yanına çek hele... Ne baktın?»</p>
<p>Sav Tekin «Benim pek uykum yok hay hocam» dedi; «Hele sen uzan; uyku bastırırsa uyurum.»</p>
<p>Sarı Hoca gözlerini belertti: «Bak hele» dedi; «Sav Tekin oğlumuza bakın hele... uyku bastırırsaymış. Benim namaz kılmam lâzım değil miymiş? Okumam?</p>
<p>Okuyup üflemem? Ha? Yatsıyı at üstünde kıldık, yenilememiz lâzım değil miymiş?» Sav Tekin cevap verecekken kapıya vuruldu. Sarı Hoca'nın karısı Alparslan'ı yatırmağa hazırlanıyordu; durup bekledi. Sarı Hoca ile Sav Tekin konuşmayı kesip göz göze geldiler.</p>
<p>Dışardan hancının sesi duyuldu. «Açın hele, hoca, açın dedik canım bakın ne getirdim.» Sarı Hoca o zaman kapının ardındaki tahta sürgüyü fark etti. Oldum olası kapıları sevmezdi, ahşmamıştı: oldum olası sürgüleri de sevmezdi, sürgülere de ahşmamıştı. Sarı Hoca çadırın, dümdüz toprağın, bir de gökyüzünün adamıydı.</p>
<p>Dört</p>
<p>duvar, dört ucuyla yanından demir cendere gibi sıkardı. Göz Sav Tekin'e kapıyı açmasını işaret etti.</p>
<p>Hancı, kocaman, yusyuvarlak, yarı kül dolu bir bakır mangalı tepeleme ateşle doldurmuştu. «Benim odamdaydı da» dedi, «Çocuk üşür diye getirdim. Bacı da var yanınızda.»</p>
<p>Mangalın bir yanında yine bakırdan bir buhurdan vardı. «Aha bu da iyi koku salar dedim de...» diyerek buhurdanı ocağın karşı duvarındaki köşeye, yere koydu. «Bizim buralar kokuyu sever... Serin de havayı tebdil eder.. Eh artık hayırlı uykular...» Çıkarken gülümsüyordu. Kapıyı kapamadan: «Şimdi siz iyice şaşırmışsınızdır» dedi «Bu ters herif niye bize böyle davrandı demişsinizdir...» İçini çekti: «Hay hoca» dedi, «Herkesin kendine göre bir düşüncesi olmaz mı? Sen okumuş adamsın her şeyi bilirsin. Ali benim kardeşimdir. Baskından önce yiğit mi yiğit yakışıklı mı yakışıklıydı. Ne olduysa baskından sonra oldu. Nasıl deyim; biraz... kaçırdı işte, oynattı. İki gün önce koyup gitti. Size rastlamasa kim bilir nereye giderdi o akılla.</p>
<p>Ondan başka kimsem yoktur. Ah o baskın yok mu o baskın.»</p>
<p>Kapıyı kapayıp gitti.</p>
<p>Sarı Hoca da Sav Tekin de aynı şeyi düşündüler: «Hangi baskındı? Neden baskın lâfının üstünde durmuştu, neden tekrar tekrar durmuştu?»</p>
<p>Sarı Hoca hiç sevmediği halde, hiç alışmadığı halde gidip kendi eliyle kapının sürgüsünü çekti. Sürgü tahtadandı; pek zora dayanacak gibi değildi. «Hiç değilse zorlanınca çatırtısı duyulur» diye düşündü.</p>
<p>Odaya hoş bir koku yayılmıştı. Kokuyla birlikte oda ısınıyordu.</p>
<p>Ocaktaki kütüklerin çatırtısı artık hoşa gidecek bir haldeydi, mangaldaki ateş odaya sıcaklıkla karışık bir uyku dolduruyordu. Sarı Hoca sıcağı, uykuyu ve kokuyu derin bir solukla içine çekti: «Ohh. Ne olursa olsun ateş iyi şey Sav Tekin oğlum.» dedi;</p>
<p>«Hadi bakalım, keçeni çocuğun yanma çek, biz namaza duralım gayri. Sabaha eriyoruz.» Sav Tekin, Sarı Hoca'ya karşı gelinmeyeceğini bilirdi. Ayrıca, birden, hoşuna gitmeye başlayan bir uyku çökmeğe başlamıştı gözlerine. Keçesini çekerken: «Afşin'in dediği koku böyleydi herhal hocam» dedi; «Misk gibi, anber gibi falan demişti oğlancık da, hay soyha ne bilirsin onları deyip terslemiştim. Neden bu kadar koku sever ki Harezmliler?»</p>
<p>Sarı Hoca: «Koku iyidir» dedi; «Güzel koku iç açar... Peygamber Efendimiz de severmiş. Ama herhalde bu kadar ağırını değildir.»</p>
<p>Alparslan uyumuştu; karısı Alparslan'a sırtını döndüğü için pek belli değildi ama o da uyumuş olmalıydı. Sav Tekin'in başını keçeye koyar koymaz uyuyacağı belliydi; gözleri kayıkayıveriyordu. «Kılıcın başucunda bulunsun Sav Tekin oğlum...</p>
<p>Kapı tık der demez...»</p>
<p>«Niye? Bir şeyden mi şüphelendin hay Sarı Hoca?.»</p>
<p>«Hişşt. Adımı pek söyleme ne olur ne olmaz... Şüpheye gelince. Hani, biz tedbirimizi alalım dedik.»</p>
<p>Başka bir şey söylemeden namaza durdu. Sarı Hoca namaza durdu mu dünyayı unuturdu. Yine öyle oldu.</p>
<p>Namazı bitirdiği zaman Sav Tekin çoktan horlamağa başlamıştı. Aksilik, hiç olmazken, kendi de müthiş bir uyku ihtiyacı duyuyordu; namazın ortalarında hissetmişti. Gözlerinde, alnının orta yerinde, şakaklarında; güzel, tatlı, hatta düşümsü yorgunlukta bir uyku çöreklenip duruyordu. Bir kaç defa yüzünü yıkayıp</p>
<p>açılmak istedi, hancı her şeyi hatırlamıştı da suyu unutmuştu galiba. Kalkıp dışarı çıkmak işine gelmedi; daha doğrusu canı kalkmak istemedi. Oda yumuşak bir sıcaklıkla dolmuştu. «Yâsin-i Şerif okuyum bari» diye düşündü; ne zaman Yasin okusa açılırdı.</p>
<p>İki diz üstüne gelip okumağa başladı. Yâsin güzeldi; Yasin ahenkliydi; Yasin derindi, hoştu. Yasin masmavi bir gök gibi açılıyor, bir gökyüzü gibi genişliyordu. Yasin Alparslan'ın gözlerindeki umuda akıyordu.</p>
<p>«Selâmün kavlen minrabbirrahîym» ayetini üç kere tekrarladı; üç kere tekrarlamasa Yasin'i okumamış sanırdı; huzuru kaçardı. Yine öyle yaptı. Yine öyle</p>
<p>yaptı ama sayıyı mı kaçırmıştı ne? Yoksa deminden beri Yasin okumuyor da hep bu ayeti mi tekrarlıyordu? Peki sonraki âyet neydi? Ne bundan önce ne bundan sonra; sadece bu âyet... Sadece... Bu...</p>
<p>Birden kafasının içinde bir mum yanar gibi oldu. Buhurdan? Koku? Koku değildi bu, bu, bir ilâç... Uyku, ot...</p>
<p>Sarı Hoca başka bir şey hatırlamaz oldu. Bir sıcak sis beyazlığında bir sıcak bulutun her yanını sarıp sarmaladığını sezebildi.</p>
<p>Kendilerine geldikleri zaman gün ikindiye dönüyor olmalıydı. Tepede tek bir mazgalı olan bir odadaydılar. Mazgal, çaprazlama iki demir çubuğa gerilmiş ince kös derisiyle kapatılmıştı. Sıkıntılı bir deri aydınlığı odayı, ağartıyordu. Dışarda bol bir güneş olmasa, belki bu sıkıntılı deri alacalığı da olmayacak, odada gece mi gündüz mü bilinemeyecekti.</p>
<p>Sarı Hoca, bir süre odayı ve mazgalı yadırgayarak süzdükten sonra sakalı avucunda düşünmeğe başlamıştı. Alparslan doğru dürüst kendine gelememişti. Sarı Hoca'nın karısı tedirginliğe varan belli bir şaşkınlık içinde Sav Tekin'le Sarı Hoca'ya bakıp duruyordu. İlk uyanan, kendini toplayan, durumu anladıktan sonra da Sarı Hoca'yı soğukkanlılıkla uyandıran o olmuştu. Odada yine bir mangal vardı, köşede yine bir buhurdan vardı —geceki gibi koku salıyordu— yere keçeler serilmiş, yamçılarına sarılmışlardı. Bir de ocak olsa, bir de kapının sürgüsü bulunsa han odasından farksız olacaktı, karanlıkta gördükleri için o odayı bu odadan ayırt edemeyeceklerdi.</p>
<p>Sarı</p>
<p>Hoca'nın karısı ilkin, han odasında uyandığını sanmıştı.</p>
<p>Sav Tekin yavaş yavaş bir çıkmazda olduklarını anlıyordu. Demek, gece o birdenbire bastıran pis uyku bunun içindi. Ne istiyorlardı acaba? Yahut ne isteyeceklerdi? Görünüşe göre bu taş duvarlardan, bu mazgaldan kurtulmak umudu yoktu. Kolu kesik Ali'yi hatırladı; hatırlar hatırlamaz öfkelendi. Öfkesi Ali'ye</p>
<p>değil de kendineydi. San Hoca'ya idi. «Battıydı uğru» diye söylendi, «Battıydı...» Sarı Hoca durumunu bozmadan, sanki düşte konuşuyormuş gibi. «Batan ne Sav Tekin yeğenim?» dedi.</p>
<p>«Ne olacak? Uğru suratlı Rafızî.»</p>
<p>«Şimdi her şey batar adama Sav Tekin oğlum.»</p>
<p>Kısa kesmek, daha fazla konuşmamak niyetinde gibiydi; fakat birden doğruldu, Sav Tekin'e dik dik baktı. Dik dik bakan gözleri düşünmüyordu. Artık bir karara varmış gibiydi: «Rafızî mi dedin hay Sav Tekin?» «Kötü mü ettim?»</p>
<p>«Yoo. Kötü etmedin, kötü etmedin de... Niye Rafızî dedin?»</p>
<p>«Başka söz bulamadım hay Sarı Hoca? Daha ağırını bulsaydım...»</p>
<p>«Râfızî'yi bildin de mi söyledin?» Sav Tekin sinirlendi: «Yok bilmedim de söyledim. Bilmesem söyler miyim? Bizi bütün bütüne bir şey bilmez sandın...»</p>
<p>Sarı Hoca'nın alnında bir karara varmanın rahatlamış çizgileri belirmişti, gözleri belli belirsiz gülüyordu: «Düşüncelerimde yanılmamışım» dedi. Cümlenin sonu gelecek gibiydi; beklediler, fakat konuşmadı. Az önceki gibi sakalı avucunda değildi ama yine de düşünceliydi.</p>
<p>Sav Tekin, tepedeki mazgala bakmağa başladı. Uyku yahut da kendilerini uyuttukları ilâç, Sarı Hoca'yı iyice sersemletmiş olmalıydı... «Sarı Hoca'nın düşünmesini beklersek burada daha çok yatarız» diye geçirdi zihninden. Mazgalın demiri sağlam mıydı acaba? Sarı Hoca omuz verse de bir yoklasa mıydı ki?</p>
<p>Sav Tekin'in demiri zorlayacak kol gücünden başka bir şeyi yoktu. Pazılarında ise aradığı gücü bulamıyordu. «Hele bir iyice toplayalım da kendimizi» diye düşündü. Yan gözle Sarı Hoca'yı süzdü; Sarı Hoca da ona bakıyordu. Sav Tekin'in aklından geçenleri bilmiş gibi şeytanca güldü: «Demiri zorlaşan da çıkamayız hay Sav Tekin'im» dedi; «Herifler ne yapacağını biliyor. Burdan bizi çıkarsa çıkarsa akıl çıkarır. O da Sarı Hocanızda var...»</p>
<p>Sarı Hoca'nın karısı en sonunda patladı. Sanki kocasının bu sözünü bekliyordu: «Belli» dedi; «Senin aklın olmasaydı burda olmazdık...»</p>
<p>«Ya nerde olurdun hatun?. Harezm Beyinin sarayında mı?»</p>
<p>Ters ters bakıyordu ama kızmış değildi. «Sen hiç Küpeli Hafız adını duydun mu?»</p>
<p>Sarı Hoca'nın karısı «Duymadım» dedi; «N'olmuş?..»</p>
<p>Sarı Hoca: «Hiç» dedi; «Duydun mu diye sorduk...»</p>
<p>Muzip çocuklara benziyordu. Sav Tekin'e dönüp: «Şimdi nar gibi kızarmış bir et olmalı ki hay Sav Tekin'im» dedi; «Yanında şöyle bolcana kavurga... Kımıza da dayanamazsın bilirim... Bilirim ya bu Râfızîler kımız içmez boşuna bekleme.» «Kim bu Râfızîler dediğin hay Hoca?» Sav Tekin lâf olsun diye sormuştu. Sarı Hoca</p>
<p>da lâf olsun diye cevap verircesine: «Sen söyledin ya Sav Tekin'im» dedi. «Başka bir söz bulamayınca.» Sonra Alparslan'ı unutmuş da hatırlamış gibi döndü: «Hele Alparslan'ımız ne yapar bir bakalım.»</p>
<p>Kalkıp Alparslan'ın yanına gitti. Kapı açılıp, Ali yanında iki adamla birlikte, yiyecek getirinceye kadar Alparslan'ın yanından ayrılmadı.</p>
<p>Ali'nin kolları sağlamdı. Yanağındaki kılıç izinden başka, geceki Ali'ye benzeyen hiçbir yeri yoktu. Sesi bile daha erkekti; daha dinçti, daha gençti; yüzünde arsız bir sırıtış vardı. «Kusura bakmayın beylerim, beyzadelerim» dedi; «Bu işte hile de olur aldatmaca da... Yine de biz sizi misafir sayarız...»</p>
<p>Sav Tekin öfke ile: «Siz kimsiniz?» diye bağırdı. Kolu Kesik Ali'nin oyununa gelişlerini hazmedemediği belliydi. Ali aldırış etmedi; adamlara işaret etti. Adamlar, ellerindeki çanakları, yere bir örtü sererek örtünün üzerine koydular. Çanakların biri tepeleme kavurga doluydu; taze kavrulmuştu. Birinde dört kişiden</p>
<p>fazlasına bile yetecek kadar kızarmış et vardı. Ali su çanağını yanlarına koyarken alay mı ciddi mi pek belli olmayan bir sesle: «Sav Tekin yiğidimizin kımız sevdiğini biliriz biz» diye küçük bir çanak kımızı da Sav Tekin'in önüne bıraktı: «Biz içmeyiz diye içene kızmayız; hele misafirimiz olursa.»</p>
<p>Sarı Hocanın kansı «Sakın bunlar da geceki kokuya benzemesin» dedi; «Yiğit dediğin adamı uyurken tutsaklamaz; ne töreymiş sizinkisi de böyle.»</p>
<p>Ali'nin yüzündeki o arsız gülüş bir an kasılıp kaldı; sonra kararsız titredi; sonra saygıya döndü... Yapmacıksa bile ustacaydı: «Sarı Hocamızın kıymetli karısı bize pek kızmışa benzer» dedi; «Ne yapsak da kendimizi bağışlatsak ki...»</p>
<p>Sarı Hoca Ali'yi daha fazla konuşturmak istemiyormuş gibi: «De bir yol bana bak Ali yiğit. Abdest tazelemek için izin var mıdır?» diyerek ayağa kalktı. «Yoksa bu meret yerde...»</p>
<p>«Hele bir karnınızı doyurun canım... Elbet bizde de din iman var; o ihtiyacınızı da düşünürüz.»</p>
<p>Sarı Hoca'nın karısı «Belli...» dedi; öfkesi artmışa benziyordu. Sarı Hoca lâfı uzatmadan: «Önce abdest tazeleyelim» dedi; «Karnımızı nasıl olsa doyururuz.» Ali adamlardan birine «Hocanın önüne düş, yol göster» diye işaret etti: «Sakın bir saygısızlık edeyim demeyesin ha. Misafirimiz olduğunu unutma...»</p>
<p>Sarı Hoca, adamla birlikte çıktıktan sonra Ali, Sarı Hoca'nın karısına doğru yaklaştı: «Şimdi şen bize kızıyorsun hatun ana. Kızıyorsun ya, az biraz haksız sayılmaz mısın? Oyuna pek gözü kapalı geldiniz...»</p>
<p>«Yiğit işi değildi oyununuz. Yiğit kişi yiğit oyun bekler; öyle karı kısmının yapacağı oyunları bilmez de düşünmez de. Anlamışsınızdır ne demeğe geldiğini.» «Yiğit kişi dediğin sadece bilek gücünü düşünmez hatun ana. Yiğit kişinin aklı da olmalı değil midir?»</p>
<p>Sav Tekin zaten kendini zor tutuyordu; dayanamadı, atıldı: «Yiğit yiğiti ölçüp biçer; yiğitliği bilmeyen yiğitlik üstüne konuşursa böyle senin gibi lâf eder...»</p>
<p>Ali, Sav Tekin'i duymamış gibi konuşmasına devam etti: «Biz Sav Tekin'den korkmadık. Sarı Hoca'dan korktuk. Gelgelelim, bilgili olan da bilgisine fazla güvendi mi böyle oluyormuş işte hatun ana.»</p>
<p>Sarı Hoca'nın karısı: «Verilecek çok cevap var ama neyse...» dedi; «Git hele başımdan, bakarsın ağzımdan kötü bir lâf çıkar. Ne de olsa erkek sayılırsın, gücüne gider.» Ali, kötü kötü sırıttı: «Diyeceğini dedin, daha ötesine gitme sakın.» Sesi, belli etmemeğe çalışıyordu ama bir hayli bozuktu. Gırtlağını temizler gibi durdu. Daha düzgün, hattâ sevimli olmağa çalışan bir kurnazlıkla «Çağrı Bey'in oğlu böyle hep susar mı?» diye sordu. Yüzündeki o kötü sırıtış kurnaz bir tebessüme dönüvermişti. Sav Tekin, o kötü sırıtışın bu kurnaz tebessüme dönüvermesini kaçınmamıştı. Beklemeden: «Çağrı Bey'in oğlu olsaydı konuşup konuşmadığını hemen anlardın.» dedi. Ali'nin, Sav Tekin'e dönüşü de ani oldu: «Yani sen şimdi bu çocuğun Alparslan olmadığını mı söylemek istiyorsun?» Kurnaz gözleri Sav Tekin'in yüzüne doğru fırıl fırıl dönüyordu. Sav Tekin, gayet rahat: «Çocuk orda,» dedi, «Adını sor bakalım ne diyor.»</p>
<p>Ali, bocalamışa benziyordu. Yavaş yavaş Alparslan'dan yana döndü; çömeldi, zoraki gülümsedi. Alparslan, bütün çocuklar gibi çocuk ve anlamsız bakıyordu. Üstelik bönce bakıyordu. Ali öylece bir müddet Alparslan'a baktı.. «Sen.» dedi; «Senin adın çocuk...» dedi; sonra canı iyice sıkkın ayağa kalktı. Hırsla: «Nasıl olsa öğreneceğiz» dedi; «Haber saldık, yarın geceye kalmaz döner.»</p>
<p>Sav Tekin hiç oralı değilmiş gibi kımız çanağına uzanırken: «Gümüş Tekininizden mi?» diye sordu. Çanağı kaldırıp içmeğe başlamıştı. Ali, ters ters baktı; alay eder gibi: «Onu da senin ferasetine bıraktık Sav Tekin» diye cevap verdi.</p>
<p>Sav Tekin, kol yeniyle ağzını silerken homurdandı:</p>
<p>«Nasıl olsa biz de öğreneceğiz...» Ali'nin sesi de, yüzü de, gözleri de açıkça alay doluydu. Bir kasıla kasıla gülmediği kalmıştı. «Sağ çıkarsanız burdan» dedi; «Öğrendiğinizi öğreneceğinizi. Yanınıza koymayız...»</p>
<p>Çıkarken kapıda Sarı Hoca ile burun buruna geldiler. Ali, aynı şekilde Sarı Hoca'ya da lâf attı: «Rahatlamışsınızdır inşallah hocam; abdest tazelemek hocaları rahatlatır derler de, hadi afiyetler olsun...»</p>
<p>Sarı Hoca şaşırır gibi oldu. Ali'nin hem hareketini hem sözlerini değerlendirmeğe çalıştığı belliydi. Hemen ardından da «Hay Ali yiğit dön bir bak hele» diye bağırdı. Sonra da: «Hiç... Vazgeçtim... Söyleyecek sözüm yokmuş...» deyip kapıyı kapadı. Sofraya oturdu hem düşünceli hem keyifliydi. «Haydi bakalım» dedi; «Önce karnımızı doyuralım. Ya Allah Bismillahirrahmanirrahim.. Çocuk, çocuk mızmızlnıp durma dedenin ocağı değil ki gönlüne göre aş isteyesin; tutsak mısın? Ne bulursan yemelisin.»</p>
<p>Bir yandan da kaş göz işaretleri ile yavaş konuşulması gerektiğini anlatmağa çalışıyordu. Yavaşça, kendinden sonra neler olup bittiğini sordu. Sav Tekin olanları, yine yavaşça kısa kısa anlattı.</p>
<p>Sarı Hoca canı hayli sıkılmış, umutsuzluktan öfkeli bir sesle «Doğru hay Sav Tekin'im» dedi; «Bu Ali doğru söyledi; sağ çıkılacağa benzemez buradan...» Yine sesini yavaşlatıp; «İki umut var» dedi; «Gelgelelim ikisi de bel bağlanacak cinsten değil; şimdi biz abdest tazeleyelim diye çıktık ya... Maksadımız etrafa şöyle bir bakıvermekti. Medrese bozması bir yer burası... Gusülhanenin mazgalından şöyle bir baktım... Ben bu Gürganç'ı az buçuk bilirim ya yerimizi pek çıkaramadım. Bir İP bulursak, çocuğun beline sarıp sarkıtırsak, çocuk da akıl edip varıp Harezm Beyi Hanını bulabilirse, biz buradan kurtulduk say. Çocuktan başkası o mazgaldan sığmaz.» Sarı Hoca'nın karısı «Böyle ferah haberler sana yaraşır zaten» dedi. «Çocuk Gürganç'ta nereyi bilir nereye gider hey aklı bir karış hoca... Burdan kurtulduk saymış... Burada çürüdük say sen... Ali olacak herif sağ çıkamazsınız dedi mi demedi mi?»</p>
<p>SavcTekin, duruma rağmen güldü: «Sen de hatun ana, komazsın ki hoca iki satır doğru dürüst lâf ede...»</p>
<p>Karısı gözlerini belerterek Sav Tekin'e bakarken Sarı Hoca: «Anla işte Sav</p>
<p>Tekin</p>
<p>oğlum, bu kadının elinden Sarı Hocan ne çeker, var gayri sen anla» dedi.</p>
<p>Yüksek</p>
<p>sesle konuşmuştu; sesini alçaltarak «Ben de bizim hatun gibi düşünüp o umudu</p>
<p>çıkar yol bulamadım zaten» dedi. «Çıkar yol bulamadığım için gusülhanede çarçabuk iki satır mektup karaladım.» Alparslan ilk defa söze karıştı: «Kiminle göndereceksin?» diye sordu. Sarı Hoca'nın karısı ise aynı anda: «Kimin var ki kime</p>
<p>yazasın,» diye sormuştu. Sarı Hoca karısına gerçekten çıkıştı: «Derim de surat asarsın hay hatun, şu çocuk kadar aklın yok senin; bak, çocuk aklıyla kime? diye</p>
<p>sormadı; niye sormadı? Elbet bu Sarı Hoca Gürganç'ta birisini biliyor ki mektup yazıyor diye düşündü. He mi? Hadi önce sana cevap vereyim, mektubu Küpeli Hafız'a yazdım..» Sav Tekin «Bunu bir kere daha söyledin hay hocam, kim bu Küpeli Hafız?» diye öğrenmek istedi. «Onun orasını zamanı gelince anlarsın.» «Hadi öyle olsun diyelim, ya mektubu gönderecek adamı nasıl bulacaksın?» «Gönderdim bile...»</p>
<p>Hep bir ağızdan; tutsak olduklarını, üstlerinden kilitli bir odada bulunduklarını unutarak sordular: «Gönderdin mi? Nasıl? Kiminle?»</p>
<p>Sarı Hoca yaramaz çocuklardan daha yaramazdı. Gözleri öyle yaramaz gülüyor, sakalı alınmış yanakları öyle yaramaz seyriyor, yaramaz parmakları sakalında kıvrılıp bükülüyordu. O halde bir müddet karısını, Sav Tekin'i ve Alparslan'ı süzdü.</p>
<p>Öyle ki karısı dayanamayıp «Sen adamı çatlatırsın herif» diye fırlayıp ayağa kalktı;</p>
<p>«Çat der ortasından çatlatırsın alimallah, hem de ne.»</p>
<p>Sarı Hoca, durumunu değiştirmeden «Otur» dedi; «Otur da lâf nereye varacak sonunu dinle. Mektubu, beni götüren Alinin adamıyla gönderdim.»</p>
<p>Sanki kocaman bir taş odanın ortasına birden düştü; soğuk bir taş. Sanki odayı buz gibi dondurdu. Sarı Hoca'nın karısı da, Sav Tekin de, Alparslan bile öylece kalakaldılar. Sarı Hoca, yine öyle bakıp duruyordu. Sonunda karısı: «İyi» dedi; «İkinci umudun da buysa, bizi burada yine çürüyüp kaldı say.» Gidip bir köşeye oturdu; küskün, umutsuz, dermansız oturdu kaldı. «Akıl» diye söylendi; «Akıl işte</p>
<p>Allahım. Çocuk desem çocuk değilsin hay hoca. Kocalmış desem şu yaptığın iş kocalmış adam işine benzemez. Uğrunun birine güvenip mektup salmış.</p>
<p>Amanın</p>
<p>hem de kime? Küpeli Hafız'a. Er adam küpe mi takarmış? Hafız adamın küpelisi nerde görülmüş?» Sesi ağlamaklıydı. Tükenen bir sabrın insanı yeyip bitirişiydi.</p>
<p>Biraz sonra bangır bangır ağlayabilirdi.</p>
<p>Sav Tekin «Doğru söyler hay Sarı Hocam» dedi. O da umutsuza benziyordu.</p>
<p>«Uğru,</p>
<p>mektubu Küpeli Hafız'a mı götürür uğru başına mı?»</p>
<p>«Uğru başına götürür herhal.»</p>
<p>«Uğru başına götürürse? »</p>
<p>«Ya biz öyle istemişsek?»</p>
<p>Sarı Hoca'nın karısı «Hay senin isteğin...» diye başlıyordu ki kapının dış sürgüsü ile oynandığı duyuldu. Sarı Hoca, bunu bekliyormuş gibi ciddileşip toparlandı «Ya uğru başı geliyor, ya Sarı Hoca'nızı çağıracak. Az kalsın boş bulunup Ali olacak uğursuza demin söyleyecektim.»</p>
<p>Gelen Ali'ydi.</p>
<p>Az önceki alaycı hali yoktu üstünde, daha derli toplu, daha saygılıydı. «Seni bizim bey ister hoca, zahmet olmazsa götürelim» dedi.</p>
<p>«Ne beyiymiş bu sizinkisi?»</p>
<p>«Aksilenme hoca, bey dedik mi beydir; ne &quot;beyi olduğunu bilirsin.»</p>
<p>«O niye buraya gelememiş?»</p>
<p>«Aksilenme dedik hoca!»</p>
<p>Sav Tekin sinirlendi: «Aksilense ne olur?. Kolu Kesik Ali'ye zor mu gelir?» Ali güldü. İnandığından mı inanmadığından mı açıkça anlaşılmayan bir sesle: «Hoca bu» dedi; «Aksilenir de aksilenmez de. Karşı gelecek değiliz ya.»</p>
<p>Sarı Hoca'ya döndü: «Hay Sarı Hoca hoş gönlün olduysa gidelim gayri derim...» Sarı Hoca kalktı. «Gidelim» dedi; «Bey beydir. Gün olur o da bizim ayağımıza gelmek gerektiğini anlar.»</p>
<p>Sanki oyuna gelip tutsaklanan o değildi. Sanki bir handaydı, hancı ile görüşmeğe gidiyordu. Çıkmadan önce Ali'ye «Adamlarından birini gönderde» dedi; «Çocuğu az biraz gezdirsin. Belki Sav Tekin de, bizim hatun da dışarı çıkmak isterler. Bakarsın yola çıkılır Ali yiğidim; hazırlıklı bulunsunlar. Ne baktın öyle? Yol göster de beyine gidelim; bekletirsek senin kulakların gider; Sarı Hocanınkiler değil...»</p>
<p>Sav Tekin, Sarı Hoca'nın ne yapmak istediğini düşünüyordu? Sarı Hoca: «İnsan gücü, bir yerde zınk der durur» derdi: «Gelgelelim insanın aklı, eğer başında sağlamca duruyorsa, gider de gider. Nereyece mi? Gayri orasını Allah bilir» derdi.</p>
<p>Sarı Hoca'nın aklını da bütün Kınık Boyu, bütün Selçuklu bilirdi. Sarı Hoca, sanırsın ki bütün Selçuklunun aklıydı.</p>
<p>Sav Tekin, belki de bunun için rahat düşünüyordu; Sarı Hoca'nın yanında bulunduğu zamanlar bunun için aklını bir şeye yormak istemiyordu.</p>
<p>Fakat Sarı Hoca'nın karısı kaygılanmağa başlamıştı. Bir müddet sonra kaygısını açığa da vurdu: «Başına bir iş gelmese bari» diye iç çekti? «Korkum o ki...» Alpaslan kalkıp kadının yanına gitti; oturdu;</p>
<p>«San Hocamdan yana kaygılanma hatun anam.. Onun aklı bende olmalı ki?» Sav Tekin, «Ne yapardın?» diyecekti; vazgeçti. Sav Tekin, lâf yarışını bile, Alparslan'a faydası dokunacaksa yapardı.</p>
<p>Ali'nin adamlarından biri gelip, dışarı çıkmak isterlerse çıkabileceklerini söyleyinceye kadar üçünün de içinde, kendilerinden bile gizledikleri bir sıkıntı vardı. Fakat adam gelince, Sarı Hoca'nın gitmeden önce Ali'ye söylediklerinin aynını söyleyince içlerindeki o belirsiz sıkıntı kayboldu; ferahladılar. Ama yine de dışarı çıkmadılar.</p>
<p>Adam bekledi.</p>
<p>Tepedeki mazgalda, ince kös derisi yavaş yavaş kararmağa başladı. Bir mum alevinde hafiften başlayıp gittikçe koyulaşarak isleniyor gibiydi. Derinin kararması, odayı, erken bastırmış bir kış akşamının soğuk yalnızlığına buruyordu. Bu yalnızlığa biri gelmeliydi; beklenen haberi getirmeliydi, ışık olup aydınlatmalı, sıcaklık olup ısıtmalıydı. Beklenen, karısı için otuz şu kadar yıllık eri, yatağının yumuşaklığıydı;</p>
<p>Sav Tekin için yüreğinin başındaki sıcaklıktı; Alpaslan için ise birçok şey idi; ne olduğunu bilemediği, gözünü kapadığı zaman bile beyninin içinde yanıp tutuşan bir ışıktı.</p>
<p>Üçünün de, tepedeki mazgalın ince kös derisinin kararmasıyla, taş odada gittikçe bastıran soğuk kış akşamı yalnızlığında bekledikleri, Sarı Hoca'nın dönüşüydü. Döndüğü zaman söylediği sözdü.</p>
<p>Sarı Hoca döndüğü zaman o sözü söyledi: «Kalkın... Gidiyoruz...» «Nereye? Niçin? Nasıl?» diyemediler, «Sakın!» diyemediler, içten içe zorlandıkları halde: «Sakın yine bir oyuna gelmeyelim» diyemediler.</p>
<p>Sarı Hoca, «Küpeli Hafız bizi beklermiş» dedi; «Haber salmışlar. Buraya yakın olmalı tekkesi...»</p>
<p>Kaşla göz arasında toplanıp çıktılar. Atlar hazır bekliyordu.</p>
<p>Ali'yle iki adam, bir at boyu önden gidiyorlardı; bir at boyu arkalarından iki adam geliyordu. Alparslan Sarı Hoca'nın kucağındaydı; bir yanında Sav Tekin, bir yanında karısı vardı.</p>
<p>Hürrem Bağına sapan yola geldiklerinde akşam iyice çökmüştü. Yolda kimseler yoktu. Ceyhun çok yakınlarında çağıldıyordu. Yolun sağında ve solunda dut ağaçları sıklaşmağa başladı. Az ilerde, sağda, kümelenmiş bir dutluk, çıplak dallarıyla akşam karanlığını parçalıyor; kahn, kel sazlıkları hatırlatıyordu. Dalların ve ağaç gövdelerinin arasında, basık, tek kat bir iki bina: bir kümbet, ocağı tüten dört köşe bir bagka bina görülüyordu, ölgün ışıklar fark ediliyordu. Yolun ilerisinde ve sağdaki dutluğun daha ötesinde Gürgânç'ın tuğla suru kapkara uzuyor, uzak ve yer yer, arada bir alevlenen neft ışıkları karanlığı ürkütücü bir hale getiriyordu.</p>
<ul style="font-size:x-large;">
<li><a href="main-1.xhtml">Ali, ana yoldan, sağdaki binalara giden dar yola s</a></li>
<li><a href="main-2.xhtml">«Ne bileyim işte. Er kişisin, Sultansın. Er kişile</a></li>
</ul>
</body>
</html>