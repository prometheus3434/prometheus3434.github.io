<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Kelimebaz</title>
  <link href="../Styles/stylesheet.css" media="all" rel="stylesheet" type="text/css" />
</head>

<body>
  <p style="margin: 0.0px 0.0px 0.0px 0.0px; text-align: center;"><b>Endnotes</b><br />
  <br /></p>

  <div id="ref1">
    1. 5-6 Şubat 1877. Mithat Paşa’nın Yıldız Mahkemesinde hüküm giyip Taif’e sürülmesi bundan dört yıl daha sonradır. Mithat Paşanın ikbal ve idbarına dair ayrıntılı bilgi İbnülemin, <i>Son Sadrazamlar</i> sf. 320 vd. mevcuttur. İbnülemin’in aktardığına göre Abdülhamit, Paşa hakkında şu görüşü ifade eder:

    <p class="p4">“[Mithat ve Rüştü Paşalar] haindirler. (...) Hanedan-ı Osmaniyeyi kûşe-i nisyane attırıp memleketi cumhuriyet hey’etine koymak ve kendileri dahi reisicumhur olmak efkârındadırlar. Onun içün ahaliye sureti haktan görünerek hükümetimizin hal-i meşrutiyete inkılabını arzu ederler. (...) Onlar [inkılabı] ancak idarei memleketi bütün bütün altıyüz senelik bir hanedan elinden gasp etmek niyet-i fasideleriyle isterler.” (<i>Son Sadrazamlar,</i> sf. 362.) <a href="../Text/section5.html#ref1">♠</a></p><br />
    <br />
  </div>

  <div id="ref2">
    2. Kelimebaz’ın yazışma trafiği ilk bu yazıyla hareketlendi. Bazı okurlarım Rum sözcüğünün Kürtçe kullanımına örnekler verdiler:

    <p class="p4">Ben Sivaslı bir Alevi-Kürdüm. Bizim köyde de halâ Türklere Rum denir ve "Rum' da merhamet olmaz" diye de bir atasözü söylenir durur.</p>

    <p class="p4">Urfa’dan:<span class="Apple-converted-space">&nbsp;</span></p>

    <p class="p4">Kürtler Türkiye Türklerine Rom derler yalnız bunun aşağılayıcı bir anlamı yoktur. Özellikle Türk askerinden bahsederken <i>leşker-i rom</i> denir. Bu Osmanlıyı da Bizansın devamı olarak görmekten kaynaklanıyor olsa gerek.</p>

    <p class="p4">Van’dan:</p>

    <p class="p4">Aşağılayıcı mı değil mi tam emin değilim ama Türkiye Türklerine kesinlikle Rumi deniyor. Buna özellikle Şivan Perver’in şarkılarında çokça rastlayabilirsiniz. Sonra bizim oralarda çok sıklıkla olmasa da Türklere böyle diyenler var. <a href="../Text/section8.html#ref2">♠</a></p><br />
    <br />
  </div>

  <div id="ref3">
    3. Zafer Yörük yazmış: “Gösterdiğiniz etimolojiden önemli bir kanıt çıkıyor. Türkiyeli entelektüellerden çok duyduğumuz bir argüman var: Batılılar siyahlara karşı ırkçı ama Doğu'da (ve Türkiye'de) böyle ırkçılık yoktur, olmaz, vb. Zenci “paslı” insan demekse Batı dillerinde “siyah”tan gelen <i>negro</i>, ırkçı yüklenme açısından çok daha masum bir kelime. Ben Türkçe'de zenci kelimesini kullanmamaya özen gösterirken bu kelimenin Batı'da ırkçı yüklenimleri nedeniyle tedavülden kaldırılmış negro kelimesinin muadili olması nedenine dayanmıştım. Şimdi daha köklü bir neden ortaya çıkmış oluyor.” <a href="../Text/section11.html#ref3">♠</a><br />
    <br />
  </div>

  <div id="ref4">
    4. Ahmet Hamdi Turhan bu görüşüme karşı çıkmış. Kaynakları tekrar taradığım halde emin olamadım. “Mâiyet/maiyyet Arapça sözlüklerde geçer. Genelde resmi bir kavram olarak kullanılır. Sultanın mâiyeti, valinin mâiyeti gibi. Herhangi bir idarecinin çalışma arkadaşları veya yardımcıları anlamındadır. 1500 yıl öncesi yazılı kaynaklarda aynen bu şekliyle geçer. Şu anda bunun yerine daha farklı kelimeler kullanıldığı için geçmişte kalmıştır ve nadir olarak yazılı metinlerde geçer.” <a href="../Text/section14.html#ref4">♠</a><br />
    <br />
  </div>

  <div id="ref5">
    5. Bir okurum Arnavutçada <b>kukurec</b> kelimesinin bizdeki anlamıyla var olduğunu ve yaşadığını hatırlatmış. Tahir N. Dizdari'nin <i>Fjalor ı Orientalizmave ne Gjuhen Shqipë</i> (Arnavutçada Doğu Dillerinden Alıntılar) adlı sözlüğünün 560. sayfasında kukurec var ve Türkçeden alıntı olarak gösterilmiş.<span class="Apple-converted-space">&nbsp;</span>

    <p class="p4">&nbsp;&nbsp;&nbsp;&nbsp;&nbsp;&nbsp;Buyurun işte fasit daire: Türkçeye Rumcadan, Rumcaya Arnavutçadan, Arnavutçaya? Gene Türkçeden! Birinden biri yanlış, ama hangisi bilmem. <a href="../Text/section15.html#ref5">♠</a></p><br />
    <br />
  </div>

  <div id="ref6">
    6. Asr-ı saadet esprisi, Müslüman okurlarımdan gelecek olan bir dizi teessüf/sitem/takbih kampanyasının ilkine vesile oldu. İlk gelen birkaç maile şu cevabı yazdım:

    <p class="p4">“Kötü niyetli olmayan her esprinin HER konuda yeri olduğuna inanıyorum. Müslüman arkadaşlarımız da bunu kabul edecek olgunluğa erişseler, inanın daha huzurlu, daha mutlu, daha kâmil insanlar olacaklardır.”</p>

    <p class="p4">Dediğim doğru da, DUYARLI mı, ondan şimdi o kadar emin değilim.<span class="Apple-converted-space">&nbsp;</span></p>

    <p class="p4">Dindar zümre ile aramdaki bakış açısı farkını belki zamanla daha iyi değerlendirme fırsatını buldum. Şunca yıldan beri resmi ideolojinin ve elit kültürünün sürekli hakaretine maruz kalan insanlar nasıl ve neden bu kadar duyarlıdır, belki biraz olsun ona uyandım. Hele benim gibi nereye oturtacaklarını kestiremedikleri bir adamdan gelen iğneli sözlerin nasıl algılanacağını – anlayacağım dille – anlatanlar oldu.</p>

    <p class="p4">İnatçıyımdır gerçi, ama öğrenmekten aciz olmadığımı ümit ediyorum. <a href="../Text/section16.html#ref6">♠</a></p><br />
    <br />
  </div>

  <div id="ref7">
    7. Bu yazının yazıldığı günlerde medya Hint Okyanusundaki gemi trafiğini vuran Somalili korsanlarla meşguldü. <a href="../Text/section17.html#ref7">♠</a><br />
    <br />
  </div>

  <div id="ref8">
    8. Korsar/korsan meselesinde bir okurum tahmin yürütmüş, eski yazıda nun ve re harflerinin sadece nokta ile birbirinden ayrılmasından doğan bir okuma hatası ihtimalini ortaya atmış. Fırsattan istifade yaygın bir yanlışın altını çizdim:

    <p class="p4">Genel kural olarak hiçbir dilde telaffuz değişimi yazıdan kaynaklanmaz. X kelimesinin her bir yazılı kullanımına karşılık yüzbinlerce kez sözlü olarak kullanıldığını varsayabiliriz. Hele okuryazar sayısının düşük olduğu bir çağda ve toplumda bu oranın daha da yüksek olduğunu söyleyebiliriz. Belli ki korsar &gt; korsan dönüşümü denizci ağzında doğmuş ve sonradan yazıya yansımış.</p>

    <p class="p4">Yazıyı yazarken tembellik etmişim, meğer Kahane &amp; Tietze, <i>The Lingua Franca in the Levant</i> s.193-195'te konunun ayrıntılı analizi varmış. Özetle: Latince <b>corsarius/corsalis</b> ve İtalyanca <b>corsaro/corsale</b> biçimleri eskiden beri yanyana varolmuş görünüyor. Balkan ve Avrupa dillerinin çoğunda /r/ varyantı benimsenmiş. Buna karşılık Bizans Yunancasında 9. yy'dan itibaren hem <b>koursáros</b> hem <b>koûrson</b> var. Arap lehçelerinde <b>qursal</b> ve <b>qursan</b> biçimlerine 14. yy'dan itibaren rastlanıyor. Özellikle Mağrip’te öteden beri <b>qursan/qorsan</b> biçimi mevcutmuş. <a href="../Text/section17.html#ref8">♠</a></p><br />
    <br />
  </div>

  <div id="ref9">
    9. Perihan Mağden, 28 Ekim 2008, <i>Radikal.</i>

    <p class="p4">&nbsp;&nbsp;&nbsp;&nbsp;&nbsp;&nbsp;Mağden’den “Modern Türkçenin en güçlü kalemlerinden biri” diye söz etmemi çok kişi yadırgadı. “Şaka ediyorsun değil mi?” diyerek adeta yalvaranlar oldu. Dilim döndüğünce anlatmaya çalıştım ki, A) Mağden’in klişeleşmiş dil kalıplarını altüst etmedeki cesaretini hayranlıkla izliyorum, B) bunu yaparken ifade netliğinden ve zihinsel dürüstlükten taviz vermeyişini deha belirtisi olarak görüyorum. Kimseyi ikna edemedim.</p>

    <p class="p4">&nbsp;&nbsp;&nbsp;&nbsp;&nbsp;&nbsp;Bu yazı iyi değildir. Gereksiz malumatfüruşluk yapmışım. Belki dilde Mağden kadar cesur olmadığımı itiraf etmemek için lafı dolaştırmışım. <a href="../Text/section18.html#ref9">♠</a></p><br />
    <br />
  </div>

  <div id="ref10">
    10. Can Dündar’ın <i>Mustafa</i> adlı filmi bu yazıdan biraç gün önce gösterime girmişti. <a href="../Text/section19.html#ref10">♠</a><br />
    <br />
  </div>

  <div id="ref11">
    11. Ayşe Sazak çok kibar bir mail yazarak söylediklerime ve söyleyiş biçimime sitem etmiş:

    <p class="p4">“Benim annemin babası olan Mustafa Reşit dedem, bu hikayenin kahramanlarından. Matematik öğretmenleri sınıftaki üç (3) Mustafa'ya, sizin alay ederek dudak büktüğünüz Kemal, Reşit ...gibi isimleri vermiş.</p>

    <p class="p4">Bu bizim ailenin tüm bireylerinin bildiği, bir kısmımızın da olayın kahramanı, birinci ağız olan, Kemalpaşa’da, Menemen’de şube reisliği, nafıa müdürlüğü gibi görevlerde bulunduktan sonra, din konusunda derinleşerek 'alim' sayılan ve 'hafız' olarak ta anılan dedemizden dinlemişliğini de mi hiçe sayarsınız, bilemem ama bu böyle...</p>

    <p class="p4">Sizin için dalgayla karışık yok olduğunu ileri sürdüğünüz bu anı, aile ilişkilerinin değerliliği nedeniyle önemli, lütfen zedelemeyin.”</p>

    <p class="p4">Ayşe Hanımı kendi açısından haklı buldum, incittiğim için özür diledim, ancak Kemal adının Namık Kemal’e referans olduğu görüşümden vaz geçmedim.</p>

    <p class="p4">“Her halükârda adlandırmayı yapan sizin dediğiniz gibi matematik öğretmeni de olsa adın kaynağının Namık Kemal olduğu bence muhakkaktır. 1890 dolayında genç bir insana "Kemal" adı verilmesinin, o gencin de bu adı benimseyip kullanmaya devam etmesinin açık bir siyasi anlamı var. (...)</p>

    <p class="p4">"Dalga geçen" üslubumdan dedenizi tenzih ederim. İki hususa dikkat çekmeye çalışıyorum. 1. Aşırı derecede şişirilmiş olan Atatürk söylemini daha makul bir seviyeye çekmenin gerekli olduğuna inanıyorum. 2. Geçen sene bir vesileyle epeyce Namık Kemal okudum. Eskiden net bir fikrim yoktu, ama okuduktan sonra hakikaten tepki duydum. Bugünün çığırından çıkmış "ulusalcılığına" bile rahmet okutan bir milli/dini fanatizm ve siyasi sorumsuzluk tablosuyla karşılaştım.” <a href="../Text/section19.html#ref11">♠</a></p><br />
    <br />
  </div>

  <div id="ref12">
    12. 28 Aralık’taki <i>Radikal</i> yazısında Cengiz Çandar halkı bilgilendirmiş: “Van, Ermenice şehir anlamına geliyor. Sonu girt ya da kirt ile biten Malazgirt, Mazgirt, Eleşkirt gibi ilçe merkezlerimiz Ermenice kökten geliyor.”

    <p class="p4">&nbsp;&nbsp;&nbsp;&nbsp;&nbsp;&nbsp;Cengiz Çandar’ın ne kadar mühim bir şahıs olduğunu hatırlatmayan bir tam cümle kurması vukuat-ı nadiredendir. Acaba bu cümleyi kendi yazmadı mı diye şüpheye düştüm. <a href="../Text/section21.html#ref12">♠</a></p><br />
    <br />
  </div>

  <div id="ref13">
    13. <i>Taraf</i>, Neşe Düzel ile söyleşi, 20 Ekim 2008. <a href="../Text/section22.html#ref13">♠</a><br />
    <br />
  </div>

  <div id="ref14">
    14. Yusuf Civelekoğlu Goethe’nin Faust’undan örnek getirmiş:

    <p class="p4">“Şeytan, bir öğretim görevlisinin cübbesi içinde kendini kamufle ederek saftirik bir öğrenci ile dalga geçer:<i>“Habt Euch vorher wohl präpariert,/</i> <b><i>Paragraphos</i></b> <i>wohl einstudiert.”</i> (“Aman pek bir iyi hazırlanasınız,/ Kenar notlarınızı da güzelce etüd edesiniz.”)” <a href="../Text/section23.html#ref14">♠</a></p><br />
    <br />
  </div>

  <div id="ref15">
    15. "Çav çav etme!", "Niye çav çav ediysen?" Siverek ağzında yaygara koparanlara yönelik bir seslenme şekli; yaşayan bir kelime imiş, bir okurum anımsatmış.

    <p class="p4">Siverek’te Kürtçe var, Zazaca var, bir de oraya has Türkçe olduğunu bilmiyordum mesela. <a href="../Text/section29.html#ref15">♠</a></p><br />
    <br />
  </div>

  <div id="ref16">
    16. “Frenkçesi <i>terreur</i>, ama türevleri <i>terrorisme</i> ve <i>terroriste</i>. <i>*Terreurisme</i> ve *<i>terreuriste</i> diye bir şey olmaz. Dolayısıyla ince işlere meraklıysan Türkçesinin de <b>terorizm</b> ve <b>terorist</b> olması lazım noktasız o ile. Terörist desen ne olur? Hiç, halk çoğunluğuyla aynı cephede buluşursun, tarih de muhtemelen seni haklı çıkarır, o kadar. Değer mi?” <a href="../Text/section30.html#ref16">♠</a><br />
    <br />
  </div>

  <div id="ref17">
    17. Dr. Erdal Gilgil İskender örneğini hatırlatmış:

    <p class="p4">“Türkçe'de en ilginç örnek bence “İskender”. Burada Türkçe, Arapçadaki Falsche Trennung'u aynen almış. Aleksandros’un başındaki "al-" harfleri Arapçanın artikeli al- ile karıştırılarak <i>al-İskender</i> olmuş. Türkçede artikel olmadığından dolayı bu isim yalnızca <i>İskender</i> olarak geçmiş.” <a href="../Text/section31.html#ref17">♠</a></p><br />
    <br />
  </div>

  <div id="ref18">
    18. Karay ve özellikle onun çoğulu olan Karaim sözcüğünün “Kırım” ülke adından geldiğine dair yaygın inancı dile getiren bir okuruma Klein’ın İbranice sözlüğünden örnek verdim:

    <p class="p4"><i>Karâ</i> = 1. Tevrat okuyan veya Tevrat uzmanı, 2. Karay. <i>Kerâ</i> = makamla okunan Tevrat ayeti. <i>Karâoth</i> = Karaylık, Karay mezhebi. <i>Karâî</i> = dini inancı tamamiyle Kutsal Kitabın literal yorumuna dayandıran kimse. <a href="../Text/section33.html#ref18">♠</a></p><br />
    <br />
  </div>

  <div id="ref19">
    19. Bu makalem 27 Kasım’da gazetede çıkacaktı, çıkmadı. Sorunca “istersen yayımlarız, sen bilirsin” dediler, kibarca. Ben de üstelemedim. 7 Ocak yazısında “Feministlere laf attım, koskoca Türk ordusundan korkmayan Taraf gazetesi gelen tepkiden sindi” dediğim hadise budur. <a href="../Text/section35.html#ref19">♠</a><br />
    <br />
  </div>

  <div id="ref20">
    20. Bir okurum Öztürkçecilerin espri anlayışına isyan etmiş:

    <p class="p4">'İngilizce ve Fransızcadaki image kelimesinin ortasındaki a'yı atıp 'Öztürkçe' imge' yi keşfettiğini ileri sürmek, Öztürkçeciliği empoze eden odakların, oluşturdukları Türk milleti ile kasıtlı olarak dalga geçmelerinden başka bir şey olamaz. (...) Türkiye Cumhuriyeti'ni kurup Türk kültür devrimini yapanların, Türk halkının zekâsıyla dalga geçtiklerini belli edici ipuçları bırakmaktan hiç tedirgin olmamaları, bu Öztürkçecilik garabetinin (...) tamamen kafa sikmek için uydurulmuş bir komplo olduğunu kanıtlamaktadır. <a href="../Text/section43.html#ref20">♠</a></p><br />
    <br />
  </div>

  <div id="ref21">
    21. <i>Çevre</i> kelimesinde yanılmışım. Türkiye Türkçesi ile Kıpçakçada 13. yüzyıldan beri kaydedilmiş bir kelime, Öztürkçülerin icadı değil. <a href="../Text/section43.html#ref21">♠</a><br />
    <br />
  </div>

  <div id="ref22">
    22. New York’tan yazan Ayda Hanım dördüncü bir olasılık olarak İspanyolca <i>queso casero</i> (“ev yapımı peynir”) deyimini hatırlattı.

    <p class="p4">Kaşarın Yunanca adının <i>kaséri</i> olması ek bir bilgi sağlamıyor, çünkü Yunan bakkaliye ve yiyecek kültürünün pek çok ögesi gibi bu da Türkçeden bir alıntıdır</p>

    <p class="p4">Bir işte tecrübe kazanıp duyarsızlaşmak anlamında <i>kaşerlenmek</i> deyimine yazılı ortamda en erken 1929’da Mikhail Mikhailov’un İstanbul argosu derlemesinde rastladım. Mikhailov’un Fransızca olarak yazıp Leipzig’te bastırdığı kitapçık, çok kapsamlı olmamakla birlikte, bugüne dek Türk argosu üzerinde yapılmış en özgün ve özenli çalışmadır. Sonraki derlemelerin hepsi – Hulki Aktunç’un, adı dışında “büyük” bir yanı olmayan <i>Büyük Argo Sözlüğü</i> dahil – Mikhailov’dan serbestçe faydalanmayı kendilerine hak saymışlardır. <a href="../Text/section44.html#ref22">♠</a></p><br />
    <br />
  </div>

  <div id="ref23">
    23. Paris’ten yazan Taraf okuru Ohannig Hagopcan Ermenice <i>angud</i> (“çekirdeksiz”) sözcüğünün “beyinsiz, akılsız” anlamında da kullanılabildiğine değinerek argodaki angut’un bununla ilgili olduğunu savundu. Yaygın bir görüştür, ama doğru olduğunu sanmıyorum. <a href="../Text/section46.html#ref23">♠</a><br />
    <br />
  </div>

  <div id="ref24">
    24. Tahmin edileceği üzere son paragraf Atatürkçü kesimde yoğun bir duygu patlamasına yol açtı. O kesimin tipik ifade düzeyini yansıtan çok sayıda mailin yanısıra, Kanada’dan gelen içten bir dille yazılmış bir sitem dikkatimi çekti:

    <p class="p4">“Sözünü ettiğiniz başka maddeleri kullanmaya ne zaman başladı dersiniz? Mikroskop altına kimi koyarsanız koyunuz, çirkin görünür. Ne gerek var buna? Kime ne kazandırır?”</p>

    <p class="p4">Şöyle cevap verdim:</p>

    <p class="p4">“Beni ilginç bir ikilemle karşı karşıya bırakıyorsunuz. Kafayı dumanlayıp tarih teorileri üreten insanlar "çirkin" mi? Doğrusunu isterseniz gerçek hayatta öyle tiplere bayılırım, hiç çirkin bulmam. Memur zihniyetli "normal" kişilere bin defa tercih ederim. Öte yandan, Atatürk'ün kendi günah ve sevapları ne olursa olsun, GÜNÜMÜZDE en ilkel, en saldırgan, en tehlikeli Türk ırkçılığının simgesi ve dayanağı haline geldiğini düşünüyorum. Dolayısıyla o simgeyi ve dayanağı elden gelen her yöntemle yıpratmayı, her şeyden önce bir vatandaşlık görevi sayıyorum. Mit yıkma işlemine ne gerek var? Sovyetlerde Lenin heykellerini yıkmaya ne gerek var idiyse o gerek var sanırım.”</p>

    <p class="p4">Bir başka okur, “Türkçe'ye karşı çok önyargılı ve duygusal” yaklaştığımı savunarak şöyle demiş:</p>

    <p class="p4">“Türkçe'de yaşamayan unsurlardan kelime yaratmak uydurmacılık ise, Osmanlıcada Arapça ve Farsçanın unsurlarını karıştırarak uydurulmuş ve ama günümüzde kullandığımız kelimelere ne demeli? Vaziyet, edebiyat, vb... Osmanlı aydını, münevveri, ziyalısı kelime uydurmada, türetmede hep istekliymiş. O zamanki uydurma-türetmelere sevgiyle yaklaşıp cumhuriyet dönemindekilere bu kadar soğuk durmanın anlamı var mı?”</p>

    <p class="p4">Ona da şu cevabı verdim:</p>

    <p class="p4">“Esas fikir ayrılığı sanırım "dil"in ne olduğuna dair farklı bakış açılarında yatıyor. Bence dil bir iletişim platformudur, o kadar. BUGÜNKÜ Türkçe, Türkçedir. Buna hoşnutsuzluk da, egemen de, spam da, ciksi de, gerzek de, boyoz da, basübadelmevt de, parapleji ile latilokum da dahildir. Her dil gibi Türkçe de, mevcut olan bu çorbanın içinden, ihtiyaca göre son derece yaratıcı, esprili, güzel, cuk oturan yeni kelimeler bulmaya elverişlidir. Nitekim TDK teröründen kurtulduğu 1980'lerden bu yana, müthiş bir yaratıcılıkla evrilmeye devam ediyor.<span class="Apple-converted-space">&nbsp;</span></p>

    <p class="p4">1930-80 arası yapılan bu değildir. Tamamen ırkçı bir anlayışla dili, onu oluşturan unsurlardan sadece bir tanesine indirgemeye çalıştılar. Bugünkü Türkçenin "öz Türkçe" unsuru bu iş için yetersiz kaldığı oranda, bugünkü Türkçeye Japonca kadar yabancı olan birtakım eski Türk lehçelerinden zorla sonuç almaya çalıştılar. (...) Irkçılıktır, küstahlıktır, toplum düşmanlığıdır. Türkçeyi fakirleştiren bir darkafalılık abidesidir.” <a href="../Text/section51.html#ref24">♠</a></p><br />
    <br />
  </div>

  <div id="ref25">
    25. <i>22 Aralık 2008’de bu yazıya bir hamiş yazdım:<span class="Apple-converted-space">&nbsp;</span></i>

    <p class="p4">Geçen hafta yazdığım paşa yazısına çok esaslı cevaplar geldi. Sözcüğün “erkek evlat, özellikle hükümdar veya soylu kişi evladı, prens” anlamına gelen Türkçe <b>beşe</b>’den evrildiğine yüzde doksanbeş ikna edildim. Dr. Hikmet Kıvılcımlı’nın bu konuda epey yazdığı varmış, bak nereden nereye! Türkçe beşe ile Farsça <b>beççe</b> (yavru, oğlan çocuğu) arasındaki ilişkiyi daha çözemedim ama.</p>

    <p class="p4">Yusuf Civelekoğlu şaşmış:</p>

    <p class="p4">Hindi dilinde <b>baçça</b> = erkek oğlan, <b>ganda baçça</b> = (sevgiyle) “pis çocuk!”. Bin yıl düşünsem “paşa”yla alakası aklıma gelmezdi. <a href="../Text/section52.html#ref25">♠</a></p><br />
    <br />
  </div>

  <div id="ref26">
    26. Çok sayıda okurum mail yazıp Farsça <b>leb</b> (dudak) sözcüğünün bunlarla ilişkisini sordu. Bildiğim kadarıyla yok. Farsça sözcük, aynı anlama gelen Latince <b>labium</b> ve <b>labrum</b> ve İngilizce <b>lip</b> sözcükleriyle ortak bir Hintavrupa kökünden geliyor. <a href="../Text/section53.html#ref26">♠</a><br />
    <br />
  </div>

  <div id="ref27">
    27. Recai Karacan yazmış:

    <p class="p4">&nbsp;&nbsp;&nbsp;&nbsp;&nbsp;&nbsp;“Saat kelimesinin kökü için vav-sin-ayn demişsiniz. Oysa ben sin-vav-ayn olduğunu düşünüyorum. Fuad Abdülbaki de Mu'cem'inde saat için bu kökü kullanıyor. Kuran'da bu kökün 49 kere geçtiğini söyler ve ... bir de Nuh Suresi'nin 23. ayetinde geçen Süva' adlı putun isminin bu kökten geldiğini yazar Abdülbaki.” <a href="../Text/section55.html#ref27">♠</a></p><br />
    <br />
  </div>

  <div id="ref28">
    28. Şahan Evren bigami’nin “iki karılılık” değil “iki eşlilik” demek olduğunu hatırlattı. “Haklısınız,” dedim, “insan kendine yontuyor.” <a href="../Text/section56.html#ref28">♠</a><br />
    <br />
  </div>

  <div id="ref29">
    29. Yasin Ekinci gerçek bir uzman kimliğiyle bilgilendirdi:

    <p class="p4">&nbsp;&nbsp;&nbsp;&nbsp;&nbsp;&nbsp;“Bikini ismini Fransiz dergileri kasıp kavurucu olduğu icin bu giysiye layık görmüşler saptaması yanlıştır. 1946 yazında Bikini adasındaki nükleer testlerden 4 gün sonra birbirine benzeyen iki mayo, iki modacı tarafından (Jacques Heim ve Louis Reard) piyasaya sürülmüştür. Heim tasarımına "atom" adı vermiş, Reard ise "bikini" adını bizzat kendisi vermiştir.</p>

    <p class="p4">Bu isimlerde bir çok anlam vardır. Sizin de belirttiğiniz gibi kasıp kavuruculuğa vurgu vardır. O dönemlerde seksi kadınlara bomba gibi (bugün de kullanılır) yada atomic denirdi. Ikinci vurgu, savaş kazandıran atom bombasının, o zamanlar modernlik, yenilik ve ilerlemenin simgesi olması. Üçüncüsü mayonun küçüklüğüne olan vurgudur. Hatırladığım kadarıyla, bikini ismi rakip tasarımdan (atom'dan) daha küçük olduğuna da gönderme yapar. Çünkü nukleer bomba atomun parçalanmasıyla oluşur.” <a href="../Text/section56.html#ref29">♠</a></p><br />
    <br />
  </div>

  <div id="ref30">
    30. Abdil Altunel, milyonların duygularına tercüman olmuş:

    <p class="p4">&nbsp;&nbsp;&nbsp;&nbsp;&nbsp;&nbsp;“Sevan, sağol çok sağol. Beni kendi memleketimden kovan başbakan hazretlerini tanımladığın için. Yüreğime su serptin.” <a href="../Text/section57.html#ref30">♠</a></p><br />
    <br />
  </div>

  <div id="ref31">
    31. “Ortodoks” meselesinde kafası karışan çok sayıdaki okurdan birine aşağıdaki açıklamayı gönderdim.

    <p class="p4">1) Hemen hemen bütün din ve mezhep isimleri polemik içerir. Katolik ("evrensel"), Ortodoks ("doğru yolda olan"), Apostolik ("havariden el alan"), Sünni ("doğru geleneğe sahip"), Evangelical ("İncile dayanan"), Mahayana ("Büyük Yol")... İçeriği çok ciddiye alırsan hiçbirini kullanmaman gerekir.</p>

    <p class="p4">2) Eğer self-designation esas alınacaksa Ermeni kilisesinin adı Apostolik’tir (<i>Arakelagan</i>). 1500 seneden beri kullanılan ad budur. Tabii ki kılı kırk yararsan bu da saçmadır, Tateos ve Bartoğomeos havariler hikayesi muhtemelen masaldır, kilise ta 4. yüzyılda doğmuş, hem havarilere dayandığını iddia eden başka kiliseler de var. Ama önemli olan bu değil, kendilerine verdikleri ad.</p>

    <p class="p4">3) Batıda ve Doğuda 1500 seneden beri kullanılan genel tabir "Ermeni Kilisesi"dir. Osmanlı devletinde hukuken geçerli olan ve halk arasında kullanılan isim de budur. Bence en doğrusu da budur. İç polemiklere bulaşmadan objektif, tarihi bir ad gerekirse bunu kullanmak en doğrusudur. Katolik Ermenilerden filan ayırmak gerekirse "Ermeni Kadim Kilisesi" denebilir.</p>

    <p class="p4">4) Gregoryen tabiri Batılıların icat ettiği bir isimdir, sanırım biraz da aşağılayıcıdır. Müslümanlara "Muhammedist" demek gibi bir şey. <i>Lusavorçagan</i> bunun Ermenilerce benimsenmiş tercümesidir. Benim sevmediğim isimler, ama kullanılmaması için bir neden yok.</p>

    <p class="p4">5) Teolojiyi vurgulamak istersen kullanılacak teknik tabir "Non-Chalcedonian" olmalı. Süryaniler ve Mısırlılarla ortak zemini vurguluyor, "Monofizit" gibi tartışmalı bir alana da girmiyor. Ama bu teknik bir terimdir, ve teolojik fark bir mezhebi tanımlayan faktörler arasında bence önemsiz bir unsur sayılır.</p>

    <p class="p4">6) Doğu Hıristiyanlarına topyekün "Ortodoks" adını vermek, Batılıların icat ettiği ve büyük ölçüde cehalete dayanan bir tasniftir. Daha eskiden "Şark Hıristiyanlığı" ve "Garp Hıristiyanlığı" diye ikiye ayrılırdı, eh Batının başkenti Roma, Doğunun başkenti Konstantinopl deyip topyekün bir "Ortodoksluk" çıkardılar. "Doğu Ortodoksluğu" teriminin de anlamsız olduğunu düşünüyorum, çünkü Ortodoksluk zaten Doğu kiliselerine verilen genel ad. Sonra mesela Suriye'de esas Suriye Ortodoksları var, Rumlara bağlı. O zaman Süryanilere ne diyeceksin? Suriye Doğu Ortodoksları mı? <a href="../Text/section57.html#ref31">♠</a></p><br />
    <br />
  </div>

  <div id="ref32">
    32. University of California, Berkeley’de Avesta ve Eski Farsça eğitimi gören Vahdet Avcı Zazaca hakkındaki kısıtlı bilgime esaslı bir boyut eklemiş:

    <p class="p4">Evet eski biçimin *vird olması gerekir. Ama "vil" Zazaca'nın içinde evrimleşmemiştir. Aksine bu sözcük başka bir Irani dilden Zazacaya geçmiştir. Hangi dilden geldiğini tam olarak bilmiyoruz. Sadece tahmin yürütebiliyoruz.</p>

    <p class="p4">Nedeni şöyle: Modern Zazaca, Proto-Irani -rz- sesini korurken, -rd- sesini /rr/ sesine dönüştürür. -rz- ve -rd- sesleri Kürtçe ve Farsça'da dediğiniz gibi /l/ sesine döner. Örnekler:</p>

    <p class="p4">-rz-</p>

    <p class="p4">Zazaca: <i>berz</i> "yüksek" (Avesta: brzant-); Farsça: <i>boland</i>; Kürtçe: <i>bilind</i>.</p>

    <p class="p4">Zazaca: <i>serpez</i> "dalak" (Avesta: sperezan); Farsça: <i>seporz</i> (baska bir Irani dilden Farsça'ya geçmiştir.); Kürtçe: <i>sipil</i></p>

    <p class="p4">-rd-</p>

    <p class="p4">Zazaca: <i>serr</i> "yil" (Avesta: sered); Farsça: <i>sal</i>; Kürtçe: <i>sal</i></p>

    <p class="p4">Zazaca: <i>zerr</i> "kalp" (Avesta: zerd-); Farsça: <i>dil</i>; Kürtçe: <i>dil</i></p>

    <p class="p4">Bu örnekler çoğaltılabilir. Gördüğünüz gibi Zazaca vil kelimesinin modern versiyonu /virr/ olmalıydı. Vil kelimesi büyük ihtimal Kuzey Irani dillerinden birinden (Gilaki, Talishi, Mazandardani gibi) Zazacaya geçmiştir. <a href="../Text/section60.html#ref32">♠</a></p><br />
    <br />
  </div>

  <div id="ref33">
    33. Baskın Oran, Ahmet İnsel, Cengiz Aktar ve Ali Bayramoğlu’nun o günlerde çok fırtınalar koparan özür metni şöyleydi:

    <p class="p4">1915’te Osmanlı Ermenileri’nin maruz kaldığı ‘büyük felaket’e <b>duyarsız kalınmasını</b>, bunun <b>inkâr edilmesini</b> vicdanım kabul etmiyor. Bu adaletsizliği reddediyor, kendi payıma Ermeni kardeşlerimin duygu ve acılarını paylaşıyor, onlardan özür diliyorum.</p>

    <p class="p4">CHP İzmir milletvekili olan Canan Arıtman’a göre soyca Türk olan birinin özür dilemesi mümkün değildi, bildiriyi yadırgamadığını söyleyen Cumhurbaşkanı Abdullah Gül de besbelli Ermeni kökenliydi:<span class="Apple-converted-space">&nbsp;</span></p>

    <p class="p4">Bir millete hakaret ve iftira etmek düşünce özgürlüğü olamaz. Ermenilerin soykırım suçu işlediğimize dair savını haklı bulanlara, destekleyenlere, hoş görenlere, 'Sen Ermeni misin?' diye sorarlar. Cumhurbaşkanı da olsa sorarlar!" <a href="../Text/section61.html#ref33">♠</a></p><br />
    <br />
  </div>

  <div id="ref34">
    34. Süryanilerin <b>Yaldô</b> adını verdikleri Noeli Ermenilerle beraber 6 Ocak’ta değil, Rumlar ve Avrupalılarla beraber 25 Aralık’ta kutladığı anlaşıldı. Bilmiyormuşum. <a href="../Text/section62.html#ref34">♠</a><br />
    <br />
  </div>

  <div id="ref35">
    35. Bkz. kaplan, sırtlan, yılan. Ancak <i>*lan</i> sözcüğü bağımsız olarak hiçbir yerde kaydedilmemiş, ek olarak işlevi veyapısı da son derece muğlaktır. <a href="../Text/section63.html#ref35">♠</a><br />
    <br />
  </div>

  <div id="ref36">
    36. Erdal Gilgil yaptığım genellemeyi sorgulamış, piazza’nın bizde <i>piyaça</i> değil de <i>piyasa</i> olmasını örnek vererek "daima" yerine "genellikle" ifadesinin daha doğru olacağını belirtmiş. Buna hazırlıklıydım:

    <p class="p4">Piyasa bize standart İtalyancadan değil, 18. yüzyıla dek ayrı bir dil olarak değerlendirilen Venedikçeden gelmiş. İt <b>piazza</b> = Ven <b>piása</b>. Venedik'te yerliler hala "Piasa di San Marco" derler.</p>

    <p class="p4">Aynı şekilde İt <b>millione</b> = Ven <b>milliòn</b>, İt <b>padrone</b> = Ven <b>patròn</b> vb. Türkçedeki İtalyanca alıntılardan denizcilikle ve yemekle ilgili olanları <i>genellikle</i> standart İtalyancadan, ancak ticaretle ilgili olanları Venedikçeden alınmış. <a href="../Text/section65.html#ref36">♠</a></p><br />
    <br />
  </div>

  <div id="ref37">
    37. Yaygın bir rivayete göre de “<i>Now You Lost Old Nippon</i>” (yendik seni ey Japonya) cümlesinin akrostişi imiş. Ciddi kaynakların hiçbiri bu görüşe itibar etmiyor. Hem 1935’te Amerikalıların teknolojide Japonlarla başa çıkmak gibi bir derdi yoktu ki?

    <p class="p4">Internette ulaşabildiğim inanılır gibi duran bir hikâyeye göre orijinal isim “kaçmaz” anlamında <i>no-run</i> imiş:</p>

    <p class="p4">According to <i>Context</i>, a Du Pont company publication (vol. 7, no. 2, 1978), when the material was first developed, it was called 'polyhexamethyleneadipamide'. Realizing the stuff needed a catchier name than that, the company thought of 'duprooh', an acronym for 'Du Pont pulls rabbit out of hat', but instead settled on 'no-run' until it was pointed out that stockings made of the material were not really run-proof. So the spelling of the word was reversed to 'nuron', which was modified to 'nilon' to make it sound less like a nerve tonic. Then, to prevent a pronunciation like 'nillon', the company changed 'i' to 'y', producing 'nylon'. Thus beneath that apparently quite arbitrary word lurks the English expression 'no-run'. <a href="../Text/section66.html#ref37">♠</a></p><br />
    <br />
  </div>

  <div id="ref38">
    38. Erdal Gilgil fonolojik genellememe yine itiraz etmiş:

    <p class="p4">“Bugünkü yazınızda "Yabancı dillerden alınan /p/ Arapçada daima /f/ oluyor" demişsiniz, ancak burada da istisnalar var bence. Mesela Ptolemaios, Batlamyus olmuş, Neapolis Nablus, Tripolis de Trablus. Yani /p/ den /b/ ye dönüşümler de var.”</p>

    <p class="p4">Hak verdim:</p>

    <p class="p4">“Evet, hatta sanırım modern popüler Arapçada p &gt; b genel kural: <i>bâşâ</i> (paşa), <i>bûlîs</i> (polis), <i>Bârîs</i> vb.<span class="Apple-converted-space">&nbsp;</span></p>

    <p class="p4">Buna karşılık Aramice-İbranice-Fenikece-Akadca /p/ = Arapça /f/ kuralı sanıyorum evrensel, istisna bulamadım. Hatta Arami/İbrani ve Süryani alfabelerindeki pe harfi Arapça fe'nin şekil olarak eşdeğeridir.</p>

    <p class="p4">Klasik Yunancadan alıntıların büyük çoğunluğunda da p &gt; f görülüyor. ACABA bunlar Aramice üzerinden alıntılar mıdır diye kuşkuya düştüm şimdi, ama elimin altında cevap verebilecek literatür yok maalesef.” <a href="../Text/section67.html#ref38">♠</a></p><br />
    <br />
  </div>

  <div id="ref39">
    39. Bu yazıdan iki gün sonra, 4 Ocak 2009’da Sabah’ta Engin Ardıç şu yazıyı yazmış. Tesadüfün bu kadarı olmaz artık deyip hayret mi edelim, nazire sanatının 21. yüzyıla özgü hali mi diyelim, konusu tükenen köşeyazarı yılana değil Sevan’a sarılır mı diyelim, karar veremedim.

    <p class="p4">Eskiden, içinde bulunduğumuz aya "kânun-u sani" denirdi. (K sesini ince okuyunuz ve "kanun" ile karıştırmayınız.) Ekim, kasım, aralık ve ocak ayları yoktu eskiden. "Teşrin-i evvel, teşrin-i sani, kânun-u evvel, kânunu sani" vardı.</p>

    <p class="p4">Hem de ne zamana kadar, bilir misiniz? Hadi tahmin edin bakalım.</p>

    <p class="p4">Acaba Atatürk'ün "dil devrimini" yaptığı 1932 yılında mı değiştirilmiş bunlar? Yok yok, hilafetin kaldırıldığı sıra falan olmalı. Belki de Medeni Kanun'un çıkışı sırasındadır. Yok yahu, şapka devrimiyle birlikte olmasın? Bilemediniz... Taaa 15 Ocak 1945 tarihine kadar! Atatürk'ün ölümünden altı yıl iki ay sonraya kadar! (...)</p>

    <p class="p4">Dünya savaşının son zamanlarında Behçet Kemal Çağlar önayak oldu (hani şu 1960 yılının mayıs ayında darbe çığırtkanlığını "Atatürk'üm yetiiiiş" diye yapan şair) ve dört ayın adı değiştirildi.</p>

    <p class="p4">Savaş yıllarında bu ayların isimlerini "modernize" etmek için bazı çabalar gösterilmiş, "Türkçeleştirmeye" çalışılarak "birinci teşrin, ikinci kânun" falan denilmişti... "İlk teşrin, ilk kânun" diyenler de vardı. "İlkteşrin" şeklinde bitişik yazıldığı da oluyordu.</p>

    <p class="p4">1945 başında "radikal" bir değişikliğe gidildi. (...) Tarım ürünleri ekildiği varsayılarak "ekim", mis gibi Arapça kökenli "kasım" bulundu... (Ekim ayında kimin ne ektiğini, kasım ayında kimin neyi kastığını hep merak ederdim, meğerse arslan Öztürkçeciler "taksim eden, bölen" anlamına gelen bir Arapça kelime kullanmışlar! Çelebi, böyle olur bizde devrim dediğin...)<span class="Apple-converted-space">&nbsp;</span></p>

    <p class="p4">Evlerde ocakların yandığı soğuk kış ayına da "ocak" denildi.</p>

    <p class="p4">Peki ya "aralık" ? Onun hiçbir anlamı yoktu! Başka bir isim bulamadıkları için, "arada" kalan eski birinci kânuna da "aralık" deyip çıktılar! Çelebi, böyle olurdu Milli Şef döneminde devrim dediğin... <a href="../Text/section70.html#ref39">♠</a></p><br />
    <br />
  </div>

  <div id="ref40">
    40. İsrail’in Gazze şeridinde yerleşik Hamas yönetimine karşı askeri operasyon düzenlediği günlerde yazdığım bu yazı şüphesiz siyasi bir yazıydı. Taraf gazetesi dahil tüm basının coşkulu bir tekseslilikle İsrail’e, Yahudilere ve Yahudiliğe hakaret yağdırdığı bir ortamda, tarihin hiçbir zaman ve hiçbir yerde siyah ve beyazdan ibaret olmadığını hatırlatmayı görev saydım.<span class="Apple-converted-space">&nbsp;</span>

    <p class="p4">Titiz okurlarımdan Denis Ojalvo yazmış:</p>

    <p class="p4">Belirttiğiniz gibi, kelimenin aslı İbranice <i>Peliştim</i>, daha doğrusu <i>Pliştim</i>'den (çoğul) geliyor.</p>

    <p class="p4">İbranicede fiilin geçmiş zaman 3. şahsı kelimenin kökünü verir. Bu durumda bu kelimenin kökü PLŞ dir. Ve <i>Palaş</i> olarak okunur. Fiilin infinitif (mastar) hali <i>lifloş</i>'tur. Lifloş fiili “istila etmek, sızmak” anlamlarına geliyor. Nitekim, tarih sahnesinden 2000 küsur yıl önce silinmiş olan bu halkın Ege Denizinden gelip kıyı şeridine yerleştiği kayıtlara geçmiş. <a href="../Text/section71.html#ref40">♠</a></p><br />
    <br />
  </div>

  <div id="ref41">
    41. Bu yazı Kürt okurlarım arasında yoğun tepkiye yol açtı. Günlerce aralıksız mail yağdı. Ana itiraz noktası şu: Farsça ile Kürtçe’de ortak olan kelimelerin Türkçeye Kürtçeden değil Farsçadan alındığı ne malum? Öyle demekle Türk okuryazar kesiminin önyargılarını yansıtmış olmuyor muyum?

    <p class="p4">TV programlarında dilbilimciler çıkıp konuşuyorlar arasıra, süregiden siyasete paralel, işte efendim Kürtler yok, Kürtçe diye bir dil yok. Falan da filan. Şırnak’ta öğretmenlik yapan bir adamı da devleti temsilen programa çağırmışlar. Adam hararetle Kürtçe diye bir dilin olmadığını söylüyordu. “Ben kendimden biliyorum” tarzında cümleler kuruyordu. Meğer Erzurum Atatürk Üniversitesinde Fars dili ve edebiyatı okumuş. Sonra mektepten öğrendiği dile benzer bir dilin konuşulduğunu fark etmiş adamcağız, görev yaptığı okulda kasabada. Buna da Farsçanın bozulmuş hali diyordu. Bu adamcağız bu yalana inanmak zorunda. Başka türlü de meslek icra edemez ki. Sizin örnek verdiğiniz eğitimli zümre örneği bana bu adamı çağrıştırdı.</p>

    <p class="p4">Hem kim hangi dili daha aşağı gördüğü de bir tartışma. Fıkra tadında bir olay anlatayım: Cizreli bir baba çocuklarıyla dertleşiyor, öğüt veriyor: <i>tirkî jî zimane? Ar jî one deh jî one.</i> (Türkçe de dil midir, un de ondur, on da ondur.) <a href="../Text/section74.html#ref41">♠</a></p><br />
    <br />
  </div>

  <div id="ref42">
    42. Lloyd ve Mitchinson’ın Türkçe çevirisi 2008’de çıkan <i>Cahillikler Kitabı</i>’nda Amerika adının yaygın kanının aksine Americus Vespucci’den değil Bristol’lü tüccar Richard Ameryk’ten geldiği ileri sürülmüş. Bu noktayı hatırlatan birkaç okuruma şu cevabı yazdım:

    <p class="p4">İlginç tabii ama daha ciddi kanıt görmek isterim. Bu tezin 1550'lerden önce dile getirildiği bir kaynak var mı? Cahillikler Kitabı’nın kaynak gösterdiği 1497 tarihli Bristol yıllığının metnini ciddi bir yayında görebiliyor muyuz? Waldseemüller'in atlasında Kuzey değil Güney Amerika’nın görünmesinin tatmin edici bir açıklaması var mı?</p>

    <p class="p4">Vespucci'nin kitabı 1504-05'te hakikaten Avrupa çapında sansasyon olmuş, bir-iki yıl içinde bilumum dillere çevrilmiş. Böyle bir fenomen ortadayken adı sanı meçhul ikinci bir Ameryk'in ortaya çıkması bana pek inandırıcı gelmedi doğrusu.</p>

    <p class="p4">Waldseemüller'in bu adı bir ölçüde belki ironiyle yahut şüpheyle kullandığını düşünüyorum. Yani "öyle bir yer olmayabilir, Don Americo'nun hayal mahsulü olabilir, vebali boynuna" gibisinden. <a href="../Text/section77.html#ref42">♠</a></p><br />
    <br />
  </div>

  <div id="ref43">
    43. En çok gürültü koparan makalelerimden biri. Son paragraftaki “Kuran müellifi” deyimi bir kısmı kibarca teessüflerini bildiren, bir kısmı duygularını daha coşkun bir dille ifade eden yüzlerce maile vesile oldu. Kibarca yazanlara bir örnek:

    <p class="p4">“Kur'ân'ın bir müellifinin olduğunu yazmanız hiç de şık olmamıştır. Bu durum Kur'ân'a inanları derinden üzmüştür. Çünki onlara göre Kur'ân, Allah'tan gelen bir vahiydir; ve asla "te'lîf" edilmemiştir. Sadece yazıya geçirilmiştir. Bunun ilmîliği, erbabınca bilinmektedir. Evet, belki siz o'na inanmayabilirsiniz ama bu size o'nu bu şekilde sıfatlandırma hakkını vermez. Bu konuda biraz daha dikkatli davranırsanız bundan hepimiz memnûn ve mesrûr oluruz.”</p>

    <p class="p4">Ayrıca sayısız okur, Yunus peygamberin Kuran’daki adının Yûnis değil Yûnûs olduğunu (haklı olarak) hatırlattı.</p>

    <p class="p4">Üşenmeden hepsine teker teker cevap yazdım. Özetle dedim ki:</p>

    <p class="p4">Yunus konusunda haklısınız. Modern halk Arapçasında Yûnis olarak geçiyor, Filistin’de mesela Khan Yûnis kasabası var, ondan yanılmışım. Ama konunun özünü değiştirmez.</p>

    <p class="p4">Müslümanlara göre Kuran Allahın vahyi olabilir. Bence değildir. Dürüst ve kafası çalışan birçok insan için de değildir. Kuran'ın belli bir çağın, o çağa özgü kültürel koşulların, dilin, bilgi seviyesinin, siyasi ve ahlaki mülahazaların eseri olduğu pekalâ savunulabilir ve nitekim savunulmuştur. Farklı düşünmek sizin en doğal hakkınızdır. Ama eğer benim düşünceme tahammülünüz yoksa, o zaman mantıken benim gibi düşünenlerin de sizin iddianıza tahammülü olmaması gerekir, değil mi?</p>

    <p class="p4">Yeri, göğü, zamanı ve insanı yaratan tanrının, zaman içinde bir tarihte şu kadar yüz sayfalık Arapça bir kitap yazması fikri de bana "tanrı" fikrini feci surette küçülten bir düşünce gibi geliyor. Buna ne dersiniz?</p>

    <p class="p4">Hıristiyan sayılmam; ama eğer olsaydım, "İncil (ve Tevrat) aslı değildir, bozulmuştur" şeklindeki afaki, kanıtsız iddianın da beni son derece rencide etmesi gerekirdi. Buna rağmen bu iddia Müslümanlar tarafından her gün pervasızca dile getiriliyor. Bunu tasvip eder misiniz? <a href="../Text/section78.html#ref43">♠</a></p><br />
    <br />
  </div>

  <div id="ref44">
    44. Uğur Yağanoğlu teoriyi pratikle desteklemiş:

    <p class="p4">"Sadece Lübnan sahilinde çıkan" bu kabukluyu ben de çok merak ediyordum, ta ki geçen Ekim ayında Karaburun'da balık tutarken "madya" denilen bir kabukluyu çipuraya yem yapmak için taşla kırana kadar. Ayasofya mozaiklerinde gördüğüm imparator harmanilerinin rengi taşı boyamıştı. <a href="../Text/section79.html#ref44">♠</a></p><br />
    <br />
  </div>

  <div id="ref45">
    45. Saçmalamışım tabii. Fransızca kural gayet net. Ex- öneki seslilerden önce /eks/ okunur. C harfinden önce gene /eks/ okunur (<i>excellent, excentrique, exciter, excessif</i> vb.). Diğer hallerde /egz/ okunur. TDK’dan verdiğim örneklerde eksotermik yanlış, egzotermik olmalı. Diğerleri doğru. <a href="../Text/section81.html#ref45">♠</a><br />
    <br />
  </div>

  <div id="ref46">
    46. Van adının Urartu kaynaklarında geçen Biaini ülke adından geldiğini ileri süren bir okurumla uzun bir yazışmamız oldu. Bu okuruma göre:

    <p class="p4">Van adı aslında Urartuca bu yerleşime verilen ve Tuşpa'dan ayrı kullanilan Bian sözcüğünden türemedir. Asur belgelerinde Tuşpa, Urartu yazıtlarında ise bunun yerine Biainili yani Bian-lıların şehri/yerleşimi olarak kullanılır ve b/v dönüşümü ile Bian Van'a dönüşmüştür.</p>

    <p class="p4">Bu görüşe katılmadım:</p>

    <p class="p4">Yazıtlarda daima "Biainili ülkesi VE Turuşpa/Tuşpa hisarı" diye geçiyor, iki ayrı hadise olduğunu düşünmek daha mantıklı. (...)</p>

    <p class="p4">Ermenice ezbere sayabileceğim birkaç düzine -van'lı yer adı var. Smpatavan (Bayburt), Tornavan (Özalp), Vaskovan (Dersim'de bir kasaba), Zarehavan (Diyadin), Miravan (Bingöl'e yakın), Naxçavan (Nahçivan), Yervantavan (Ani'ye yakın) vs. Bunların Van kentiyle bir alakası olamaz. Hepsi de bileşik isimler, "filankent" gibi. <a href="../Text/section85.html#ref46">♠</a></p><br />
    <br />
  </div>

  <div id="ref47">
    47. Bu paragraf gazetede çıkmadı. “Sevan yeterince düşmanın var, bir Zazalar eksik kalsın” diye uyardılar. Ben de hak verdim. <a href="../Text/section86.html#ref47">♠</a><br />
    <br />
  </div>

  <div id="ref48">
    48. Bir okurum hatırlatmış, metrik sistem başka şey, desimal (onlu) sistem başka şey diye. <a href="../Text/section86.html#ref48">♠</a><br />
    <br />
  </div>

  <div id="ref49">
    49. Sinan Altıner son derece düşünceli ve derli toplu bir maille karşıt görüşü savunmuş. Irkçı görüşlere sahip olmadığını özenle vurguladıktan sonra demiş ki:<span class="Apple-converted-space">&nbsp;</span>

    <p class="p4">“Ben yapay olsalar da bu kelimeleri Türkçe'nin ata sözcüklerinden türetilmiş oldukları için sevme eğilimindeyim. Bu Turkce kokenli kelimeleri sevmemin nedeni – sizin de belirttiginiz gibi – "seffaf" ya da "daha kolay anlasilir" olduklari icin DEGIL. Bu sozcukleri sevmemin nedeni, Turkce'nin cok ekli (aglutunativ) bir dil olmasi, ve bunun sozcuk turetmede cok dogurgan bir [özellik] olmasıdır.</p>

    <p class="p4">Ornegin, <i>öz, bil-, kes-</i> köklerinden – tam sayisini bilmesem de – çok sayida Turkce sozcuk turetilmesi benim hosuma gidiyor. Bir kokten bir suru yapim ekini degisik kombinasyonlarda kullanarak cok sayida kelime turetmek bence goz ardi edilecek bir zenginlik degildir. Turkce'nin sozcuk turetebilme yetenegi Arapca'nin matematiksel kelime turetmesi kadar engin olmasa da dilimizi guclendirdigi kesin. Turkce'nin bu dogurganliginin bilinmesinin ve bundan yararlanilmasinin dilimizi Arapca kokenli kelimeler kadar zenginlestirebilecegi dusuncesindeyim.”</p>

    <p class="p4">Cevap yazıp dedim ki:</p>

    <p class="p4">İki-üç aydır yoğun bir şekilde Türkçenin aglutinatif yapısı (morfolojisi) üzerinde çalışıyorum. Dil Devriminde bilemezsiniz nasıl silindir gibi üzerinden geçmişler. Bin yıldır gayet net ve tutarlı bir yapısı olan ekler sistemini nasıl haşat etmişler. Çözelti'deki +elti nedir allahaşkına? Önem veya gizem'in +em'i nereden çıkmış? Geçişli fiillerde her zaman "eyleme maruz kalan" anlamı veren +gin (bıçkın, düzgün, sürgün, yorgun) bilgin'de ne anlama geliyor?<span class="Apple-converted-space">&nbsp;</span></p>

    <p class="p4">Sonuçta farkeder mi? Etmez tabii. Bilgin ne demek biliyor muyum, biliyorum. Ama tahmin ediyorum Türkçenin aglutinatif yapısı kolay kolay toparlanmayacak şekilde tahrip edildi. Son otuz yılda çıkan kelimelerde o mantık hiç kullanılmıyor artık, farkında mısınız?</p>

    <p class="p4">Süleyman Şahal ise düşüncelerinin “ciddi bir dilci tarafından desteklendiğini ilk defa görmenin sevinci içinde” uzun uzun içini dökmüş.</p>

    <p class="p4">Şunu biliyorum ki sadeleştirme adına yapılan her türlü eylem kelimeleri anlamsızlaştırıyor, nihayetinde dili fakirleştiriyor. Bu tarz müdaheleler kelimelerin doğal oluşum süreçlerini bypass ettiklerinden kelimenin sahip olması gereken çağrışım dünyasını yok ediyorlar. Onu ölü doğuruyorlar. Örneğin ben link kelimesini duyduğumda zihnimde cismiyle, rengiyle bir şey beliriyor: Mousu üzerine getirince el şeklini alıyor, basınca mor oluyor vs. Birileri çıkıp da bu kelime İngilizce diye yerine bağlantı diye bir şey uydurur ve onu dilime zorla sokarsa o kelimenin benim için hiçbir çağrışımı, dünyamla hiçbir teması kalmıyor ki. Ne yapayım ben o kelimeyi. (Ayıptır söylemesi, bilgisayarımı bile İngilizce kullanıyorum. Savunmuyorum, ama alıştım, böyle gidiyor. Türkçesi daha garip geliyor. Kurmadığımız bir dünyaya arkadan kelime yetiştirmeye çalışıyoruz ve yetiştiremiyoruz.)</p>

    <p class="p4">Meselenin diğer bir yönü de düşünmenin imkanları, sınırlarıyla ilgili. Türk toplumu olarak düşünmenin her türlüsünü yapmış ve yapacak olmak gibi bir iddiamız mı var, anlamıyorum. Ben düşünürken aklıma Arapça kavramlar da geliyor, İngilizce de; çünkü o dilin sahipleri o yolda daha önce yürümüşler ve toplumsal birikimlerini bir kelimede damıtabilmişler. Misal, edebiyat üzerine daha çok kafa yormuş bir toplumun dili olmasından dolayı Arapça'nın belagat, cezalet, fesahat, selaset, talakat gibi güzel konuşma ve yazmanın anlam nüanslarını aksettirecek bir kelime yelpazesine sahip olması çok doğal. Benimkinde yok diye hepsini aynı kelimeye mi indirgemeli ya da birileri uyduruncaya kadar beklemeli miyim?! Geçen arkadaşımla mailleşirken continuum kelimesini kullanmak ihtiyacı gördüm. Biz toplum olarak, düşünce dünyamızı bu kelimeyi üretmeye zorlayacak kadar genişletseydik belki de Türkçesi gelirdi aklıma. Doğrusu, ben beni en iyi ifade eden kelimeyi seçmekte bir beis görmüyorum.</p>

    <p class="p4">Ayrıca, şu "Türçe düşünmek" de nedir, Allah aşkına. Kendi içinde bile çürük bir sav. "Kendine iyi bak" dediğimizde Türkçe mi düşünmüş oluyoruz ya da "Allah'a ısmarladık" dediğimizde Arapça mı?.. Biz Türkler öteden beridir birbirimize "take care" deme ihtiyacı hissediyorduk da yeni mi farkına vardık? Irkçılık saikiyle yola çıkanlar kendi kendilerine komik duruma düşüyorlar; lakin heyacanlı genç insanlar var, Türkçe düşünmenin gerekliliğini savunan. Bu insanlar Türkçe düşünmenin ne olduğu üzerine düşünmeliler önce.</p>

    <p class="p4">Son yıllarda vardığım kanaat şu: Dil bir sebepten çok bir sonuç. Bir toplum, bilimde, edebiyatta vs. adam yetiştirebiliyorsa dili dert etmesine gerek kalmıyor, o kendi yolunu buluyor zaten. Kendi kendine ürüyor, genişliyor. Sizin geçen verdiğiniz yelkovan örneği ne güzeldi. O günden beri kelimeyi daha bir sever oldum. <a href="../Text/section89.html#ref49">♠</a></p><br />
    <br />
  </div>

  <div id="ref50">
    50. Değerli bir okurum son cümlede “çaktırmadan dokundurma” yaptığımı düşünerek kızmış:

    <p class="p4">“İki tane büyük yanlışınız var:</p>

    <p class="p4">1) Türkiye' de İslâm inancından ve kültürel kalıtımdan dolayı başını örten hiçbir kimse bu örtüsüne "türban" adını vermemiştir. Bu ad hoşgörüsüz yobazların zorla taktığı addır.</p>

    <p class="p4">2) Bu ad kendisine dayatılmaya çalışılan başörtüsü biçimi ise, gelenekselin sizin rağmınıza "modernize" edilmiş şeklidir. Değil modernizme isyan…</p>

    <p class="p4">Bunların yanı sıra eğer derdiniz başörtüsü ve arkasından İslam inancı ise ya sizin modernizm kelimesine bindirdiğiniz anlam hepimizin anladığından farklı bir şeydir. Ya da siz İslam dininin yaşadığımız dünyanın son dakikasına kadar "Taze" olacağı konusunda fikir sahibi olabilecek bağımsız bir araştırmacı değilsiniz.”</p>

    <p class="p4">Şöyle cevap yazdım:</p>

    <p class="p4">“Başörtüsü özgürlüğü konusunda yirmi küsur yıldan beri tavrım gayet nettir; her fırsatta dile getirmekten hiç çekinmedim. Otuz yıl önce benim sakalımı ve o zamanlar uzun olan saçımı hedef alan zihniyetle bugün başörtüsünü yasaklamaya kalkan zihniyetin aynı YOBAZ zihniyet olduğunu düşünüyorum. Üniversitede ders verdiğim dönemde bu konuda net ve aktif bir tavır aldım. Her zaman ve her konuda vicdan, inanç ve kişisel tercih özgürlüğünden yanayım. Derslerime katılan öğrencilerimin en parlaklarından bazılarının başörtülü kızlar olduğunu defalarca müşahede ettim ve kendimce bundan bazı sonuçlar çıkardım.<span class="Apple-converted-space">&nbsp;</span></p>

    <p class="p4">"Türban" adını yobazların taktığı konusunda haklı olabilirsiniz. Ancak dindar kimselerin bu adı kullanmadığı konusunda yanılıyorsunuz. "Türban" kullanan ve bu adı rahatça telaffuz eden çok sayıda tanıdığım var.<span class="Apple-converted-space">&nbsp;</span></p>

    <p class="p4">"Türban"ın ve güncel İslami hareketin birçok başka unsurunun "modernize" ve hatta modern şekiller olduğu hususunda size katılıyorum. Ancak üniversitede "türban" kullanan gençlerin büyük çoğunluğunun bu tavırlarını "Modernizm" adı verilen bir olguya karş tepki olarak algıladıkları da bence apaçıktır. Üniversitede bulunduğum bölümde "Modernizm" aleyhine nutuklar dinlemekten içim bayılırdı.<span class="Apple-converted-space">&nbsp;</span></p>

    <p class="p4">"İslam dininin yaşadığımız dünyanın son dakikasına kadar taze olacağı" görüşüne katılmıyorum. Bu görüşümün bağımsız düşünceyle neden bağdaşmadığını, inanın anlamadım. Bir toplumda yaygın kabul gören görüşlere karşı çıkmak neden "bağımlılık" olsun ki? Tam tersine, avam kanaatine uygun düşünen insanların bağımsız düşünme yeteneklerinden şüpheye düşmek bana daha tabii geliyor. Hepsi öyledir demiyorum, ama "ortalama"nın görüşünü savunanların bağımsız düşünme yeteneğinden mahrum olduğunu düşünmek, farklı görüşleri savunanların öyle olduğunu düşünmekten daha tabii değil mi?” <a href="../Text/section93.html#ref50">♠</a></p><br />
    <br />
  </div>

  <div id="ref51">
    51. Osmaniye yerine “Anatoli” dense daha iyi olmaz mıydı diye pas atan bir okura, gayrıciddi bir anımda, şöyle cevap verdim:

    <p class="p4">Trakya'yı ne yapacağız? Hem hiçbir gerçek İstanbullu Anadolu'lu olmayı kabul etmez ki? Hem Anadolu tabirini ciddiye alırsan Fırat’ın doğusundan da vazgeçmen lazım.<span class="Apple-converted-space">&nbsp;</span></p>

    <p class="p4">Siyasi bir oluşum olan devleti sadece siyasi bir adla anmak bana daha cazip geliyor. Şirket adı gibi düşün: tabi olanların kimliğinden bağımsız bir oluşum. "Sovyetler" gibi, ya da "Merkez Kırallık" anlamına gelen Çin gibi. Başına da simge olsun diye, siyasi yetkisi olmayan, ama birlik ve beraberliğin temsilcisi olan bir adamı koysalar kurucu aileden, ne zararı var?</p>

    <p class="p4">Hem Yunanistan, Ermenistan, Kürdistan falan da katılır bir gün diye açık kapı bırakmak lazım. Anadolu o yüzden olmaz. Ufku geniş tutmalı. <a href="../Text/section95.html#ref51">♠</a></p><br />
    <br />
  </div>

  <div id="ref52">
    52. Hz. Muhammed Aramice biliyor muydu sorusunu saçma bulan ve Kuran’ın İncil’e dair sözlerine kuşkuyla yaklaşmama duygusal tepki gösteren bir okuruma şöyle yazdım:

    <p class="p4">1) Suriye'nin dili MÖ 2000'lerden İslam fethine kadar olan dönemde Aramice olmuştur. Aram zaten bugünkü Suriye'nin güneyine (Şam vilayetine) verilen addır. Önceleri Suriye'de konuşulan bu dil MÖ 1000 dolayında Mezopotamya'da (Irak), bir müddet sonra da Filistin'de egemen olmuş ve bin küsur yıl Ortadoğu'nun hakim ticaret ve kültür dili olarak kullanılmıştır. Arapça'ya akraba bir dildir. Hz. Muhammed döneminde tüm Ortadoğu'nun standart ticaret ve kültür dili idi. Arabistan'da a) Hıristiyan ve Yahudilerin dinî metin ve ayin dili, b) muhtemelen tüccar kesimin uluslararası anlaşma dili Aramice idi. Arap dilinde İslamöncesi devirden beri okuma-yazmaya, hukuka ve ticarete ilişkin sözcüklerin büyük çoğunluğu Aramiceden alıntıdır. Kendi ve eşi uluslararası ticaretle uğraşan bir kimsenin – en azından "excuse me" ve "one minute" diyecek kadar – Aramice bilmesi bana doğal görünüyor.</p>

    <p class="p4">2) "İncil" sözcüğünün "iyi haber" anlamına geldiği muhakkaktır. Ayrıca aslı Aramice değil Yunancadır, yani işin tabiatı gereği Hıristiyanlığın en azından 20-30'uncu yılında ortaya çıkmış bir kelime olması gerekir. Bu durumda, Hz. İsa'nın "incil" adında bir kitap yazmış, okumuş, vahiy olarak almış ya da böyle bir kitaptan haberdar olmuş olması beklenemez. Zaten İncil metninde de böyle bir iddianın izine rastlanmaz. İncil, İsa'ya DAİR müritlerinin yazdığı bir dizi anlatımın adıdır. Bu anlatımlarda bize tanıtılan İsa, kitap yazmakla hiçbir alakası olmayan, aksine "kitabî" dinlere karşı çıkıp bambaşka bir çeşit "tasavvufi" (tırnak içinde yazdım) sevgi ahlakı vaazeden bir kişidir. Eğer aksine bir iddia varsa, bunun inandırıcı bir delili olması gerekir. Kusura bakmayın, Kuran’da başka türlü yazması bana yeterli kanıt gibi gelmiyor. <a href="../Text/section99.html#ref52">♠</a></p><br />
    <br />
  </div>

  <div id="ref53">
    53. Ege Üniversitesi’nden Dr. Hatice Şirin User yazımın bir zayıf noktasına parmak bastı:<span class="Apple-converted-space">&nbsp;</span>

    <p class="p4">“Türkçe <b>tarla</b> sözcüğü de tarmak eyleminden türemiştir: Eski Türkçe metinlerde <b>tarıglag</b> biçiminde kayıtlıdır (örneğin 8. yüzyıla ait bir yazıt olan Taryat Yazıtında bu sözcük geçer). Tarıg-lag (&gt; tarla), yay-lag (&gt; yayla) ve kış-lag (&gt; kışla) sözcüklerinde olduğu gibi yer adı yapan +lag ekiyle türemiştir. Eski Türkçede sözcük içindeki ve sonundaki g sesleri Oğuz lehçesinde erir ve tarla bu şekilde ortaya çıkar.” <a href="../Text/section101.html#ref53">♠</a></p><br />
    <br />
  </div>

  <div id="ref54">
    54. Yusuf Ziya Aytürk düzeltti:

    <p class="p4"><i>“Vatan mel'uf olanlar bi sebeb terki diyar eylemez. / Zaruretsiz cihanda kimse gurbet ihtiyar eylemez</i> beyti aslen gazeteci ve oyun yazarı olan Şinasi’ye değil, gerçekten büyük bir şair olan Ziya Paşa'ya aittir.” <a href="../Text/section103.html#ref54">♠</a></p><br />
    <br />
  </div>

  <div id="ref55">
    55. Altı-yedi okurum yazıp muhtar’ın hem fail hem mef’ul oluşu hususunda beni aydınlattılar. Dr. Z. Açıkgöz’ün açıklaması:

    <p class="p4"><b>“Muhtar</b>ın hem fail hem meful oluşu, Arapçada üstünlü ye’nin elife dönüştürülmesi; esrenin de ye’ye "ağır" geldiği için üstüne dönüştürülmesi kaidesinden kaynaklanıyor (ya üzere kesre sakil; kesreyi fethaya kalbeyledik!). Aslında fail şekli "muhteyir", meful şekli "muhteyer". Yanlış bilmiyorsam i’tiyaddan <b>mu'tâd</b>, ihtiyac’dan <b>muhtâc</b>, imtiyaz’dan <b>mümtâz</b> vb. de aynı tayfadan kelimeler.” <a href="../Text/section103.html#ref55">♠</a></p><br />
    <br />
  </div>

  <div id="ref56">
    56. Barış Çenberci Demirbaş Şarl hikâyesinin aslını anlatmış:

    <p class="p4">“Demirbaş” XII. Şarl’ın hikayesi sizin yazdığınızdan biraz daha farklı, oldukça da eğlenceli detayları olan bir hikayedir. XII. Şarl, Ruslarla girdiği savaşta yenilmiş, kuzeye İsveç’e kaçamamış ancak, güneye ufak çaplı bir ordu / maiyet gürühu ile Osmanlılara sığınmış. Burada oldukça uzun sürecek bir misafirlik dönemi (yaklaşık 7 – 8 yıl) geçirmiş. Bu misafirliğinde de ‘kral’ gibi yaşamaya devam etmiş, devamlı olarak masrafları deftere yazıldığı için, kendisine demirbaş (sarayın demirbaşı anlamında) ismi takılmış. Ta ki, saray eşrafının ve yeniçerilerin bu harcamalara karşı çıkıp Topkapı Sarayı’nı “kalabalık” ile kuşatmasına kadar.</p>

    <p class="p4">Daha sonra misafirlik biraz daha ev hapsine dönmüş. Ev dediğimiz sizi yanıltmasın, İstiklal Caddesindeki saray kadar olan İsveç konsolosluğu. Zaten İsveç, Osmanlıda ilk daimi büyükelçi bulunduran ülke. Ama sebep, ne ortak düşman Ruslara karşı strateji oluşturmak, ne de İsveçle Osmanlı arasındaki ticari ilişkileri geliştirmek. Gün gelip de Demirbaş Şarl, “hadi bana müsaade” dediğinde, Osmanlı yönetimi, “buyrun hesap” diyerek, onca yıllık masrafı çıkarmış. Şimdilerde üstte para çıkmayınca kimliği rehin bırakmaya benzer, Demirbaş Şarl da yemin billah ödeyeceğine Osmanlıyı ikna etmek için, boşalttığı saraya bir tane kalıcı büyükelçi bırakmış.</p>

    <p class="p4">Büyükelçiyi bırakmış, ama Osmanlı’dan da <i>köşk,</i> <i>kalabalik, yildirim, jarramas</i> (yaramaz) gibi kelimeler götürmüş. Ama en eğlencelisi, İsveç’e gidince, “ben İsveç’in şöyle geleneksel yemeklerinden yemek istiyorum” diye sorduğunuzda, önünüze gelen zeytinyağlı dolma. (Zeytinyağlı mıdır bilmiyorum aslında, İsveç’te zeytinyağı bulmak ne mümkün?) “Bu ne yahu?” diye sorarsanız, gülümseyerek <i>Kalt dolma</i> (soğuk dolma) derler, bizim geleneksel yemeklerimizdendir diye açıklama yaparlar. Biraz araştırırsanız, Osmanlı yemeklerini çok seven XII. Şarl’ın, misafirlikten dönerken, yanında birkaç aşçı da götürdüğünü öğrenirsiniz. <a href="../Text/section104.html#ref56">♠</a></p><br />
    <br />
  </div>

  <div id="ref57">
    57. Benim “Türkçe düşmanlığımı” düzeltmek uğruna dilbilimci olmaya karar veren, bu arada bir iki düzine hatamı gerçekten düzelterek beni minnet borcu altına sokan Mehmet B. demiş ki:

    <p class="p4"><b>“Eğitmek’</b>in <b>iğitmek</b> ile aynı olduğu kanısına varmışsınız, ancak Meydan Larus Ansiklopedik Sözlükte eğitmek eyleminin <i>eyt-</i> &lt; <i>ayt-</i> "söylemek" olduğu, "şifahi tedrisat" anlamına geldiği yazılı, sözlü öğretim yani. Sözcük aslında <i>eyitmek</i> (ayıtmak-aytmak "söylemek, anlatmak") olmalı, öyle kullanılmalı.”<span class="Apple-converted-space">&nbsp;</span></p>

    <p class="p4">Cevabım:</p>

    <p class="p4">Yok, Meydan Larus yanılıyor. <i>Aytmak/eytmek</i> Türkiye Türkçesinde 18. yy'a kadar çok sık kullanılan ve halk ağızlarında halâ canlı olan bir fiil. "Anlatmak" anlamı mevcut değil, basbayağı "demek" anlamında. Dolaysız nesnesi daima "denen şey". Kendisine söz söylenen kişi +e halinde dolaylı nesne olur. Filanı ayttı = filanı dedi. "Filana dedi" gibi bir anlamı yok. Dolayısıyla bundan "filanı eğitti" gibi bir anlama sıçramak mümkün değil.</p>

    <p class="p4">Eğitmek sözcüğünün nasıl bulunduğu belli. Caferoğlu Uygurca sözlük çalışmasında fiili doğru olarak <i>igidmek/igitmek</i> olarak yazıyor ("beslemek, özen vermek, itina ve dikkat etmek"); sonra Radloff Uigurischen Sprachdenkmäler, 1928 yayınına istinaden <i>egidmek</i> yan-biçimini de veriyor. Reşit Rahmeti Arat'ın Kutadgu Bilik endeksinde <i>igidmek</i> "terbiye etmek, eğitmek, yetiştirmek" olarak verilmiş. Oysa bağlama bakınca her zaman "evlatlık veya besleme veya köle yetiştirmek" anlamı var. <i>İgdiş</i> de esasen "besleme, evlatlık, köle" demek. Yani miras hakkı bulunmayan (ve bu yüzden çoğu zaman hünsa edilen) fonksiyonel evlat. <a href="../Text/section106.html#ref57">♠</a></p><br />
    <br />
  </div>

  <div id="ref58">
    58. 16 Şubat’ta çıkan notum:

    <p class="p4">Geçen gün Fazıl Ahmet Aykaç’tan “Türkçenin en fırlama şairlerinden” diye söz etmiştim. Kullandığım tabirden rahatsız olanlar olmuş; kendilerinden özür dilerim. “Fırlama” benim sözlüğümde olumlu bir sıfattır gerçi, ama belki öyle düşünmeyenler de var.</p>

    <p class="p4">Aykaç’ın bir dörtlüğü meşhurdur, ezberden yazabiliyorum: “Hele var ki bir tablo/Görse şaşar Anibal/Ördeklerden bir filo/Bir de kazdan amiral”. Acımasız siyasi hicivleri de var, ama onları şu an bulamadım. 1923-24’e dek dili keskinmiş. Cumhuriyetten sonra suya sabuna dokunmayan konuları tercih etmiş, kimbilir neden.<span class="Apple-converted-space">&nbsp;</span></p>

    <p class="p4">Oğlu Müşfik Bey benim çocukluğumda Kınalıada’da komşumuzdu. Hayatta tanıdığım en “beyefendi” insanlardan biriydi. Ama ülkemizin resmi ideolojisi hakkında kullandığı bazı yakası açılmadık kelimeleri hatırlıyorum. <a href="../Text/section107.html#ref58">♠</a></p><br />
    <br />
  </div>

  <div id="ref59">
    59. Murat Kaş ve birkaç başka okurum mahzur sözcüğünün imlasını düzelttiler:

    <p class="p4"><b>“Mahzur</b> zel ile yazılır, <b>hazer</b> kelimesi var, sakın! anlamında kullanılan. "Zı" ile yazılan <b>mahzur</b> ise <i>ez-zarurât tübihu'l-mahzurât</i>ta (zaruretler yasakları mübah kılar) anlamında görüldüğü üzre memnû (yasak) anlamına gelse gerek...”</p>

    <p class="p4">Sözlerin Soyağacı’nda doğru yazmışım. Burada dikkatsizlik olmuş. <a href="../Text/section107.html#ref59">♠</a></p><br />
    <br />
  </div>

  <div id="ref60">
    60. Umulmadık ölçüde çok cevap üreten yazılarımdan biriydi. Bu sefer Kürt okurlarım itiraz etme ihtiyacı duymuşlar. İlgi çekici olanlardan biri şuydu:

    <p class="p4">Dûr ve bin kelimelerini İstanbul ulemasının Kürdceden almış olmadığı kesin. Ancak şu Farsçanın ilk kez imparatorluk diline dönüştüğü Akemenidler döneminden önce imparatorluk kurmuş olan Medlerden alınmış kelime olamaz mı? Sadece Istanbul değil Persepolis veya Ekbatan ulemalarını da düşünmek lazım. Kürdce denilen dil de sadece Hakkarinin bayırlarında oluşmadı herhalde.</p>

    <p class="p4">Cevaben “Akemenidlerin kullandığı dürbün Yeşilçam filmlerinde Fatih Sultan Mehmet'in askerlerinin taktığı kol saati gibi bir şey olmalı herhalde” diye yazmışım, maksat gırgır geçmek tabii.</p>

    <p class="p4">Aynı yazıya gelen tepkilerden biri de şuydu. Vatanmillet azgınlığı sırf Atatürk gençliğine has bir hastalık değil tabii.<span class="Apple-converted-space">&nbsp;</span></p>

    <p class="p4">Bu ne düzeysizlik Sevan Nişanyan.Utanma, sıkılma gibi eşikleri aştığın yazdıklarından belli oluyor. Senin ne haddine meşruluğu olmayan bir devletin dilini kırk dereden su getirerek meşrulaştırmaya çalışmak. Yok Orta Asya Türkçesiymiş yok bilmem etimolojik kökeniymiş. Nereden icat ediyorsun sen bunları birader. Hangi Türkçe hangi Orta Asya... Bize Ergenekon masalları da anlatacak mısın? Dağı eritip çıktıklarını Türklerin falan.. Ben Kürt kökenli bir insanım. Ve her yazdığın yazıda Kürtçeye bi güzel geçirmeden boş geçmiyorsun. Hayırdır bundan amacın nedir. Kim olduğunu sanıyorsun sen. Kalemi eline her alanın her istediğini yazabileceğini mi sanıyorsun. <a href="../Text/section108.html#ref60">♠</a></p><br />
    <br />
  </div>

  <div id="ref61">
    61. Üçüncü paragrafın ilk cümlesi dikkatsizce olmuş. <i>Universitas</i> tabii ki <i>universus</i> sıfatının soyut isim halidir, dolayısıyla “evrensellik” anlamına DA gelebilir. Hatta MÖ 1. yüzyılda Cicero aynen bu anlamda kullanmış. Ben burada “cemiyet” ve “üniversite” anlamlarına gelen <i>universitas</i>’ı kastetmişim.

    <p class="p4">Sen misin böyle hata yapan! Vatanı Nişanyan’dan korumayı görev bilen çevreler coştular. Ekşi Sözlük’te sayfalarca döşendiler, Cicero’nun <i>universitas</i> sözcüğünü kullandığını bilmeyen, hatta bildiği halde inkâr eden Nişanyan daha kimbilir bizi nasıl aldatıyordur diye saydırdılar. Aşağıdaki yazı, hazmedilmemiş bilginin ve radikal bir tür terbiyesizliğin şahikası olarak uzunca alıntılanmaya değer.<span class="Apple-converted-space">&nbsp;</span></p>

    <p class="p4">1. Fikir ve vicdanının "güdüldüğünü" ileri sürmek, hatta ileri sürmeden ima etmek, aklı başında bir insana yapılabilecek en büyük hakarettir. Anama sövseniz güler geçerim; bunu cevapsız bırakamam.</p>

    <p class="p4">2. Yazımın ana fikrini ve polemiğin ana eksenini ısrarla gözardı edip marjinal bir ayrıntı üzerinde sayfalar döktürüyorsunuz. "Evrenkent" ucubesinin, a) Latince, b) İngilizce, ve c) tarih bilmemekten ileri gelen bir saçmalık olduğunu anlıyor musunuz, anlamıyor musunuz? Universum sözcüğünün etimolojisi üzerine "aktardığınız" eşsiz bilgilerin bu konuyla alakası nedir? Cicero'nun universum ve universitas'ı "evren" anlamında kullanmış olması veya olmaması benim argümanımın özünü herhangi bir şekilde etkiler mi? "Etkilemez" diyorsanız döktürdüğünüz – ve "bilseydi de söyleyemezdi" gibi çirkin hakaretlerle süslediğiniz – yazının boş bir malumatfüruşluk dışında ne işlevi var? "Etkiler" diyorsanız neden bir-iki kelimeyle de olsa bizi bu konuda aydınlatmıyorsunuz?</p>

    <p class="p4">İlginç şeyler okuyorsunuz, aletheia ve doxa gibi kocaman kelimeleri öğrenmeye başlamışsınız, ama korkarım ki bunların içeriğini anlamaya başlamak için henüz çok gençsiniz. Yeni edinilmiş bilginin heyecanıyla, neyin nerede nasıl söyleneceğini bilmeden, kendinizi ispatlamaya çalışıyorsunuz. Okuduğunuz mevzularda malumatınız var, fakat kendi tavrınızdaki ideolojik çiğliği henüz öğrendiklerinizle terbiye etmeyi başaramamışsınız. <a href="../Text/section112.html#ref61">♠</a></p><br />
    <br />
  </div>

  <div id="ref62">
    62. İkinci yazı da fazla ironik oldu (kinayeli yani) herhalde ki, ısrarla ne demek istediğimi soranlar devam etti. Şöyle izah ettim:

    <p class="p4">“Universum ve universitas'ı Antik Çağda Cicero "evren" ve "evrensel" anlamında kullanmış. Bunun farkında değildim, öğrendim. Yoksa modern çağda kelimenin bu anlamları da içerdiğini tabii ki biliyorum; hatam bunun Rönesans-sonrası bir gelişme olduğunu sanmaktı.</p>

    <p class="p4">Velakin Ortaçağda bu kullanımın eseri görülmüyor. Basbayağı <i>corporation</i> anlamında bol bol kullanmışlar. Paris'li veya Bologna'lı hocaların yaptığı iş de mahkemeye dilekçe verip bir adet corporation kurmaktan ibaret. Evren mevren kurmamışlar.<span class="Apple-converted-space">&nbsp;</span></p>

    <p class="p4">Bu kadar basit bir tezi bir türlü anlatamamam benim beceriksizliğimdir; kabul.”</p>

    <p class="p4">Şunu da ekledim:</p>

    <p class="p4">“Tüzel kişilik kavramı Ortaçağ Avrupasının ilginç buluşlarındandır. "Devlet" kavramı feodal dönemde adım adım parçalanıp, kişilerin karşılıklı hak ve yükümlülüklerine dayanan sözleşme hukukuna dönüştükçe, feodal sistemin dışında yer alan şehirler, dini kurumlar, şirketler... kendi hukuki statülerini tanımlamak ihtiyacını duymuşlar. Yaygın olarak kullanılan üç terim: <i>commune</i>, <i>collegium</i> ve <i>universitas</i>. Üçü de aşağı yukarı "hep beraberlik" gibi bir anlam taşıyor.” <a href="../Text/section113.html#ref62">♠</a></p><br />
    <br />
  </div>

  <div id="ref63">
    63. Başımın tatlı belası Mehmet Beylikli bu yazıdan sonra ısrarla “Türkçede” +sel/+sal ekinin varolduğunu savunarak, Anadolu ağızlarında mevcut olduğunu ileri sürdüğü <i>dağsal, yensel, yiyimsel, yersel, ölümsel</i> örneklerini getirmiş; ayrıca Moğolistan taraflarında yaklaşık otuzbin kişinin konuştuğu bir Türki dil olan Tuvacadan örnek göstermiş. Üşenmeden oturdum, başlı başına makale olabilecek bir cevap yazdım. Bir kısmını buraya alıyorum:

    <p class="p4">Bir ekin Türkçede “varolduğunu” söylemek iki ayrı anlama gelebilir.</p>

    <p class="p4">Ek Türkçede işlektir. Bu ekle sözlükte varolmayan bir türev yaptığımda muhatabım anlar ve yadırgamaz: maildeş, mailleşmek, googlelamak gibi.</p>

    <p class="p4">Ek Türkçenin geçmiş bir döneminde işlek olmuştur; halen işlek olmadığı halde türevleri yaşayan dilde mevcuttur. Dolayısıyla ek, dilde fosil olarak varlığını sürdürmektedir.</p>

    <p class="p4">İkinci tipte eklerle yeni kelime yapmak ancak bir tür edebî arkaizm yahut şaka olarak ilgi çekici olabilir (<i>insert edegil, ay oğul!</i>). Bunun dışında, herhangi bir yabancı dilden kelime aktarmak kadar sunidir, yaşayan dile “yabancı”dır. Ortalama muhatabımın İngilizce bilme olasılığı Eski Türkçe yahut Çağatayca veya Kıpçakça bilme olasılığından yüksek olduğu için, bu dillerden alınacak bir ekle yeni kelime yapmanın dile getirdiği “yabancılaşma” ve “rahatsızlık” efekti, İngilizce bir eki doğrudan almaktan daha yüksektir. (Bkz: <i>yapılable, yazılable</i>... ve öte yandan <i>yapav, yazav</i>.. Hangisi “uyar”?).</p>

    <p class="p4">Bir hecenin “ek” olarak kabul edilebilmesi için net bir morfolojik işlevi olması, yani herhangi bir köke eklendiğinde öngörülebilir bir sonuç doğurması gerekir. Aksi takdirde işlek değildir; dolayısıyla ek değildir. Yapısı bilinmeyen veya belki yanlış anlaşılan herhangi bir hecedir. Mesela Türkçede <i>yayvan</i> diye bir kelime var, yapısı meçhul. Buradaki +van hecesini bir ek olarak kabul edemeyiz, çünkü <i>bilven, kalvan, ölven</i> gibi türevler yapamayız.</p>

    <p class="p4">*</p>

    <p class="p4">1930 itibariyle +sal ekinin her iki anlamda varolmadığı kanısındayım.</p>

    <p class="p4">“Eskiden varolmak” demek, ancak yazılı dilde varolmak VEYA halk ağızlarında yeterince yaygın ve kalıcı olmak anlamına gelebilir. Yoksa herhangi bir köy veya aşiretin, hatta herhangi bir ailenin veya kişinin dilinde dönem dönem ortaya çıkıp kaybolan “dil alışkanlıkları” (idiolect’ler), dil hakkındaki bir genellemeye esas teşkil etmezler. Öbür türlü sırf Perihan Mağden yüzünden oturup Türkçe Sözlüğü yeni baştan yazmamız gerekirdi.</p>

    <p class="p4">Örneklere bakalım:</p>

    <p class="p4"><b>Dağsal</b> (“dağda düzlük yer”) halk ağızlarında yaygın bir kelime; yazılı dile de geçmiş. Tıpkı kumsal gibi bileşik isim: dağ salı.</p>

    <p class="p4"><b>Yensel</b>: sadece Afyon ağzında kaydedilmiş. Afyon’da kaç kişinin bildiği veya kullandığı belli değil. Aynı şekilde <b>yiyimsel</b>, sadece Tokat’ın bir köyünde kaydedilmiş. Belli ki standart Türkçedeki +si ekinin bir varyantı (*yensi/*yeyimsi). Belki de saha elemanı yanlış duymuş.</p>

    <p class="p4"><b>Yersel</b>: Yok. Sadece <i>yerselemek</i> (=örselemek) fiilinin varyantı olan <i>yersellemek</i> var. Bu fiilin kökü belirsiz. Yani <i>ör-</i> veya <i>yer-</i> köküne eklenerek belirli bir işlev ifade eden bir ek yok.</p>

    <p class="p4"><b>Ölümsel</b>: Anadolu ağızlarına ilişkin en kapsamlı kaynak olan Derleme Sözlüğünde yok. Belli ki, ağızlarda çok yaygın olan <i>ölümsek</i> sözcüğünün herhangi bir idiolect’teki varyantı.</p>

    <p class="p4">Tuvacanın morfolojisini bilmiyorum. Tuvacada böyle bir ek belki vardır, belki yoktur, bilmem. Ama olması da hiçbir şey ifade etmez. Türkiye Türkçesinde sadece yayvan kelimesinde rastlanan +van “ekine” istinaden Tuvacada yeni kelimeler üretmek ne kadar saçma ise, bu da o kadar saçma olur. <a href="../Text/section114.html#ref63">♠</a></p><br />
    <br />
  </div>

  <div id="ref64">
    64. Son cümleden ötürü çok alkış aldım ama korkarım alkışlayanların pek azı bunun iki yanı keskin bir bıçak olduğunu farketti. Geçmişi yok sayma huyu TC’ye mahsus değil; İslam geleneğinden aynen devralmışlar bence.<span class="Apple-converted-space">&nbsp;</span>

    <p class="p4">Tarihi bir tek noktadan başlatmaya çalışırsan bu hatadan kurtulamazsın, başlangıcın ister Hicret olsun, ister Samsun’a basılan ayak. <a href="../Text/section115.html#ref64">♠</a></p><br />
    <br />
  </div>

  <div id="ref65">
    65. Son yıllarda Avrupa’daki Kürt ve Zazalar arasında Zerdüşt dinini ihya etmeye yönelik çalışmalar var. O alanda ciddi birikimi olan bir okurum bu cümleme şiddetle itiraz etti.<span class="Apple-converted-space">&nbsp;</span>

    <p class="p4">Ensest kelimesini incelerken eski İran dini Zerdüşt dininde akrabalar arası cinsel ilişkinin mubah ve farz olduğunu yazıyorsunuz. Size bu büyük "Türk yalanı"nı kim iletti ise kendisinden mutlaka kaynak göstermesini sizden rica ediyorum. (...) Islamin komunistler ve Aleviler uzerine uydurdugu "bunlar analari ve bacilari ile yatar" yalanlarinı biliyorsunuz... Galiba gunese ve atese saygi göstermekten korkan Muslumanlar simdi de İslamöncesi tarihlerini ve dillerini merak eden bazi kesimlerin önunu kapatmak icin bu yalani uydurdular...</p>

    <p class="p4">Allahtan bu konuları biraz okumuşluğum var. Zerdüşt kutsal kitaplarından <i>Dênkart</i>’ın 72.20 ayetini hemen buldum. Mary Boyce’un Zerdüştiliğe ilişkin klasik kitabının sf. 254 ve devamında rahipler arasında kızkardeşle evlenme konusunu örneklerle tartıştığını belirttim. Walter Scheidel’in akraba evliliklerine ilişkin eserinde West, Spooner, Sidler, Bucci, Frye, Herrenschmidt ve Mitterauer’e istinaden konuyu incelediğini anlattım.</p>

    <p class="p4">Gene de içten üzüldüm. Bu ülkede yüz seneden beri insanlara dinleri, inançları, kültürleri, kimlikleri üzerinden o kadar çok hakaret edilmiş ki kimsenin artık daha fazlasına tahammülü yok. Bırakın hakareti, şaka veya itiraz duymaya bile dayanamıyorlar. Çünkü yürekleri dövüle dövüle yara olmuş; yaklaştığında korkuyla kasılıyor. <a href="../Text/section117.html#ref65">♠</a></p><br />
    <br />
  </div>

  <div id="ref66">
    66. Bir okurum tartışmayı etnopsikolojik zemine kaydırmayı denemiş:

    <p class="p4">Türkçede bu tip olumsuz duyguları karşılayan ve her birinin farklı tonları olan ne çok kelime var: Öfkelenmek, nefret etmek, iğrenmek, tiksinmek gibi ağır tonlar yanı sıra, kızmak, gücenmek, küsmek, darılmak, kırılmak, kırgın olmak, bozulmak, alınmak, gocun<span class="Apple-converted-space">&nbsp; &nbsp;</span> mak diye uzayıp gidebilecek bir liste. Bu listeye argolar dahil değil (kıl olmak, kıl kapmak, tilt olmak, papaz olmak vs.). Bu bize özgü mü? Yani başka alanlarda olmadığı kadar olumsuz kişisel duygu ifade eden sözcüğün bulunması durumu? Hani buradan yola çıkarak zenofobiyi içselleştirmiş bir ulus olduğumuz söylenebilir mi?</p>

    <p class="p4">Açtım Roget’s Thesaurus’u döktürdüm:</p>

    <p class="p4">Hate, abominate, detest, dislike, loathe, abhor, revolt from, recoil, execrate, despise, curse, bear a grudge, bear malice, be sullen, insult, denounce, be nauseated, find loathsome, be embittered, resent, be offended, take offence, take it ill, be indignant, take to heart, take amiss, get angry, get mad, get peeved, get sore, get in a pet, bridle, bristle, huff, pique, nettle, rankle... Bir de argoya girsek sonu gelmez... <a href="../Text/section118.html#ref66">♠</a></p><br />
    <br />
  </div>

  <div id="ref67">
    67. Hasan Celal Güzel’in hamaset ile cehalet arasındaki derin rabıtayı gözler önüne seren yazısı 22 Şubat’ta Radikal’de çıktı:

    <p class="p4">Efendim, 'Dünyanın en zengin dili hangisidir?' sorusuna, hiç tereddüt etmeden, göğsünüzü kabartarak 'Türkçedir' cevabını verebilirsiniz. (...)</p>

    <p class="p4">Türkçe, fonetik bakımdan da en âhenkli dildir. Ne Fransızca, ne de Farsça bu bakımdan Türkçe'yle boy ölçüşebilir. Orta Asya Türkçesi'ni bir sanatkâr zarafetiyle işleyen Osmanlı, İstanbul Türkçesi diyalektini dünyanın en güzel sesli dili hâline getirmiştir. (...) 19. asra kadar Türkçe, dünyanın önde gelen lingua frankası idi. Ancak sömürgecilik ve emperyalizm döneminde Fransızca ve İngilizce öne geçti. Hâlen, TDK'nın anadiller sıralamasına göre Türkçe; dünyanın, Çince, İngilizce, İspanyolca ve Hintçe’den ... sonra 5. en çok konuşulan dilidir. Yeni Türkiye Araştırma Merkezi'nin hesaplamalarına göre ise (...) Türkçe, İspanyolca ile birlikte en çok konuşulan 3. dil kategorisinde bulunmaktadır. <a href="../Text/section119.html#ref67">♠</a></p><br />
    <br />
  </div>

  <div id="ref68">
    68. Tahmin edileceği üzere birkaç yüz kişi mail yazıp Özbekçe, Türkmence, Kırgızca, Yakutça vesaireyi eklersen Türkçenin onyüzbinmilyar nüfusa ulaştığını hatırlattılar. Bazıları Amerikan emperyalizmi emrinde Türk Birliğini parçalamaya çalıştığımı anlamışlar, onu da haber verdiler. Hain emellerimde başarılı olmam halinde kendime “piyasa” bulacağımı müjdeleyenler de oldu. <a href="../Text/section119.html#ref68">♠</a><br />
    <br />
  </div>

  <div id="ref69">
    69. Çağdaş Türkçeye benden daha hakim kalemler hemen düzeltmişler:

    <p class="p4">"Tripe" değil "tribe girmek"tir. Hatta ondan çıkan "tribal enfeksiyon" diye şahane bir laf var...”</p>

    <p class="p4">Ekşi Sözlük hakkındaki görüşlerime de katılmamışlar:</p>

    <p class="p4">“Ekşi Sözlük, yazık ki artık o övgülerine mazhar değil. Yeni entriler, eskileri gibi ne dil bakımından zeki ve yaratıcı ne de içerik bakımından doyurucu. Hanzolar ele geçirdi. Tek tük çıksa da arada, genel olarak bir sıradanlaşma ve yavanlaşma söz konusu.” <a href="../Text/section120.html#ref69">♠</a></p><br />
    <br />
  </div>

  <div id="ref70">
    70. Sadık düzeltmenlerimden Onur Kiriş son 15 yılda globalleşen dünya mutfağından Türkçeye sızan lezzetleri saymış, bunları neden sözlüğüme almadım diye tarizde bulunmuş:<span class="Apple-converted-space">&nbsp;</span>

    <p class="p4">“İtalya'dan <b>risotto</b>, <b>borç</b> çorbası, <b>gazpaço</b>, dayanılmaz İspanyol <b>paella</b>, Japonya denilince akla gelen <b>suşi</b>, <b>hot dog</b>, sarmaşık gibi yayılan <b>noodle</b>, dürüm manasında <b>wrap</b>, Meksika lezzetleri <b>fajita</b> ve <b>burrito</b>, son zamanlarda iyice yaygınlaşan bir Arap yemeği <b>maklube</b>, tadı nefis <b>strudel</b>, hemen hemen herkesin bildiği <b>şinitzel</b>, özellikle yazlık mekânlarda mutlaka satılan <b>waffle</b>, Dr. Oetker'in her markete soktuğu <b>krem brüle</b>, hemen her pastanede bulunabilen ve özellikle hanımların çok beğendiği <b>cheese cake</b>, <b>mortadella</b>, her cafenin mönüsünde rastlayabileceğimiz <b>tiramisu</b>, dana <b>carpaccio</b>, <b>ravioli</b>, <b>minestrone</b> çorbası, nohuttan yapılan hem de özellikle Hatay, Adana ve Mersin'de iyice yaygın <b>humus</b>.</p>

    <p class="p4">Belki hepsi değil ama özellikle suşi, risotto, paella, hot dog, noodle, maklube, şinitzel, waffle, cheese cake, tiramisu ve humus kelimelerinin artık alınması zamanı sanki gelmiş gibi. Wrap, noodle, minestrone de yükselişteler.”</p>

    <p class="p4">Ayıptır söylemesi şnitsel, mortadela, tiramisu, raviyoli ve humus Sözlerin Soyağacı’nın ilk baskısından beri varlar. Ama suşi’yi atladığıma utandım doğrusu. <a href="../Text/section120.html#ref70">♠</a></p><br />
    <br />
  </div>

  <div id="ref71">
    71. Bir okurum Arapça ile İbranice arasında kurduğum tek yanlı ilişkiye itiraz etmiş:

    <p class="p4">Güneş Dil Teorisi gibi her Arapça kelimeyi bir yerden İbraniceye bağlama huyunuzu pek anlayamadım. Eğer iki ses benziyorsa demek ki o ötekinden almıştır mı oluyor? O zaman Amazon "ammauzun" diyenlere gülmeyelim. İki ses söyleyip ardından demek ki onlardan almışlar fetvasını veriyorsunuz. Düz mantık gibi...</p>

    <p class="p4">Kısaca şöyle netleştirmeye çalıştım:</p>

    <p class="p4">Arapça ile İbranice/Aramice arasında Sami kökünden gelen geniş bir ORTAK kelime hazinesi var. AYRICA İslam dinine ait terminolojinin neredeyse tamamının İbranice/Aramiceden alınmış olduğu gerçeği var. "Dinleme" anlamındaki <b>semâ</b><span class="s7"><b>c</b></span> besbelli Arapçada orijinal, yani alıntı filan değil. Ama İsmâil sözcüğünü Arapçadan türetmek imkânsız, bariz bir alıntı. Arapça olsa Esma<span class="s7"><b>c</b></span>ullah olurdu. (...)</p>

    <p class="p4">Tarihte pek çok toplum dini terminolojiyi yabancı bir kültürden almayı tercih etmiş. Türkler Arapçadan, Avrupalılar Latinceden, Latinler önceleri Etrüskçe sonraları Yunancadan, Ermeniler Yunancadan, Yunanlılar muhtemelen eski Anadolu ve Girit dillerinden, Çinliler Hintçeden, Japonlar Çinceden vb. Yabancı dil olunca daha "kutsal" ve "uhrevi" bir tınısı oluyor herhalde. <a href="../Text/section121.html#ref71">♠</a></p><br />
    <br />
  </div>

  <div id="ref72">
    72. Birkaç kişi Lolita kavramının bu filmden belki 35 yıl önce popülerlik kazandığını hatırlattı. Kubrick’in harikulade Lolita’sını nasıl unutabilirim?

    <p class="p4">Nabokov’un romanınından ilk Lolita filmi 62'de çekildi. Stanley Kubrick çekmişti. Ciddi gerilim barındıran, insanı rahatsız eden çarpıcı bir filmdir. James Mason ve Shelly Winters oynamıştı. O film sayesinde hem dünyada hem Türkiye’de tanındı Lolita. Ben Lolita lafının bizde yaygın değil ama seyrek de olsa özellikle magazin dünyasında kullanıldığını hatırlıyorum. Mesela Ses ve Hayat mecmualarında büyük ihtimalle rastlanabilir Lolita'ya. Muhtemelen de şöyle geçmiştir: Türk Lolita'sı...</p>

    <p class="p4">Los Angeles’ten yazan bir başka okurum 60'larda Lolita denince akla Hülya Koçyiğit'in kızkardeşi Nilüfer Koçyiğit'in geldiğini anımsattı. <a href="../Text/section122.html#ref72">♠</a></p><br />
    <br />
  </div>

  <div id="ref73">
    73. <b>Ma</b><span class="s8"><b>c</b></span><b>a</b><span class="s8"><b>c</b></span><b>âile</b>’yi unutmuşum. İki ayın, iki kısa bir uzun a, bir de fazladan hemze. <a href="../Text/section123.html#ref73">♠</a><br />
    <br />
  </div>

  <div id="ref74">
    74. Nezih Aytaçlar beni bana şikâyet etmiş:

    <p class="p4">“İçki masası başında" üretilmiş kelimeler üzerine yazdıklarınız moral bozucu. Tamam, meramımızı anlatıyorsa hiçbir kelimeye karşı tutucu yaklaşmayalım, dil polisi olmayalım. Ama <i>özgür</i> sözcüğünün böyle uydurulduğunu bildiğimde sözcüğü her kullanışımda bunu uyduranların yukarıdan beni seyredip kıs kıs güldükleri vehmine kapılıyorum. Aynı şekilde tüm +sel/+sal ekli kelimeleri lugatımdam atmam mümkün değil (zaten siz de böyle birşey önermiyorsunuz), ama kullanırken huzursuz olmaya başlıyorum. <i>Ruhsal</i> durumum bozuluyor yani. <a href="../Text/section124.html#ref74">♠</a></p><br />
    <br />
  </div>

  <div id="ref75">
    75. Hatun/kadın sözcüğüne ilişkin söylediklerim hayret uyandırdı. Piyasada dolaşan diğer rivayetleri aktaranlar oldu:

    <p class="p4">Kadın kelimesinin (...) katmak masdarından geldiği ve erkeğe katılan manasında olduğu de rivayet ediliyor. Zannımca Sadri Maksudi'nin Türk Tarihi ve Hukuk kitabında görmüştüm. Malum dişinin erkeğe katılması kullanılan bir kelimedir.<span class="Apple-converted-space">&nbsp;</span></p>

    <p class="p4">Katılmadım:</p>

    <p class="p4">Kadın (...) yüzyıllar boyunca sadece "kraliçe, hükümdar eşi" anlamında kullanılan bir kelimedir. Türkçe avrat kelimesinin yerine geçmesi 18. bilemedin 17. yüzyıl olmalı. Hükümdar eşine "katık" gibisinden bir isim verilmiş olacağını hiç sanmam.</p>

    <p class="p4">“Büyük Türkçe Sözlükte <i>hatun</i> sözcüğünün köken olarak Türkçe olduğu söyleniyor. Siz bu sözcüğün kökenini etimolojik olarak ikna edici bir biçimde açıkladınız. Acaba TDK den herhangi bir eleştiri aldınız mı ve siz bu sözcük hakkında onları uyardınız mı?” diye soran saf yürekli bir okuruma da hayret ettim:</p>

    <p class="p4">TDK arayıp fikir bildirecek? Daha neler! Adamlar Devlet, hiç Devlet vatandaşla oturup tartışır mı? Nerede görülmüş? Türkçe diyorlarsa Türkçedir. En iyi ihtimalle yirmi yıl sonra çaktırmadan düzeltiverirler, sonra da "biz demiştik" derler. <a href="../Text/section125.html#ref75">♠</a></p><br />
    <br />
  </div>

  <div id="ref76">
    76. Burada fena çuvallamışım. Yaklaşık elli kişi yazıp hatırlattı ki Kur’anda Azrail adı geçmez. Öğrenmiş oldum, sevindim. Ayrıca sürekli ahkâm kesen bir yazarın yanıldığını görme keyfini okurlarıma tattırdığım için bir kat daha sevindim.

    <p class="p4">Esas iddiam sanırım Azrail’in Kabbala kaynaklı olması meselesi idi. Birkaç gün sonra bu konuya bir daha değinme fırsatı buldum:</p>

    <p class="p4">Geçen gün acaba Azrail adı İslam geleneğine Yahudilikten geçmiş olabilir mi diye bir soru attım ortaya. Değerli bir okurum şu bilgileri verdi: “Ne Kur'an'da ve ne de hadislerde Azrâil kelimesi geçiyor. Melekülmevt (ölüm meleği) diye bahsediliyor. Ancak sahabe devrinde müslüman olmuş Vehb bin Münebbih ve Kâb bin Züheyr gibi Yahudi asıllı müelliflerin İsrailiyat diye bilinen ve İsrail oğullarından anlattıkları arasında bu isme rastlanıyor.”. <a href="../Text/section126.html#ref76">♠</a></p><br />
    <br />
  </div>

  <div id="ref77">
    77. Kutsal metinlere ilişkin ısrarlı değinmelerimden canı sıkılan bir okurum gayet içten, nazik ve etraflı bir mail yazıp bir öneride bulundu:

    <p class="p4">Kuran’ın ilahi bir kelam olmadığı yönündeki düşüncelerinizi Taraf’ın HerTaraf sayfasında ya da sizin uygun bulduğunuz herhangi bir dergide daha kapsamlı bir şekilde yazar mısınız? Biz de iddialarınızı detaylı olarak öğrenme fırsatına erişiriz. Belki bir tartışmaya kapı aralarsınız. Birileri de başka mahfillerde size karşı iddialar dile getirir. Biz de konuyu tam olarak anlarız. Çünkü, böyle zaten küçük hacimli olan yazılarınızın son paragrafının son cümlesinde gerilla taktiğiyle yaptığınız vur-kaçlardan bir sonuç alınamayacak diye düşünüyorum.</p>

    <p class="p4">Bu nazik okuruma aynı içtenlikle detaylı bir cevap yazma ihtiyacını duydum:</p>

    <p class="p4">Din konusunda açık bir polemiğe girmeye şu aşamada niyetim yok. İki nedenle: 1) Türkiye'nin bugünkü gündeminde önceliği olduğunu sanmıyorum; dindarlardan önce mutaassıp milliyetçilerle mücadele etmenin önemine inanıyorum. 2) İmana karşı akılla mücadele etmenin imkânsız bir dava olduğu kanısındayım. Elmayla armut gibi bir şey, aynı dili konuşmuyoruz çünkü.</p>

    <p class="p4">Buna karşılık bilinçli ve kararlı bir ateist olarak, ateizmin ifade özgürlüğünü savunmayı borç biliyorum. Belki sizin gibi, bu düşünceye alışık olmayan insanları ufak ufak darbelerle alıştırmayı da gerekli görüyorum. Yanlış anlamayın: maksat sizi ateizme ikna etmek değil, ama ateistlere de saygı göstermeniz gerektiğini öğretmek.</p>

    <p class="p4">"Gerilla taktiğiyle" sorduğum sorular bence gayet makul ve güçlü sorulardır. Sizce Yahudiliğin batınî koluna ait bir kavram ve isim İslam geleneğine nasıl sızmış? Yunus peygamberin adı neden İbranice orijinaliyle değil Yunanca biçimiyle Kuran'a girmiş? İyi sorular değil mi? Birkaç kişiyi bile düşünmeye sevketse başarı sayılmaz mı? Belki bazı şeyleri daha iyi sorgulamayı öğrenirler, belki de iman çerçevesinde tutarlı bir cevap bulmayı başarırlar. Her iki halde de, düşünen ve bilen insandan zarar gelmez diye düşünüyorum. <a href="../Text/section126.html#ref77">♠</a></p><br />
    <br />
  </div>

  <div id="ref78">
    78. Mustafa Çakır adlı okurum Kayı boyunun adına ilişkin farklı bir etimoloji önermiş:

    <p class="p4">Kültürel vandal olarak Türke ve Türklüğe dair ne varsa amaçsızca tahrip etmeye çalışmakta ve kültür düşmanlığı yapmaktasın. Kayı Boyu geçmişte sizlere ''kaydığı'' için öfke ve nefret içerisindesin. Aslında bu duyguların yüzyıllarca ''kayanlar'' tarafından yönetilmenin verdiği aşağılık psikolojisinden olsa gerek. Benimki sadece bir tahmin. Seni anlamam imkansız; çünkü ben bir Türk'üm ve hiçbir zaman yönetilmedim. Yani senin anlıyacağın ''kayılan'' değil ''kayan'' ırktan oldum.</p>

    <p class="p4">Nazik bir cevap yazdım; “seni anlamam imkânsız; çünkü ben bir Türk'üm” ifadesiyle Türklere haksızlık ettiğini, zira bugüne dek Türk olduğu halde okuduğunu anlamaya muktedir birçok kişiyle tanıştığımı belirttim. <a href="../Text/section127.html#ref78">♠</a></p><br />
    <br />
  </div>

  <div id="ref79">
    79. Hüseyin Çınar Öztürk bu yazı çıktıktan sonra Georg Bossong’un “Der Name al-Andalus: Neue Überlegungen zu einem alten Problem” adlı makalesine dikkatimi çekti (in Restle &amp; Zäfferer, eds. <i>Sounds and Systems: A Festschrift for Theo Vennemann,</i> Berlin 2002) . Bossong son derece titiz bir araştırmayla <i>al-Andalus</i> adının esasen bugünkü Tarifa kentinin bulunduğu yerdeki adanın adı olduğunu ortaya koymuş; yaygın kanının aksine Vandal adından değil, İspanya’nın Latin-öncesi bir dilinden, belki proto-Baskçadan geldiğini savunmuş.

    <p class="p4">&nbsp;&nbsp;&nbsp;&nbsp;&nbsp;&nbsp;Şapka çıkarmaktan başka çarem yok. Yazıyı baştan yazacak olsan Vandal &gt; Andalus bağını kurmam, yahut “her yerde öyle derler ama siz hemen her şeye inanmayın” diye uyarırım. <a href="../Text/section127.html#ref79">♠</a></p><br />
    <br />
  </div>

  <div id="ref80">
    80. Bu yazıya en çok Kürt okurlarım tepki gösterdi, ama doğal olarak Ermeni çevrelerden de itirazlar geldi. Yerel ağızlardaki yüzlerce Ermenice kelimeyi hatırlattılar, Tietze ve Dankoff’un eserlerini andılar. Cevaben, yerel ağızla standart ulusal dil arasındaki farkı tekrar be tekrar vurgula<span class="Apple-converted-space">&nbsp; &nbsp;</span> mak zorunda kaldım:

    <p class="p4">Malatya yahut Bayburt ağızlarında Ermenice alıntıların sayısı yüzleri bulabilir. Belki x köyünde insanlar yarı yarıya Türkçe-Ermenice kırması bir dil konuşuyor olabilir. Ama bundan standart yazı dili hakkında bir sonuç çıkmaz ki?</p>

    <p class="p4"><i>Pezevenk</i>’ten emin olmadığımı, <i>örnek</i> hakkında da on senede yüzon kişiyle tartıştıktan sonra artık üstüme fenalıklar geldiğini birkaç kişiye belirtmek zorunda kaldım. <a href="../Text/section128.html#ref80">♠</a></p><br />
    <br />
  </div>

  <div id="ref81">
    81. Denis Ojalvo İbranicemi düzeltmiş:<span class="Apple-converted-space">&nbsp;</span>

    <p class="p4">Yunan kelimesinin İbranice yazılışı yud-vav-nun veya yud-vav-vav-nun şeklindedir ve her iki durumda da <b>Yavan</b> olarak okunur. <a href="../Text/section129.html#ref81">♠</a></p><br />
    <br />
  </div>

  <div id="ref82">
    82. Caner Fidaner Yunan mı Yunanlı mı konusunu açmış, ki ezeli münazara konularından biridir. Cevabım:

    <p class="p4">Macarlı, Sırplı, Ulahlı... Osmanlı kullanımında mevcuttur, ama günümüzde ulus adına -lı eklenen başka örnek düşünemiyorum. Ama bu işlerde mantık aranmaz ki? Ahali arasında "Yunanlı" kullanılıyorsa bence zararı yok derim.</p>

    <p class="p4">"Yunan" isim olarak kullanıldığında biraz aşağılayıcı bir tınısı olduğundan ("Yunan geldi İzmir'i yaktı") Yunanlı diye bir türeve ihtiyaç doğmuş olabilir mi? <a href="../Text/section129.html#ref82">♠</a></p><br />
    <br />
  </div>

  <div id="ref83">
    83. Hulki Bey’in buradaki ifademe verdiği ölçüsüz tepki, <i>Hürriyet</i> gazetesinin birinci sayfasında yer aldı. Adıgeçen gazetenin alışılmış ikiyüzlü oportünizmini yansıtan haberi 11 Nisan 2009 sayısında okuyabilirsiniz. <a href="../Text/section130.html#ref83">♠</a><br />
    <br />
  </div>

  <div id="ref84">
    84. Nezih Aytaçlar demiş ki:

    <p class="p4">Yunanca χ harfini <i>x</i> ya da <i>kh</i> seklinde yazmak arasında kararsız kaldığınızı belirtmişsiniz. Adı geçen <i>khi</i> harfi. Evet, Yunan alfabesinde bu harf χ işaretiyle yazılıyor. Ama bu alfabede bir <i>ksi</i> harfi var ve başka bir işaretle gösteriliyor. Latin alfabesini kullanan tüm dillerde ise <i>x</i> işareti, Yunanca <i>ksi</i> harfini karşılıyor. Yani siz <i>láxôma</i> yazdığınızda, bunu Latin harfleri kullanan kime okutursanız, okuyan /laksoma/ şeklinde anlayacaktır. Sanıyorum sizin kafanızı karıştıran Yunan alfabesindeki χ ile Latin alfabesindeki x işaretlerinin benzerliği. Ama bunlar her iki alfabede farklı seslere tekabül ediyor.</p>

    <p class="p4">Cevabım:</p>

    <p class="p4">Problem sadece Yunanca ve Latince olsa dediğiniz doğru. Oysa Türkçe için birçok açıdan daha önemli olan Arapça, Farsça ve Kürdçe problemleri var. Haber yerine khabar mı yazsam daha iyi, xabar mı?</p>

    <p class="p4">Arapçanın uluslararası transkripsiyon sisteminde x veya altı bröveli ḫ kullanılıyor; ama bröveli ḫ harfi çoğu bilgisayar fontunda yok, büyük sorun çıkarıyor.</p>

    <p class="p4">Sonra dilbilim literatüründe kh ikilisi başka sesi ifade eder, sert nefesli /k/ sesidir. Hint dillerinin transkripsiyonunda öyle kullanılır, Hintavrupa dili araştırmalarında da öyle. Hani Hindistanda Sikh'ler var, asla Sih yahut Siχ diye söylenmiyor maalesef. <a href="../Text/section131.html#ref84">♠</a></p><br />
    <br />
  </div>

  <div id="ref85">
    85. Tarihçi bir dostum uyardı, "Türk milleti" kavramını ilk kez kullananlardan biri 1860'larda Cevdet Paşa imiş. "İslam milleti" kavramından "Türk milleti" kavramına geçiş bir bakıma modern Türk tarihinin kilit olayıdır. Cevdet Paşa (ve çömezi Ahmet Vefik Paşa) da bu kilit olayın kilit şahsiyetlerindendir. Zihinlerindeki referans neden ve nasıl kaymış? Çağdaş Türkiye tarihini sırf bunun tahlili üzerinden yazmak mümkün olmalı.

    <p class="p4">Millet kavramının içinin dış güçler tarafından “bilerek boşaltıldığını”, bunun “istihbarat servislerinin çok kullandıkları bir usul olduğunu” savunan bir okuruma şu cevabı verdim:</p>

    <p class="p4">Bu görüşünüze katılmıyorum. İstihbarat servislerinin hiçbir ülkede ve hiçbir çağda bu denli şeytani planlar içinde olduklarına – olabildiklerine – inanmıyorum. 19. yüzyıl sonu ile 20. yüzyıl başı İngiliz imparatorluğunun en ilginç, en takdire şayan özelliklerinden biri, toplumun en parlak zekâlarından bir kısmını istihbarat servislerine angaje edebilmiş olmalarıdır. Bunların birçoğunun kitaplarını, biyografilerini okuma fırsatını buldum. Bunu söylemek belki şaşırtıcı olacaktır ama, son derece DÜRÜST – gerçek, entelektüel anlamda, samimi düşüncelere sahip – insanlar oldukları kanısına vardım.<span class="Apple-converted-space">&nbsp;</span></p>

    <p class="p4">Gerçek zekâya sahip insanların "kavramların içini boşaltmak" gibi, beyinsizlikle eşdeğer işlere girişeceklerine – girişebileceklerine – ihtimal vermiyorum. Kavramların içini boşaltmak, cahillere ve aptallara has bir eylemdir. Üniversitede çok değer verdiğim bir hocam kulağıma küpe etmişti, "tarihte cehaletin rolünü asla küçümseme" diye.</p>

    <p class="p4">Ekleyeyim: İstiklal Marşı’nda da “Türk” tabiri geçmez. Arnavut kökenli olan Mehmet Akif “Türk milleti” demektense yurt dışına sürgün gitmeyi tercih etmiştir. <a href="../Text/section132.html#ref85">♠</a></p><br />
    <br />
  </div>

  <div id="ref86">
    86. Yavuz Renda “Açmışlar ortadan bir sayfa, nah size kelime demişler.” cümlesinde ima edilen eleştiriyi yadırgamış, sormuş:

    <p class="p4">“Kelime üretmenin bir yönetmeliği var da ona mı uymamışlar? Kelimeler eninde sonunda böyle uydurmalarla oluşmuyor mu? İngilizce'de uydurulan kelimeler şimdi bütün dünyada kullanılmıyor mu? Shakepeare'in uyurdurduğu kelimelere ne buyuralım?“</p>

    <p class="p4">Şöyle cevap verdim:</p>

    <p class="p4">Yaratıcılığa karşı olmam düşünülemez herhalde. "Nah size kelime" diyen kişi Shakespeare veya bizim bakkal olsaydı çok eğlenirdim muhakkak. İşin içindeki siyasi iktidar gösterisi, hatta terördür beni rahatsız eden. Bu gösteriye muhatap olanın "paşam sen çok içtin bu akşam, haydi yat" deme hakkı varsa sakınca yoktur; boyun eğme mecburiyeti varsa korkunç bir durumla karşı karşıyayız demektir.</p>

    <p class="p4">Ekleyeyim: Shakespeare’in veya bizim bakkalın ürettiği kelimeleri insanlar hoşlandıkları için benimserler. Devlet reisinin bir siyasi terör çağında ürettiği kelimeleri benimseyenler ise ya korkmuştur, ya da – daha vahimi – başkalarını korkutmak hırsıyla hareket etmektedir. Korku ve sindirme kültürünün tüm topluma nasıl yayıldığını etüt etmek isteyenler, Dil Devriminden daha iyi malzeme bulamazlar. <a href="../Text/section133.html#ref86">♠</a></p><br />
    <br />
  </div>

  <div id="ref87">
    87. Almanya’da sosyal pedagog olan Ergin Bey bu yazımdan çok mutlu olmuş:

    <p class="p4">“Hay dilinizle, kaleminizle, beyninizle çok yaşayın emi. Hah şöyle. Artık diyordum ne yapılsa kâr etmez bu milliyetçiliğe... Azdılar iyice... Ama dinsizin hakkından imansız gelirmiş. Oh be :))) Kayı mı dediniz, yani dönmelerden... Ay hiç güleceğim yoktu... Çok yaşayın Sevan Bey... Elinize, gözlerinize, beyninize sağlık...”</p>

    <p class="p4">Buna karşılık Mehmet Maksudoğlu beni bir kez daha düşünmeye davet etmiş: “Kayı neden <i>katı</i> ‘güçlü kuvvetli’den gelmesin? T/Y dönüşmesi yok mudur?”</p>

    <p class="p4">Biraz edepsizce cevap vermişim maalesef:</p>

    <p class="p4">Kayı'nın katı'dan gelmesi mümkün değil. D &gt; Y dönüşmesi vardır ama T &gt; Y diye bir şey yok. Ayrıca Türkiye Türkçesinde mevcut olan katığ'ın bir de kayığ şeklinde varyantı neden olsun ki?</p>

    <p class="p4">Hem <i>Katı</i> ("güçlü" değil "sert" demek) diye aşiret adı olur mu? Meğer ki hepsi kronik priapizmden mustarip olsunlar! <a href="../Text/section135.html#ref87">♠</a></p><br />
    <br />
  </div>

  <div id="ref88">
    88. Rehber Arzu Tutuk Torosların gözelerini anlatmış:

    <p class="p4">“Güneybatı Anadolu’da çokca yürümüş bir rehberim. Grupla birlikte yapılan yürüyüşün bir su kaynağında bitmesi veya öğle yemeğinde pikniğin su başında yapılması herkes için unutulmaz bir tecrübe olur, hele sıcak yaz günlerinde.</p>

    <p class="p4">Suyun nerede olduğunu da en iyi oranın köylüleri bilir. Rota çıkarırken bizi hep “suyun gözüne” götürürlerdi. Burası suyun ilk çıktığı, yerden kaynadığı noktadır.<span class="Apple-converted-space">&nbsp;</span></p>

    <p class="p4">&nbsp;&nbsp;&nbsp;&nbsp;&nbsp;&nbsp;Yani Toroslar’da yerlisinin kullandığı ve benim de bolca duyduğum bir kelime idi.” <a href="../Text/section136.html#ref88">♠</a></p><br />
    <br />
  </div>

  <div id="ref89">
    89. Birkaç okurum aynı paralelizmin Kürtçe ve Zazacada da aynen mevcut olduğunu belirttiler. Kürtçe (Kurmanci) <b>çav</b> = göz ve <b>çavî</b> = göze. Zazacada ise <b>çim</b> = göz ve <b>çime</b> = göze.

    <p class="p4">Bu dilleri hiç bilmememin ne kadar büyük eksiklik olduğunu bu vesileyle bir kez daha anma fırsatını buldum. Kürtçe sözlük masamda duruyor gerçi ama, düşünün, Zazaca bir sözlüğüm bile yok! <a href="../Text/section136.html#ref89">♠</a></p><br />
    <br />
  </div>

  <div id="ref90">
    90. 15 Mart 2009, <i>Hürriyet</i>. Bir tanıdığım yazıp sormuş, ondan haberdar oldum. Yoksa Hürriyet okumak gibi bir alışkanlığım yok. Çirkef çirkefi davet eder, ruhum kirlenir diye korkarım. <a href="../Text/section137.html#ref90">♠</a><br />
    <br />
  </div>

  <div id="ref91">
    91. Bir okurum ciddi bir akademik yayında karşısına çıkan şu ibareye dikkatimi çekmiş:

    <p class="p4">“Kırgızca‘da ‘tutuşmak, yanmak‘ için <i>tam-</i> fiilini bulmamiz, bizim bugüne kadar yapilmis çalismalarda <b>tamu</b> ‘cehennem‘ için söylenen ‘Sogdçadan alinti kelime‘ açiklamasini soru isareti ile karsilamamiza neden olmustur. (...) Bize göre Eski Türkçedeki <i>tamu</i> kelimesinin dile girisinde ilk etken Sogdçadaki <i>tmw</i> olabilir; fakat ayni kelimenin Karahanli dönemiyle beraber <i>tamug</i> seklini almasi, Kirgizcada geçen <i>tam-</i> fiili ile ilgili olabilir. <i>Tam-</i> Türk dilinde çok kullanilan isimden fiil yapma eki <i>+(u)g</i> ile ‘tutusan, yanan sey, ates‘ ve oradan ‘cehennem‘ anlami kazanmis olmalidir.”</p>

    <p class="p4">Cevabım keskin:</p>

    <p class="p4">Eski Asya Türkçesinde <i>+(u)g</i> diye bir ekin varlığından haberdar değilim. Benim bildiğim <i>+(ı)g</i> eki vardır. Küçük ses uyumu 17. yüzyıldan önce keşfedilmediğinden dolayı sözü edilen türev olsa olsa *<i>tamıg</i> olur, <i>tamug</i> olmaz. <i>Tamug</i> eğer Türkçe bir fiil kökünden türeyecekse <i>*tamu-</i> fiilini aramak gerekir. <a href="../Text/section138.html#ref91">♠</a></p><br />
    <br />
  </div>

  <div id="ref92">
    92. Eski Türkçe yazıtlar hakkında değerli çalışmaları olan ve başarılı bir sözlük hazırlayan Hatice Şirin User bu cümleme itiraz etti. En eski Türkçe yazıtların zannettiğim gibi üç beş tane değil, son bulunanlarla birlikte tam 184 tane olduğunu hatırlattı. “184 yazıt Taraf gazetesinin bir sayfasını doldurur mu?” mealinde biraz laubalice yazdığım ilk cevaba da haklı olarak üzüldü.

    <p class="p4">İkinci cevabımı daha içten bir dille yazdım:</p>

    <p class="p4">Hayatının çeşitli dönemlerinde Moğolca, Akatça, Avesta dili, Eski Habeşçe, Eski Türkçe vs.ye ilgi duymuş bir adam "184 yazıt kaç sütun santim eder" diye sorarsa herhalde tahmin ettiğiniz ve üzerinize alındığınız şekilde bir aşağılama kastetmiş olamaz, değil mi? Yani tamam bazen çelişkiye düşerim de o kadar değil artık!</p>

    <p class="p4">Bana çok basit gelen bir gerçek var ortada. Modern Türkçe (ki buna insert etmek ve klozet kapağı da dahil, hilaliahmer ile sürç-i lisan da dahil), eskisiyle kıyaslanamayacak kadar zengin, ilginç, gelişmiş bir dil. Acayip bir eğitim sisteminin beyin hasarına uğrattığı bir kuşak ise "ah Özz Türkçe ne temiz ne güzel, kahrolası emperyalistler dilimizi bozdular" diye dövünmekle meşgul. Benim derdim bu arkadaşları gerekirse şok tedavisiyle komadan uyandırmaya çalışmak. BU BAĞLAMDA bakarsanız 184 yazıt mı, günde elli gazetede beş milyon matbu kelime mi karşılaştırması sanki anlam taşıyor gibi.</p>

    <p class="p4">Yoksa merak etmeyin, antika ve marjinal dilleri küçümsemek kim, ben kim... <a href="../Text/section139.html#ref92">♠</a></p><br />
    <br />
  </div>

  <div id="ref93">
    93. Bir okurum Seleukos’un anası Laodíke onuruna adlandırılan <b>Laodíkia</b>’ları es geçmeme hayret etmiş. Haklıdır. En ünlüsü Suriye’deki Lazkiye/Latakia. Samsun’un ilçesi Ladik ile Denizli yakınında son yıllarda heyecan verici kazılara sahne olan Laodíkia da onlardan olmalı sanırım. <a href="../Text/section140.html#ref93">♠</a><br />
    <br />
  </div>

  <div id="ref94">
    94. Fırat konusunda bu yazıdan üç dört yıl önce <i>Ankara’nın Doğusundaki Türkiye</i> kitabımda yazdıklarım da ilginizi çekebilir belki:

    <p class="p4">Kemah'tan Carablus'a kadar Fırat, muhteşem bir boğazın içinden akıyor: Anadolu kütlesini boydan boya kesen derin bir yarık. Aynı zamanda tarihi bir sınır: ikibin küsur yıldan beri, tarafları değişse de yeri pek değişmeyen bir medeniyet ve dil ayracı.<span class="Apple-converted-space">&nbsp;</span></p>

    <p class="p4"><span class="s6">Rum Ülkesinin sonu</span></p>

    <p class="p4">MÖ 1. yüzyıldan MS 240'lara dek Fırat Roma egemenliğinin doğudaki sınırı olmuş. Daha sonra imparatorluk bir ara Dicle'ye kadar dayanmışsa da, Fırat'ın ötesinde hiçbir zaman tam tutunamamış. İki nehir arasındaki ülkeler İran'la sonsuz bir çekişme konusu olarak kalmış.</p>

    <p class="p4">Bin küsur yıl boyunca Fırat Yunan dilinin de doğu sınırı olmuş. İskender fetihlerini izleyen devirde Yunanca çeşitli eski Anadolu dillerini eritip, Fırat'ın batısındaki ülkelerin ortak konuşma dili olmayı başarmış. Fırat'ın doğusunda ise – imparatorluk memurları ile onlara özenen bir miktar kentli seçkin dışında – Yunanca konuşan olmamış. Urfa'da Rum egemenliği altında 3. yüzyıldan itibaren gelişen büyük kültürel etkinliğin dili Rumca değil Süryanice. 7. yüzyıldaki Arap istilası arefesinde Malatya'nın dili Rumca, ama nehrin karşı yakasındaki Harput ve Dersim'de Ermenice hakim.</p>

    <p class="p4"><span class="s6">Yarım Elma</span></p>

    <p class="p4">Anadolu'yu fetheden Türkler de fetihten kısa bir süre sonra Fırat ekseninde ayrışmaya yüz tutmuşlar. 14. yüzyıla doğru belirginleşen iki edebi lehçeden Doğu Anadolu Türkçesi ('men virürem') zamanla Azericeyi, Batı Anadolu Türkçesi ('ben verirem') Türkiye Türkçesini doğurmuş. Siyasi yapılanma dille atbaşı gitmiş. 15. yüzyılda Fırat'ın batısındaki Türk beyliklerini Osmanlı yutarken, doğusundakiler de Akkoyunlu'nun egemenliği altında derlenir gibi olmuşlar. Daha sonraki dini kargaşada Akkoyunlu devleti çökünce, Osmanlı gücü Fırat'ı aşıp başıboş kalan Doğu'yu zapturapt altına almış.</p>

    <p class="p4">Ama Osmanlı devletinin standart yönetim yapısı Fırat'ın ötesinde kök tutmamış. Batıda geçerli olan vilayet ve tımar düzeni yerine Osmanlı devleti Doğu'yu yarı-bağımsız beylikler, babadan oğula geçen ocaklıklar vasıtasıyla yönetmiş. 19. yüzyılda bu düzeni bozup merkezi yönetimi kurmaya teşebbüs ettiğinde zincirleme felaketlerle karşılaşmış.</p>

    <p class="p4">Daha ilginci: Fırat'ın doğusunda Türkçe konuşan kimse kalmamış. 1071'den beri aralıksız Türklerce yönetilen bu bölgede, bugün Türkçenin anadil olarak hayatiyetini sürdürdüğü alan Erzurum'dan Kars ve Ahıska'ya, öbür yandan Nahçevan ve Tebriz'e uzanan dar bir koridordan ibaret. Buna karşılık Diyarbakır, Mardin, Muş veya Van'da – devlet memurları ile onlara özenen bir miktar kentli seçkin dışında – özel yaşamında Türkçe konuşan pek yok. <a href="../Text/section141.html#ref94">♠</a></p><br />
    <br />
  </div>

  <div id="ref95">
    95. Burada biraz işin kolayına kaçmışım. Saydığım fiillerin çoğu gerçekten /n/ sesiyle bitiyor. Üç dört tanesi ise Eski Türkçede apayrı bir ses sayılan, eski yazıda sağır kef isimli ayrı bir harfle gösterilen, bazı Anadolu ağızlarında halâ ayrı telaffuz edilen art damak burunsulu /ŋ/ sesini içeriyor.<span class="Apple-converted-space">&nbsp;</span>

    <p class="p4">Buna işaret eden bir okuruma şöyle yazdım:</p>

    <p class="p4">Bildiğim kadarıyla sadece <i>anmak</i>, <i>sinmek</i> ve <i>yenmek</i> sağır kef ile yazılır, <i>onmak</i> her iki türlü yazılır. Diğerlerinin hepsi normal n'dir.</p>

    <p class="p4">Art damak burunsulu ile biten basit fiiller benim için muammadır. Bu sesle biten ad ve sıfatların hemen hepsini +n+ğ olarak analiz edebiliyorum. Ama fiillerde sanki /ŋ/ müstakil bir fonem gibi duruyor. Eğer biçimsel bir işlevi varsa o işlev belirsiz. Yazıda bu ayrımlara da dikkati çekmeyi düşündüm, ama fazla karışık olacağı için vazgeçtim. <a href="../Text/section142.html#ref95">♠</a></p><br />
    <br />
  </div>

  <div id="ref96">
    96. Halil Berktay buna itiraz etmiş, meraklı tarihçi sayısının daha fazla olduğunu söylemiş. Sanırım “onbeş” diye düzeltmem gerekiyor!<span class="Apple-converted-space">&nbsp;</span>

    <p class="p4">Osmanlı mutfağı hakkında enfes bir kitap yazan Mariana Yerasimos bu tarih meraklılarından biridir. O da mail atmış, beni Osmanlı hindilerinin tarihçesi konusunda bir dizi fantastik alıntıyla aydınlatmış.<span class="Apple-converted-space">&nbsp;</span></p>

    <p class="p4">Hindi tüketimiyle ilgili bulabildiğim en eski belge 17 Ocak 1715 tarihlidir. Söz konusu belge, Galata Sarayı’nın tamirattan sonra yeniden hizmete girmesi nedeniyle, Sultan III. Ahmed’in onuruna verilen ziyafetin harcamalar listesidir. Listede “Mâkiyân adet 160” ve “Mâkiyân-i Mısrî adet 15” kaydı yer alıyor. Kapadokya kökenli olan Babaannem – 1924’e dek yörede yaşamış çoğu Kapadokyalı Rum gibi – hindiye “kurka” ya da “misrî” derdi, o nedenle Mâkiyân-i Mısrî’nın anlamı konusunda hiç bir kuşkum yok. Ne yazık ki misrîden hindiye geçişle ilgili hiç bir bilgiye ulaşamadım.<span class="Apple-converted-space">&nbsp;</span></p>

    <p class="p4">Kitap çıktıktan sonra Mısır tavuğunu ve kebabını (!) Evliya Çelebi’de de buldum. Evliya, Belgrat’taki yiyecekleri anlatırken: “Ve Mısır tavuğu add etdikleri kırmızı hortum burunlu tavuk kebâbı” ndan söz eder. Yıl 1660.</p>

    <p class="p4">Evliya hindiye ayrıca Leh tavuğu da der. “Leh tavuğu” namıyla bilinen “meşhur fîl hortumu gibi sarkmış kırmızı et pâresi burnu” olan yaratık. Bu da Kırım-Bahçesaray’daki nimetlerdendir. Hindi, Kırım’a Orta Avrupa üzerinden gitmiş olabilir. Leh tavuğunu “Kallevine”de de anlatır. Ancak Kallevine’nin neresi olduğu belli değil. Dankoff’a göre Köln olabilir. Tabii Evliya oralara gittiyse?</p>

    <p class="p4">“Hindi” ve “turkey” adlarının kökenine dair dehşetli bilgi, görüş, iddia yağdı: meğer ne popüler konuymuş! Bu arada Anadolu’nun çoğu yerinde hindiye “<b>mısır</b>” adı verildiği de hatırlatıldı.<span class="Apple-converted-space">&nbsp;</span></p>

    <p class="p4">Bu vesileyle Beç tavuğunun neden turkey fowl olduğunu öğrendim. Meğer bu hayvan Madagaskar'dan gelirmiş. Akdeniz'e Mısır limanları vasıtasıyla ulaşmış.</p>

    <p class="p4">Mısır'a İngilizlerin Turkey demesi normal. İşin enteresanı Ege bölgesinde hindiye köylüler "mısır" der. Acaba Türkçede de (aynen İngilizlerde olduğu gibi) beç tavuğunun adı hindiye mi transfer edildi?</p>

    <p class="p4">Diğer bir muamma: madem bu hayvan Mısır'dan geliyor, neden Türkçesi Beç (= Viyana) tavuğudur? <a href="../Text/section144.html#ref96">♠</a></p><br />
    <br />
  </div>

  <div id="ref97">
    97. Acaba İngilizce <i>crime</i> ile Arapça eşanlamlı <i>cürm</i> sözcüğünün alakası yok mudur diye desteksiz spekülasyon yapmış bir okurum. Üşenmeden cevap verdim:

    <p class="p4">Hintavrupa anadilinde <i>*krei-</i> (iyiyi kötüden seçmek, elemek, yargılamak) kökünden Yunanca, Latince, Slavca, Germence ve Baltık dillerinde düzenli türevler mevcuttur. Sami dilleriyle bir alaka düşünülemez.</p>

    <p class="p4">Arapça cürm sözcüğünün ana anlamı, enteresan bir şekilde, "birinin kemiğini kırmak" imiş. Eşdeğer İbranice ve Aramice kök olan g-r-m da kemik ve kemikle alakalı işlemleri ifade ediyor. <a href="../Text/section145.html#ref97">♠</a></p><br />
    <br />
  </div>

  <div id="ref98">
    98. <i>Çabalamak</i> fiili Türkçede rahat altıyüz senedir var; buna karşılık <i>çaba</i>, 1935 civarında uydurdukları Öztürkçe kelimelerdendir. Gerzekçe dememin sebebi şu: <i>Çabalamak</i> fiilinin gerçek kökü <i>*çaba</i> değil, “vurmak, dövmek, şaplatmak” anlamına gelen <i>çapmak</i> fiili. Buna, sürekli ve zayıf hareket bildiren –ele– fiil ekini eklemişler, tepmekten tepelemek, kakmaktan kakalamak, gevmekten gevelemek gibi. <a href="../Text/section146.html#ref98">♠</a><br />
    <br />
  </div>

  <div id="ref99">
    99. Bu yazıdan bir gün sonra Taraf'ın HerTaraf sayfasında çıkan “Vatanı Kurtadı, Halifeyi Kovdu, Daha ne?” başlıklı yazımda aynı temayı devam ettirdim:

    <p class="p4">Devlet reisinin görüş ve emirlerini reddeden herkesi alçak, soysuz, vatansız ve gizli emel sahibi hain ilan eden zorbalık diline itiraz ediyoruz.<span class="Apple-converted-space">&nbsp;</span></p>

    <p class="p4">Bu dil, bir toplumu kuşaklar boyu düzelmemecesine hasta eder ve çürütür. Düşüncenin ve yaratıcılığın kaynaklarını kurutur, korkuyu ve ikiyüzlülüğü bir hayat tarzı haline getirir, en cahil ve zorba olanın her zaman zeytinyağı gibi üste çıkmasını meşrulaştırır.</p>

    <p class="p4">Bu ülkeyi doksan yıldan beri kafası çalışan ve kahvehane muhabbeti dışında söyleyecek bir sözü olan herkese zindan eden bu dildir. Çağdaş dünyadan kopuk bir gariban gettoya mahkûm eden de bu dildir.</p>

    <p class="p4">Cumhuriyet bu dili kurucusundan öğrendi. Ulu Önder’in 1920-21’den sonraki her demecine, her söylevine, her cümlesine bakın: baştan aşağı tehditnamedir. Büyük Nutk’un her sayfasını, Önder’le öyle ya da böyle görüş ayrılığına düşen kişilere yönelik kan dondurucu küfürler süsler. Herhangi bir konuda Reisicumhur’dan farklı düşünen HERKES satılmıştır, HEPSİ düşman ajanıdır, imha edilmesi gereken zararlı unsurdur; hiç değilse aptal ve zevzektir. Hem dürüst, vatansever ve az çok zekâ sahibi olacak, hem O’na kayıtsız şartsız itaat etmeyecek? Bu ihtimal, Nutuk sahibinin ve onun kurduğu Cumhuriyetin hayal sınırlarını zorlar.</p>

    <p class="p4">De ki reisicumhurun her dediği doğruydu (ki değildi), sadece dili bozuktu. O dil gene büyük bir felakettir: kendi kendini çoğaltır, reisicumhur kadar parlak olmayan kişilerin elinde ölümcül bir silah olur. Bu zehirli gübre ile beslenen topraklarda Kılıç Ali’ler, Reşit Galip’ler, Recep Peker’ler yetişir. Çevik Bir’ler, Eruygur’lar, Tolon’lar, Büyükanıt’lar, ve henüz emekli olmamış olan niceleri yetişmeye devam eder.</p>

    <p class="p4">Bir toplumun başına bundan daha büyük ne felaket gelebilir, bilmiyorum. Bu felaketi tüm anıları ve tüm sonuçlarıyla beraber memleket sathından silmeden hangi demokrasi nasıl kurulabilir, onu da bilmiyorum. <a href="../Text/section146.html#ref99">♠</a></p><br />
    <br />
  </div>

  <div id="ref100">
    100. Cengiz’in modern çağda kişi adı olarak zuhuru biraz daha eskiymiş. İki gün sonra düzelttim:

    <p class="p4">“Türkiye’de Cengiz ismi 1930'dan önce asla kişi adı olarak kullanılmaz” demiştim. Yanılmışım. Meğer Cengiz’i mezarından çıkaranlar bu tarihten bir yirmi yıl kadar önce İttihatçılarmış. Hatta Enver Paşa'nın amcası Halil Paşa'nın çocuğunun adı Cengiz’miş.<span class="Apple-converted-space">&nbsp;</span></p>

    <p class="p4">Eski Cengiz’in oğulları Bağdat’ı fethetmişti. Yeni Cengiz’in babası da Bağdat’ı kaybeden adam olarak tarihe geçtiğine göre, şık bir simetri doğrusu. <a href="../Text/section147.html#ref100">♠</a></p><br />
    <br />
  </div>

  <div id="ref101">
    101. Mustafa Balcı bilgisizliğime hayret etmiş:

    <p class="p4">Vehbi'yi bilemediniz mi? Sünbülzade Vehbi yahu! Hani şu "Azm-i hammam idelüm ..." diye başlayan şiirin şairi.</p>

    <p class="p4">Hovardalık ederken Vehbi'yi ve kıyafetini çok iyi tanıyan bir zaptiye çavuşu tarafından söylenmiş bir söz imiş, Vehbi telaşla pencereden kaçarken kerrakesini yosmanın odasında unutmuş, zaptiye çavuşu içeride erkek yerine bir erkek giysisi bulup tanıyınca "anlaşıldı Vehbi'nin kerrrakesi" demiş. Bilmem yalan veya sahih! <a href="../Text/section147.html#ref101">♠</a></p><br />
    <br />
  </div>

  <div id="ref102">
    102. Caracalla mevzuunda Hüseyin Çınar Öztürk sözünü esirgememiş:

    <p class="p4">Abi, Suriye cübbesi nereden çıktı? Caracalla evet tabii Arap ve Fenike (Kartacalı daha doğrusu) kökenli ama, cübbenin kendisinin kökeni Galya. "Carraca" nereden çıktı bilmiyorum, hafif işkembe çorbası kokusu geliyor; zira Gal kökenli bu cübbenin adı her zaman Latince'de caracalla. (...) Caracalla'nın cübbenin eteklerini ayak bileklerine kadar uzattığı biliniyor. Sonradan popüler olan bu versiyonun aslında dizin çok da altına inmeyen Gal caracalla'sından farkını vurgulamak için buna "caracallae Antonianae" demişler.</p>

    <p class="p4">Bunun temel kaynağı Aurelius Victor (Epitome de Caesaribus, 21). Caracalla hakkında da tonla referans var ama, şimdi kütüphaneye gitmeye halim yok, aslını istersen.</p>

    <p class="p4">Daha sonra bu cübbeye bir de kukuleta eklenmiş, ruhban sınıfı kıyafeti olmuş, hristiyanlıkta da devam etmiş aynen. Halen sikindirik korku filmlerinde görülen kukuletalı cübbeli mistik adamlar ve cübbeli oraklı Azrail ikonografisini Galya'dan getirdiği cübbeyi popülerleştirip tüm Roma'ya yayan bu Arap çocuğuna borçluyuz. Ana dili neydi acaba hazretin?<span class="Apple-converted-space">&nbsp;</span></p>

    <p class="p4">İki gün sonra köşemde bunları anlatıp vicdan muhasebesi yaptım:</p>

    <p class="p4">“Suriye cübbesi”ni nereden bulmuşuz diye baktım. Eyvah, Nişanyan Sözlüğü’nden bakmışım, oraya da 24 Kasım 2005’te entry girmişim, ama kaynak? Meçhul! İşkembe çorbasına bayılırım gerçi ama bu kadar da olmaz ki? <a href="../Text/section147.html#ref102">♠</a></p><br />
    <br />
  </div>

  <div id="ref103">
    103. Karıştırmışım, bu beste III Selim’in, hüseynî makamında. Aklımda olan Zekâi Dede’nin Hisarbuselik bestesiydi, “Yar olmayacak cam-ı safayı çekemez dil”. Peymane ile cam yüzünden beynim kısa devre yapmış herhalde.

    <p class="p4">Otuzbeş yıl önce üniversite için Amerika’ya ilk giderken yanımda bu ikisinin kasetini götürmüştüm, bir de Gustav Leonhard’dan Bach’ın Die Kust der Fuge’sini. Bu kadar iyi bildiğim bir şeyi nasıl yanlış yazarım? Doğrusu yaşlanıyor muyum diye dehşete düştüm. <a href="../Text/section148.html#ref103">♠</a></p><br />
    <br />
  </div>

  <div id="ref104">
    104. Serkan Soner fevkalade zarif bir mektupla Arapça gramerdeki hatama işaret etmiş:

    <p class="p4">Arapçada ef<span class="s7">c</span>al veznindeki sıfat-ı müşebbehe ile gene ef<span class="s7">c</span>al veznindeki ism-i tafdil beyninde tefrik yapmamak galat-ı meşhurdandır.</p>

    <p class="p4">Ekber-kübra (ef<span class="s7">c</span>al-fu<span class="s7">c</span>lâ) ism-i tafdil olarak daha büyük, en büyük anlamlarını ilham eder (comparative). Ancak renkleri, zahiri kusur, noksan ve ayıpları bildiren sıfat-ı müşebbeheler gene müzekker olan yerlerde ef<span class="s7">c</span>al vezninde, müennes olan yerlerde fa<span class="s7">c</span>lâ vezninde [kullanılırlar].</p>

    <p class="p4">Yani Türkçesi, zehra, hamra, beyza, sevda hakkında söylediğim doğru; ama kübra dişil sıfat olmakla beraber, gramer açısından apayrı yapıda.<span class="Apple-converted-space">&nbsp;</span></p>

    <p class="p4">Vaktiyle öğrenmiştik tabii, otuz küsur yıl geçmiş. <a href="../Text/section150.html#ref104">♠</a></p><br />
    <br />
  </div>

  <div id="ref105">
    105. Alper Altaş Malta’nın taşları hakkında aydınlatıcı bir mektup yazmış:

    <p class="p4">1997 yılında, 5 aya yakın bir süre Malta Adası'nda bulundum. Malta Taşı denilen oluşum adanın neredeyse yarısını kaplıyor. Dediğiniz gibi yumuşak, işlenmeye elverişli bir kaya. Adada o yıllarda binaların yapımı için yoğun olarak kullanılıyordu. O dönem konuştuğum insanlar, taşın Malta'nın aşırı sıcak ikliminde, sıcak havayı nispeten perdeleyerek iç mekanlarda serinlik yarattığını söylüyorlardı ki kendi deneyimlerimle de sabittir. Ayrıca dış sıva olarak süt kullanıldığını ve uygulamanın binalar üzerinde kendine has bir renk yarattığını biliyorum.<span class="Apple-converted-space">&nbsp;</span></p>

    <p class="p4">Ayrıca muhtemel isim kaynakları açısından İstanbul’un Malta semtini hatırlatanlar da oldu. <a href="../Text/section151.html#ref105">♠</a></p><br />
    <br />
  </div>

  <div id="ref106">
    106. Ne kadar net yazdığımı zannetsem de galiba okurların büyük kısmı bu yazıyı yanlış anladı. “Kağan’ın kohen’den geldiğini” yahut “Türklerin Yahudi kökenli olduğunu” savunduğum için beni göklere çıkaranlar ve yedi ceddime sövenler oldu.<span class="Apple-converted-space">&nbsp;</span>

    <p class="p4">Sonunda sabrım taştı, birine sertçe bir cevap yazdım:</p>

    <p class="p4">Kağan'in kohen'den geldiğini mi iddia etmişim? Siz okuduğunuzu anlayabiliyor musunuz allahaşkına?</p>

    <p class="p4">Hayal ve hezeyan üzerinden Türklere tarih uydurmaya çalışanlarla alay etmek ayrı şey, Türklere hayal ve hezeyan üzerinden BAŞKA tarih uydurmak ayrı şey. İkisinin farkını göremiyor musunuz?</p>

    <p class="p4">İki kelime benzemiş diye Azteklerin, Etrüsklerin, Hititlerin, Sümerlerin Türk olduğunu iddia eden yeterince geri zekâlı var piyasada. İki kelime benzemiş diye Türklerin Yahudi olduğunu iddia edecek kadar ahmak biri izlenimi mi veriyorum size? Yalçın Küçük’le mi karıştırdınız yoksa? <a href="../Text/section152.html#ref106">♠</a></p><br />
    <br />
  </div>

  <div id="ref107">
    107. Hüseyin Çınar Öztürk acımasızca hamle etmiş:

    <p class="p4">Kaçak dövüşmüşsünüz bir miktar, değil mi? Bütün Byblos-Bible grubu doğru elbette; Cübeyl-Gbl-Gubla kısmı da çok güzel, ne kadar şahane. Akatça ve İbranice de örnek verilir hatta.<span class="Apple-converted-space">&nbsp;</span></p>

    <p class="p4">Ama dananın kuyruğu, elbette Gubla - Byblos dönüşümünde kopuyor. Bunu – bildiğim kadarıyla – henüz kimse tatmin edici şekilde açıklayamadı. Semitik /g/ - Yunanca /b/ dönüşümü diye bir şey başkaca da görülmüş değil.</p>

    <p class="p4">Yani, "zincirin her halkası kendi içinde tutarlı ve net" kısmı bayağı bildiğin manyel. Her halka kendi içinde tutarlı ve net, tamam da, ortada zincir yok, bağımsız halkalar söz konusu gibi görünüyor.</p>

    <p class="p4">Birkaç saat sonra eklemiş:</p>

    <p class="p4">Ha, elbette neredeyse bütün popüler ve/veya eski etimolojiler Byblos'un Gubla'dan geldiğini, kentin adının sonradan papirüs anlamını da kazandığını söylüyorlar, orası doğru. Halbuki akademide yok böyle bir konsensüs kesinlikle.<span class="Apple-converted-space">&nbsp;</span></p>

    <p class="p4">Homeros'ta [<i>byblínos</i> sözcüğünün] erken kullanımı ve g &gt; b dönüşümünün açıklanması mümkün olmayan kuralsızlığı koca koca kayalar gibi kafamıza düşer. <a href="../Text/section153.html#ref107">♠</a></p><br />
    <br />
  </div>

  <div id="ref108">
    108. Arapçaya vakıf olan birkaç okurum bu cümlemi kuşkuyla karşıladılar; sözcük kökünün w-q-y değil t-q-y olduğunu belirttiler. Biraz daha araştırınca görüldü ki yeni değil bin küsur yıllık tartışmaymış. Lane sözlüğü I.309-310’da Zemahşeri, İbni Berrî, El Asma’î, Seyyid Murtaza ve diğerlerine atıfla konuyu didik didik etmiş, lehte ve aleyhte bir ton argüman sıralamış. “Beni aşar” deyip havlu atmayı muvafık gördüm. <a href="../Text/section154.html#ref108">♠</a><br />
    <br />
  </div>

  <div id="ref109">
    109. Savunma Bakanı Vecdi Gönül’ün, TC’nin temelinde yatan ırkçı ve katliamcı zihniyeti veciz bir şekilde özetleyen sözleri şöyleydi (11 Kasım 2008, gazeteler):<span class="Apple-converted-space">&nbsp;</span>

    <p class="p4">Bugün eğer Ege`de Rumlar devam etseydi ve Türkiye`nin pek çok yerinde Ermeniler devam etseydi, bugün acaba aynı milli devlet olabilir miydi? Bu mübadelenin ne kadar önemli olduğunu size hangi kelimelerle anlatsam bilmiyorum, ama eski dengelere bakarsanız, bunun önemi çok açık ortaya çıkacaktır. Bugün dahi Güneydoğu`da verilen mücadelede bu nation building`de kendilerini mağdur sayanların katkısını, özellikle tehcir sebebiyle mağdur sayanların katkısını reddedemeyiz. <a href="../Text/section155.html#ref109">♠</a></p><br />
    <br />
  </div>

  <div id="ref110">
    110. Fazlaca katı formüle ettiğim bu iddiaya çok sayıda haklı veya haklımsı itiraz geldi. Hatay Erzin’den Ali Temiz yazmış:

    <p class="p4">Latinceden Türkçeye kelime geçmediğini iddia ediyorsunuz. Benim yaşadığım kasabada okuma yazması olmayan, bilemedin ilkokul mezunu yaşlı insanlardan <b>natırası bozuk</b> diye bir deyim duyuyorum. "Cibilliyetsiz, ahlâksız" anlamında kullanıyorlar. Buradaki <i>natıra</i> kelimesinin Latince <i>natura</i>’nın türkçede küçük ses uyumuna uydurulmuş şekli olduğunu düşünüyorum.<span class="Apple-converted-space">&nbsp;</span></p>

    <p class="p4">“19. yüzyılda standart Türkçe konuşma ve yazı diline giren İtalyanca <i>natura</i> veya Fransızca <i>nature</i> sözcüğüdür” diye cevap verdim. Ama detay bir yana, özünde haklı tabii. <a href="../Text/section155.html#ref110">♠</a></p><br />
    <br />
  </div>

  <div id="ref111">
    111. Birkaç okur bu yazı üzerine tekrar Kürtçeden Türkçeye geçen kelimeler tartışmasını açtılar. Kendimle çeliştiğimi savunan birine şöyle cevap yazdım.

    <p class="p4">Türkçenin modalarını oluşturan "kanaat önderleri" X dilini yaygın olarak biliyor mu? X dilini bilmeyi övünecek veya gösterişi yapılacak bir şey olarak görüyor mu? Ya da X dilini hiç bilmese de o dili çağdaş medeniyetin nihai temsilcisi, herkesçe bilinen ve sevilen ürünlerin nihai sahibi olarak algılıyor mu? O zaman X dilinden Türkçeye kelime geçer. Yoksa geçmez, yahut ancak "mütevazı" kelimeler, komik kelimeler, sokak kelimeleri, köylü nine kelimeleri geçer.</p>

    <p class="p4">Bugün İngilizceden Türkçeye kelime akımı nasıl oluyor düşünün. A) Modern dünyaya intibak etmiş okuryazar tayfası İngilizce bilmeyi adeta bir SINIFSAL ayrıcalık olarak benimsemiş, "İngilizce biliyorsan bizdensin yoksa öl cahil herif" tavrında; dolayısıyla İngilizce kelime bilmek ve kullanmak son derece "cool" sayılıyor. İtiraz edenler olsa da herkes aslında kabul ediyor ki İngilizce kullananlar "üstün", İngilizce bilmeyenler "aşağı"dır. B) Çağdaş medeniyetin öz hakiki dilinin İngilizce olduğuna dair mutlak bir inanç mevcut: şu nesnenin ÖZ adı email'dir, "elmek" dersen ancak tefsir olur, mealen geçerlidir, iğretidir. C) Topluma yağmur gibi yağan yeni nesne ve kavramların ezici çoğunluğu İngilizce ortamdan gelmektedir (yanısıra Japonya'dan suşi, Meksika'dan fajita da geliyor ama az).<span class="Apple-converted-space">&nbsp;</span></p>

    <p class="p4">Şimdi Türk dilinin herhangi bir aşamasında Kürtçe bilmek Türk dil elitleri arasında yaygın bir özellik olmuş mu? Bir prestij vesilesi sayılmış mı? Türk toplumunun önem verdiği herhangi bir medeniyet alanında Kürtler "medeniyetin asıl sahibi" olarak görülmüş mü? Kürt kökenli ürün ve kavramlar Türk toplumunu istila etmiş mi? Bu soruların cevabı maalesef hayır’dır. Kürtlerin bir dönem "üstün" sayıldığı tek alan medrese eğitimi idi; ama o alanın da ortak dili Kürtçe değil Arapçadır. Kürt kökenli ürün ve kavramlar? Aklıma berdel geliyor, haydi bir de peşmerge olsun, belki birkaç yemek adı ve giysi (poşi?) vardır. Son yıllarda Kürt müziği değer bulmaya başladı, oradan birkaç kelime geldi veya gelecektir. O kadar. <a href="../Text/section155.html#ref111">♠</a></p><br />
    <br />
  </div>

  <div id="ref112">
    112. Onur Uras kelimelerin yabancı dilde başka anlamlar kazanmasına farklı dillerden örnekler vermiş.

    <p class="p4">Kelimenin geldiği dildeki kullanımıyla gittiği dildeki kullanımı arasında nüans olması bir tek Türkçeye özgü değil ki. İngilizceye de bakarsanız, Fransızca <b>demander</b> soru sormak, İngilizcede talep etmek anlamına dönüşmüş (nasılsa İngilizcede soru sormaya tekabül eden <b>to ask</b> var).</p>

    <p class="p4">Yine Fransızca anı anlamına gelen <b>souvenir</b>, İngilizcede hediyelik eşya oluvermiş.(...)<span class="Apple-converted-space">&nbsp;</span></p>

    <p class="p4">İşin güzel tarafı, kelimelerin bir tek Türkçede değil bütün dünya dillerinde (kendilerini en saf sayan İzlandaca, Arapça, Yunanca olsun, sonradan "saflaştırılmış" Almanca, İbranice olsun) çok keyifli bir yolculuğu olmuş. Türkçe konuşan bizlerin şansı "değişmiş meğişmiş", Farsçasının da, Arapçasının da, Frenkçesinin de, Rumcasının da az cok anlıyoruz nereden geldiğini. <a href="../Text/section156.html#ref112">♠</a></p><br />
    <br />
  </div>

  <div id="ref113">
    113. <b>Cetate</b> Romence “surla çevrili kent” veya hisar demekmiş. Latincesi tabii <b>civitas</b> (ekli hali <i>civitatem</i> vb.), ki İtalyancada <b>città</b> veya <b>cività</b>, İspanyolcada <b>ciudad</b>, Fransızcada <b>cité</b>, İngilizcede de Fransızcadan gelme <b>city</b> olur. Hepsi “kent” demek. Ama aslını düşünürseniz, kastedilen şey “surla çevrili korunaklı yer”dir.<span class="Apple-converted-space">&nbsp;</span>

    <p class="p4">Romence Cetate (/çetatı/) Türkçede neden Çatana olmuş? Onu araştırmaya üşendim doğrusu. <a href="../Text/section158.html#ref113">♠</a></p><br />
    <br />
  </div>

  <div id="ref114">
    114. Kartoteks yok, ama TDK sözlüğünde 1988’den buyana <b>kartotek</b> var imiş, gözümden kaçmış.

    <p class="p4">Deniz Öğüt gayet etraflı bir maille kartotek’in doğru, kartoteks’in yanlış olduğunu savunmuş.<span class="Apple-converted-space">&nbsp;</span></p>

    <p class="p4">Evet, doğru, <i>kartoteks</i> imlası/söyleyişi çok yaygın, ama önerilen/doğru kabul edilen o değil de <i>kartotek,</i> ki sizin yazınızdan da görüldüğü gibi, özcüğün orijini de bizi oraya yöneltiyor. Belirli bir yaygınlık/ısrar noktasına gelirse <i>kartoteks</i> de resmileşebilir elbette ama bence şu anda o noktada değiliz. Özellikle sözcüğün halkın ilgilendiği bir sözcük değil, mürekkep yalamışlarca ve konunun ilgililerince kullanıldığı düşünülürse galat[-ı meşhur] sınırı dışında kalırız bence.</p>

    <p class="p4">Cevap yazdım:<span class="Apple-converted-space">&nbsp;</span></p>

    <p class="p4">Zannederim bütün mevzu – hatta bu yazı dizisinin ana ekseni – “bence şu anda o noktada” mıyız değil miyiz etrafında dolanıyor. Klozeti, kıtıpiyosu, mendeburu, çatanayı, kelimeyi kabul ediyoruz. Menkul kelimesinin yeni kullanımına itiraz ediyoruz. Felsefik’e gülüyoruz. Tutarsızlık mı? Yoo, değil. Dilde yeni çıkan bir modanın hangi noktada “oturmuş” sayılacağına ilişkin değerlendirme farkı sadece.<span class="Apple-converted-space">&nbsp;</span></p>

    <p class="p4">İtiraf edeyim, ben yirmi küsur seneden beri bu nesneyi “kartoteks” diye bilirdim, “kartotek” hiç aklıma gelmemişti. Gugıl’dan bakıyorum, halkımızın oyu da aynı yöndeymiş: kartoteks 25.000 küsur entry, kartotek 2.000 entry. Kartoteks kazanır. <a href="../Text/section161.html#ref114">♠</a></p><br />
    <br />
  </div>

  <div id="ref115">
    115. Holanda dilinde <b>asmolen</b> “kül değirmeni” demekmiş, İngilizce <i>ash mill</i> gibi. Özellikle krematoryumlarda yakılan cesetlerden arta kalan kemik parçalarını öğüttükleri tesise bu ad verilirmiş. Bir alakası olabilir mi, acaba sanayi külünden yapılan briket filan gibi mi diye yıllar önce bir maildeşimle fikir cambazlığı yapmıştık. Bu yazının yayımından sonra neler geldi neler, İngiliz Ashmolean firmasının adıdır diyen mi istersiniz, “assimilated stone” diye industrio-linguistik kavramlar öneren mi, sodyum karbonat molekülünden söz eden mi...

    <p class="p4">Oysa bu adın mantıklı bir kaynağı varsa tuğlanın hammaddesine veya imaline değil İŞLEVİNE ilişkin bir şey olmalı diye düşünmeliydim besbelli. Öyleymiş. İlhan Arı yazmış:</p>

    <p class="p4">Geniş alanlara tavan yaparken düz döşeme yerine çok sayıda ince kirişler kullanmak, araları da boş tuğla ile doldurmak daha ekonomik olur. Asmolen ile hem bu boşluklar doldurulur hem de asmolen bu ince kirişlere kalıp görevi görür. Bu şekilde yapılan döşemeler <b>asma lento</b> tabir edilir.</p>

    <p class="p4">Asmo-len, asma lentodan türetilmiş ticari bir marka imiş.</p>

    <p class="p4">Lento Fransızca <i>linteau</i>’dan, İngilizcesi de <i>lintel:</i> kapı üzerine konan taş veya betonarme kiriş. <a href="../Text/section161.html#ref115">♠</a></p><br />
    <br />
  </div>

  <div id="ref116">
    116. Henry &amp; Renée Kahane and Andreas Tietze, <i>The Lingua Franca in the Levant: Turkish Nautical Terms of Italian and Greek Origin,</i> Leiden &amp; Urbana 1958. <a href="../Text/section162.html#ref116">♠</a><br />
    <br />
  </div>

  <div id="ref117">
    117. Ali Cevat Akkoyunlu hemen aydınlatmış:

    <p class="p4">“(...) grandiyle babafingo birlikte açılır, hatta kontra babafingoyla velena bile aynı zamanda hisa edilir. Tabiî bütün bunlar demir funda olduğunda yapılmaz, yoksa redansalar kopar.” <a href="../Text/section162.html#ref117">♠</a></p><br />
    <br />
  </div>

  <div id="ref118">
    118. Süryani bir okurum Süryanicede aynı kökten gelen kelimeleri saymış:<span class="Apple-converted-space">&nbsp;</span>

    <p class="p4">Bereket kelimesi Türkçede kullanıldığı şekilde zannımca Süryanice eş anlamlı <b>baraekh</b> (kutsama)’ dan geliyor. <b>Broko</b> ise diz çökme. ABD başkanının <b>Barack</b> ismi de aynı kökenden. Süryanice evlenme merasiminin adı da <b>brokho</b> (kutsama) olup aynı kökenden gelme. Süryani kiliselerinde kâhinin kutsadığı ve kilise çıkışında küçük parçalara bölünüp dağıtılan ekmeğe de <b>borukhtho</b> (bereketlenmiş) deniyor.</p>

    <p class="p4">Süryanice, Aramicenin MS 3. yüzyıldan itibaren Hıristiyan kültürü çerçevesinde gelişen ve Estrangelo alfabesiyle yazılan biçimidir. Tıpkı İbranicedeki gibi bu dilde de sert sessizlerin (<i>p, t, k</i>) kelime içinde ve sonunda peltekleşerek <i>ph, th, kh</i> halini aldığı görülüyor.</p>

    <p class="p4">Türkçe bereket’in Süryaniceden değil Arapçadan alındığı muhakkaktır. Ama Arapça sözcüğün “kutsama” anlamında Süryaniceden veya bir başka Arami lehçesinden iktibas edildiğini söylemek herhalde yanlış olmaz. <a href="../Text/section163.html#ref118">♠</a></p><br />
    <br />
  </div>

  <div id="ref119">
    119. İktisatçı Prof. Sel Dibooğlu Antakya Arapçasından örnek vermiş:

    <p class="p4">“Bereket” ile ilgili yazılı okuyunca aklıma çocukluğum geldi… Antakya’da Arapça konuşan köylerin bazılarında “oturmak” anlamında “bereke” kelimesi kullanılırdı ama bunun kökenini bilmiyordum. Yazınızı okuduktan sonra Arapça sözlüğe baktım, hakikaten bereke برك kelimesi sözlükte yok. Fakat düşündüğümde bizim köylerde bereke daha çok diz çöküp oturmak anlamında kullanılır. Daha da ilginci, bu köyler bence Süryani kökenli köyler ama Süryanice artık kaybolmuş. <a href="../Text/section163.html#ref119">♠</a></p><br />
    <br />
  </div>

  <div id="ref120">
    120. Türkçede bir değil iki ayrı <b>palavra</b> var. Fevzi Barış Çınar hatırlatmış:

    <p class="p4">“Denizcilik terimi olarak palavra’nın "eskiden harp gemilerinde topların bulunduğu güverteye verilen ad" gibi bir anlamı var. Palavranın da topun da atılan bir şey olduğunu düşünürsek bir bağlantısı olabilir mi acaba?”</p>

    <p class="p4">Mecburen oturup araştırdım, şu çıktı:</p>

    <p class="p4">İtalyanca <i>ballauro</i> "eski gemilerde topların yerleştirildiği iki yandaki platform" &lt; Latince <i>ballatorium</i> "yürüyüş yeri, gezme yeri." (Kahane &amp; Tietze, The Lingua Franca in the Levant sf. 85).</p>

    <p class="p4">Türkçesi <i>palavra</i> şeklinde 1563'ten itibaren kaydedilmiş. Rumcası <i>ballavro/balavri</i> ve <i>balatúro</i> diye geçiyor.</p>

    <p class="p4">Yahudi İspanyolcasından 20. yüzyıl başlarında alınmış olan öteki palavrayla alakası olmadığı muhakkak. <a href="../Text/section169.html#ref120">♠</a></p><br />
    <br />
  </div>

  <div id="ref121">
    121. <i>Miraz</i> dergisi editörü İsmail Söylemez mail yazıp bilgi vermiş:

    <p class="p4">“Zazaca'nın kuzey ağızlarında yaşamak <i>cuyaene,</i> güney ağızlarında ise <i>cuyayiş</i>. Ayrıca <i>cuy</i> “yaşam”, <i>bıcuy</i> “yaşa”, <i>bıcuyu</i> “yaşasın”, <i>cuendı</i> “diri, canlı”, <i>cuon</i> “genç”, <i>cona</i> “tay”.” <a href="../Text/section172.html#ref121">♠</a></p><br />
    <br />
  </div>

  <div id="ref122">
    122. ABD Başkanı Barack Obama Ermeni Soykırımını Anma Günü münasebetiyle 24 Nisan’da yayınladığı bildiride Türkiye’deki Ermeni toplumunun yokedilişini Ermenice <b>Medz Yeğern</b> deyimiyle nitelendirmiş, bu deyim Türk basını tarafından “Büyük Felaket” olarak Türkçeye çevrilmişti. <a href="../Text/section173.html#ref122">♠</a><br />
    <br />
  </div>

  <div id="ref123">
    123. “Kürtçede büyük kelimesinin karşılığı <b>mezin</b>’dir. Ve <b>-tir</b> derecelendirme eki geldiğinde <b>mezin-tir</b> (daha büyük). Çoğu yerde <b>mes-tir</b> şeklinde telaffuz edilir. <b>Mestir</b> ve <b>master</b> sizce akraba mıdırlar yoksa tesadüf ya da gayrımeşru bir münasebetle mi kan kardeş olmuşlardır?” diye sormuş bir okurum. Turnayı gözünden vurmuş.Magis-ter esasen ‘daha büyük’ demek, ‘sayın büyüğüm’ gibi bir anlam kazanmış. -ter Hintavrupa dillerinde en yaygın olan derecelendirme ekidir. Mesela Farsça <b>bed</b> &gt; <b>bedter</b> (daha kötü).

    <p class="p4">Magister’in Eski Fransızcası (vurgusuz hecenin düşmesi kuralı uyarınca) <b>maistre</b>, modern Fransızcası (sert sessize bitişen s'nin düşüp şapka işaretine dönüşmesi kuralı uyarınca) <b>maître</b>. Eski Fransızcadan İngilizceye geçmiş biçim <b>master</b>. Eski Fransızcadan Almancaya geçmiş biçim <b>meister</b>.</p>

    <p class="p4">İtalyanca biçim <b>maestro</b>. İtalyancadan veya Orta Latinceden Yunancaya geçmiş biçim <b>mastori</b>.</p>

    <p class="p4"><b>Maîtresse</b> (/metres/) tabiri ilk kez 17. yy'da kral 14. Louis'nin evlilik dışı eşi Madame de Montespan yüzünden popüler olmuş. Madam hazretleri “kraliçe” ünvanına sahip olmadığı için, kibarca “büyük hanımefendi” diye adlandırılmış. <a href="../Text/section173.html#ref123">♠</a></p><br />
    <br />
  </div>

  <div id="ref124">
    124. Fazla önemsemeden yazdığım bu iddiasız yazı üzerine Kelimebaz tarihinin en büyük fırtınalarından biri koptu. Yüzlerce, abartmıyorum, yüzlerce dinibütün okurum yazı yazarak deyimin aslının İslami tasavvufta Allah’ı ifade eden Hâyy ve Hû kelimelerinden geldiğini savundular. Hepsi son derece kibar bir dille yazdılar. Ama üsluplarından sanki gayrımüslim birinin İslamiyete ait kabul ettikleri bir alana fazlaca burnunu sokmasından duydukları rahatsızlığı hissettim.

    <p class="p4">İkiyüz kişi üstüne gelince insan irkiliyor. Yazılarını genelde beğenen insanlar karşı gelince daha da ciddiye alıyorsun. Acaba haklı olabilirler mi diye enine boyuna aradım, ama ikna olmadım. Daha önemlisi, halk ağzındaki – üstelik hayli sinik mesajı olan – bir deyimin öyle ya da böyle yorumlanması insanlarda neden duygusal bir tepki doğurur, onu da anlayamadığımı farkettim.</p>

    <p class="p4">13 Mayıs’ta ikinci bir yazıyla konunun üzerine gittim. Birkaç sayfa sonra okuyabilirsiniz. <a href="../Text/section175.html#ref124">♠</a></p><br />
    <br />
  </div>

  <div id="ref125">
    125. Dikkatsizce ifade edimiş bir genelleme. Öz Arapçada çift uzun seslinin ortaya çıkabileceği istisnai haller de var. Misal, kökün ilk harfi vav veya ye ise, ilk hecede kesre içeren vezinler çift uzun sesliye yol açar, wezn’den <b>mîzân</b>, waqf’tan <b>îqâf</b> gibi. Ama bunlar enderdir. Örneklerin çoğu (tâvûs, kâbûs, yâkût...) bilinen herhangi bir vezne uymaz. <a href="../Text/section176.html#ref125">♠</a><br />
    <br />
  </div>

  <div id="ref126">
    126. “+la eki az da olsa Türkçede var, tarla, yayla, kışla gibi,” diye itiraz eden bir okuruma kısaca cevap yazmışım:

    <p class="p4">Tarığlağ = tarığ yeri</p>

    <p class="p4">Yaylağ = yaz yeri</p>

    <p class="p4">Kışlağ = kış yeri</p>

    <p class="p4">Aylağ = ????</p>

    <p class="p4">Hasip Bingöl ise Zazaca ile ilginç bir bağlantıya işaret etmiş:</p>

    <p class="p4">Zazakî'de <b>renk</b> isimlerine gelen ve Türkçe'deki <b>-imsi</b> veya <b>-imtrak</b> (sarımsı, mavimsi, morumtrak gibi) eklerine tekabül eden bir ek var ki, tam da sizin verdiğiniz <b>ay-la</b> örneğine uyuyor: <b>Sure</b>-<b>la</b>: kırmızı-msı, <b>kesk</b>-<b>la</b>: yeşilimsi; <b>sipî</b>-<b>la</b>: beyaz-ımsı vb...<span class="Apple-converted-space">&nbsp;</span></p>

    <p class="p4">Sanatçı Metin-Kemal Kahraman'ın bir Albumünün ismi de “<b>Sure-la</b>”dır, “Kırmızımsı”... <a href="../Text/section179.html#ref126">♠</a></p><br />
    <br />
  </div>

  <div id="ref127">
    127. Taraf gazetesi kedi olalı bir kuş tutup büyük bir reklam almıştı. Kısa yazmamı rica ettiler. Bu yazı ondan. <a href="../Text/section179.html#ref127">♠</a><br />
    <br />
  </div>

  <div id="ref128">
    128. Mihrdâd’daki <b>Mihr</b> güneş olduğuna göre dâd armağan demek olmalı. Farnbâg’daki <b>bâg</b> Tanrı ise, o halde <b>Bağdad</b> acaba ‘Tanrı’nın armağanı’ mı demek?” diye sormuş Boğaziçi’nde okuyan bir genç arkadaşım. Boğaziçi Üniversitesine haybeye girilmiyor anlaşılan, doğru çıkarım! <a href="../Text/section180.html#ref128">♠</a><br />
    <br />
  </div>

  <div id="ref129">
    129. Bu yazı Türk basın tarihine Bilge Köyü Katliamı adıyla geçen olay üzerine yazılmıştı. Mardin’in bir köyünde aynı aileden 44 kişinin öldürülmesiyle sonuçlanan olay, Kürtler hakkında üstü kapalı veya kapalı olmayan ırkçı yorumlara vesile oldu. Olaylara her zaman daha farklı bir açıdan da bakılabileceğini hatırlatmak istedim. <a href="../Text/section181.html#ref129">♠</a><br />
    <br />
  </div>

  <div id="ref130">
    130. <i>Hoş geldin yâ şehr-i Ramazan</i>’daki <b>şehr</b> de var tabii. Şehr = yeni ayın belirmesi, görünür olması. Dolayısıyla, anlam genişlemesiyle, takvim süresi anlamında “ay”. Arapça, şöhret ve meşhur’la aynı kökten.

    <p class="p4">Yazıda buna da değinmeliydim. Atlamışım. <a href="../Text/section182.html#ref130">♠</a></p><br />
    <br />
  </div>

  <div id="ref131">
    131. İrani diller konusunda uzman olan Mesut Keskin hatama işaret ederken harikulade bilgiler vermiş.

    <p class="p4">Farsça üzerinden Türkçe'ye geçmiş <b>şehr</b> sözcüğünü sanıldığı gibi Farsça değil, Partça'dır.</p>

    <p class="p4">Eski İrani /thr/ (Eski Hintçe /tr/) ünsüz kümesi Orta ve Yeni Farsça ve Kürtçede -/s/ye, Kuzeybatı İrani dillerde (Partça, Zazaca, Gorani) /hr/ye dönüşür. Örneğin:</p>

    <p class="p4">Avestçe / Partça / Farsça</p>

    <p class="p4"><i>thraya / hrê / se /</i> “3”</p>

    <p class="p4"><i>puthra/puhr/pus</i> (OF), <i>pesar</i> (YF)/“oğul” (Farsça'daki “pour” soyadı da Partça'ya dayanır)</p>

    <p class="p4">&nbsp;&nbsp;&nbsp;&nbsp;&nbsp;&nbsp;Türkçede <i>dehre, dahra</i> diye geçen “orak” anlamına gelen sözcük de Partça kökenli olmalı ki Farsça ve Kürtçede <i>dâs</i>, Zazacada ise <i>dariye</i> denir (muhtemelen <i>*dehre-</i>'den). <a href="../Text/section182.html#ref131">♠</a></p><br />
    <br />
  </div>

  <div id="ref132">
    132. Bazı kaynaklarda Muhyî diye geçen Muhyîddin Abdal’ın internette dolaşan nefesi şöyle:

    <p class="p4">Zahid bizi tan eyleme/Hak ismin okur dilimiz&nbsp;Sakın efsane söyleme/Hazret’e varır yolumuz</p>

    <p class="p4">&nbsp;&nbsp;&nbsp;&nbsp;&nbsp;&nbsp;Sayılmayız parmağ ile/Tükenmeyiz kırmağ ile&nbsp;Taşramızdan sormağ ile/Kimse bilmez ahvalimiz</p>

    <p class="p4">&nbsp;&nbsp;&nbsp;&nbsp;&nbsp;&nbsp;Erenler yolun güderiz/Çekilip Hakk’a gideriz&nbsp;Gaza-yı ekber ederiz/İmam Ali’dir ulumuz</p>

    <p class="p4">&nbsp;&nbsp;&nbsp;&nbsp;&nbsp;&nbsp;Erenlerin çoktur yolu/Cümlesine dedik beli&nbsp;Gören bizi sanır deli/Usludan yeğdir delimiz</p>

    <p class="p4">&nbsp;&nbsp;&nbsp;&nbsp;&nbsp;&nbsp;biz ha isek siz de ha’sınız&nbsp;siz hu iseniz biz de hu’yuz&nbsp;hayy’dan gelen, hu’ya gider</p>

    <p class="p4">&nbsp;&nbsp;&nbsp;&nbsp;&nbsp;&nbsp;Son kıtanın çakma olduğunu görmek için alim olmak gerekmiyor. Vezni uymaz, kafiyesi uymaz, dili üslubu uymaz. En beteri, <b>dahı</b> bağlacının <b>de</b> halini alması ve ses uyumuna girmesi İstanbul lehçesinde 19. yüzyılın işidir, yani kıta Muhiddin Abdal zamanında yazılmış olamaz. Benim tahminim 2005-2008 rekoltesi olmalı. <a href="../Text/section183.html#ref132">♠</a></p><br />
    <br />
  </div>

  <div id="ref133">
    133. <b>Yahu</b> deyimi “ya rabb” anlamında <b>ya Hû</b> değil midir peki? Böyle soran birine ciddi bir cevap yazdıktan sonra kendimi tutamayarak ekledim: Amerikalılar da birbirlerini Hâyy diye selamlıyorlar malum, tasavvufa merak sardıklarından bu yana. <a href="../Text/section183.html#ref133">♠</a><br />
    <br />
  </div>

  <div id="ref134">
    134. Kelimenin doğru yazımı esoterik mi, ezoterik mi?” Soran birine şöyle demişim: Ezoterik daha makbul sanırım. Neden esoterik yazdım? Bu meret Franzıcada /ezoterik/ İngilizcede /esoterik/ okunur, ben de Fransız değil Anglo-Amerikan ekolüne yakınım ondan herhalde. İmlada tutarlılığı sevmiyorum, bir de o var tabii.. <a href="../Text/section183.html#ref134">♠</a><br />
    <br />
  </div>

  <div id="ref135">
    135. Fatih’in soytarısının kim olduğuna dair tahminler yağdı. Halbuki o cümleyi tırnak içine alıp Google’lasalar tık diye bulunur. Fatih kim? Sultan değil tabii, Altaylı. <a href="../Text/section184.html#ref135">♠</a><br />
    <br />
  </div>

  <div id="ref136">
    136. Gazetta İtalyancada /gatseta/ diye söylenir. /Pitsa/ diye söylenen pizza Türkçede pizza oluyorsa gazetta niye gazete olmasın?” diye sormuş Joshua Bear.<span class="Apple-converted-space">&nbsp;</span>

    <p class="p4">Cevap:</p>

    <p class="p4">Karş. zappa &gt; <b>çapa</b>, pezzetta &gt; <b>peçete</b>, zinco &gt; <b>çinko</b>, azalea &gt; <b>açelya</b>, terrazza &gt; <b>taraça</b>, mazza &gt; <b>maça</b>, calzoni &gt; <b>kalçın</b> vb. İtalyanca (ve Yunanca) /ts/ sesi Türkçede karşılığı olmadığı için DAİMA /ç/ olur.</p>

    <p class="p4"><b>Pizza</b> Türkçeye İtalyancadan değil Amerikancadan gelmiştir. “Aslı” /pitsa/ değil /pizza/ olarak bilinir. Zonguldağın /z/siyle söylenmesinin nedeni odur.</p>

    <p class="p4">Hilmi Taytak 7 Mayıs yazımdan bir alıntıyla pişti yapmış:<span class="Apple-converted-space">&nbsp;</span></p>

    <p class="p4">Buna karşılık İtalyanca dişil –a eki Türkçede çoğu zaman /e/ olur VEYA a/e varyasyonu gösterir. Misal: ... , <b>gazetta</b> &gt; gazete, .. vs.</p>

    <p class="p4">Ne diyeyim? “E demek ki çocuklar kadar bile bilmiyormuşum, heyhat,” diye suçu kabul ettim. <a href="../Text/section186.html#ref136">♠</a></p><br />
    <br />
  </div>

  <div id="ref137">
    137. Bu cümlem yüzünden ayılıp bayılanlar oldu. Üzgünüm ama ben bir sorun göremiyorum. 70 (pardon 71) yıl önce ölmüş mü? Ölmüş. Darbeci miymiş? Darbeciymiş. General miymiş? Generalmiş. Bazı Türkler kendisini çağdaş yaşamın son merhalesi sanıyor mu? Sanıyor. Türkiye dışında yaşayan ortalama bir “çağdaş” insan bu görüşü egzotik ve şaşırtıcı bulur mu? Bulur. Ee? <a href="../Text/section187.html#ref137">♠</a><br />
    <br />
  </div>

  <div id="ref138">
    138. Bu yazının, Çağdaş Yaşam Derneği kurucu ve yöneticisi Türkân Saylan’ın vefat ettiği güne denk gelmesi talihsiz oldu. Konuya ilişkin görüşümü soran bir tanıdığa derli toplu bir cevap yazma ihtiyacını duydum:

    <p class="p4">Bir ideal uğruna yılmadan mücadele eden herkese takdirden öte hayranlığım var. O ideal hiç katılmadığım, hatta aleyhine mücadele etme gereğine inandığım bir şey BİLE olsa. Uzun yıllar önce Peru'da Amazon cangılında çıplak kızılderili kabilelerine hastane ve okul götüren Katolik misyonerlere misafir olmuştum; geçen sene de Etiyopya ve Çad'da okul açan “Fethullahçı”larla tanıştım. Ben de Şirince'de Matematik Köyü'nü kurma mücadelesinde yer aldığım için, neler yaşayıp neler başardıklarını çok iyi anlama şansına sahibim.</p>

    <p class="p4">Sn. Saylan'ın, belki Alman olan annesinden tevarüs ettiği itici ve dogmatik bir kişiliği olduğu izlenimine kapılmıştım. Buna karşılık büyük işler başaran insanların çoğu zaman antipatik ve dengesiz şahsiyetler olduğunun da farkındayım.</p>

    <p class="p4">Saylan'ın “iyi niyetinden” şüphem yok. Ama temsil ettiği ideolojinin en klasik ve saf şekliyle Nazi ideolojisi olduğu kanısındayım. Bu düşünce tarzı, 1930-40'larda bu ülkede pek çok kişi tarafından bir tür saf hatta çocukça heyecanla benimsendi. İyiniyetli olduğundan kuşku duyulmayacak bir idealizmle Türk burjuvazisinin bir kısmı “kendini topluma adama” (ve bunun zorunlu tamamlayıcısı olarak, “toplum düşmanlarını tepeleme”) ayinlerine katıldı. 1930-40'lara ait bu biraz hastalıklı idealizmin günümüzde sürdürülüş biçimini, özellikle Sn. Saylan bağlamında, daha ziyade psikolojik/ailevi faktörlerle açıklamak gerekir diye düşünüyorum.</p>

    <p class="p4">Burada sözkonusu olan “eğitim”in Türk Milli Eğitim sistemi olduğunu akıldan çıkarmamak gerekir. Bu sistemde “çağdaşlık” deyimiyle kastedilen şeyin, sabah öğlen ve akşam Atatürk, vatan, millet, ırk, kahramanlık vb. ögeleriyle bezenmiş bir tür tuhaf askeri ritüelin tekrarlanmasından ibaret olduğu ortadadır. Bu eğitimin ne anlamda “çağdaş” olduğunu anlamaktan acizim. Aksine, Türk toplumunun çağdaş dünya ile bütünleşmesinin önündeki en büyük engelin - hatta İslamiyetten fazla – bu eğitim sistemi olduğunu düşünüyorum.</p>

    <p class="p4">Üç çocuğunu Türk Milli Eğitim Sistemine rehin vermek zorunda kalmış bir baba olarak, şahsen çocuklarıma bu tür bir “çağdaşlık” aşılamaya yeltenen kişi ve kurumları şahsi düşmanım olarak görme eğilimindeyim. <a href="../Text/section187.html#ref138">♠</a></p><br />
    <br />
  </div>

  <div id="ref139">
    139. Bir okurum konuyla ilgili olduğunu düşünerek Pir Sultan Abdal’ın bir dörtlüğünü iletmiş. Vallahi ben yazmadım, katılmıyorum da. Pir Sultan’ın fikri:

    <p class="p4">“Türk değil mi şu alemin eşeği/ Eşek değil belki itten aşağı/ Hararlara sığmaz olur taşağı/ Minnet üzerine düştüğü zaman” (Harar: büyük çuval). <a href="../Text/section188.html#ref139">♠</a></p><br />
    <br />
  </div>

  <div id="ref140">
    140. Ahmet Kuzik aydınlatmış:

    <p class="p4">“Yakamoz gece suyun (bu da “denizin” olmalı, meselâ küpteki suda yakamoz olmaz) yüzeyinde oluşan mehtap parıltısı değildir, mehtapla da alâkası yoktur. Planktonların ışımasıdır, denizin içinde meydana gelir. Gece yüzerken rastlanır, tarifsiz bir keyiftir. Yine geceleri kürek çekerken veya kayıklar kıyıya yakın geçerken de görülebilir.” <a href="../Text/section190.html#ref140">♠</a></p><br />
    <br />
  </div>

  <div id="ref141">
    141. Arıtmancı = “CHP İzmir milletvekili Canan Arıtman tarzında”. Bayan Arıtman 2008-2009 döneminde Türk ırkçılığının sözünü sakınmaz temsilcisi olarak sivrildi. <a href="../Text/section191.html#ref141">♠</a><br />
    <br />
  </div>

  <div id="ref142">
    142. Bu da Aristo, <i>asyndeton</i> (bağlaçsızlık) üzerine. Adıyla sanıyla tanımlanmış bir retorik (belagat) tekniğiymiş.Bağlaçsız kelime dizileri ve belli kelime ve cümleciklerin sürekli tekrarı yazılı metinlerde haklı olarak hoş görülmez. Ama sözlü ifadede hatipler bunları serbestçe kullanırlar, çünkü dramatik etkisi vardır.” Aristoteles, <i>Retorik</i>, III Aralık <a href="../Text/section193.html#ref142">♠</a><br />
    <br />
  </div>

  <div id="ref143">
    143. Batı Türkçesinde HİÇ bağlaç olmadığı şeklinde bir iddiam yok; sanırım yazımdaki ifade bu yönde yanlış yorumlanmaya müsait. Öte yandan, Türkçe bağlaçların sayı ve işlevce çok kısıtlı olduğu VE 14. yüzyıldan itibaren Türkçe yazı dilinde kullanılan bağlaçların %90 gibi bir oranının Arapça ve Farsçadan alıntı olduğu bence apaçık olmalı.

    <p class="p4">Eski (Ortaasya) Türkçesinde <b>erinç</b> , <b>azu</b>, <b>takı</b>, <b>ulayu</b>, <b>artukı</b>, <b>udu</b>, <b>yeme</b> gibi bağlaçların varolduğunu kanıtlama sevdasına düşen birkaç kişiye şöyle yazdım:</p>

    <p class="p4">Saydığınız Eski Türkçe bağlaçların (takı/dahı hariç) hepsi Orta Asya Yazı Türkçesine mahsus olup Türkiye Türkçesinde hiç kullanılmamıştır.</p>

    <p class="p4">Doğu Türkçesi Batı Türkçesinden yaklaşık beşyüz yıl önce yazıya döküldüğünden, yazı dilinin getirdiği bir dizi sentaks özelliğine (ve bu meyanda bazı bağlaçlara) kavuşmuş olması doğaldır. Bu özellikler Batı Türkçesinde mevcut değildir. Batı Türkçesinin yazıya geçiş aşamasında (13. yüzyılda) ve öncesinde Orta Asya Yazı Türkçesinden hiç etkilenmediğini varsayabiliriz. OAYT'de bulunan bağlaçların TTü yazı diline aktarılmamış olması da bunu gösterir. <a href="../Text/section193.html#ref143">♠</a></p><br />
    <br />
  </div>

  <div id="ref144">
    144. Zazaca hakkında yazdığım iki yazı, tahmin etmediğim yoğunlukta bir fırtınaya yol açtı. Kendini Zaza olarak tanıtan okurların birçoğu bana hak verirken, çok daha geniş bir Kürt çevresinde, ucu çok sık hakarete varan tepkilerle karşılaştım. Yaygın bir inanışa göre Zazaları Kurmancilerden ayırarak Kürt ulusunu bölmek TC rejiminin gizli politikalarından biriydi. Bu yazıları yazmakla ben de “Türk faşizminin” bilinçli ya da bilinçsiz ajanı olduğumu ortaya koymaktaydım.

    <p class="p4">Oysa ki söylediğimin çok masum bir şey olduğunu düşünüyorum: Zazaca ve Kurmanci, karşılıklı olarak anlaşmaya izin vermediklerine göre iki ayrı dil sayılmalıdır. Bu iki dili konuşan insanlar kendilerini tek millet sayabilir veya saymayabilir; kendi bilecekleri iştir, beni ilgilendirmez. Ama yarın “doğru Kürtçe budur, milli dilimizdir” deyip öbürünü müfredattan veya resmi kullanımdan silmeye kalkarlarsa doğrusu üzülürüm.</p>

    <p class="p4">Yeterince düşünmediğim nokta şuydu: “Kürtçe” tabiri, Türk ve dünya kamuoyunda yaygınlıkla varsayıldığı üzere Kurmancî (ve Soranî) dilinin adı mıdır, yoksa bununla Zaza/Kırmanckî/Dmili dilinin ortak küme adı mıdır. Hatta, aşağıdaki mektubu yazan okurumun ima ettiği gibi, esas “Kürtçe” Zazaca olup öbürü çakma Kürtçe midir?</p>

    <p class="p4">Zazacanın ayrı bir dil olmadığını iddia etmek körlüktür. Haklısınız. Yalnız şu var:</p>

    <p class="p4">Zazaların asıl kitlesi (Dersim-Erzincan-Bingöl ve Muş) kendilerine, Kirmanç ve Kırd derler. Kürtler de kendilerine Kurmanç veya Kurd der.</p>

    <p class="p4">Bir Zaza olan Seyid Rıza İngiliz kralına yazdığı mektupta ülkesine Kürdistan der.</p>

    <p class="p4">Bugün dinci diye yutturulmaya çalışılan Şeyh Said isyanı, TBMM zabıtlarında Kürt isyanı diye geçer. Said de Zazadır. Kürt cemiyeti olan Xoybun üyesidir.</p>

    <p class="p4">Konuştuğum tüm yaşlı Dersimliler 38 kırımından sonra Kürt kelimesini kullanmadıklarını söylerler. Öncesinde onlar kendilerine Kırd, Kurmançlara ise Kırdasi derlermiş. Kırdasi bir küçümseme sözcüğü “Kürtçük” diye çevirilebilir. Manası sahte Kürttür. Yani kendilerini gerçek Kürt sayıyorlar.</p>

    <p class="p4">İlk Zazaca eser bir mevlittir. Başlığı ise Mevlid-i Kurdî’dir.</p>

    <p class="p4">Zaza ismini bugün bizim Zaza saydığımız kitlenin çoğunluğu hakaret olarak kabul ederdi. Zazacı hareketten dolayı son 15 yıldır bir üst isim olarak benimsendi. Mesela Zazaca konuşan Dersimliler için kendilerine Zaza denmesi küfürdür. Onlar kendilerine Kirmanç derler. Zaza denince Sünniliği anlarlar.</p>

    <p class="p4">Osmanlı bizim bugün Zaza dediğimiz aşiretlerin hepsini Ekrad şeklinde kayda geçirmiştir.</p>

    <p class="p4">Evet Zazaca ayrı dildir ama Kürdi dillerden desek nasıl olur? Çünkü tarihsel bir yakınlık ve birlik var arada. İsimler, adlandırmalar benzer. Kırd, Kurd, Kirmanç, Kurmanç tesadüf mü acaba? Bu yakınlığın sebebi nedir? Eski devirlerde acaba Kürtlük bir dini inancın adı mıydı ki bu insanlar bu ad etrafında toplandılar? Bilmiyorum, mevzu çok çetrefil.</p>

    <p class="p4">Hala neden önemli oranda bir Zaza kitlesi kendini Kürt sayıyor. Neden Diyarbakır, Bingöl ve Dersim Zazaları bir Kürt partisi olan DTP’yi tercih ediyorlar? <a href="../Text/section196.html#ref144">♠</a></p><br />
    <br />
  </div>

  <div id="ref145">
    145. Atina’dan yazan Dimitri Lalushi vahim bir dikkatsizliğime işaret etmiş. Körle yatan şaşı kalkar misali, insanın dili alışıyor.

    <p class="p4">&nbsp;&nbsp;&nbsp;&nbsp;&nbsp;&nbsp;“Hıristiyanlığın şehitleri Hz. İsa’nın ‘peygamberliği’ne değil mesihliğine tanıklık etmiştir... Peygamberlikle mesihlik arasındaki fark çok açık seçik bir farktır... Özellikle bu konu çoğunluğu Müslüman olan ve bu konularda pek de bilgi sahibi olma fırsatı bulamamış bir topluma hitap edildiğinde çok dikkat edilmesi gereken bir konudur...” <a href="../Text/section198.html#ref145">♠</a></p><br />
    <br />
  </div>

  <div id="ref146">
    146. Meğer yokmuş. Ya da kısmen varmış. Veya yokmuş ama var sanılırmış. Veya bir bakıma var bir bakıma yokmuş. Dil bilmemek kötü şey, bu tartışma da onu kanıtladı. Derhal Kürtçe ve Zazaca öğrenmeye karar verdim.

    <p class="p4">Serdar Demirtaş Kürtçede (Kurmancî’de yani) eril ve dişil olduğunu savunmuş:</p>

    <p class="p4">Kürtçe de bir cisim ya erildir ya da dişildir (teybetiya mê û nêratiyê). Eğer eril ise tamlamalarda sonuna ê, hitaplarda o; dişil ise tamlamalarda a hitaplarda ise ê sesi gelir. Mesela Ahmetoğlu Mehmet Mehmedê Ahmed olur, hitap şekli de Memo’dur. Ama Kâzım kızı Meryem Meryema Kazim, hitap şekli Meryemê/Merê şeklinde olur.</p>

    <p class="p4">Gul (dişi): gula sor, gulê&nbsp;Kevir (eril): kevirê zexm, keviro.</p>

    <p class="p4">Hevala wê hat (kızın kız arkadaşı geldi)&nbsp;Hevala wî hat (erkeğin kız arkadaşı geldi)&nbsp;Hevalê wê hat (kızın erkek arkadaşı geldi)&nbsp;Hevalê wî hat (erkeğin erkek arkadaşı geldi)<span class="Apple-converted-space">&nbsp;</span></p>

    <p class="p4">&nbsp;&nbsp;&nbsp;&nbsp;&nbsp;&nbsp;Hasip Bingöl aksi görüşü dile getirmiş:</p>

    <p class="p4">Zazacadaki söz konusu erillik-dişillik ile Kürtçe eril-dişil forma arasında o denli büyük bir fark var ki, bu meyanda kalkıp Kürtçe'de eril-dişil vardır diye iddiada bulunanlara gülmek gerekir. Bu bağlamda sizleri yanıltmışlar. Ben bu sizi yanıltan görüş sahipleriyle bir hayli tartıştığımı, ve dişil-erilden Kürtlerin kastettiği şey ile sizin yazınızda belirttiğiniz ve Zazacada mevcut eril-dişil hiç birbirine benzemiyor. Hatta aralarında fark vardır demek hataya sebep olur. Çünkü farkın olabilmesi için benzerliğin olabilmesi de gerekir. Alakası yok.<span class="Apple-converted-space">&nbsp;</span></p>

    <p class="p4">Kürtçe'deki eril-dişil form tıpkı İngilizcedeki (he, she) zamir ayrımı ile birtakım isimlerdeki müennes takıdır. Bundan başka da yoktur. Zazacada ise,</p>

    <p class="p4">1- Zamirlerde müennes-müzekker ayrımı var.</p>

    <p class="p4">2- Zazacada bütün nesneler eril-dişil forma göre yazılır, söylenir. Örneğin, DİŞİL: awe (su), kêyna (kız), pırnıke (burun), xale (teyze); ERİL: kalmı (hançer), nalçıx/tuêrzîn (balta), ber (kapı) vb.</p>

    <p class="p4">3- Zazacada bütün fiillerin eril-dişil biçimi vardır ve bu dilin olmazsa olmazıdır. Yani fiil tek başına, önüne yahut arkasına hiçbir kelime almadan öznenin cinsiyetini belirtir. Bayana göre mi erkeğe göre mi çekimlendiği tespit edilebilir. DİŞİL: yena (geliyor), wena (yiyor), nusena (yazıyor), berda (götürmüş), eşta (atmış), erzena (atıyor); ERİL: yenu (geliyor), werdu (yemiş), nusenu (yazıyor), berdu (götürmüş), eştu (atmış), erzenu (atıyor) vb.&nbsp; <span class="Apple-converted-space">&nbsp; &nbsp;</span></p>

    <p class="p4">Görüldüğü gibi Zazacada bütün fiiler eril ve dişil özellikller göstermektedir. Kürtçede hiçbir fiilde eril-dişil form yoktur. <a href="../Text/section199.html#ref146">♠</a></p><br />
    <br />
  </div>

  <div id="ref147">
    147. <b>Halâskâr Zabitan</b> İttihat ve Terakki Cemiyetine karşı ordu içinde kurulan bir askerî cuntanın adı idi. 1912 Mayısında ilk bildirisi yayınlandı. Aynı yılın Temmuzunda Sait Paşa hükümetini istifaya zorlayarak amacına ulaştı ve adı duyulmaz oldu.

    <p class="p4">Belirgin anıları çağrıştıran bu adın 1925’te canlandırılması acaba Gazi’nin tam o günlerde eski İttihat ve Terakki liderlerine karşı giriştiği mücadele ile alakalı mıdır? 1927’de terkedilmesi acaba üst kadroların tasfiyesinden sonra örgütle barışma politikasına mı işaret eder?</p>

    <p class="p4">Halaskâr sözcüğünün 1912’deki tam anlamı neydi, ondan da emin değilim. Herkesin varsaydığı ve kısa sürede benimsediği gibi “kurtarıcı” mı demekti, yoksa “kurtulmuş, arınmış” gibi bir şey mi kastedilmişti? The Liberated Officers? Bence mümkün, ama kaynağı nerede bulacaksın şimdi. <a href="../Text/section200.html#ref147">♠</a></p><br />
    <br />
  </div>

  <div id="ref148">
    148. Kuran’ın <b>Şura suresini</b> hatırlamamış olmamdan ötürü beni kınayanlar oldu. Haklıdırlar. Her gün Kuran okumak gibi bir alışkanlığım yok. 34 yıl önce İngilizce mealini okumuştum. Sonra 1977’de Yale’de Profesör Franz Rosenthal’in dersinde bir sömestre boyunca Arapçasına çalıştık. Şimdi elimin altında lazım oldukça başvurmak için bir nüshası duruyor, o kadar.

    <p class="p4">Arapçada ender rastlanan bir sözcük zannetmemin nedeni, Lane sözlüğünde maddebaşı olmayıp müşavere maddesi içinde gömülü olması imiş. Ondan yanılmışım. Maamafih soyut bir eylem adı iken kurum adı olmasına 19. yüzyıl Osmanlı kullanımından önce rastlandığını sanmıyorum. <a href="../Text/section201.html#ref148">♠</a></p><br />
    <br />
  </div>

  <div id="ref149">
    149. Kısmen benim huysuzluğum yüzünden kitap işi uzadıkça uzadı. 15 Nisan’da yayınevine teslim ettiğim kitap ancak Ekim’de yayımlanabildi. İkincisi için 2010 Martını beklemek gerekti. <a href="../Text/section202.html#ref149">♠</a><br />
    <br />
  </div>

  <div id="ref150">
    150. Karaman’dan yazan Abdullah Parlar başka bir zıvanaya değinmiş:

    <p class="p4">Yaşım itibariyle ilk gençliğimde öküz arabaları önemli bir tarım ve nakliye aracı idi. İşte o öküz çiftleri boyunduruk tabir edilen bir ahşap çeki sistemine boyunlarından geçirilir, iki yanına da yukarıdan aşağı geçirilen, çoğunlukla metalden yapılmış bir çubuk ile öküzlerin boyunlarının çeki sırasında çıkması önlenirdi. İşte bu metal çubuğa zıvana veya zelve dendiğini hatırlıyorum. Bazı deli veya çok akıllı öküzler boynunu oradan kurtarırsa işte o zaman “zıvanadan çıkmış” olurdu. Zelve de ince ve uzun bir çubuk olduğundan uzun boylu sevimsiz insanlara da “deve zelvesi gibi adam” denirdi.</p>

    <p class="p4">Elbistan hakkında değerli eserlerin müellifi olan Arif Bigin daha farklı bir zıvanayı hatırlatmış:</p>

    <p class="p4">Bizim illerde (Elbistan ve çevresi) <b>zıvanaya</b> başka anlamlar eklenmiştir.</p>

    <p class="p4"><b>Zıvana</b>: Eskiden ahşap pencere çerçevesi yapılırken, yatay ve dikey olarak kullanılacak ağaçlar, erkekli-dişili olarak hazırlanır ve bunlar birbirine girdirildikten sonra dört köşede de tam birleşim noktalarından yarım santim çapında küçük delik açılır ve buraya dayanıklı bir ağaçtan yapılmış çivi alttan çıkacak kadar çakılarak oturtulur; sonra da fazlalıklar kesilerek düzlenirdi. İşte çerçeveyi oluşturan ağaçların erkekli olanlarındaki düzgün çıkıntıya ‘<b>zıvana’</b> denir.</p>

    <p class="p4">Aynı şekilde, uzun veya kısa, kalın veya ince bir ağacın tam tepesine yakın bir yerden başlanarak dört tarafından yontularak tam ortasında kalacak şekilde oluşturulan ince ve düzgün uzantılara da ‘<b>zıvana</b>’ denir.</p>

    <p class="p4"><b>Zıvanadan çıkmak</b>: Yıllarca kullanılan ahşap pencere çerçevesindeki erkekli ağaçlardan birinin, ikisinin, üçünün veya dördünün, onlara erkekli sıfatını veren çıkıntıları bir sebepten kırılınca veya çürüyünce, pencere çerçevesinin düzeni bozulur ve laçkalaşmış gibi ileri geri oynamaya başlar. ... İşte bu haldeki bir pencere çerçevesini gören biri; “<b>Bu çerçeve zıvanadan çıkmış</b>” veya “<b>Bu çerçevenin zıvanası çıkmış</b>” der.” <a href="../Text/section203.html#ref150">♠</a></p><br />
    <br />
  </div>

  <div id="ref151">
    151. Bir düzine kadar okurum Namık Kemal’in oyununun adının <i>Vatan yahut Silistre</i> değil sadece <i>Vatan</i> olduğunu ileri sürdü. Namık Kemal öyle düşünmemiş halbuki, bkz. <i>Namık Kemal’in Hususi Mektupları I</i> (haz. Fevziye Abdullah Tansel , 1967), sf. 259. Ne demiş? “Vatan-yahut-Silistre unvanlı oyunum”. <a href="../Text/section205.html#ref151">♠</a><br />
    <br />
  </div>

  <div id="ref152">
    152. Deyime konu olan zırnığın diğer kullanım alanını da kaçırmışım. Onu da 16 Haziran yazımda ekledim.

    <p class="p4"><b>Zırnık</b> dediğimiz arsenik sülfit aynı zamanda Türkiye’de “hamam otu” diye bilinen nesneymiş. Kıl dökmek için kullanılırmış; ayrıca aynı amaçla tabakhanelerde kullanılırmış. Feci kokarmış: lağım kokusuyla çürük yumurta kokusu karışımı berbat bir şey, çocukluğumdan hayal meyal hatırlıyorum.</p>

    <p class="p4">“Zırnık koklatmamak” meselesini gene de tam olarak anlamadım. Kötü kokan bir nesne, tamam, ama bunu koklatmak iyi bir şey mi kötü bir şey mi?</p>

    <p class="p4"><b>Ot</b> Türkçede yalnız ot değil, ilaç demek. Hamam otu diye bir bitki yok, “hamam ilacı” manasına söylemişler. İnorganik bir mineral: volkan ağızlarından, termal su damarlarından elde edilirmiş. <a href="../Text/section207.html#ref152">♠</a></p><br />
    <br />
  </div>

  <div id="ref153">
    153. <span class="s5">14 Haziran tarihli gazetelerden:</span>Eski Genelkurmay Başkanı Orgeneral Yaşar <b>Büyükanıt, Ruhban Okulu'nun kuruluşunun Müslüman olmayanların Osmanlı'nın içişlerine</b> karıştığı süreçle <b>çakıştığına işaret etti, “Bu ilintiyi tarihçilerin incelemesi gerekmez mi?” dedi.</b> Büyükanıt, Heybeliada'daki Ruhban Okulu'nun 1844'te kurulduğunu, bu tarihin de Tanzimat Fermanı süreciyle çakıştığını söyledi. Büyükanıt, sürecin özelliğinin ise “Müslüman olmayan toplulukların Osmanlı içişlerine karışması” olduğunu vurguladı. ...”Kıbrıs'a karşı Ruhban Okulu” haberiyle dikkatler yeniden Heybeliada'ya çevrilirken Büyükanıt da aynı konuda Beykent Üniversitesi Stratejik Araştırmalar Enstitüsü'nün aylık bültenine makale yazdı. Büyükanıt, 1839 Tanzimat Fermanı ve sonrasında yaşanan sürecin 1844'te Patrikhane ve Ruhban Okulu ile ilgili gelişmelerle ilintisini sorguladı <a href="../Text/section210.html#ref153">♠</a><br />
    <br />
  </div>

  <div id="ref154">
    154. Büyükanıt 1996-2000 yılları arasında Diyarbakır’da 7. Kolordu komutanıydı. Bu görevinin ardından hızla yükselerek 2006’da genelkurmay başkanı oldu. <a href="../Text/section210.html#ref154">♠</a><br />
    <br />
  </div>

  <div id="ref155">
    155.

    <p class="p4">Hradya Acaryan’ın dört ciltlik etimoloji sözlüğü (<b>Hayeren Armatakan Bararan</b>), 25 dil bilen İstanbul kökenli egzantrik ve olağanüstü geniş kültürlü bir dilcinin şaheseridir. Ermenice sözcüklerin İrani, Sami ve Kafkas dillerindeki reflekslerini göstermesi açısından çok değerlidir.</p>

    <p class="p4">Ankara'da Türk Dil Kurumu kütüphanesinde bunun daktiloyla yazılıp teksir edilmiş versiyonunu gördüm. Sanırım Acaryan Stalin döneminde gözden düştüğü için sözlüğü yıllarca basılamamış. Nihayet 1971-74'te Erivan'da yayımlanmış. Türkiye’de ancak Patrikhane kütüphanesinde bir nüshasını bulup fotokopisini aldım.</p>

    <p class="p4">Acaryan’ın aynı derecede önemli diğer eseri <b>Hayeren Gavarakan Bararan</b>, yani Ermenice Taşra Ağızları Sözlüğü. Tiflis, 1913. Henüz hiçbir yerde bulamadım. <a href="../Text/section214.html#ref155">♠</a></p><br />
    <br />
  </div>

  <div id="ref156">
    156. Aşur Özdemir eklemiş:"Rusçada “çuval” anlamına gelen <b>meşok</b> sözü var. Yine aynı kelime Ukraynacada <b>mişok</b> şekliyle mevcut.

    <p class="p4">Ayrıca Kazakçada da <b>mes</b> sözü vardır. Anlamı ise “bütün olarak yüzülmüş keçi derisinden yapılan kap”. Bunun da sizin sözünü ettiğiniz meşk ile ilişkisi olduğu açık. Zira bildiğiniz gibi Eski Türkçedeki /ş/ sesi Kazakçda /s/ sesine dönüşür.” <a href="../Text/section214.html#ref156">♠</a></p><br />
    <br />
  </div>

  <div id="ref157">
    157. Hocam biraz ağır olmuş bugünkü yazı. Hep beraber biraz sakinleşsek daha iyi anlaşamaz mıyız?” diye haklı bir soru soran Elif Köksal’a şöyle demişim:"Hep beraber anlaşmak gibi bir kaygım yok. İçimden ana avrat küfretmek geldiğinde ana avrat küfredebilmeyi daha sağlıklı buluyorum. Ayrıca biraz kavga olmadan bu memleketin düzeleceği kanısında değilim. <a href="../Text/section215.html#ref157">♠</a><br />
    <br />
  </div>

  <div id="ref158">
    158. <i>Radikal</i>’de 24 Haziran tarihli yazısında Namık Kemal Zeybek isim vermeden bana cevap vermiş. Bir süreden beri “Türkün engin hoşgörüsü” moduna aldığı kurt dişlerini, anlayanın anlayacağı dilde gıcırdatmış. Son cümlede “anlatabildim mi?” diye de vurgulamayı da ihmal etmemiş.<span class="Apple-converted-space">&nbsp;</span>

    <p class="p4">Ben anladım. Anladıklarımı köşeli parantez içinde ekledim.</p>

    <p class="p4">Kimisi, Türk dil ve kültür alanı içinde yaşadığı halde, başka bir soya mensubiyet etkisinde ırkçılık yaparak... [<i>irmeni!</i>]</p>

    <p class="p4">Demokratik hakkıdır elbette... Ne diyelim... [<i>Türkün engin hoşgörüsü...</i>]</p>

    <p class="p4">Kimisi yoğun propagandaların etkisi altında kaldığından... [<i>saf!</i>]</p>

    <p class="p4">Kimisi çağdaşlığı, liberalliği, demokratlığı at gözlüğü ile gördüklerinden... [<i>cahil!</i>]</p>

    <p class="p4">Kimisi bu işi ‘iş ve meslek’ haline getirdiklerinden... [<i>satılmış!</i>]</p>

    <p class="p4">Kimisi köşelerde iş bulmak yolu yaptıklarından... [<i>bacanak kontenjanından köşe yazdırılanları kastediyor herhalde.</i>]</p>

    <p class="p4">Evet bütün bu kişiler ve benzerleri, ağız birliği içinde “Türk’e Türk düşmanlığı propagandası” yapıyorlar.</p>

    <p class="p4">Yapmayın yoldaşlar! [<i>komonis!</i>]</p>

    <p class="p4">Yapmayın yurttaşlar! [<i>irmeni!</i>]</p>

    <p class="p4">Çok ileri gidiyorsunuz! [<i>sabrımız taşarsa...</i>]</p>

    <p class="p4">Türk’ü Türklükten soğutmak mı istiyorsunuz?</p>

    <p class="p4">Türklerin milliyetlerinden eziklik duymalarını mı istiyorsunuz?</p>

    <p class="p4">Türkiye Türklerinin, Türklüğün değerlerinden kopmasını mı istiyorsunuz?</p>

    <p class="p4">Yapamazsınız!</p>

    <p class="p4">Tam tersi olacak diye korkuyorum. [<i>ben hoşgörürüm ama tosuncukları bilmem...</i>]</p>

    <p class="p4">İstemediğimiz ölçülere varan bir Türkçülük doğabilir. [<i>salarım üstüne...</i>]</p>

    <p class="p4">Bırakın bilgisizce yaptığınız tarihimizi karalamaları...</p>

    <p class="p4">Siz böyle yaptıkça bizim içimizde ‘Türkçemizi, inancımızı, tarihimizi’ korumak duyguları, görev duygusu ile taşkınlaşıyor. [<i>taşarsa hangi pislikleri yapabildiğimizi sen bilirsin...</i>]</p>

    <p class="p4">Anlatabildim mi?"</p>

    <p class="p4">&nbsp;&nbsp;&nbsp;&nbsp;&nbsp;&nbsp;Türk’ü Türklükten soğutmak mı istiyoruz? Hayır, Nazi artığı Türkçülerden soğutmak istiyoruz.<span class="Apple-converted-space">&nbsp;</span></p>

    <p class="p4">Türklerin milliyetlerinden eziklik duymalarını mı istiyorsunuz? Aksine, bu ilkelliğin utancından kurtulup hakları olan rasyonel özgüvene kavuşmalarını istiyoruz. Buna ufak da olsa bir katkıda bulunmaya çalışıyoruz.<span class="Apple-converted-space">&nbsp;</span></p>

    <p class="p4">Türkçülerin aptalca bir hamasete hapsetmeye çalıştığı kültürün aslında gayet renkli, insanî, çokyönlü ve kozmopolit bir kültür olduğunu, insanlığın binlerce yıllık macerasıyla içiçe olduğunu hatırlatmaya çalışıyoruz.<span class="Apple-converted-space">&nbsp;</span></p>

    <p class="p4">“Korkma,” diyoruz, “çık bu adamların seni hapsettiği inden.” Dışarıdakiler düşman değil. Wittgenstein da senin kardeşindir, Fotoşop’u tasarlayan genç dahiler de. Asurlunun da senin kültüründe emeği var, Roma imparatorlarının da. İsviçrenin dağ köylüleri de aynen senin gibi problemlerle cebelleşiyorlar, Habeşistan devrimcileri de. Rahat ol, gevşe! Kendine güven!</p>

    <p class="p4">Beyefendiyi korkutan budur. <a href="../Text/section216.html#ref158">♠</a></p><br />
    <br />
  </div>

  <div id="ref159">
    159. Bardez/Bardız Şenkaya değilmiş, onun 16 km. güneyindeki tarihî kasabaymış. İsmini Gaziler yapmışlar. Ancak sanırım son yıllarda eski isme geri dönülmüş. Karayolu haritalarında Bardız değil Gaziler geçiyor. <a href="../Text/section219.html#ref159">♠</a><br />
    <br />
  </div>

  <div id="ref160">
    160. Tefe<span class="s11">cc</span>ül vezninde <i>taaşşuk</i> aynı zamanda tıpkı <i>muaşaka</i> gibi “aşkınma” veya “aşkışma” demek, karşılıklı ve beraberce. Şemseddin Sami’nin romanında bu anlamda kullanılmış diye uyaranlar oldu. Romanı okumadım, bilmiyorum, ama Sami Bey’in Arapçaya hakimiyeti müthiştir, “aşık gibi etme, aşık olduğuna kendini veya çevresini inandırma” anlamının da olduğunu bilmemesi imkânsız. İroni var mı diye bir bakmak lazım. <a href="../Text/section223.html#ref160">♠</a><br />
    <br />
  </div>

  <div id="ref161">
    161. Mikhail Mikhailov, <i>Materiaux sur l'argot et les locutions populaires turc-ottomans</i>, Verlag von Eduard Pfeiffer, Leipzig 1930. Leipzig üniversitesinin <i>Morgenländische Texte und Forschungen</i> dizisinden çıkmış. Yayın tarihi 30 ama içinde 29 yazıyor.

    <p class="p4">Mehmet Aslan'ın 2004'te Kitabevi'nden çıkan <i>Argo Kitabı</i> içinde tıpkıbasımı var. Ayrıca Boğaziçi Kütüphanesinde bir nüshasını görmüştüm. <a href="../Text/section224.html#ref161">♠</a></p><br />
    <br />
  </div>

  <div id="ref162">
    162. Ömer Salman sormuş:

    <p class="p4">Ben çocukken kahverengi güvercinlere <b>nohûdî</b> denirdi. Develili lügatinde “nehûdî” olarak geçiyor, nohut rengi olarak açıklamış. Bir de Emir Sultan'ın “nohûdî” bir cübbeyle Ulu Cami'ye girdiğini anlatan bir metin okumuştum. Kahve olmadan önce kahverengi yerine nohûdî kelimesi kullanılmış olabilir mi?</p>

    <p class="p4">Cevap: Sanmam. Belli ki nohut rengi kastedilmiş. Yani bej. <a href="../Text/section225.html#ref162">♠</a></p><br />
    <br />
  </div>

  <div id="ref163">
    163. Onlara boş verin’ mi, ‘onları boş verin’ mi? Bilemedim. İkisi de olur galiba. <a href="../Text/section227.html#ref163">♠</a><br />
    <br />
  </div>

  <div id="ref164">
    164. Dücane Cündioğlu’nun 28 Haziran tarihli Yeni Şafak’taki köşesinde benim Paradise konulu birinci yazımı uzun uzun alıntılayan, fakat kendince “hakiki” İslami cennet kavramını algılayamadığımı ima eden yazısı:<span class="Apple-converted-space">&nbsp;</span>

    <p class="p4">Dün, Taraf gazetesinde Sevan Nişanyan'ın 'Paradise' başlıklı yazısına tesadüf ettim.<span class="Apple-converted-space">&nbsp;</span></p>

    <p class="p4">Hakikatle aramızdaki perdenin, onca çabalardan sonra incelir göründüğü anlarda bile birdenbire nasıl da kalınlaştığına değinmek için küçük bir fırsat olarak telakki ediyorum o masum yazıyı.<span class="Apple-converted-space">&nbsp;</span></p>

    <p class="p4">Dilin, muhatabına tam da gerçeği gösterecekken âniden bir oyun oynayıp gerçeği gizleyebileceğini iştikak oyunlarını tecrübe edenler bilir. Bu yüzden her defasında daha derine kazmak zorunluluğu vardır, hep daha derine...<span class="Apple-converted-space">&nbsp;</span></p>

    <p class="p4">Yarma teşebbüslerinin neticesinde elde edilecek yargılar, kocaman yarıklardan ziyade küçük çatlakların arasında da gizlenmiş olabilir.<span class="Apple-converted-space">&nbsp;</span></p>

    <p class="p4">Değil mi ya, hakikat sürprizden hoşlanır.<span class="Apple-converted-space">&nbsp;</span></p>

    <p class="p4">…</p>

    <p class="p4">Nişanyan'ın kısa tedkikinin en büyük zaafı, kendisine Farsça, Yunanca, Latince silsilesini takibe izin vermesine, hatta Aramîce 'gannetâ' (cennet) köküne ulaşmasına yardımcı olmasına rağmen, elindeki kaynakların, Paridaezas'ın karşılığı olarak Kur'an'da geçen Arapça 'Firdevs' kelimesini görmekten kendisini mahrum etmiş olmasıdır.<span class="Apple-converted-space">&nbsp;</span></p>

    <p class="p4">Sayın Nişanyan “İslâmî mitolojiyi” (!) öğrenmeye vakit ayıramayabilir ama bari Arthur Jeffery'nin 1938'de basılan “The Foreign Vocabulary of The Qur'an” adlı kitabını el altında bulundursa! Tavsiye ederim, gerçekten istifadeye şâyândır.<span class="Apple-converted-space">&nbsp;</span></p>

    <p class="p4">İlgilisine büyük hatalar yaptırsa bile kesinlikle onu küçük hatalardan korur.<span class="Apple-converted-space">&nbsp;</span></p>

    <p class="p4">Lâtife yapmıyorum, küçük hatalar, ciddi araştırmacılar nezdinde, büyük hatalardan daha tehlikeli ve daha örseleyicidir. <a href="../Text/section229.html#ref164">♠</a></p><br />
    <br />
  </div>

  <div id="ref165">
    165. Ege Kayacan “dilde rahatlamanın” faydasından söz ettikten sonra bir öneride bulunmuş:

    <p class="p4">"Doğrusunun <b>direkt</b> olduğu belli de, <b>direk</b> demek daha kolay değil mi? Konuşurken sondaki o /t/ sesini&nbsp;<span class="Apple-converted-space">&nbsp; &nbsp;</span> çıkarmak size de zor gelmiyor mu? Diğer yandan direk (bildiğimiz direk) “doğrudan” anlamını da güçlendirmiyor mu? Şahsen ne anlama geldiğini hiç bilmesem de, belki de konuşmaya ritim katmak için, <b>direkman</b> demeyi bile desteklemek gerektiğine inanıyorum."</p>

    <p class="p4">Cevabım:</p>

    <p class="p4">"Direkman'a bayılırım da, direkt'ten vazgeçemeyecek kadar Frenkçeye vakıfım maalesef.Tutarsızlık mı dediniz? Ona da bayılırım :))" <a href="../Text/section233.html#ref165">♠</a></p><br />
    <br />
  </div>

  <div id="ref166">
    166. Hatırlatanlar oldu ki Anadolu’nun çeşitli yerel lehçelerinde kulak tozu değil kulak tözü denirmiş. Hatta kulak tozu deyimini hiç duymadığından benim yazdıklarıma çok şaşıranlar olmuş.

    <p class="p4">Benim bildiğim TDK, Kubbealtı, Okyanus, Meydan Larousse dahil piyasada bulunan BÜTÜN sözlüklerde <i>kulak tozu</i>&nbsp;<span class="Apple-converted-space">&nbsp; &nbsp;</span> demişler. Osmanlıca sözlüklerde tam emin olmak mümkün değil, ama 1680'de Meninski de <i>kulak tozı</i> diye Latin alfabesine çevirmiş.&nbsp;<span class="Apple-converted-space">&nbsp; &nbsp;</span> Demek ki neymiş? İstanbul ağzında en az 330 yıldan beri tozu imiş. Yazı dilinde öyle kullanılmış.</p>

    <p class="p4">Daha önemlisi, TDK tarafından yeniden icat edilmeden önce bin sene boyunca Türkiye Türkçesinin HİÇBİR sözlüğünde töz diye bir kelime görülmemiş. Zaten öyle bir kelime olsa <i>kulak tözü</i> bozulup <i>tozu</i> olmazdı. Kelimenin anlamını bilmiyorlar ki tozu diye bozmuşlar.</p>

    <p class="p4">“Türkiye Türkçesinde hemen hemen hiç duyulmamış” demek yanlış, peki. “İstanbul Türkçesinde ve yazı Türkçesinde” demeliymişim. Ünye ile Konya Türkçesi bilmezmişik, naapalım? <a href="../Text/section233.html#ref166">♠</a></p><br />
    <br />
  </div>

  <div id="ref167">
    167. Nejat Bayramoğlu bu görüşüme itiraz etmiş:

    <p class="p4">“Geçerken <i>akamete, azizliğe, baskına, bedduaya, belaya, bozguna, felakete, felce, gazaba, hezimete, hışma, hücuma, hüsrana, iftiraya, ihanete, inkıtaya, istismara, kazaya, suikaste, tecavüze</i>&nbsp;<span class="Apple-converted-space">&nbsp; &nbsp;</span> ve <i>zarara</i> uğradım. Hepsine sizden selam söyledim<b>.</b> Bu arada Dûçâr'ı da gördüm; size kırılmış.” <a href="../Text/section234.html#ref167">♠</a></p><br />
    <br />
  </div>

  <div id="ref168">
    168. Klasik sözlüklerde yok. Modern Arapçaya bakmayı ihmal etmişim. Volkan Hatem hatırlatmış:

    <p class="p4"><b>Bürkân</b>'ın kökenini bilmiyorum demişsiniz. Anadili Arapça olan anneannemden duyduğumu hatırlıyorum. Doğru transkripsiyon nedir bilmiyorum ama hatırımda kalan fonetik hali “bırkîn” gibi bir şeydi.</p>

    <p class="p4">Sonra da merak edip baktım. Arapça Wikipedia'da da öyle geçiyor: <b>بركان</b> <a href="../Text/section235.html#ref168">♠</a></p><br />
    <br />
  </div>

  <div id="ref169">
    169. Babillilerin, Mısırlıların, Hititlerin devlet dinini hatırlatıp hayretlerini ifade eden birine cevabım:

    <p class="p4">“Devlet dini” acele bir deyim olmuş, düzeltmem gerek.</p>

    <p class="p4">Evrensellik iddiasına yaklaşan ilk din, belki Ahemenişler zamanından beri İrandaydı. (Mısır’da Akhenaton istisna olabilir, ama etkisi ve süresi kısıtlı.) Devlet gücüyle din yayma adeti, ilk Sasanilerde çıkmış görünüyor.</p>

    <p class="p4">Daha önceki dinler Devletin tanrılarina saygı talep etmişler, ama hükmettikleri halkların ilahlarını da kolayca pantheon'a dahil etmişler. Sasaniler ilk kez gelişmiş bir teolojisi, tek veya sınırlı sayıda ilahı ve bağımsız ruhban sınıfı olan bir dini tüm uyruklarına kabul ettirmeye çalışmışlar. Romalılarin imparator kültüne saygı göstermeyeni yakması ile Iranlıların ahaliyi cebren din değiştirmeye zorlaması arasında cins farkı var sanıyorum.</p>

    <p class="p4">Mezopotamya ve Ermeniye'de 250 yıllarını izleyen kargaşalık bunun eseridir.</p>

    <p class="p4">Roma İmparatorluğu'nun da 285'ten itibaren zorla dini birlik sağlamaya çalışması ve bu tutmayınca 320'lerden itibaren yeni bir devlet dini (Hıristiyanlik) benimsemesi Sasani modeli üzerinedir derler.</p>

    <p class="p4">Arapların politeizmden monoteizme meyletmesinde hep Hiristiyan/Yahudi geleneğinin etkisi üzerinde durulur. Oysa devlet dini ve cihad kavramlarında belki Iran etkisi de aranmalıdır. <a href="../Text/section237.html#ref169">♠</a></p><br />
    <br />
  </div>

  <div id="ref170">
    170. <i>Radikal</i>, 18 Temmuz “Ve Kelimeler ve Anlamları”. <a href="../Text/section239.html#ref170">♠</a><br />
    <br />
  </div>

  <div id="ref171">
    171. Aslında düşündükçe besbelli Yunanca olmalı. Hem Ermenice, hem Arapça, hem Latince’ye uzanan tek mantıklı etki odağı Yunancadır. Orada da <i>*porphyrion</i> gibi bir kelime aynen bu saydığım türemiş biçimleri verir.

    <p class="p4">Ama heyhat, ne Perseus projesinin devasa Antik Yunanca kelime hazinesinde, ne Du Cange’ın Ortaçağ Yunancası sözlüğünde BU ANLAMDA böyle bir kelime yok. Çaresiziz. <a href="../Text/section241.html#ref171">♠</a></p><br />
    <br />
  </div>

  <div id="ref172">
    172. Bilgehan Uçak yana yakıla yakınmış:

    <p class="p4">Lawrence Durrell'in <i>Justine</i>'ini okuyorum, Ülker İnce Hanım çeviride şu birbirinden güzel kelimeleri kullanmış: direngenlik, ezinç, us, biçem, ulam, oluntu, örgensel&nbsp; vb. daha neler var.&nbsp;siz hayatınızda hiç direngen oldunuz mu, ya da acaba Ülker Hanım Özdemir Bey'e misal, “Bugün hep usumdaydın canım” demiş midir? Bu günlük hayatta hiç kullanılmayan kelimelerle kitap çevirince çok entelektüel işler mi yapmış oluyorlar?</p>

    <p class="p4">Cevabım:</p>

    <p class="p4">Neo-Türkçeciliğin temelinde sanıyorum Türkiye'ye ve Türkçeye yönelik gizli bir nefret var. VAROLAN dilin ritmlerinden, inceliklerinden tiksiniyorlar. Eski mahallelerin&nbsp;<span class="Apple-converted-space">&nbsp; &nbsp;</span> üstünden geçen buldozer gibi, dümdüz, modern, geometrik, geçmişi ve topografyayı hiçe sayan, brutalist bir estetik arıyorlar. “Bugün aklımdaydın canım” ifadesini, eski bir pijama gibi, fazlaca avam ve evcil buluyorlar.<span class="Apple-converted-space">&nbsp;</span></p>

    <p class="p4">Bu zihniyet Türkiye'de iki kere zirve yaptı. İlki 1930'lardır, ürkütücü, gözü dönmüş bir çılgınlığı vardır. İkincisi 1960'lardır, Vedat Günyol’lar filan, daha az cesur ama aynı derecede fanatiktir. O da bir tür estetik, kendince bir tutarlılığı var deyip geçmek de mümkün.<span class="Apple-converted-space">&nbsp;</span></p>

    <p class="p4">Siyasi bağlamından soyutlayınca aslına bakarsanız 1936 tarihli listede ciddi bir yaratıcılık, espri, zekâ vb. göze çarpıyor. Dört beş dost rakı masasında oturup uydursak bundan iyisini yapamazdık. Bunu tüyler ürpertici kılan şey bence çalışmanın kendisi değil, arkasındaki siyasi iradenin niteliğidir. <a href="../Text/section243.html#ref172">♠</a></p><br />
    <br />
  </div>

  <div id="ref173">
    173. Biliyorum, kendini övdürmek de övmek kadar ayıp, ama dayanamadım. <i>Yeni Şafak</i>, 21 Temmuz 2009, “'Kelimebaz'ın tiryakilik yaratan köşesi”.

    <p class="p4">Taraf okurlarının önemli bir bölümünün de benim gibi “Kelimebaz” köşesinin tiryakisi olduğunu sanıyorum.<span class="Apple-converted-space">&nbsp;</span></p>

    <p class="p4">Sevan Nişanyan, çok doğru bir seçimle, HSYK'dan CHP'ye, askeri-sivil Yargı'dan “laiklik”e, “milli tarihimiz”den “tarih”e, “sağcılık”tan “solculuğa”, ülkenin yüzlerce köşe yazarının at oynattığı bu ve benzer alanlarda en âlâsından dolaşabilecek “bilgi ve fikir sahibi” birisi olarak, köşesini tamamen bambaşka bir konuya, “etimoloji”ye ayırdı.<span class="Apple-converted-space">&nbsp;</span></p>

    <p class="p4">Nişanyan'ın bu seçiminden dolayı çok memnunuz doğrusu... Bir okur, bir okur-yazar, ya da bir yazar-okur olalım fark etmez, hangimiz her Allah'ın günü “sabah duası” (Hegel) gibi göz gezdirdiğimiz “Türk matbuatı”nda az da olsa farklı lezzet köşeleri aramıyoruz?<span class="Apple-converted-space">&nbsp;</span></p>

    <p class="p4">Bıktık gerçekten... Her günün mönüsünün “HSYK”, CHP ve sol”, “MHP ve ülkücüler”, “Yüksek Yargı ve Ergenekon” vs türünden taamlardan oluşmasından bıktık gerçekten...<span class="Apple-converted-space">&nbsp;</span></p>

    <p class="p4">Sizinkini bilmem ama benim tercihim, Taraf'ı elime alır almaz doğru “Kelimebaz” köşesine ilerlemek oluyor...<span class="Apple-converted-space">&nbsp;</span></p>

    <p class="p4">“Etimoloji”yi merkeze alarak hemen her alana kaçabilmenin mümkün olduğunu tabii ki biliyorsunuz. Gündelik dilde üzerinde bir saniye bile düşünmeden kullandığımız (kullandıkları) bir sözcüğün altını eşelemek, dilbilimden başlayarak her türden tarihi, geniş anlamıyla kültürel hayatı, medeniyet tarihlerini, zihniyet araştırmalarını (...) içine alan büyük bir arkeolojik uğraş olsa gerek... <a href="../Text/section245.html#ref173">♠</a></p><br />
    <br />
  </div>

  <div id="ref174">
    174. Kimlik bunalımı”nın modern çağa özgü bir hadise olduğunu savunan Çelim Yıldızhan’a cevabım:

    <p class="p4">Yanlış anlamıyorsam Türk diliyle yazılmış ilk metnin ilk paragrafı bir kimlik bunalımı anlatarak başlar: Türk budun Çinlilere kapılıp Çin kimliğini benimsemişti, titreyip kendine dön dedik, dinlemediler vb... Ne dersiniz? <a href="../Text/section245.html#ref174">♠</a></p><br />
    <br />
  </div>

  <div id="ref175">
    175. Bazı kelimeleri benziyor diye ikisinin de aynı kaynaktan gelme ihtimalini neden hiç düşünmüyorsunuz da birbirlerinden kelime aldıklarını söylüyorsunuz?” sorusunu soran milyonuncu okura şöyle cevap yazmışım:"Bazı kelimelerin benzemesi değil burada söz konusu olan. İbranicede gayet net ve şeffaf bir yapısı olan bir kelimenin Arapçada müstakil anlamı olmayan bir nesne adı olarak ortaya çıkmasıdır.

    <p class="p4">Şöyle örnek vereyim: /futbol/ sözcüğü İngilizce ve Türkçede ortaktır. Ancak A) İngilizcede Türkçeden çok önce ortaya çıkmıştır, ve B) mevcut İngilizce köklerden İngilizce dilbilgisi kurallarına göre türetildiği aşikârdır (foot + ball, “ayak topu”). Bu durumda kelimenin İngilizce ve Türkçeye aynı kaynaktan geldiğini veya tanrısal vahiyle bildirildiğini farzetmek saçma olur. <a href="../Text/section248.html#ref175">♠</a></p><br />
    <br />
  </div>

  <div id="ref176">
    176. Sık sık teşvik edici güzel mektuplar gönderen Yağmur Atsız bu yazımı beğenmiş:

    <p class="p4">“... aşağı yukarı bütün yazılarınızı telezzüz ediyorum ama dünki “Bayrak” yazınız üzerine tebriklerimi iletmeden edemeyeceğim. Doğrusu size gıbta etdim. Kutlarım...” <a href="../Text/section253.html#ref176">♠</a></p><br />
    <br />
  </div>

  <div id="ref177">
    177. Türkolog Hatice Şirin User bana hak vermiş:

    <p class="p4">İsot'un Türkçe olduğu konusunda kesinlikle haklısınız. Çağatay dönemi sözlüklerinde bu kelime <i>issi ot/isti ot</i> biçimlerinde ve “fülfül, karabiber” anlamında geçer. Örneğin, Ignasz KÚNOS(1902), Šejχ Sulejman Efendi’s Čagataj-Osmanisches Wörterbuch, Budapest, sf. 92. Bunun yanısıra Abuşka Lugati'nde de ayni biçim ve anlamla kayıtlıdır.</p>

    <p class="p4">Azericede <i>istiot</i> hem kara hem kırmızı/yeşil biberin adıymış, <i>istot</i> şeklinde söylenirmiş, <i>isti</i> de sıcak demekmiş. Bunu da bir başka okurum hatırlatmış.</p>

    <p class="p4">Kürtçe olduğuna dair öbür taraftan ısrarlı (ve bazen öfkeli) iddialar geldi. Misal:</p>

    <p class="p4">Birincisi biber ot değildir. İkincisi öyle denilmek istenmiş olsa bile 'yakmak'tan türetilmiş olması gerekirdi, çünkü ağzı ısıtmaz fakat yakar. Üçüncüsü Kürdler tarafından yaygın olarak Kürdçede kullanılır (îsot), Türkler tarafından Türkçede değil. Kürdçedeki ‘sot‘ sotin “yakmak” fiilinden ve kelime başlarında yaygın olarak kullanılan ‘î‘ (î-sal “bu yıl”, î-sev “bu gece”, î-roj “bugün”, vs.) ekinden oluşturulmuş olması akla daha uygundur.</p>

    <p class="p4">Katılmadım.</p>

    <p class="p4">Biber ot değil mantıksız diyorsunuz ama “bu-yakar” diye bitki adı daha mı mantıklı? İngilizce acılı baharlara <i>hot</i>, Almanca <i>heiss</i> derler, ikisi de “sıcak”; Türkçesinin de issi olması gayet tutarlı.</p>

    <p class="p4">Sözcüğün eski şekli îsot değil, gayet net bir şekilde issiot. Türkçe metinlerde yüzlerce yıl boyu karşınıza çıkar. Kusura bakmayın, bence delil ağırlığı kuvvetle Türkçeden yanadır. <a href="../Text/section254.html#ref177">♠</a></p><br />
    <br />
  </div>

  <div id="ref178">
    178. Nûşar değil <b>Gundênû</b> olurdu herhalde. Bu makaleyi yazdığım günden bu yana Kürtçe yer adları dağarcığımı epey geliştirdim. Nûşar’ın Ermenicesi Noravan veya Norkağak olur. İkisinden de var birer tane, Van’ın Tımar bucağında Noravans, şimdi Esentepe; Muş’un Korkut ilçesinde Norkağak, şimdi İçboğaz. <a href="../Text/section258.html#ref178">♠</a><br />
    <br />
  </div>

  <div id="ref179">
    179. Bu başka Norşen olmalı, çünkü Gül’ün ziyaret ettiği Norşen en az 17. yüzyıldan beri Kürt yerleşimi görünüyor. Memlekette bundan başka tam 13 tane Norşen, Norşin, Norşun ve Norşuncuk varmış, Erzurum, Sivas, Gümüşhane, Muş, Van, Bitlis, Siirt ve Diyarbakır’da.<span class="Apple-converted-space">&nbsp;</span>

    <p class="p4">Birinden birinde Ermeni halıcılar vardı elbet. <a href="../Text/section258.html#ref179">♠</a></p><br />
    <br />
  </div>

  <div id="ref180">
    180. Denis Ojalvo hatırlatmış:

    <p class="p4">Aganigi kelimesi argomuza 1978 Eurovizyon şarkı yarışmasında birinci olan <i>A-ba-ni-bi</i> şarkısıyla girdi. Şarkıyla matrak geçen magazin yazarlarımızdan birinin eseridir. Kaynağa o günlerin basınını tarayarak ulaşabilirsiniz.</p>

    <p class="p4">İbranice sözcük de aynen bizdeki gibi bir kuşdili uygulamasıymış. Ama İsrail'de&nbsp;<span class="Apple-converted-space">&nbsp; &nbsp;</span> kuşdili, her heceye ses uyumuna uygun /b/ ilave edilerek oluşturuluyormuş. <a href="../Text/section260.html#ref180">♠</a></p><br />
    <br />
  </div>

  <div id="ref181">
    181. Pardon, <b>rîz</b> Zazaca imiş. Kurmancîde (Farsçadan alıntı olduğu belli) <b>birînc</b> kullanılırmış. Ben İzolî’nin Ferheng’ine kanmışım. Bu sözlük Kürtçedir diye çok fazla Zazaca kelimeye yer veriyormuş. Neyse ki bundan az bir süre sonra bir arkadaşım İstanbul Kürt Enstitüsü’nün 2000 sayfalık sözlüğünü hediye etti de biraz olsun cehaletimi giderebildim.

    <p class="p4">Bu makalemden heyecanlanıp Kürtçe etimoloji sözlüğü yapma hayalleri kuran bir genç okuruma şu tavsiyelerde bulundum:</p>

    <p class="p4">Kürtçe etimoloji için öncelikle İrani diller konusunda uzmanlaşman lazım. Bu alanda son yıllarda çok ciddi çalışmalar yapılıyor. Öncelikle Farsça, Pehlevice, Eski Farsça ve Avesta dili konusunda literatüre tamamen hakim olmak gerekiyor.</p>

    <p class="p4"><span class="Apple-converted-space">&nbsp;</span>İkinci olarak sanırım Kürtçenin diyalektolojisi konusunda halen varolandan çok daha sistemli bilgi toplamak gerekecek. Yani farklı lahçeler ve bölgesel ağızlar konusunda çok esaslı ve ayrıntılı bilgi gerekiyor.</p>

    <p class="p4">Bunun yanısıra mutlaka Arapçaya ve yukarı Mezopotamya'da eskiden kullanılmış olan diğer dillere hakim olmak şart. Bu dillerle Kürtçe arasında epeyce dil alışverişi olmuş.</p>

    <p class="p4">Bir de tabii mümkün mertebe kendini milli/vatani önyargılardan arındırmayı bilmek lazım. Bu önemli adımı atmadan herhangi bir bilimsel değeri olan bir çalışma yapmak mümkün değildir. <a href="../Text/section261.html#ref181">♠</a></p><br />
    <br />
  </div>

  <div id="ref182">
    182. Tuncay Tekle benim tahminime bir on yıl eklemiş:

    <p class="p4">... yazınızda ‘tatile çıkmak’ 1980'lerden beri var demişsiniz ama biraz geçe bırakmışsınız, malum ‘tatile çıkmak’ deyişinin en meşhur kullanımı Bülent Ecevit tarafından 1974'te Kıbrıs harekatı için parola olarak sarfedilen ‘Ayşe tatile çıksın’ cümlesidir. <a href="../Text/section263.html#ref182">♠</a></p><br />
    <br />
  </div>

  <div id="ref183">
    183. Birkaç yıl sonra herhalde hatırlayan olmaz, olsa bile inanmakta zorluk çeker, o yüzden hatırlatayım.

    <p class="p4"><i>Taraf</i>’ın 12 Haziran’da yayınladığı “Ak Partiyi ve Gülen’i Bitirme Planı” başlıklı habere göre Genelkurmay Başkanlığının bir dairesi, Erdoğan hükümetini ve Fethullah Gülen hareketini zor durumda bırakmak amacıyla bir dizi pislik planlamış ve bunları bir rapor halinde sunmuştu.<span class="Apple-converted-space">&nbsp;</span></p>

    <p class="p4">TSK’nın her kademesinde yıllardan beri pervasızca hazırlanan binlerce benzerinden biri olan bu plan ortalığa dökülünce, iş üstünde yakalanmış zamparalar gibi önce her şeyi inkâr ettiler. Sonra raporun altında imzası olan albaya işi yıkmayı denediler. Sonra albayın imzası sahtedir dediler. İmzanın aslı ortaya çıkınca bu sefer “en çok birlik ver beraberliğe muhtaç olduğumuz şu günlerde maksadı belli mihraklar” teranesine giriştiler.</p>

    <p class="p4">Yüzleri bile kızarmadı, nerede kaldı harakiri. <a href="../Text/section264.html#ref183">♠</a></p><br />
    <br />
  </div>

  <div id="ref184">
    184. Benim bildiğim bütün akademik ve yarı-akademik kaynaklarda İstanbul’un açıklaması budur. Bu makalem üzerine mail atan Bruce Privratsky ise başka bir ihtimal üzerinde durmuş. Kon-STAN-tin-u-POL-is sözcüğü Yunancada ikinci ve beşinci hecede vurgu alır. Acaba Türkçeye sadece vurgulu heceler aktarılmış olabilir mi?

    <p class="p4">Dahiyane bir fikir bence. Ama daha sağlam kanıt görmeden kendimi bağlamam.</p>

    <p class="p4">Çanakkale’nin Ezine taraflarında adı Konstantinupolis olan bir başka yer vardır. Orası Türkçede Kestanbol olmuş, onu da bir köşeye kaydedelim. <a href="../Text/section265.html#ref184">♠</a></p><br />
    <br />
  </div>

  <div id="ref185">
    185. Bkz. Tevbe Suresi, 9.36: “Gerçekte ayların sayısı Allah yanında, Allah'ın kitabında gökleri ve yeri yarattığı günden beri on iki aydır.” Buna istinaden Veda Hutbesi de onbüçüncü ay ekleme (nesiy) usulünü kesin bir dille yasaklamış.

    <p class="p4">Beni ısrarla hak yoluna davet eden okurlarımdan öğrendim ki Hz. Muhammed yasak aylara denk gelen bir savaşta asker toplamakta zorlanmış, ek ay meselesi de zaten çok keyfi yürüyormuş, onüçüncü ayı yasaklayan ayet o yüzden inmiş. Yani Allah’ın tüm işleri gibi bunun da mantıklı bir gerekçesi varmış.<span class="Apple-converted-space">&nbsp;</span></p>

    <p class="p4">Soralım: Uyduruk bir aşiret savaşında asker toplayabilmek için koskoca tanrının takvim sistemini altüst etmesi nasıl iştir? Ve onüçüncü ay hesabında zorluk çekiliyorsa doğru dürüst bir takvim komisyonu kurulup o sorun çözülemez miydi? Acaba İslamiyetin kurucusu yıllık bazda tarım yapılan iklimleri hesaba katmamış olabilir mi? Arabistan dışındaki yerlerden haberdar olmaması mümkün müdür? <a href="../Text/section266.html#ref185">♠</a></p><br />
    <br />
  </div>

  <div id="ref186">
    186. Maslak konusunda tamamen yanılmışım. <b>Maslak</b>: içme suyu kanalı, ya da su yolu üzerindeki küçük havuz veya yalak. Maslak semti Büyükdere’deki bentlerden kente künklerle getirilen suyun dağıtım ve denetim noktası olduğundan bu adı almış. Benden başka herkes bilirmiş. Öğrendim.Bu maslağın etimolojisi muamma. Arapça veya Farsçada böyle bir kelime yok, bu anlamı doğuracak bir Slk صلك veya slq سلق veya Slq صلق veya slx سلخ kökü de yok. Yol gitmek anlamında slk var ama onun türevi de maslak olmaz meslek olur, bildiğimiz kelime. M ile başlayan bir kelimenin has Türkçe olması mümkün değil. Acaba Rumca mıdır? Ama orada da bir şey bulamadım. <a href="../Text/section267.html#ref186">♠</a><br />
    <br />
  </div>

  <div id="ref187">
    187. Bu makale üzerine bir okurum Rus arkeolog S. P. Tolstov’un 1947 tarihli makalesine dikkatimi çekmiş. Tolstov Eski Türkçe <i>balıg</i> ile Macarcada aynı anlama gelen <b>vár</b> ve <b>vároş</b> sözcüklerinin eş kökenli olması ihtimali üzerinde duruyor. Tez ilginç, deliller titiz ve etraflı. <a href="../Text/section270.html#ref187">♠</a><br />
    <br />
  </div>

  <div id="ref188">
    188. Hem TDK hem Kubbealtı Sözlüğü <i>menşe</i>, <i>menşei</i> demişler. Israr ediyorum, yanlıştır. Bir şeyin doğduğu veya kaynaklandığı yer anlamında منشأ yazılır, menşesi olur. Veba vebası, aza azası, akraba akrabası, bela belası, bina binası, kaza kazası, müptela müptelası, aynen öyle. Halt etmişler.

    <p class="p4">Ayınla yazılan bir başka menşec var, “şiddetle yırtmak” anlamında. 300 senedir Osmanlıca sözlüklerde yok, antika bir sözcüktür. O olaydı menşeci olurdu, bakın, ama o değil. <a href="../Text/section271.html#ref188">♠</a></p><br />
    <br />
  </div>

  <div id="ref189">
    189. Turgay Tuna’nın <i>Bir Zamanlar Bakırköy</i> (İletişim 1996) adlı eserine göre Baruthane yakınlarında Aziz Mamas'a ait bir ayazma varmış. 19. yüzyılda bu ayazmaya Rumlar özel izinle giderlermiş. Eğer bir kalıntısı varsa bugün Hava Harp Okulu’nun arazisinde kalmış olmalı. <a href="../Text/section272.html#ref189">♠</a><br />
    <br />
  </div>

  <div id="ref190">
    190. <i>Radikal</i>, 1 Eylül.<span class="Apple-converted-space">&nbsp;</span>

    <p class="p4">... sözlüklere baktım. Meydan Larousse: «Peyvend i. (Fars. peyvesten’den peyvend). Esk. Varma, ulaşma, yetişme. İlgi, bağ.» diyor. Ayverdi Sözlüğü biraz genişletmiş: «Peyvent-Peyvend i. (Fars. peyvesten «ulaşmak»tan peyvend). 1. Ulaşma, erişme. 2. Bağ, ilgi, münasebet, rabıta: Ey Fuzulî ger sana cemiyyet-i dildir murâd / Bağla bir dildâra gönlün gayrdan peyvend kes. Fuzulî.» <a href="../Text/section273.html#ref190">♠</a></p><br />
    <br />
  </div>

  <div id="ref191">
    191. Bir zamanlar bir “Kürt Açılımı” vardı, hatırlar mısınız? Cumhurbaşkanı Gül “Kürt meselesinde yakında çok güzel şeyler olacak,” diye müjdeyi vermiş (27 Temmuz), İçişleri Bakanı saf gazetecileri toplayıp yüz yıllık Kürt belasına hemen o hafta çözüm getireceklerine inandırmıştı.<span class="Apple-converted-space">&nbsp;</span>

    <p class="p4">Sonuç: 19 Ekim’de Irak’tan otuz tane PKK’lı geldi. Millet sevindi. Ertesi hafta Kürt Açılımı bitti. Kürtlerin partisini kapattılar. Bütün belediye başkanlarını yakalayıp kodese tıktılar. İntifada provası yapan çocuklardan bin tanesini tutup otuzar seneye mahkûm ettiler.</p>

    <p class="p4">Devamını anlatmaya gerek yok. Açın okuyun Yunanistan tarihini, Bulgaristan tarihini, Arnavutluk tarihini, Suriye tarihini, üç aşağı beş yukarı tahmin edebilirsiniz. <a href="../Text/section276.html#ref191">♠</a></p><br />
    <br />
  </div>

  <div id="ref192">
    192. Şairin adı Yetîm. Andreas Tietze “16. Asır Türk Şiirinde Gemici Dili: Nigârî, Kâtibî, Yetîm” adlı makalesinde zikretmiş. <i>Mélanges Fuad Köprülü</i> (İstanbul 1953) içinde. <a href="../Text/section277.html#ref192">♠</a><br />
    <br />
  </div>

  <div id="ref193">
    193. Bu yazıya cevap yazan hemen herkes solak’ın eşdeğerinin <i>sağlak</i> değil <i>sağak</i> olması gerektiğini savundu. Haklılardır sanırım, en azından teorik olarak. Ama bakın, Ali Püsküllüoğlu, Arkadaş Türkçe Sözlük (3. baskı, 2000), <i>sağlak</i> demiş, “sağ elini kullanan (kimse)”. <a href="../Text/section278.html#ref193">♠</a><br />
    <br />
  </div>

  <div id="ref194">
    194. Öyleyse Türkçeye en uygun alfabe Köktürk alfabesi midir? Arabı da Latini de bırakıp ona mı dönelim?

    <p class="p4">Alakası yok. Her anababa bilir, çocuğun bedenine tastamam uyan giysi alsan ne olur? İki ay sonra giyilmez olur. Alfabe de biraz bol olacak ki dilin gelişmesine, değişmesine pay kalsın.</p>

    <p class="p4">Öztürkçenin yapısına ve ses sistemine tam uyan bir alfabeyle müteahhit yazamazsın, kâğıt yazamazsın, şanjanlı fluoresan yazamazsın, kıvranır durursun. <a href="../Text/section279.html#ref194">♠</a></p><br />
    <br />
  </div>

  <div id="ref195">
    195. İbrani alfabesiyle yazılmış Türkçe metinler de var, özellikle Kırımlı Karaim cemaati içinde. Etti dokuz. <a href="../Text/section279.html#ref195">♠</a><br />
    <br />
  </div>

  <div id="ref196">
    196. Bu yazı üzerine basında hakkımda çıkanları ve bana yazılanları <i>Hocam, Allaha Peygambere Laf Etmek Caiz Midir?</i> adlı ayrı bir kitapta derledim. Din ve ifade özgürlüğü konusunda sanırım Türk yayın hayatında bugüne dek benzeri görülmemiş bir koleksiyondur. Okumaya değer.

    <p class="p4">Sonuçları özetleyeyim yetsin:</p>

    <p class="p4">1. Genç ve heyecanlı Müslümanların olağanüstü renkli (ve eğlenceli) bir küfür dağarcığı mevcuttur.</p>

    <p class="p4">2. Daha aklı başında olan dindarların çoğu bu yazıdan dolayı alınmış, üzülmüş, şaşırmış, ama ilk tepkileri geçtikten sonra beni “affedip” yazılarımı okumaya devam kararı vermiştir.</p>

    <p class="p4">3. Gizli dindar olduklarını bilmediğim Taraf gazetesi yöneticileri bu yazı üzerine düşüp bayılayazmış ve bana artık güven olmadığına hükmedip yollarını ayırmaya karar vermiştir.<span class="Apple-converted-space">&nbsp;</span></p>

    <p class="p4">“Halkın bir kısmının dini duygularını aşağılama” maddesinden dava da açtılar. “Fil başlı ve altı kollu tanrı olmaz, gülünç bir şey” desem, ya da “İncil sahtedir, İsa yazmış müritleri bozmuş” diye kıçımdan atsam, ya da “Scientoloji dininin kurucusu Ron Hubbard dolandırıcı bir sahtekârdır” desem gene dava açarlar mıydı, bilmiyorum. “Halkın bir kısmına” Hıristiyanlar, Hindular ve Scientolojistler dahil olduğuna göre açmaları lazım gelir, mantıken. <a href="../Text/section280.html#ref196">♠</a></p><br />
    <br />
  </div>

  <div id="ref197">
    197. Katolik bakış açısı için bkz. Aziz Thomas Aquinas, Summa Theologiae, CX.i-iv. Ama sanırım acele bir genelleme yapmışım. Bir okurum hatama işaret etmiş.

    <p class="p4">Mektubundan anladığım kadarıyla kaleme aşina biri:</p>

    <p class="p4">Katolik ya da Apostolik kiliselerin görüşlerini bilmiyorum ama, bildiğim kadarıyla Müslümanlıkta, durumdan duruma, belli koşullarda meleklerin verilen görevin gerektirdiği donanımla teçhiz edildiğine inanılıyor. Şöyle ki:</p>

    <p class="p4">Meryem suresi 19.16'inci ayette Cebrail’in Meryem’e, İsa'ya hamile kalması bağlamında, “tüm organlarıyla eksiksiz bir insan” olarak göründüğü belirtilir... Daha doğrusu bunu bu şekilde eskiden bir Almanca çeviride okumuştum – şimdi araştırınca, Türkçede ve Almancada bu bildiğime ters düşmeyen, ama meseleyi bu açıklıkta da dile getirmeyen, daha muğlak ifadelerle karşılaştım. Maalesef benim Arapçam yok, ama vaktiniz olur da siz Arapçasından karşılaştırırsanız, işin daha doğrusunu öğrenirsiniz.</p>

    <p class="p4">Öte yandan Mevlana'nın Mesnevi'sindeki bu konuya ayrılan geniş ve ayrıntılı bölüm de benim bu kanaatimi doğrular gibi görünüyor. Mesnevi'de Meryem'in de, Cebrail'in de anadan doğma çıplak olarak karşı karşıya kaldıkları anlatılıyor. Müellif (...) Meryem'in çıplaklığı üzerinde pek durmuyor ama, Cebrail’in olağanüstü güzelliği etraflıca anlatılıyor. Meryem Cebrail’in donanımı karşısında fena halde korkuya kapılıyor, “aman yarabbim” diye Allah'a sığınmak istiyor, ancak, Cebrail bu işin Allahın emri olduğunu anlatıp, “bre cahil, aşk'tan hiç kaçılır mı” diye bir de azarlıyor.</p>

    <p class="p4">Gerçi bu durum, sizin sözünü ettiğiniz yöndeki bir işlem için elverişli değil ama, birini veren Allah, gerekirse öbürünü de verir diye düşünürüm... <a href="../Text/section281.html#ref197">♠</a></p><br />
    <br />
  </div>

  <div id="ref198">
    198. Bu yazıdan birkaç gün önce <i>Vakit</i> yazarı Hüseyin Üzmez, 14 yaşında bir kızla, bilindiği kadarıyla kızın annesinin izni ve belki refakatiyle bazı cinsel eylemlerde bulunduğu için 13 yıla mahkûm olmuştu.<span class="Apple-converted-space">&nbsp;</span>

    <p class="p4">Bu kararın bir hukuk rezaleti olduğu kanısını koruyorum. Bence Üzmez, basın tarafından körüklenen bir linç kampanyasına kurban edilmiştir.</p>

    <p class="p4">Farklı düşünenlere Goethe’nin, <i>Wilhelm Meisters Lehrjahre</i>’sini de hatırlatmak isterim. Oradaki Mignon 13 yaşındadır. Gerçi Goethe detaya girmez, ama Alman edebiyatının büyük aşk hikâyelerinden biridir. <a href="../Text/section283.html#ref198">♠</a></p><br />
    <br />
  </div>

  <div id="ref199">
    199. Evlek maddesinde yanılmışım sanırım. Birkaç kişi yazıp hatırlattı ki tarlaya açtığın yarığın adı evlek değil karıktır. Evlek diye etrafı çevrili bir ufak araziye denir, “bir evlek yerim olsa ona bir odacik ev yapsam” gibi.

    <p class="p4">Ev sözcüğüyle alakalı olduğunu sanmam. Ama evirmek’le alakalı olabilir pekala. Aşağıda çevlik konusuna da gireceğiz, evirmekten evlek çevirmekten çevlik, olabilir mi? Belki. Mümkün. Bilemedim.</p>

    <p class="p4">Gerisi doğru ama. Ağır Anadolu kokan tarım sözcüklerinin birçoğu, deşersen Rumca çıkıyor. <a href="../Text/section286.html#ref199">♠</a></p><br />
    <br />
  </div>

  <div id="ref200">
    200. Modern Arapçada aynı anlamda kullanılan <span class="s11"><b>c</b></span><b>araba</b> sözcüğü 14. yüzyılda Mısır’da zuhur etmiş. Türkçeden alıntı olması muhakkak görünüyor. Eski Arapça’da sadece “hızlı ve şiddetli bir akıntıyla akan nehir” anlamında <span class="s11"><b>c</b></span><b>araba</b> var. <a href="../Text/section287.html#ref200">♠</a><br />
    <br />
  </div>

  <div id="ref201">
    201. 28 Ekim’de Taraf’ta çıkan “<b>Nişanyan’ın tahammülfersâ üslubu</b>” başlıklı yazısında Cihan Aktaş benim dine ilişkin yazdıklarımı sert bir dille eleştirdi, beni etnograflardan ziyade etnologlar gibi olmakla suçladı. Bu yazı ve iki gün sonraki “Tahammülfersa” yazısı ona cevaptır.

    <p class="p4">Şeytan dürttü mü sivri bir laf edeyim diye? Dürttü tabii! Ama kendimi tuttum, Cihan Hanımın kendince haklı duygusallığını daha fazla kışkırtacak bir söz söylemek istemedim. Birkaç gün sonra da özür diledim zaten.</p>

    <p class="p4">Birkaç okurum etnoloji ile antropoloji arasındaki farkı bilmeyişime hayret etti. Haklıdırlar herhalde, bilmiyorum. Bu vesileyle ne bulduysam okudum, ansiklopedilere filan baktım, gene bir şey anlamadım. Akademik alanda hayli muhafazakârım zannederim: tarih, filoloji, felsefe, hukuk aklıma yatar. Gerisi biraz boşmuş gibi geliyor bana. <a href="../Text/section288.html#ref201">♠</a></p><br />
    <br />
  </div>

  <div id="ref202">
    202. <i>Unbearable</i> kelimesini biliyorum, endişelenmeyiniz. Ama <i>beyond bearing</i> bence daha şık; tahammülfersa’nın tadını daha iyi veriyor sanki. <a href="../Text/section290.html#ref202">♠</a><br />
    <br />
  </div>

  <div id="ref203">
    203. İnternetin efsane üretme departmanında popüler olan bir hikâyeye göre lakerda Yahudi İspanyolcasından gelirmiş, aslı <b>la querida</b> imiş, yani “istenen, dilenen” demekmiş. İspanya’nın Malaga kentinde yaşlı bir Yahudi balıkçı varmış. Hiç balık tutamazmış. Bunun üzerine Allah’a dua etmiş, yarabbi bana torik balığı ver diye. Allah da bu duayı işitip bir ton torik balığı göndermiş. Balıkçı bunları tuzlamış, “ben istedim Allah verdi” anlamında <i>la querida</i> demiş. Mişmiş.

    <p class="p4">Bir: Pulsuz balık Yahudi dininde mekruhtur, pulsuz torikten Yahudi mezesi olması mantıksız. İki: Antik Latincede lakerta diye balık adı var, bütün sözlüklerde geçer, İspanyolcanın icadından bin sene evvel. Üç: “Bir gün adamın biri” diye başlayan TÜM etimolojiler uydurmadır. Hiçbir nesneye masaldan yahut anekdottan ötürü isim verilmez. Ama dünyanın tüm kültürlerinde, kaynağı anlaşılamayan bir kelime için hikâye uydurmak yaygın alışkanlıktır.</p>

    <p class="p4">Ayrıca lakerda benim bildiğim Yahudi değil Rum mezesidir. <a href="../Text/section294.html#ref203">♠</a></p><br />
    <br />
  </div>

  <div id="ref204">
    204. <i>Hocam, Allaha Peygambere Laf Etmek Caiz Midir?</i> “Yakında” çıkmadı. Yayınevleri ürktüğünden ancak bir yıl sonra çıktı. <a href="../Text/section299.html#ref204">♠</a><br />
    <br />
  </div>

  <div id="ref205">
    205. Nezih Aytaçlar düzeltmiş:

    <p class="p4">“Öncelikle kentin adının nominatif hali Kerasós olmalı, tüm kanaklar böyle anıyor. Kerason veya Kerasunda “bildiğim kadarıyla” çekimli (accusative) halleri. Taras/Tarentum (Lat)/Taranto (Mod); Trapezos/Trapezon gibi.</p>

    <p class="p4">İkinci olarak kentin adının boynuzdan türemiş olması yabana atılmamalı. Erken kentin şimdikinin batısında yer aldığı iddiası ise tamamen tevatür. Ne modern kent alanında, ne de sizin andığınız alanda hiçbir bilimsel çalışma yok (Tıpkı Kotyora/Ordu ve Trapezos/Trabzon örnekleri gibi bu konuda utanılacak haldeyiz). Benim kişisel görüşüm antik kentin de şimdiki yerinde olduğu yönünde. O kıyılarda böyle bir yarımada ve doğal limanı Yunan kolonistlerin atlamış olması düşünülmemeli.</p>

    <p class="p4">Tahmin ediyorum ki, sizin de gayet iyi bildiğiniz, ama konuyu dallandırıp budaklandırmamak için anmadığınız Kerasos/Kiraz/Cherry ilişkisi yabana atılmamalı. (...) Kiraz ağacının Anadolu’nun yerel (Phryg ?) kökenli adından türemiş olması ve kente de bu adın verilmiş olması çok mümkün (Oraların kirazı pek güzeldir). Tabii tersi de mümkün, bitkinin adını kentten alması. Sonuç olarak bu olasılık göz önünde tutulmalı.</p>

    <p class="p4">Kerasos’un kesin kolonizasyon tarihini bilmiyoruz. Bazı antik kaynakların Sinope/Trapezos için verdikleri MÖ 756 gibi erken bir tarih varsa da günümüz arkeolojisinde pek kabul görmüyor. Çünkü tüm Pontos sahillerinde yapılmış arkeolojik kazılarda en erken tarihli Ege kökenli buluntu 650 öncesine gitmiyor.” <a href="../Text/section300.html#ref205">♠</a></p><br />
    <br />
  </div>

  <div id="ref206">
    206. Yontu Diker Almancada son yirmi yılda mafyöz kelimesinin – mafiöses Verhalten veya mafiöse Strukturen gibi bağlamlarda – sıklıkla kullanıldığını hatırlatmış. İngilizce ve Fransızcada yok, ama Almanca ihtimalini düşünmemiştim doğrusu. <a href="../Text/section301.html#ref206">♠</a><br />
    <br />
  </div>

  <div id="ref207">
    207. Gayrımüslimler için “rahmetli” değil “toprağı bol olsun” denirmiş. Bilmiyordum! <a href="../Text/section305.html#ref207">♠</a><br />
    <br />
  </div>

  <div id="ref208">
    208. İflah olmaz “laf sokma” huyumu kibir ve megalomani olarak değerlendirip, dini mevzularda daha “nesnel ve derinlemesine” makaleler yazmamı öneren bir okuruma şu cevabı vermişim:

    <p class="p4">Hayır, gazete köşesinde “nesnel ve derinlemesine çalışmalar” olmaz. İnsanlar sıkılır, okumaz. Gazete köşesi şovdur, standup'tır. İnsanları eğlendireceksiniz, kızdıracaksınız, duygularını harekete geçireceksiniz.</p>

    <p class="p4">Daha mühimi. Türkiyede bazı insanların saygıdeğer ve doğru noktalardan hareketle Müslümanlığa sarıldığını biliyorum. Fakat vicdan, ahlak, adalet ve siyasi düzen sorularına Müslümanlığın doğru cevap olduğuna kesinlikle inanmıyorum. Dolayısıyla bir yandan milliyetçi/faşist cepheyle mücadele ederken, bir yandan da arasıra öbür tarafa dönüp “arkadaşlar doğru yerde durduğunuzdan emin misiniz?” diye bir kılçık atma ihtiyacını duyuyorum. Diyebilirsiniz ki kendini beğenmişliktir. Sırtını bir tarafa dayamadan herkese birden cephe açmak çılgınlıktır, megalomanidir vs. Belki de haklısınız, ne diyeyim? <a href="../Text/section308.html#ref208">♠</a></p><br />
    <br />
  </div>

  <div id="ref209">
    209. Bunu yazarken bilmiyordum, sonradan öğrendim ki Yunanca biçimi -ssós diye biten yer adları Türkçede genel kural olarak -son veya -sun biçimini alıyormuş. Misal, Sinassos &gt; Sineson, Agalassos &gt; Ağlasun, Arabissos &gt; Arapsun, Dadassos &gt; Dadasun, Mundassos &gt; Mandasun, Taurassos &gt; Tavlusun, biraz farklı bir ağızda Termessos &gt; Tırmısın. Maamafih Keysun’un aslını halâ bilmiyorum. Kaissos veya Kagessos gibi bir şey olmalı. <a href="../Text/section309.html#ref209">♠</a><br />
    <br />
  </div>

  <div id="ref210">
    210. 2 Eylül yazımda sözü edilen “İrticayı Bitirme Planı” ilk ortaya çıktığında Genelkurmay Başkanı İlker Başbuğ belgeyi “kâğıt parçası” olarak nitelendirmiş, sahte belgelerle kahraman Türk Ordusunu yıpratmaya çalışan mihrakları kendine özgü kan dondurucu üslupla tehdit etmişti. 24 Ekim’de belgenin “ıslak imzalı” aslı ortaya çıktı.<span class="Apple-converted-space">&nbsp;</span>

    <p class="p4">Normal bir toplumda bu kadar utanç verici bir duruma düşen devlet görevlisinin derhal toplumdan özür dileyerek istifa etmesi, bunu yapacak basireti yoksa aynı gün görevden alınması gerekir değil mi? Japonya’da olsa harakiri de doğal bir beklenti olur. Var mı rezilliğin bundan daha ötesi?</p>

    <p class="p4">Hayır. Hiçbir şey olmamış gibi görevini sürdürdü. Emekli olduktan bir süre sonra tutuklandı, cezaevine girdi. <a href="../Text/section311.html#ref210">♠</a></p><br />
    <br />
  </div>

  <div id="ref211">
    211. Bu yazı üzerine “Taraf Gazetesinin Ermeni Yazarı Atatürk’ün Gençliğe Hitabesini Değiştirdi!” diye internette bir vaveyla koptu. Vatanı bölüp yarısını Ermenistan’a satsam o kadar olmaz.

    <p class="p4">Bilmem bilir misiniz? Pazar ayininde söylenen formüle bir kelime (filioque) ekledi diye Ortodoks kilisesi Roma kilisesini topyekün zındık ilan edip aforoz etmişti Ortaçağda, Ortodoks-Katolik ayrışmasının başlangıcı odur. Bu da aynı hesap sanırım. Kutsal metinlere dokununca sanki dünyanın zembereği çıkacakmış gibi korkuya kapılıyor insanlar. <a href="../Text/section312.html#ref211">♠</a></p><br />
    <br />
  </div>

  <div id="ref212">
    212. Son cümleyi tabii espri olarak yazmıştım. Meğer gerçeğe tahminimden daha yakın imiş. Dr. Tamer Eryılmaz Kızılderili kilimlerinin öyküsünü anlattı.

    <p class="p4">'Kızılderili kilimlerini 1950'lerde rezervasyonlarda el sanatlarını ve ticari girişimciliği artırmak amacıyla küçük işletmeler kurmayı özendirmek için çeşitli yolları denerken beyaz Amerikalı sokmuş. Desen olarak da sağa sola bakmışlar ve Türk kilimlerinden desenler alıp öğretmişler. Öğretenin Ermeni olup olmadığını bilmiyorum.</p>

    <p class="p4">Yerli Amerikalılarda dokuma hemen hemen sadece Navajolarda ve İspanyolların gelmesinden sonra başlamış. İlk dokumalar battaniye türünde. 1800'lerin ikinci yarısına kadar kilim veya “rug” diye bir şey yok. İlk battaniyeler “reis battaniyesi” (Chief's Blanket) adı altında satılır ve tanıtılırmış. İlk kilimler 1850'lerde gözükmeye başlamış.</p>

    <p class="p4">İlk görülen desen çeşitli renkte paralel çizgiler. Daha sonra paralel çizgiler zig-zaglar kazanarak dalgalı bir görünüm almışlar. Ortasında eşkenar dörtgen (karo veya baklava) olan desen ilk defa 1880'lerde görülmüş. Zaman icinde değişik desenlerin sayısı artmış.'</p>

    <p class="p4">İlk kayınpederim ABD’de Navajo eğitim sisteminin kurulmasında emeği geçen bir dilbilimciydi ve Navajo dilini bilirdi. Merak edip sormamışım o zaman. <a href="../Text/section322.html#ref212">♠</a></p><br />
    <br />
  </div>

  <div id="ref213">
    213. Gırtlaktan değil tabii, art damaktan. Gırtlaktan çıkarılan sesler bildiğimiz yumuşak /h/ ile Arapçadakı ayındır. Art damak dediğimiz damağın arkasındaki yumuşak kısımdır, küçükdil dahil; x sesi oradan çıkar. <a href="../Text/section326.html#ref213">♠</a><br />
    <br />
  </div>

  <div id="ref214">
    214. Marianna Yerasimos hatalarımı düzeltmiş:

    <p class="p4">Doğru Yunanca phasouli/fasuli değil, phasoli/fasoli’dır.</p>

    <p class="p4">Süreç: <b><i>EYun</i></b> <i>Phasêlos,</i> <b><i>Katharevousa</i></b> <i>Phasiolos,</i> <b><i>Çağdaş Yun.</i></b> <i>Phasoli (çoğ. Phasolia) ve</i> <b><i>İstanbul Yunancası (Rumca)</i></b> <i>phasouli!<span class="Apple-converted-space">&nbsp;</span></i></p>

    <p class="p4">Siz her ne kadar sıkça kullanıyorsanız da artık “Rumca” diye bir dil yok. Dilin resmi adı Yunancadır. Rumca «<i>ρωμαίικα</i>» 1830’lardan sonra tedavülden kalktı ve Νεοελληνικα, Neo-Hellenic, Çağdaş Yunanca oldu. Rumca bugün sadece Türkçede kullanılan bir sözcüktür ve olsa olsa İstanbullu Rumların (bizim) konuştuğumuz Yunancayı belirleyebilir. Bu bir diyalekt değildir ancak tabii ki [ama] kendine özgü bazı yanları vardır. Özellikle kelime hazinesindeki farklar/zenginlikler çoktur. Örneğin hiçbir sözlükte yer almayan “ikindi kahvaltısı” anlamındaki Türkçe kökenli nefis “kendiano” sözcüğü gibi. <a href="../Text/section329.html#ref214">♠</a></p><br />
    <br />
  </div>

  <div id="ref215">
    215. <i>Radikal</i>, 22 Kasım 2009. <a href="../Text/section332.html#ref215">♠</a><br />
    <br />
  </div>

  <div id="ref216">
    216. Edebi eserler, yazılı dil, çek kabul eder mi?” diye soran bir okuruma cevabım: Hem de nasıl eder! Çek de kabul eder, felsefik de kabul eder, gëliyrıx da kabul eder. Son zamanlarda okuduğum en iyi romanlardan biri <i>Dublörün Dilemması</i>, aynen “çek etme” diliyle yazılmış. Ekşi Sözlüğün başlattığı (fakat artık sürdüremediği) dile hayranım. Perihan Mağden'i modern Türkçenin en iyi üslupçularından biri olarak görüyorum. Metin Kaçan'ın <i>Ağır Roman</i>'ı bir başyapıttır, Çingene argosuyla yazılmıştır. İyi ediplerin hepsi yerleşik dilin sınırlarını zorlamıştır. Ayrıca, kravat takan insanlardan hayatta haz etmedim.

    <p class="p4">Cumhuriyetimizin ana ideolojisi olan totalitarizm üç kuşak boyu edebiyatı da vurdu. Edebiyat deyince, şu veya bu siyasi düşünceye göre “correct” olan dilin kullanılması gerektiğine can u gönülden inandı, vatanistler de, sosyalistler de, islamcılar da. Sonuç, zihinsel sefalettir.</p>

    <p class="p4">Şu anda memlekette bir zihin devrimi yaşanıyor. Siyasi anlamda çoğulculuğu - yani, dili dini ideolojisi farklı olan insanları bir araya getirebilecek DAHA GENİŞ bir kamu alanı fikrini - kabul ettiğin anda dilin de sınırları birden olağanüstü derecede genişliyor. O güne dek çeşitli gettolarda konuşulan diller birdenbire ortak alana dahil ediliyor. Bunu heyecan verici buluyorum. Şu aşamada Türkçe (yazı dilinin) geçerli bir sözlüğünü yapmanın imkânsız derecede zorlaşması da bunun bir sonucudur. Kelime listesini dilediğin kadar geniş tut, yarınki gazetede en az üç kelime buluyorsun sözlükte var olmayan. <a href="../Text/section338.html#ref216">♠</a></p><br />
    <br />
  </div>

  <div id="ref217">
    217. İbnülemin Mahmut Kemal İnal, bilhassa <i>Son Sadrazamlar</i> (MEB 2. basım 1955; Dergâh Y. 1988). Sanırım 20. yüzyılda Türkçe yazılmış en iyi kitaptır; eksantrik bir dehanın başyapıtıdır. Okuyun. <a href="../Text/section339.html#ref217">♠</a><br />
    <br />
  </div>

  <div id="ref218">
    218. Bizim bir akraba vardı, Karslı. Pürüz Yenge derlerdi. Ne demek bu pürüz diye az düşünmemiştim. Öldükten sonra öğrendim ki meğerse aslında adı Firuze imiş. Demek aslında türkuvaz imiş,” diye yazmış Murat Güzeldere.

    <p class="p4">“Yakın ama tam değil” dedim:</p>

    <p class="p4">Farsça <b>Pîrûz</b> = Ermenice <b>Pêruz</b> “ışıklı, aydın”. Her iki dilde kişi adıdır, ama bilmem neden, Farsçada erkek adı, Ermenice kadın adı.</p>

    <p class="p4">Kürtçe <b>Pîroz</b> = kutlu. Aynı İrani sözcüğün başka bir yorumu sanırım. İsim olarak kullanılır mı bilmem.</p>

    <p class="p4">Türkçesi “Araplaştırılmış” (mu'arreb) biçimiyle <b>Fîrûz</b>'dur. Farsi model üzere, erkek adı olarak kullanılır. Taksim'de Firuzağa camii var. <a href="../Text/section341.html#ref218">♠</a></p><br />
    <br />
  </div>

  <div id="ref219">
    219. Son cümle gazetede yayımlanırken idare tarafından makaslandı. <a href="../Text/section342.html#ref219">♠</a><br />
    <br />
  </div>

  <div id="ref220">
    220. İkinci örnekte yaş tahtaya basmışım. Karapınar’ın adı en azından 19. yüzyıldan beri <b>Qerepungal</b> diye söylenip yazılırmış. Pungal Kürtçe yuva ya da kümes imiş. Qere de Türkçe kara ile aynı. Karakümes ne demektir ve yarısı Türkçe yarısı Kürtçe isim olur mu diye tartışmanın gereği yok; belli ki problemli bir isim. Buna karşılık örnek yanlış da olsa esas anlatmak istediğim konuyu etkilemez sanırım. <a href="../Text/section344.html#ref220">♠</a><br />
    <br />
  </div>

  <div id="ref221">
    221. Dimorta halâ meçhul ama Hartlap kocayemişine benzer, Akdeniz bitki örtüsüne özgü bir ağaççığın (arbutus andrachne) adıymış. Türkçede bazı yerel ağızlarda mevcutmuş. Aslı sanırım Ermenice olmalı ama emin değilim. <a href="../Text/section344.html#ref221">♠</a><br />
    <br />
  </div>

  <div id="ref222">
    222. Burak Şahintürk’ten:

    <p class="p4">“İki yazıdır check etmek kelimesinin karşılığı olarak ‘sağlamak’ kelimesini nasıl kaçırdığınızı anlayamadım. Haydi ilkokul sıralarında “Hadi çocuklar, şimdi bu yaptığımız toplama işleminin sağlamasını yapalım” diyen bir öğretmeniniz olmadı, sizi mail bombardımanına tutan okurlar da mı hatırlamadılar bu kelimeyi? Hayret ettim doğrusu.” <a href="../Text/section346.html#ref222">♠</a></p><br />
    <br />
  </div>

  <div id="ref223">
    223. Yaratkan okurumun adını yazıda anmayı ihmal ettiğim için iki gün sonraki yazımda özür diledim:

    <p class="p4">Geçen gün alıntıladığım “Apset olmak” şairinin adını anmamış olmam şapşallık eseridir. Zafer Avşar’ın <i>Hepimiz Aynı Gemideyiz</i> ve <i>Sanki Amerika’da Yok Mu</i> adlı iki mizah kitabı ve bir hayli çevirisi varmış. Kendisine pardon diyorum, artıkın apset olmamasını rica ediyorum. <a href="../Text/section346.html#ref223">♠</a></p><br />
    <br />
  </div>

  <div id="ref224">
    224. Beni İslamın faziletleri ve fıkhın gerçek anlamı hakkında bir kez daha aydınlatmaya çalışan bir okuruma cevabım:

    <p class="p4">...Siz İslam şeriatının evrensel/kutsal bir hukuk olduğunu VARSAYIYORSUNUZ. Bu varsayımı kabul etmeyen biri için ortada cevaplanması gereken bir soru var. “Şeriat isteriz” diyenler belirli bir pozitif hukuku mu kastetmişler (ne bileyim, şarap içilmesin, kiliselerin çan kuleleri yıktırılsın, herkes oruç tutsun, zina edenler recmedilsin vs.)? Yoksa genel anlamda bir meşruiyet ve hukuk talebinde mi bulunmuşlar?</p>

    <p class="p4">Bilmem bunun günümüz için ne kadar önemli bir soru olduğunun bilincinde misiniz? Eğer sorunun cevabı A şıkkı ise, ben o şeriatçilere karşıyım. Dünyada medeniyetten yana olan milyonlarca insan da benim gibi düşünür. Yok o insanlar “şeriat” adı altında aslında hükümdarın kaprisine bağlı olmayan mutlak bir hukuk özlemini dile getiriyorlarsa o zaman iş değişir. Daha bir kulağımızı açıp dinleriz, bu adamlar iyi bir şey mi diyor acaba diye. Müslümanlara kuşkuyla bakan milyonlarca iyiniyetli insan durup bir daha düşünmek zorunda kalır, acaba haksızlık mı ediyoruz bu adamlara diye. <a href="../Text/section349.html#ref224">♠</a></p><br />
    <br />
  </div>

  <div id="ref225">
    225. Hadiseyi Hüseyin Üzmez meselesine bağlamak “diplomatik” bir çözümdü. Maksat gazetenin itibarını korumak, olayı bir kişilik çatışmasına indirerek önemsizleştirmek. Yoksa Müslümanların riyakârlığını eleştiren <i>Sansür</i> yazısından dolayı gazeteye şiddetli baskılar geldiğini ve gazetenin bu nedenle benle yollarını ayırmak zorunda kaldığını herkes biliyor. <a href="../Text/section355.html#ref225">♠</a><br />
    <br />
  </div>
</body>
</html>
