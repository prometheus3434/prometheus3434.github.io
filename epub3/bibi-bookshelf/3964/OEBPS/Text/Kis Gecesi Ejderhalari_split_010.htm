<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" /><!--[if gte mso 9]><xml>
 <o:DocumentProperties>
  <o:Author>ibrahim</o:Author>
  <o:Description>Document was created by {applicationname}, version: {version}</o:Description>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>114</o:TotalTime>
  <o:Created>2013-12-03T15:52:00Z</o:Created>
  <o:LastSaved>2013-12-03T15:52:00Z</o:LastSaved>
  <o:Pages>24</o:Pages>
  <o:Words>120849</o:Words>
  <o:Characters>688844</o:Characters>
  <o:Lines>5740</o:Lines>
  <o:Paragraphs>1616</o:Paragraphs>
  <o:CharactersWithSpaces>808077</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:DrawingGridHorizontalSpacing>6 nk</w:DrawingGridHorizontalSpacing>
  <w:DrawingGridVerticalSpacing>6 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>3</w:DisplayVerticalDrawingGridEvery>
  
  <w:ValidateAgainstSchemas>false</w:ValidateAgainstSchemas>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  
  <w:Compatibility>
   
   
   
   
   
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Calibri","sans-serif";
        mso-bidi-font-family:"Times New Roman";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h2 class="calibre3" id="calibre_toc_15"><span class="calibre4">- 6 - Solamniya Şövalyeleri.</span></h2>

    <p class="MsoNormal"><span class="calibre1">Tasslehoff'un gerçeği gösteren gözlükleri. uhafızlar tutsakları Adalet Sarayı'ndan çıkartıp, dışarıda gölgeler içinde duran iki suretin yanından geçtiler. Her ikisi de öyle sarılıp sarmalanmışlardı ki hangi ırka ait oldukları anlaşılamıyordu. Başlarında kukuletaları vardı; yüzleri de örtülerle sarılmıştı. Uzun cüppeler bedenlerini örtüyordu. Eller bile, sargı bezi gibi beyaz şeritlerle sarılmıştı. Birbirleriyle alçak sesle konuşuyorlardı.</span></p>

    <p class="MsoNormal"><span class="calibre1">"Bak!" dedi bir tanesi heyecan içinde. "İşte oradalar. Tariflere uyuyorlar."</span></p>

    <p class="MsoNormal"><span class="calibre1">"Hepsi değil," dedi diğeri kuşkuyla.</span></p>

    <p class="MsoNormal"><span class="calibre1">"Ama yarımelf, cüce ve şövalye! Sana söyleyeyim, bunlar onlar! Ve diğerlerinin de nerede olduklarını biliyorum," diye ekledi suret kendini beğenerek. "Muhafızlardan birini sorguya çektim."</span></p>

    <p class="MsoNormal"><span class="calibre1">Daha uzun boylu olan diğer suret, caddeden aşağıya götürülen grubun arkasından bakarak düşündü. "Haklısın. Bunu hemen Yücehükümdar'a bildirmeliyiz." Örtülü suret döndü, sonra diğerinin tereddüt ettiğim görerek durdu. "Daha ne bekliyorsun?"</span></p>

    <p class="MsoNormal"><span class="calibre1">"Ama birimizden birimizin izlemesi gerekmez mi? Şu çelimsiz muhafızlara bak. Tutsaklar mutlaka bir deneyip kaçacaklardır."</span></p>

    <p class="MsoNormal"><span class="calibre1">Diğeri sevimsiz sevimsiz güldü. "Tabii ki kaçacaklar. Ve gidecekleri yeri de biliyoruz – arkadaşlarıyla buluşmaya gidecekler." Örtülü suret akşamüstü güneşinde gözlerini kısarak baktı. "Sonra birkaç saat içersinde bunun bir önemi de olmayacak." Uzun boylu suret uzun adımlarla uzaklaştı, daha kısa olanı peşinden gitti aceleyle.</span></p>

    <p class="MsoNormal"><span class="calibre1">Yolarkadaşları Adalet Sarayı'ndan ayrıldıklarında, kar yağıyordu. Bu kez amir, tutsakları ana caddeden geçirmeyecek kadar akıllanmıştı. Onları, Adalet Sarayı'nın ardındaki karanlık ve kasvetli bir ara yola doğru yöneltti.</span></p>

    <p class="MsoNormal"><span class="calibre1">Tam Tanis ile Sturm birbirlerine bakıyorlar ve Gilthanas ile Flint de saldırmaya hazırlanıyorlardı ki, yarımelf dar sokaktaki gölgelerin hareket etmeye başladığını gördü. Üç tane kukuletalı ve cüppeli suret muhafızların önüne sıçradı, çelik kılıçları parlak güneş ışığında parıldıyordu.</span></p>

    <p class="MsoNormal"><span class="calibre1">Amir düdüğünü dudaklarına götürdü ama hiç ses çıkartamadı. Suretlerden biri onu kılıcının kabzasıyla bayıltırken diğer ikisi, derhal kaçmaya başlayan muhafızlara saldırdı. Kukuletalı suretler yolarkadaşlarına bakıyorlardı.</span></p>

    <p class="MsoNormal"><span class="calibre1">"Kimsiniz siz?" diye sordu Tanis ani özgürlüğüyle hayrete düşerek. Kukuletalı, cüppeli suretler ona, Solace'ın dışında dövüştükleri kukuletalı ejderanları hatırlatmıştı. Sturm, Alhana'yı arkasına aldı.</span></p>

    <p class="MsoNormal"><span class="calibre1">"Yoksa yağmurdan kaçalım derken doluya mı tutulduk?" diyemerak etti Tanis. "Yüzlerinizi açın!" |</span></p>

    <p class="MsoNormal"><span class="calibre1">Fakat kukuletalı adamlardan biri, ellerini havaya kaldırarak! Sturm'e döndü. "Oth Tsarthon e Paran," dedi.</span></p>

    <p class="MsoNormal"><span class="calibre1">Sturm'ün ağzı açık kaldı. "Est Tsarthai en Paranaith," diye cevap verdikten sonra Tanis'e döndü. "Solamniya Şövalyeleri," dedi, üç adamı işaret ederek.</span></p>

    <p class="MsoNormal"><span class="calibre1">"Şövalyeler mi?" diye sordu Tanis hayretle. "Neden..."</span></p>

    <p class="MsoNormal"><span class="calibre1">"Açıklayacak zaman yok Sturm Brightblade," dedi şövalyelerden biri Ortak Dil ile ve ağır bir aksanla. "Muhafızlar birazdan döner. Bizimle gelin."</span></p>

    <p class="MsoNormal"><span class="calibre1">"Bu kadar hızlı olmaz!" diye homurdandı Flint; ayaklarını sıkı sıkı yere basmış, mızraklardan birinin sapını kendi eline uyacak şekilde kırıyordu. "Ya bir açıklama getirecek zaman bulursunuz, ya da ben gelmem! Nasıl oluyor da şövalyenin adını biliyorsunuz ve nasıl oldu da bizi burada beklediniz..."</span></p>

    <p class="MsoNormal"><span class="calibre1">"Aman çiğneyip geçin şunu!" diye çınladı tiz bir ses gölgeler arasından. "Cesedini de kargalara bırakın. O da ilgileneceklerinden değil ya; bu dünyada midesi bir cüceyi öğütebilecek çok az..."</span></p>

    <p class="MsoNormal"><span class="calibre1">"İkna oldun mu?" diye döndü Tanis, yüzü hiddetle kıpkırmızı kesilmiş Flint'e.</span></p>

    <p class="MsoNormal"><span class="calibre1">"Günün birinde," diye yemin etti cüce, "o kenderi geberteceğim.”</span></p>

    <p class="MsoNormal"><span class="calibre1">Arkalarındaki sokaktan düdük sesleri yükseldi. Yolarkadaşları, daha fazla tereddüt etmeden, şövalyeleri birbirine dolanmış, fare dolu dar yollardan izledi. Yapacak işleri olduğunu söyleyen Tas, daha Tanis onu yakalayamadan ortadan yok oldu. Yarımelf, şövalyelerin buna hiç hayret etmediklerini ve Tas'ı durdurmaya çalışmadıklarını fark etti. Yine de soruları cevaplamayı reddettiler ve yıkıntılara –eski Güzel Tarsis şehrine– dalıncaya kadar grubu acele ettirdiler.</span></p>

    <p class="MsoNormal"><span class="calibre1">Burada, şövalyeler durdu. Yolarkadaşlarını, şehrin artık kimsenin girmediği bir bölümüne getirmişlerdi. Caddeler yıkık dökük ve boştu; Tanis'e kadim Xak Tsaroth şehrini hatırlatmıştı fena halde. Sturm'ün kolundan tutan şövalyeler, onu arkadaşlarından biraz öteye götürüp diğerlerini dinlenmeye bırakarak Solamnaca konuşmaya başladılar.</span></p>

    <p class="MsoNormal"><span class="calibre1">Bir duvara yaslanan Tanis ilgiyle etrafına bakındı. Sokakta, binalardan ayakta kalanlar çok etkileyiciydi, modern şehirden çok daha güzeldi. Güzel Tarsis'in ismini Afet'ten önce hak ediyor olduğunu fark etti. Artık etrafta devrilmiş koca granit bloklarından başka bir şey yoktu. Geniş avlular, ısıran kış rüzgarlarıyla bozlaşmış, her yanı kaplamış ayrıkotlarıyla boğulmuştu.</span></p>

    <p class="MsoNormal"><span class="calibre1">Alhala ile konuşmakta olan Gilthanas'a doğru sıralardan birine oturmak için ilerledi. Elf lordu onu takdim etti.</span></p>

    <p class="MsoNormal"><span class="calibre1">"Alhana Yıldızmeltemi, Tanis Yarımelf," dedi Gilthanas. "Tanis</span></p>

    <p class="MsoNormal"><span class="calibre1">Qualinesti'de uzun yıllar yaşadı. Amcamın karısının oğludur."</span></p>

    <p class="MsoNormal"><span class="calibre1">Alhana yüzündeki peçeyi kaldırarak Tanis'i soğuk soğuk süzdü. Amcamın karısının oğlu, Tanis'in gayri meşru olduğunu anlatmanın kibar bir yoluydu, yoksa Gilthanas onu, "amcamın oğlu" diye tanıştırırdı. Yarımelf kızardı; eski yarası yeniden deşilmiş ve en" az elli yıl önceki kadar acı vermişti. Bundan kurtulup kurtulamayacağını merak etti.</span></p>

    <p class="MsoNormal"><span class="calibre1">Sakalını kaşıyan Tanis sertçe şöyle dedi, "Anneme, Afet'i izleyen karanlık yıllarda insan savaşçılar tecavüz etmiş. Sözcü, annemin ölümünden sonra büyük bir merhametle beni yanına alarak kendi oğlu gibi yetiştirdi."</span></p>

    <p class="MsoNormal"><span class="calibre1">Alhana'nın kara gözleri, en sonunda gece görünen su birikintileri halini alıncaya kadar karardı. "Soyunuz yüzünden özür dileme ihtiyacını mı hissediyorsunuz?" diye sordu ürperten bir sesle.</span></p>

    <p class="MsoNormal"><span class="calibre1">"H-hayır..." diye kekeledi Tanis, yüzü yanarken. "Ben..."</span></p>

    <p class="MsoNormal"><span class="calibre1">"O halde özür dilemeyin," dedi kadın ve bakışlarını ondan Gilthanas'a çevirdi. "Neden Tarsis'e gelmiş olduğumu mu sordunuz? Yardım bulmaya geldim. Babamı aramak için Silvanesti'ye dönmem gerek."</span></p>

    <p class="MsoNormal"><span class="calibre1">"Silvanesti'ye dönmek mi?" diye tekrarladı Gilthanas. "Biz – halkım Silvanesti elflerinin kadim yurtlarından ayrıldıklarını bilmiyorduk. Demek ondan irtibatımızı yitirmişiz..."</span></p>

    <p class="MsoNormal"><span class="calibre1">"Evet," Alhana'nın sesi hüzünlenmişti. "Sizin Qualinesti'ye gitmenize neden olan musibet kuzenim, bize de geldi." Başını eğdi; sonra kaldırdı, sesi yumuşamış ve alçalmıştı. "Uzun süre savaştık bu musibetle. Fakat sonunda ya kaçacaktık, ya da tamamen yok olacaktık. Babam halkımızı benim önderliğimde Güney Ergoth'a yolladı. Musibetle tek başıma savaşmak için Silvanesti'de kaldı. Ben onun kararına karşı çıkmıştım ama bana bu musibetin yurdumuzu mahvetmesini engellemeye yetecek gücü olduğunu söyledi. İçimde bir hüzünle halkımızı güvenli bir yere götürdüm ve hâlâ oradalar. Ama ben babamı aramak için geri geldim; çünkü günler geçtiği halde ondan bir haber alamadık."</span></p>

    <p class="MsoNormal"><span class="calibre1">"Peki ama hanımefendi, yanınızda bu tehlikeli yolculuğunuzda size refakat edecek savaşçılarınız yok muydu?" diye sordu Tanis.</span></p>

    <p class="MsoNormal"><span class="calibre1">Alhana, sanki kendisine sorulmadan konuştuğu için hayretler içinde kalmış gibi bakarak Tanis'e dönmüştü. İlk başta ona cevap vermeye tenezzül etmiyor gibi göründü – uzun uzun yüzüne baktıktan sonra fikrini değiştirdi. "Bana refakat etmek isteyen birçok savaşçı çıktı," dedi gururla. "Fakat halkımı emniyetli bir yere götürdüm dediğimde biraz acelecilik etmiş oldum. Artık bu dünyada emniyet diye bir şey yok. Savaşçılar geride, halkı korumak için kaldılar. Tarsis'e, benimle birlikte Silvanesti'ye gelecek savaşçılar bulurum umuduyla gelmiştim. Kendimi Hükümdar'a ve Divan'a takdim ettim; protokol uyarınca..."</span></p>

    <p class="MsoNormal"><span class="calibre1">Tanis, yüzü kararıp kaşlarını çattıktan sonra başını salladı. "Bu çok aptalca," dedi açıkça. "Onların elfler hakkında ne hissettiklerini bilmen gerekirdi – ejderanlar gelmeden önce bile! Seni şehirden atmalarını emrettikleri için ne biçim şanslısın."</span></p>

    <p class="MsoNormal"><span class="calibre1">Alhana'nın solgun yüzü –mümkün olsaydı– daha da sararırdı. Kara gözleri parıldadı. "Ben protokolün gereklerini yerine getirdim," diye cevap verdi; kızgınlığını, sesindeki soğukluktan öte göstermeyecek kadar iyi yetiştirilmişti. "Başka türlü davranmak barbarlaşmak olurdu. Hükümdar bana yardım etmeyi reddedince, kendi başıma yardım aramak istediğimi bildirdim ona. Daha azı, saygın bir hareket olmazdı."</span></p>

    <p class="MsoNormal"><span class="calibre1">Elfçe yapılan konuşmadan bölük pörçük bir şeyler çıkartıp konuşulanları dinleyen Flint, Tanis'i dirseğiyle dürttü. "Şövalye ile bu pek iyi anlaşır." Homurdandı. "Tabii eğer gururları daha önce ölümlerine sebep olmazsa." Tanis cevap veremeden gruba Sturm de katıldı.</span></p>

    <p class="MsoNormal"><span class="calibre1">"Tanis," dedi Sturm heyecanla, "şövalyeler eski kütüphaneyi bulmuşlar! Burada olmalarının nedeni bu! Palanthas'ta, eski zamanlarda burada Tarsis'teki kütüphanede ejderhalarla ilgili bilgilerin saklandığına dair kayıtlar bulmuşlar. Şövalyeler Divanı, kütüphanenin hâlâ ayakta olup olmadığını araştırmaları için onları buraya yollamış."</span></p>

    <p class="MsoNormal"><span class="calibre1">Sturm, şövalyelere yaklaşmaları için işaret etti. "Bu Brian Donner, Kılıç Şövalyesi," dedi. "Taç Şövalyesi Aran Tallbow ve Gül Şövalyesi Derek Crownguard." Şövalyeler eğilerek selam verdi.</span></p>

    <p class="MsoNormal"><span class="calibre1">"Bu da liderimiz Tanis Yarımelf," dedi Sturm. Yarımelf, Alhana'nın hayretle irkilerek, doğru duyup duymadığını anlamak için Sturm'e baktıktan sonra bakışlarını ona çevirdiğini fark etti.</span></p>

    <p class="MsoNormal"><span class="calibre1">Sturm, Gilthanas ile Flint'i takdim ettikten sonra Alhana'ya döndü. "Lady Alhana," diye başladı, sonra onun hakkında daha fazla bir şey bilmediğini fark edip utanarak sustu.</span></p>

    <p class="MsoNormal"><span class="calibre1">"Alhana Yıldızmeltemi," diye bitirdi Gilthanas. "Yıldızların</span></p>

    <p class="MsoNormal"><span class="calibre1">Sözcüsü'nün kızı. Silvanesti elflerinin Prensesi."</span></p>

    <p class="MsoNormal"><span class="calibre1">Şövalyeler yeniden eğilerek selam verdiler, bu kez daha çok eğilmişlerdi.</span></p>

    <p class="MsoNormal"><span class="calibre1">"Beni kurtardığınız için samimi minnettarlığımı kabul buyurunuz," dedi Alhana soğuk bir edayla. Bakışları bütün grubu kapsamıştı ama en uzun Sturm'ün üzerinde eyleşti. Sonra Gül Rütbesi'ne sahip olduğundan liderleri olması gerektiğini bildiği için Derek'e döndü. "Divan'ın, sizi bulmanız için yolladığı kayıtları buldunuz mu?"</span></p>

    <p class="MsoNormal"><span class="calibre1">O konuşurken Tanis, artık başlıklarını çıkartmış olan şövalyeleri ilgiyle izliyordu. O da –Solamniyalı şövalyelerin idari bünyesi olan– Şövalyeler Divanı'nı, en iyilerini göndereceklerini bilecek kadar iyi tanıyordu. Özellikle en yaşlıları ve kıdemlileri olan Derek'i inceledi. Çok az sayıda şövalye Gül Rütbesi'ne çıkabilirdi. Sınavlar hem tehlikeli, hem de zor olurdu ve sadece arı bir kana sahip şövalyeler bu rütbeye çıkabilirdi.</span></p>

    <p class="MsoNormal"><span class="calibre1">"Bir kitap bulduk hanımefendi," dedi Derek, "anlayamadığımız kadim bir dilde yazılmış. Ejderha resimleri olduğu için kitabı kopyalayıp ulemanın çevirebileceğini umarak onu Sancrist'e götürmeyi düşünüyorduk. Ama kitabı okuyabilen birine rastladık. Kender..."</span></p>

    <p class="MsoNormal"><span class="calibre1">"Tasslehoff!" diye patladı Flint.</span></p>

    <p class="MsoNormal"><span class="calibre1">Tanis'in ağzı bir karış açık kaldı. "Tasslehoff mu?" diye tekrarladı kuşkuyla. "O, Ortak dili zor okur. Hiç kadim lisan bilmez.</span></p>

    <p class="MsoNormal"><span class="calibre1">Aramızda kadim dilleri tercüme edebilecek biri varsa o da</span></p>

    <p class="MsoNormal"><span class="calibre1">Raistlin'dir."</span></p>

    <p class="MsoNormal"><span class="calibre1">Derek omuzlarını silkti. "Kenderin, 'gerçeği gösteren tılsımlı gözlükler' adını verdiği bir çift gözlüğü var. Onları takınca kitabı okuyabildi. Kitapta..."</span></p>

    <p class="MsoNormal"><span class="calibre1">"Kitapta neler yazdığını tahmin edebiliyorum!" diye atıldı Tanis. "Kendiliğinden hareket eden eşyalar, yer değiştirten sihirli yüzükler, havada yaşayan bitkiler. Nerede o? Tasslehoff Burrfoot'a söyleyeceklerim var."</span></p>

    <p class="MsoNormal"><span class="calibre1">"Gerçeği gösteren tılsımlı gözlüklermiş," diye homurdandı Flint. "Ben de bir lağım cücesi olayım!"</span></p>

    <p class="MsoNormal"><span class="calibre1">Yolarkadaşları yıkık dökük bir binaya girdiler. Döküntüler üzerinden tırmanıp Derek'i izleyerek alçak bir kemerden geçtiler. Küf kokusu çok keskindi. Dışarıdaki akşamüstü güneşinden sonra içerinin karanlığı insana çok yoğun geliyordu; bir an için herkes kör olmuştu. Sonra Derek bir meşale yakınca aşağıya, daha yoğun bir karanlığa doğru inen dar, dolanbaçlı bir merdiven gördüler.</span></p>

    <p class="MsoNormal"><span class="calibre1">"Kütüphane toprağın altına inşa edilmiş," diye açıkladı Derek. "Belki de Afet'i bu kadar iyi atlatmasının tek nedeni budur."</span></p>

    <p class="MsoNormal"><span class="calibre1">Yolarkadaşları hemen merdivenlerden inmeye başladılar ve kısa bir süre sonra kendilerini muazzam bir odada buldular. Tanis'in nefesi kesilmişti; hatta Alhana'nın bile gözleri açılarak meşale ışığında pırıldadı. Bu devasa oda tavandan tabana tahta raflarla kaplanmış, göz alabildiğine gidiyordu. Raflarda kitaplar vardı. Her çeşit kitap. Deri ciltli kitaplar, ahşap kaplı kitaplar, acayip bir ağacın yaprağına benzeyen bir şeylerle ciltlenmiş kitaplar. Birçoğu hiç ciltlenmemiş, sadece kara kurdelalarla bağlanmış parşömen varaklar olarak duruyordu. Birkaç raf devrilmiş, sonunda heryer bilek boyuna kadar parşömenlerle doluncaya kadar kitapların yere dağılmasına neden olmuştu.</span></p>

    <p class="MsoNormal"><span class="calibre1">"Binlerce kitap olmalı!" dedi Tanis huşu içinde. "Bunların arasında o tek kitabı nasıl buldunuz?"</span></p>

    <p class="MsoNormal"><span class="calibre1">Derek başını salladı. "Kolay olmadı," dedi. "Burada araştırarak uzun günler geçirdik. Sonunda bulduğumuzda sevineceğimize daha çok ümitsizliğe kapıldık, çünkü kitabın yerinden kaldırılamayacağı kesindi. Daha sayfalarına dokunurken toz olup gidiyordu. Kitabı uzun bir sürece binbir zahmetle kopya etmemiz gerektiğinden korkmuştuk. Ama kender..."</span></p>

    <p class="MsoNormal"><span class="calibre1">"Öyle ya kender," dedi Tanis ciddiyetle. "Nerede o?" "Burada!" diye öttü tiz bir ses.</span></p>

    <p class="MsoNormal"><span class="calibre1">Tanis loş odaya gözlerini kısarak iyice bakınca, masaların birinin üzerinde bir mum yandığını gördü. Yüksek bir tabure üzerine oturmuş olan Tasslehoff kalın bir kitabın üzerine eğilmişti. Yolarkadaşları ona yaklaştıkça, burnunun üzerine bir çift küçük gözlüğün kondurulmuş olduğunu gördüler.</span></p>

    <p class="MsoNormal"><span class="calibre1">"Pekala Tas," dedi Tanis. "Nereden buldun onları?"</span></p>

    <p class="MsoNormal"><span class="calibre1">"Neleri nereden buldum?" diye sordu kender masum bir edayla. Tanis'in gözlerinin kısıldığını gördü ve elini tel çerçeveli minik gözlüğüne götürdü. "Ha, tamam bunlar mı? Bunlar torbamdaydı...ve –ııı– şey, çok merak ediyorsan bunları cüce krallığında bulmuştum..." Flint homurdanarak, elleriyle yüzünü kapadı. "Bir masanın üzerinde duruyorlardı öylece!" diye karşı çıktı Tas, Tanis'in kaşlarını çattığını görerek. "Emin ol! Etrafta kimsecikler yoktu. Ben de, belki birileri yanlışlıkla oraya koymuştur dedim. Sırf kaybolmasınlar diye aldım. İyi de etmişim. Hırsızın biri gelip çalabilirdi; üstelik o kadar değerliler ki! Geri verecektim ama sonra çok işim çıktı, kara cücelerle, ejderanlarla dövüştük, Çekiç'i bulduk ve ben –yani bir nevi– unuttum gitti. Aklıma geldiklerinde cücelerden çok uzaklaşmış, Tarsis yollarına düşmüştük ve senin de sırf onları geri götüreyim diye beni geri yollayacağını düşünmemiştim, o yüzden..."</span></p>

    <p class="MsoNormal"><span class="calibre1">"Ne işe yarıyorlar?" diye sözünü kesti kenderin Tanis, çünkü, kesmese ertesi güne kadar orada kalacaklarını biliyordu.</span></p>

    <p class="MsoNormal"><span class="calibre1">"Bunlar harika," dedi Tas aceleyle, Tanis'in onu azarlamayacağını anlayıp rahatlayarak. "Bir gün, gözlükleri bir haritanın üzerinde unutmuştum." Tas harita muhafazasını okşadı. "Bir de baktım ki ne göreyim? Gözlüklerden bakınca harita üzerindeki yazıları okuyabiliyordum! Şimdi bu o kadar harika gelmemiş olabilir kulaklarınıza," dedi Tas aceleyle, Tanis'in yeniden kaşlarını çattığını görerek, "ama bu harita o güne kadar hiç anlayamadığım bir dilde yazılmıştı. Bunun üzerine gözlükleri bütün haritalarımda denedim ve hepsini okuyabiliyordum Tanis! Her birini! Hatta gerçekten çok, çok eski olanlarını bile!"</span></p>

    <p class="MsoNormal"><span class="calibre1">"Ve bundan bize hiç bahsetmedin?" diye baktı Sturm ters ters</span></p>

    <p class="MsoNormal"><span class="calibre1">Tas'a.</span></p>

    <p class="MsoNormal"><span class="calibre1">"Şey, konu hiç açılmadıydı," dedi Tas özür dilercesine. "Eğer bana dosdoğru sorsaydınız – 'Tas bir çift gerçeği gösteren tılsımlı gözlüğün var mı?' – deseydiniz, size hemen gerçeği anlatıverirdim. Ama böyle bir şey yapmadın Sturm Brightblade, o yüzden bana öyle bakma. Herneyse, bu eski kitabı okuyabiliyorum. Durun size anlatayım burada..."</span></p>

    <p class="MsoNormal"><span class="calibre1">"Bunun, cücelerin mekanik bir icatı olmayıp da sadece tılsım olduğunu nereden biliyorsun?" diye sordu Tanis, Tas'ın bir şeyler gizlediğini hissederek.</span></p>

    <p class="MsoNormal"><span class="calibre1">Tas yutkundu. Tanis'in bu soruyu sormamasını umuyordu.</span></p>

    <p class="MsoNormal"><span class="calibre1">"Iı," diye kekeledi Tas, "Ben-ben sanırım ben, öyle oldu ki, u, bir gece siz başka bir şeyle meşgulken bunu Raistlin'e sormuştum. Bana bunların tılsımlı olabileceğini söylemişti. Anlayabilmek için o garip büyülerinden birini yaptı ve gözlükler –m– parlamaya başladı. Bu onların tılsımlı oldukları anlamına geliyordu. Bana ne yaptıklarını sordu, ben de gösterdim ve bana bunların 'gerçeği gösteren gözlükler' olduğunu söyledi. Bunu diğer lisanlarda yazılan kitapları okuyabilmek için eskinin cüce büyü kullanıcıları yapmış ve..." Tas sustu.</span></p>

    <p class="MsoNormal"><span class="calibre1">"Ve?" diye sıkıştırdı Tanis.</span></p>

    <p class="MsoNormal"><span class="calibre1">"Ve –ıı– diğer dillerdeki büyü kitaplarını okuyabilmek için." Tas'ın sesi bir fısıltı halinde çıkıyordu.</span></p>

    <p class="MsoNormal"><span class="calibre1">"Ve Raistlin daha neler dedi?"</span></p>

    <p class="MsoNormal"><span class="calibre1">"Eğer onun büyü kitaplarını ellersem veya yan gözle bile bakarsam beni bir cırcırböceğine dönüştürüp tek lokmada yutacağını söyledi," diye kekeledi Tasslehoff. Gözlerini açarak Tanis'e baktı, "Ben de inandım ona doğrusu."</span></p>

    <p class="MsoNormal"><span class="calibre1">Tanis başını salladı. Bir kenderin merakını bastırma konusunda bile Raistlin'in tehditlerine güvenebilirdiniz. "Başka bir şey var mı?" diye sordu.</span></p>

    <p class="MsoNormal"><span class="calibre1">"Hayır Tanis," dedi Tas masum masum. Aslında Raistlin gözlüklerle ilgili bir şeyden daha bahsetmiş idi ama Tas bunu pek iyi anlayamamıştı. Gözlüklerin herşeyi çok fazla gerçek gördüğünden; bu da ona pek bir şey ifade etmemişti; o yüzden, meseleyi açmayı uygun bulmadı. Üstelik, Tanis yeterince sinirliydi zaten.</span></p>

    <p class="MsoNormal"><span class="calibre1">"Eh, neler buldun bakalım?" diye sordu Tanis isteksizce.</span></p>

    <p class="MsoNormal"><span class="calibre1">"Ay Tanis o kadar ilginç ki!" dedi Tas, sorgu sualin sona ermesinden son derece memnun. Dikkatle bir sayfa çevirdi ve daha o çevirirken sayfa minik parmakları altında parçalanıp çatırdadı. Başını hüzünle salladı. "Hemen hemen her seferinde böyle oluyor. Ama bak burada görebilirsiniz" –diğerleri kenderin parmağının altındakileri görmek için etrafını aldı– "ejderha resimleri. Mavi ejderhalar, al ejderhalar, kara ejderhalar, yeşil ejderhalar. Bu kadar çok olduğunu bilmezdim. Bakın, şunu görüyor musunuz?" Başka bir sayfa çevirdi. "Ay. Eh, artık göremezsiniz ama sırçadan kocaman bir top vardı. Ve –kitabın dediğine göre– eğer o sırça toplardan birine sahip olursanız ejderhaları yönetebilirmişsiniz ve ejderhalar sizin dediğinizi yaparmış!"</span></p>

    <p class="MsoNormal"><span class="calibre1">"Sırça top!" diye burun kıvırdı Flint, sonra hapşurdu. "Ben ona inanmıyorum Tanis. Bence o gözlükler bir tek o uyduruk hikayelerini abartıyor o kadar."</span></p>

    <p class="MsoNormal"><span class="calibre1">"Ben bal gibi de gerçeği söylüyorum!" dedi Tas hiddetlenerek. "Bunlara ejderha küresi diyorlar; inanmıyorsan Raistlin'e sor! O biliyor olmalı, çünkü bu kitaba göre bu küreler, yıllar önce büyük arifler tarafından yapılmış."</span></p>

    <p class="MsoNormal"><span class="calibre1">"Ben sana inanıyorum," dedi Tanis ciddiyetle, Tasslehoff'un gerçekten de çok üzüldüğünü görerek. "Ama korkarım bize pek bir faydası yok bunun. Büyük bir ihtimalle bu kürelerin hepsi de Afet'te yok olmuştur; sonra zaten nerelere bakmamız gerektiğini de bilmiyoruz..."</span></p>

    <p class="MsoNormal"><span class="calibre1">"Evet efendim biliyoruz," dedi Tas heyecanla. "Burada, nerede saklı olduklarına dair bir liste var. Bakın...." Durdu, kulaklarını dikti. "Şışşt," dedi dinleyerek. Diğerleri sessizleşti. Bir an için hiçbir şey duymadılar, sonra onların kulakları da, kenderin delik kulaklarının çok önce yakalamış olduğu şeyi duymaya başladı.</span></p>

    <p class="MsoNormal"><span class="calibre1">Tanis ellerinin buz kestiğini hissetti; ağzını korkunun kuru acı tadı doldurdu. Artık uzakta, hep birden böğüren yüzlerce boru sesini duyabiliyordu – daha önce duymuş olduğu boruların sesini. Ejderan ordusunun gelişini –ve ejderhaların yaklaşışını– haber veren, haykıran pirinç borular.</span></p>

    <p class="MsoNormal"><span class="calibre1">Ölüm boruları.</span></p>

    <p class="MsoNormal"><span class="calibre1"><br /></span></p>

    <p class="MsoNormal"></p>

    <h2 class="MsoNormal" id="sigil_toc_id_2" style="text-align: center;"><span class="calibre3">- 7 - "– bir daha bu dünyada buluşmak nasip olmayacak.”&nbsp;</span></h2>

    <p class="MsoNormal"><span class="calibre1">Yol arkadaşları pazar yerine ancak varmışlardı ki, ilk ejderha filosu Tarsis'e saldırdı.</span></p>

    <p class="MsoNormal"><span class="calibre1">Grup şövalyelerden ayrılmıştı ama pek hoş bir ayrılık olmamıştı bu. Şövalyeler onları, hep birlikte tepelere doğru kaçmaları için ikna etmeye çalışmışlardı. Yolarkadaşları reddedince, Derek bir tek kender ejderha kürelerinin yerini biliyor diye Tasslehoff'un onlara eşlik etmesini talep etmişti. Tanis, Tas'ın şövalyelerden kaçacağını bildiği için bir kez daha reddetmek zorunda kalmıştı.</span></p>

    <p class="MsoNormal"><span class="calibre1">“Kenderi de yanına alarak bizimle gel Sturm," diye emretti</span></p>

    <p class="MsoNormal"><span class="calibre1">Derek, Tanis'i yok sayarak.</span></p>

    <p class="MsoNormal"><span class="calibre1">“Gelemem lordum," diye cevap verdi Sturm, elini Tanis'in koluna koyarak. "O benim liderim ve benim ilk sadakatim arkadaşlarıma karşı olanıdır."</span></p>

    <p class="MsoNormal"><span class="calibre1">Derek'in sesi hiddetle soğumuştu. "Eğer seçimin bu ise," diye cevapladı, "seni durduramam. Ama bu senin aleyhine kara bir lekedir Sturm Brightblade. Bir şövalye olmadığını unutma. Henüz değilsin. Şövalyelik talebin Divan önüne getirildiğinde benim orada bulunmamam için dua et."</span></p>

    <p class="MsoNormal"><span class="calibre1">Sturm ölü gibi bembeyaz kesildi. Yan gözle, bu hayret verici haber kaşısındaki şaşkınlığını saklamaya çalışan Tanis'e baktı. Fakat bu konuda düşünecek zaman yoktu. Boruların sesi, buz gibi havadaki ahenksiz çığlıklar, her saniye daha da yaklaşıyordu. Şövalyeler ile yolarkadaşları ayrıldı; şövalyeler tepelerdeki kamp yerlerine doğru yöneldiler, yolarkadaşları da kasabaya geri döndüler.</span></p>

    <p class="MsoNormal"><span class="calibre1">Kasaba halkını evlerinin dışında, daha önce hiç duymamış oldukları ve bir anlam veremedikleri bu garip boru sesleri hakkında tartışırken buldular. Sadece tek bir Tarsisli duyduklarına anlam verebilmişti. Divan salonundaki Hükümdar, ses karşısında ayağa kalkmıştı. Hızla arkasını dönerek, arkasında gölgeler içinde oturmuş olan, kendini beğenmiş edalı ejderana baktı.</span></p>

    <p class="MsoNormal"><span class="calibre1">"Bize dokunulmayacağını söylemiştin!" dedi Hükümdar sıktığı dişlerinin arasından. "Daha görüşmelerimiz devam ediyordu..."</span></p>

    <p class="MsoNormal"><span class="calibre1">"Ejderha Yüceefendisi görüşmelerden sıkıldı," dedi ejderan esnemesini bastırarak. "Ve şehire dokunulmayacak zaten – tabii önce bir ders verildikten sonra."</span></p>

    <p class="MsoNormal"><span class="calibre1">Hükümdarın başı elleri arasına düştü. Tam olarak neler olduğunu anlayamayan diğer divan üyeleri, Hükümdarın parmakları arasından akan gözyaşlarını görerek dehşet verici bir farkındalıkla birbirlerine baktılar.</span></p>

    <p class="MsoNormal"><span class="calibre1">Dışarıda al ejderhalar göklerde görünmeye başlamıştı, yüzlercesi birden. Üçlü, beşli filolar halinde uçan ejderhaların kanatları, kavuşmakta olan güneşte alev kırmızısı rengiyle parlıyordu. Tarsis halkı tek bir şey anlamışlardı: Üzerlerinde ölüm uçuyordu.</span></p>

    <p class="MsoNormal"><span class="calibre1">Ejderhalar kasaba üzerinden ilk kez geçerken, alçaldıkça üzerlerine ejderha korkusu indi ve ateşten daha büyük bir hızla yayıldı. Kanatların gölgeleri yitmekte olan günün ışığını lekelerken insanların akıllarında tek bir şey vardı: Kaçmak. Fakat hiç kaçış yoktu.</span></p>

    <p class="MsoNormal"><span class="calibre1">İlk geçişten sonra, artık kendilerine hiç karşı konulmayacağını anlayan ejderhalar saldırdı. Biri biri ardına halkalar çizdikten sonra, ateşli nefesleri ardı ardına binaları tutuşturan ejderhalar, gök yüzünden kor alev gibi indiler. Yayılan yangınlar kendileri bir kasırga gibi esiyorlardı. Sokakları boğucu dumanlar kaplamış, alacakaranlığı gece yarısına döndürüyordu. Kara bir yağmur gibi yağıyordu is. Bir zamanlar Tarsis olan alevler içindeki cehennemde insanlar öldükçe, dehşet çığlıkları yerini ıstırap çığlıklarına bırakmıştı.</span></p>

    <p class="MsoNormal"><span class="calibre1">Ve ejderhalar saldırdıkça, alevlerin aydınlattığı caddelerden korkudan delirmiş bir insanlık denizi kabarmıştı. Çok azının nereye gittiği hakkında bir fikri vardı. Kimisi tepelerde emniyette olabileceklerini bağırıyordu, diğerleri eski deniz boyuna koşuyordu; bir kısmı da şehrin kapılarına gitmeye çalışıyordu. Tepelerinde ise ejderhalar uçuyordu; keyiflerine göre yakıyorlar, gönüllerine göre öldürüyorlardı.</span></p>

    <p class="MsoNormal"><span class="calibre1">İnsan denizi Tanis ile yolarkadaşlarının üzerine çarptı, onları caddeye vurdu, birbirlerinden ayırdı, binalara yapıştırdı. Duman onları boğarak gözlerine battı; akıllarını başlarından alarak, ejderha korkusunu denetim altına almaya çalışırlarken, gözyaşları onları kör etti.</span></p>

    <p class="MsoNormal"><span class="calibre1">Isı o kadar yoğundu ki binaları bütün bütün patlatıyordu. Tanis, Giltahanas tam bir binanın yan cephesine savrulurken onu yakaladı. Onu sıkı sıkı tutan yarımelf, diğer arkadaşları insan kalabalığı tarafından süprülüp götürülürken çaresizce izlemekten başka bir şey yapamadı.</span></p>

    <p class="MsoNormal"><span class="calibre1">"Hana geri gidin!" diye bağırdı Tanis. "Han'da buluşalım!" Ama onu duyup duymadıklarını bilemiyordu. Tek yapabileceği, hepsinin aynı yöre doğru yöneleceklerini ummaktı.</span></p>

    <p class="MsoNormal"><span class="calibre1">Sturm, Alhana'yı güçlü kollarıyla yakalayarak ölüm dolu sokaklarda yarı taşıdı, yarı sürükledi. Küller arasından bakarak diğerlerini görmeye çalıştı ama hiç umut yoktu. Derken hayatında yapmış olduğu en ümitsiz dövüş başladı: Aynı anda hem ayaklarını yerde tutmaya çalışıyor; hem de, zaman zaman bu insanlık dalgaları üzerlerinde patlarken Alhana'ya destek olmaya çalışıyordu.</span></p>

    <p class="MsoNormal"><span class="calibre1">Sonra Alhana, çizmeli ayakları yaşayan herşeyi çiğneyip geçen çığlıklar atan bir kalabalık tarafından kollarından koparılıp alındı. Sturm kendini kalabalığın içine atarak zırhlar içindeki kolları ve bedeniyle itip kakarak Alhana'yı bileğinden yakaladı. Ölü gibi solgun olan kadın korkuyla titriyordu. Bütün gücüyle adamın ellerine tutundu ve sonunda Sturm onu çekip kendine yaklaştırabildi. Üzerlerinden bir gölge süpürerek geçti. Zalimce çığlık atan bir ejderha adamlarla, kadınlarla, çocuklarla bir kabarıp bir alçalan caddeye doğru alçaldı. Sturm, Alhana'yı kendiyle birlikte sürükleyerek bir kapıya büzüştü ve ejderha tepeden alçalarak geçerken kendi bedenini elf kadına siper etti. Caddeyi alevler kapladı; ölenlerin çığlıkları yürekleri parçalıyordu.</span></p>

    <p class="MsoNormal"><span class="calibre1">"Bakma!" diye fısıldadı Sturm, Alhana'ya, ona sıkı sıkı sarılarak; Sturm'ün yüzünden de gözyaşları süzülüyordu. Ejderha geçmişti; aniden caddeler korkunç bir biçimde, dayanılmayacak şekilde sessizleşti. Hiçbir şey hareket etmiyordu.</span></p>

    <p class="MsoNormal"><span class="calibre1">"Hâlâ mümkünken ilerleyelim," dedi Sturm, kendi sesi de titriyordu. Birbirlerine sarılıp kapının eşiğinden sendeleyerek çıktılar; hisleri körelmişti, sadece içgüdüleriyle ilerliyorlardı. Sonunda kömürleşmiş et kokusu ve dumanıyla mideleri bulanıp başları dönmeye başlayınca, başka bir kapı eşiğine sığınmak zorunda kaldılar. Kısa bir an için hallerine şükrederek, bir anlığına birbirlerine sarılmaktan başka bir şey yapamadılar; ama yine de birkaç saniye içinde ölümün kol gezdiği caddeye geri dönmek zorunda oldukları düşüncesi akıllanndaydı.</span></p>

    <p class="MsoNormal"><span class="calibre1">Alhana başını Sturm'ün göğsüne dayadı. Kadim, eski moda zırh tenine serin serin gelmişti. Sert metal yüzü insana güven veriyordu ve zırhın altında adamın hızlı hızlı atan, rahatlatan kalbini hissedebiliyordu. Onu kavrayan kolları güçlü, sert, adeleliydi. Eli, kadının siyah saçlarını okşuyordu.</span></p>

    <p class="MsoNormal"><span class="calibre1">Sert, katı bir halkın saf kızı olan Alhana çok uzun zamandır ne zaman, nerede, kiminle evleneceğini biliyordu. Bir elf lorduydu ve anlayışlarına göre –evlenmelerine karar verildiğinden bu yana– birbirlerine hiç dokunmamışlardı. Alhana babasını bulmak için döndüğünde o geride, halkıyla kalmıştı. Alhana insanların dünyasına girmiş ve yaşadığı şoktan hisleri sersemleşmişti. Onları hem küçük görüyor, hem de hayranlık duyuyordu. Çok güçlüydüler; duyguları hamdı, terbiye edilmemişti. Ve tam sonsuza kadar onlardan nefret edip onları aşağılayacağını düşünürken, biri diğerlerinden ayrılıvermişti.</span></p>

    <p class="MsoNormal"><span class="calibre1">Alhana, Sturm'ün ıstırap içindeki yüzüne baktı ve gururun, soyluluğun, katı ve eğilmez bir disiplinin, mükemmellik –ulaşılamıyacak bir mükkemmellik– için durmadan verilen bir uğraşın izlerini gördü. Ve gözlerindeki derin hüznü de. Alhana bu adama</span></p>

    <p class="MsoNormal"><span class="calibre1">–bu insana– yakınlaştığını hissetti. Onun gücüne bel bağlayıp onun varlığından teselli bularak tatlı, dağlayan bir sıcaklığın üzerine yayıldığını hissetti ve aniden bu ateşin kendisine, binlerce ejderhanın ateşinden daha çok zarar vereceğini fark etti.</span></p>

    <p class="MsoNormal"><span class="calibre1">"Gitsek fena olmayacak," diye fısıldadı Sturm kibarca, ama</span></p>

    <p class="MsoNormal"><span class="calibre1">Alhana onu hayrette bırakıp itti ve kendisini ondan uzaklaştırdı.</span></p>

    <p class="MsoNormal"><span class="calibre1">"Burada ayrılıyoruz," dedi; sesi gece rüzgarı gibi soğuktu. "Kaldığım yere dönmem lazım. Bana refakat ettiğiniz için teşekkür ederim."</span></p>

    <p class="MsoNormal"><span class="calibre1">"Ne?" dedi Sturm. "Tek başına mı gideceksin? Bu delilik." Uzanarak kadının kolunu kavradı. "Buna izin veremem..." Kadının gerildiğini hisserek bunun yapılabilecek en yanlış şey olduğunu fark etti. Alhana hiç kıpırdamadı ama sadece onu serbest bırakıncaya kadar emredercesine baktı.</span></p>

    <p class="MsoNormal"><span class="calibre1">"Benim de kendi arkadaşlarım var," dedi, "aynı sizin arkadaşlarınızın olduğu gibi. Sizin sadakatiniz onlar için. Benimki, kendi arkadaşlarıma. İkimiz de kendi yollarımıza gitmeliyiz." Sturm'ün hâlâ gözyaşlarıyla ıslak yüzündeki yoğun acı karşısında sesi titredi. Bir an için Alhana daha fazla dayanamayacağını hissetti ve devam etmeye güç bulup bulamayacağını merak etti. Sonra aklına halkını getirdi – ona güvenen halkını. Güç buldu. "Müşfikliğiniz ve yardımınız için teşekkür ederim, ama hazır sokaklar boşken, artık gitmem gerek."</span></p>

    <p class="MsoNormal"><span class="calibre1">Sturm elfkadına bakakaldı, incinmiş ve aklı karışmıştı. Sonra yüzü sertleşti. "Size hizmette bulunmak beni çok mutlu etti Lady Alhana. Fakat hâlâ tehlike içindesiniz. Sizi kaldığınız yere götürmeme izin verin; sonra sizi bir daha rahatsız etmem."</span></p>

    <p class="MsoNormal"><span class="calibre1">"Bu tamamen imkansız," dedi Alhana, çenesini sabit tutabilmek için dişlerini sıkıyordu. "Kaldığım yer çok uzakta değil ve arkadaşlarım beni bekliyor. Şehirden bir çıkış yolu biliyoruz. Sizi alamadığım için bağışlayın ama insanlara güvenme konusunda hiç bir zaman emin olamıyorum."</span></p>

    <p class="MsoNormal"><span class="calibre1">Sturm'ün kahverengi gözlerinden şimşekler çaktı. Yakında duran Alhana, adamın bedeninin titrediğini hissedebiliyordu. Bir kez daha neredeyse ihtiyatı elden bırakıyordu.</span></p>

    <p class="MsoNormal"><span class="calibre1">"Nerede kaldığınızı biliyorum," dedi yutkunarak. "Al Ejderha</span></p>

    <p class="MsoNormal"><span class="calibre1">Hanı. Belki –eğer arkadaşlarımı bulabilirsem– size yardım etmeye çalışabiliriz..."</span></p>

    <p class="MsoNormal"><span class="calibre1">"Hiç zahmet etmeyin." Sturm'ün sesinde kızın soğukluğu yankılanıyordu. "Ve bana teşekkür de etmeyin. Ben, Tarikat'ımın gereklerini yerine getirdim o kadar. Hoşçakalın," dedikten sonra ayrıldı. Sonra, aklına bir şey gelerek geri döndü. Kemerinden, pırıl pırıl parlayan elmas iğneyi çıkartarak Alhana'nın eline bıraktı. “Alın," dedi. Kadının kara gözlerine bakınca aniden kadının gizlenmeye çalıştığı acıyı gördü. Sesi yumuşadı, sanki olanları kavrayamıyormuş gibi. "Bu mücevheri bana emanet edecek kadar güvendiğiniz için teşekkür ederim," dedi kibarca, "birkaç dakika için bile olsa."</span></p>

    <p class="MsoNormal"><span class="calibre1">Elfkızı mücevhere bir an baktıktan sonra titremeye başladı Gözlerini Sturm'ün gözlerine doğru kaldırdı; adamın gözlerinde hakaret görmeyi beklerken şefkat gördü. Bir kez daha insanlara hayret etti. Adamın bakışlarına karşılık veremeyen Alhana'nın başı önüne düştü ve adamın ellerini tuttu. Sonra mücevheri adamın avucuna koyarak parmaklarını kapattı.</span></p>

    <p class="MsoNormal"><span class="calibre1">"Bunu sakla," dedi yavaşça. "Buna baktığın zaman Alhana Yıldızmeltemi'ni düşün ve bil ki, bir yerlerde o da seni düşünüyor." Şövalyenin gözlerinden aniden yaşlar boşaldı. Bir şey söyleyemeden başını eğdi. Sonra mücevheri öperek, yeniden dikkatlice kemerine yerleştirdi ve ellerini uzattı ama Alhana kapı aralığına geri çekilmiş, soluk yüzü başka yöne çevrilmişti.</span></p>

    <p class="MsoNormal"><span class="calibre1">"Lütfen git," dedi. Sturm, bir an için kararsız durdu ama –şerefi nedeniyle– kadının ricasını reddedemezdi. Şövalye dönerek, kabusumsu caddeye daldı.</span></p>

    <p class="MsoNormal"><span class="calibre1">Alhana bir an için onu kapının aralığından izledi; etrafında bir kalkan oluşturmaya başlamıştı. "Affet beni Sturm," diye fısıldadı kendi kendine. Sonra durdu. "Hayır, beni affetme," dedi sertçe. "Bana şükret."</span></p>

    <p class="MsoNormal"><span class="calibre1">Gözlerini kapatarak zihnine bir görüntü getirdi ve kendisini insanların dünyasından taşıyacak olan, şehrin eteğinde bekleyen arkadaşlarına bir mesaj yolladı. Cevaben telepatik mesajlarını alan Alhana, bir iç çektikten sonra beklerken duman kaplı gökyüzünü taramaya başladı.</span></p>

    <p class="MsoNormal"><span class="calibre1">"Ah," dedi Raistlin gayet sakin, ilk boru sesleri akşamüstünün sakinliğini tuzla buz ederken, "size söylememiş miydim."</span></p>

    <p class="MsoNormal"><span class="calibre1">Nehiryeli, ne yapması gerektiğini düşünürken büyücüye huzursuz huzursuz baktı. Tanis'in ona, grubu şehrin muhafızlarından korumasını söylemesinde bir şey yoktu, ama onları ejderan orduları – ve ejderhalardan korumak! Nehiryeli'nin kara gözleri gruba kaydı. Tika, eli kılıcında ayağa kalktı. Genç kız cesur ve metindi, ama deneyimsizdi. Bozkırlı, kızın elinde kendi kendini kestiği yerlerdeki izleri görebiliyordu.</span></p>

    <p class="MsoNormal"><span class="calibre1">"Nedir bu?" diye sordu Elistan, dehşete düşmüş gibi görünüyordu.</span></p>

    <p class="MsoNormal"><span class="calibre1">"Ejderha Yüceefendisi şehre saldırıyor," diye cevap verdi Nehiryeli sertçe, düşünmeye çalışarak.</span></p>

    <p class="MsoNormal"><span class="calibre1">Bir tangırtı tungurtu sesi duydu. Caramon ayağa kalkıyordu; koca savaşçı sakin ve hiç rahatsız olmamış gibi görünüyordu. Buna da şükürler olsun. Nehiryeli, Raistlin'den nefret ettiği halde büyücü ile savaşçı kardeşinin çelik ile büyüyü büyük bir ustalıkla birleştirdiğini kabul etmek zorundaydı. Gördüğü kadarıyla Laurana da serinkanlı ve kararlı görünüyordu, ama o bir elfti – Nehiryeli bir türlü elflere güvenemiyordu.</span></p>

    <p class="MsoNormal"><span class="calibre1">"Eğer biz geri dönmezsek şehirden ayrılın," demişti Tanis ona. Fakat Tanis böyle bir şeyi canlandırmamıştı gözünde! Eğer şehirden çıkarlarsa, Ovalarda Ejderha Yüceefendisi ile karşılaşacaklardı. Nehiryeli artık, bu lanetli yere gelirlerken kimlerin kendilerini izlediğini gayet iyi anlamıştı. Kendi dilinde, kendi kendine küfretti, sonra –daha ilk ejderha şehrin üzerinden savrulup geçerken– ona sarılan Altınay'ın kollarını hissetti. Bakışlarını kadına indirince onun gülümsediğini –Reis'in Kızı'nın tebessümünüve gözlerindeki imanı gördü. Tanrılara duyduğu iman; ona duyduğu iman. Rahatladı, kısa bir an da olsa süren paniği geçti.</span></p>

    <p class="MsoNormal"><span class="calibre1">Bir şok dalgası binaya çarptı. Aşağıdaki caddeden yükselen çığlıkları, yangının uğuldayan sesini duyabiliyorlardı.</span></p>

    <p class="MsoNormal"><span class="calibre1">"Bu kattan ayrılıp zemine inmemiz gerek," dedi Nehiryeli. "Caramon, şövalyenin kılıcı ile diğer silahları getir. Eğer Tanis ile diğerleri..." sustu. Tam "hayattalarsa," diyecekti ki Laurana'nın yüzünü görmüştü. "Eğer Tanis ile diğerleri kaçtılarsa buraya geri döneceklerdir. Onları bekleyeceğiz."</span></p>

    <p class="MsoNormal"><span class="calibre1">"Mükemmel bir karar!" diye tısladı büyücü iğneleyerek. "Özellikle de gidebilecek başka bir yerin yoksa!"</span></p>

    <p class="MsoNormal"><span class="calibre1">Nehiryeli onu duymazlıktan geldi. Elistan diğerlerini aşağıya indir. Caramon, Raistlin, biraz benimle kalın." Onlar gittikten sonra çabuk çabuk, "Benim görüşüme göre yapılabilecek en iyi şey, Han'da kalıp kendimizi koruma altına almaktır. Sokakta ölüm kol geziyor," dedi.</span></p>

    <p class="MsoNormal"><span class="calibre1">"Ne kadar dayanabiliriz dersin?" diye sordu Caramon. Nehiryeli başını salladı. "Saatlerce belki de," dedi kısaca.</span></p>

    <p class="MsoNormal"><span class="calibre1">İki kardeş, akıllarında Que-shu köyünde işkence görmüş cesetlerin görüntülerinin ve Solace'ın yıkımı hakkında duyduklarının düşüncesiyle ona baktılar.</span></p>

    <p class="MsoNormal"><span class="calibre1">"Bizi canlı ele geçirmemeliler," diye fısıldadı Raistlin.</span></p>

    <p class="MsoNormal"><span class="calibre1">Nehiryeli derin bir iç geçirdi. "Elimizden geldiğince dayanmaya çalışırız," dedi, sesi belli belirsiz titriyordu, "ama daha fazla dayanamayacağımızı anlayınca..." Devam edemedi, eli bıçağında ne yapması gerektiğini düşünerek durdu.</span></p>

    <p class="MsoNormal"><span class="calibre1">"Ona gerek olmayacak," dedi Raistiin hafifçe. "Bende otlar var. Bir kadeh şaraba azıcık bir miktar. Çok hızlı, acısız."</span></p>

    <p class="MsoNormal"><span class="calibre1">"Emin misin?" diye sordu Nehiryeli.</span></p>

    <p class="MsoNormal"><span class="calibre1">"Bana güven," diye cevap verdi Raistlin. "Ben bu sanatta ustayım. Şifalı otlar bilgisi," diye düzeltti, Bozkırlı'nın ürperdiğini görerek.</span></p>

    <p class="MsoNormal"><span class="calibre1">"Eğer hayatta olursam," dedi Nehiryeli hafifçe, "ona – onlara içeceği kendim veririm. Eğer olmazsam..."</span></p>

    <p class="MsoNormal"><span class="calibre1">"Anlıyorum. Bana güvenebilirsin," diye tekrarladı büyücü. "Peki ya Laurana?" diye sordu Caramon. "Elfleri bilirsiniz. O kabul etmez..."</span></p>

    <p class="MsoNormal"><span class="calibre1">"Bana bırakın," diye tekrarladı Raistlin hafifçe.</span></p>

    <p class="MsoNormal"><span class="calibre1">Bozkırlı büyücüye baktı; üzerini bir dehşetin kapladığını hissediyordu. Raistlin serin kanlılıkla önünde duruyordu; kollarını cübbesinin kolları içine sokarak kavuşturmuş, kukuletasını başına geçirmişti. Nehiryeli hançerine bakıp elindeki diğer seçeneği düşündü. Hayır, bunu yapamazdı. O şekilde yapamazdı.</span></p>

    <p class="MsoNormal"><span class="calibre1">"Pekala," dedi yutkunarak. Duraksadı; aşağıya inip diğerleriyle yüzleşmekten çekiniyordu. Fakat sokaktaki ölüm sesi gittikçe yükseliyordu. Nehiryeli birdenbire dönerek kardeşleri tek başlarına bıraktı.</span></p>

    <p class="MsoNormal"><span class="calibre1">"Dövüşe dövüşe öleceğim ben," dedi Caramon, Raistlin'e, elinden geldiğince umursamazmış gibi görünmeye çalışarak. Gerçi ilk kelimelerden sonra koca savaşçının sesi çatladı. "Bana söz ver Raist, eğer ben olmayacak olursam...o zımbırtıyı iç..."</span></p>

    <p class="MsoNormal"><span class="calibre1">"Buna gerek olmayacak," dedi Raistlin sadece. "Bu büyüklükte bir savaştan kurtulacak kadar gücüm yok. Kendi büyüm içinde ölürüm."</span></p>

    <p class="MsoNormal"><span class="calibre1">Tanis ile Gilthanas kalabalık içinde yollarını açmaya çalışıyorlardı; yollarını panik halindeki kalabalık içinden elleriyle, kollarıyla, ite kaka yarmaya çalışırken daha güçlü olan yanmelf elfi tutuyordu. Zaman zaman, ejderhalardan korunmak için bir yerlere sığınıyorlardı. Gilthanas dizini burkarak bir kapı aralığına düşmüş ve Tanis'in omuzuna yaslanarak atlaya atlaya gitmek zorunda kalmıştı.</span></p>

    <p class="MsoNormal"><span class="calibre1">Yarımelf, Al Ejderha Hanı'nı görünce içinden bir şükür duası okudu; ön taraftan dönerek saldıran kara sürüngen suretleri görünce lanete dönüşen bir şükür duası. Yanında körü körüne, düşe kalka giden, artık acıdan yorulmuş olan Gilthanas'ı yeniden kapı aralığına sürükledi.</span></p>

    <p class="MsoNormal"><span class="calibre1">"Gilthanas!" diye bağırdı Tanis. "Han! Saldırıya uğramış!" Gilthanas cam gibi gözlerini kaldırarak bir şey anlamadan baktı Sonra, belli ki anladıktan sonra içini çekip başını salladı. "Laurana " dedi nefesini tutarak, sonra ileri doğru atıldı, kapı aralığından çıkmaya çalışarak. "Onlara ulaşmamız lazım." Tanis'in kollarına yığıldı.</span></p>

    <p class="MsoNormal"><span class="calibre1">"Burada kal," dedi yarımelf, onun oturmasına yardımcı olarak. "Kıpırdanacak halde değilsin. Ben yarıp girmeye çalışacağım. Bloğu dolanarak arkadan gideceğim."</span></p>

    <p class="MsoNormal"><span class="calibre1">Tanis ileri doğru koştu; kapıdan kapıya fırlıyor, yıkıntılar arasında gizleniyordu. Han'dan anca bir blok ötedeydi ki kaba bir bağırtı duydu. Arkasını dönüp baktığında Flint'in deliler gibi işaret ettiğini gördü. Tanis sokağı bir ok gibi geçti.</span></p>

    <p class="MsoNormal"><span class="calibre1">"Ne var?" diye sordu. "Neden sen diğerlerinin yanında değilsi..." Yarımelf sustu. "Yo, hayır," diye fısıldadı.”</span></p>

    <p class="MsoNormal"><span class="calibre1">Yüzü kül ile islenmiş, göz yaşlarıyla yol yol olmuş cüce Tasslehoff'un yanına diz çöktü. Kender sokağa devrilmiş bir direğin altında kalmıştı. Tas'ın zeki bir çocuğun yüzünü andıran yüzü kül rengi, teni buz gibiydi.</span></p>

    <p class="MsoNormal"><span class="calibre1">"Baş belası, sıçan beyinli kender," diye homurdandı Flint. "Gidip bir evin üzerine düşmesine neden olmak zorundaydı." Kenderin üzerinden kaldırmak için üç adamın, ya da bir Caramon'un gücüne ihtiyaç olan direği kaldırmaya çalışmaktan cücenin elleri yara bere içinde kalmış, kanıyordu. Tanis elini Tas'ın boynuna koydu. Nabzı çok zayıftı.</span></p>

    <p class="MsoNormal"><span class="calibre1">"Onun yanında kal!" dedi Tanis, söylemesi gerekmediği halde. "Ben Han'a gidiyorum. Caramon'u getireceğim!"</span></p>

    <p class="MsoNormal"><span class="calibre1">Flint ona ciddiyetle baktı, sonra Han'a çevirdi bakışlarını. Her ikisi de ejderanların bağırtısını duyabiliyor, alevlerin ışığında silahlarının şimşekler çaktığını görebiliyordu. Arada sırada Han'dan doğal olmayan bir ışık çakıyordu: Raistlin'in büyüsü. Cüce başını salladı. Tanis'in Caramon ile geri dönebilmesinin uçmak kadar imkansız olduğunu biliyordu.</span></p>

    <p class="MsoNormal"><span class="calibre1">Fakat Flint gülümsemeyi becerdi. "Elbette evlat, onunla kalırım. Hoşçakal Tanis."</span></p>

    <p class="MsoNormal"><span class="calibre1">Tanis yutkundu, cevap vermeye çalıştı, sonra vaz geçip caddeden aşağıya doğru koşmaya başladı.</span></p>

    <p class="MsoNormal"><span class="calibre1">Raistlin ayakta duracak hali kalmayıncaya kadar öksürdü, dudaklarındaki kanı sildi ve cübbesinin en iç ceplerinden birinden küçük, siyah deri bir kese çıkarttı. Yapabileceği tek bir büyüsü ve ancak bunu yapabilecek kadar gücü kalmıştı. Artık elleri yorgunluktan titrerken, dövüş başlamadan önce Caramon'a getirmesini söylediği bir sürahi şarabın içine minik torbadakileri serpiştirmeye çalıştı. Fakat eli çok kötü titriyordu ve öksürük nöbeti onu iki büklüm yapmıştı.</span></p>

    <p class="MsoNormal"><span class="calibre1">Sonra başka bir elin, elini kavradığını hisseti. Başını kaldırınca Laurana'yı gördü. Kız torbayı onun narin ellerinden aldı. Kızın elleri koyu yeşil ejderan kanıyla lekelenmişti.</span></p>

    <p class="MsoNormal"><span class="calibre1">"Nedir bu?" diye sordu kız.</span></p>

    <p class="MsoNormal"><span class="calibre1">"Bir büyü için gerekli olan malzeme." Büyücü boğulur gibi oldu. "Şaraba dök."</span></p>

    <p class="MsoNormal"><span class="calibre1">Laurana başını evet, anlamında salladıktan sonra karışımı söylendiği gibi döktü. Karışım hemen gözden kayboldu.</span></p>

    <p class="MsoNormal"><span class="calibre1">"Sakın içme," diye uyardı büyücü öksürük nöbeti geçince. Laurana ona baktı. "Nedir bu?"</span></p>

    <p class="MsoNormal"><span class="calibre1">"Bir uyku iksiri," diye fısıldadı Raistlin gözleri parıldayarak. Luarana'nın yüzünde iğneliyici bir tebessüm vardı. "Bu akşam uyuyamıyacağımızı mı düşünüyorsun?"</span></p>

    <p class="MsoNormal"><span class="calibre1">"Öyle bir iksir değil," diye cevap verdi Raistlin, ona dik dik bakarak. "Bu ölü taklidi yaptırıyor. Kalp atışları neredeyse durmuş kadar yavaşlıyor, soluk alışverişi hemen hemen duruyor, ten soluklaşıp soğuyor, kollar bacaklar kasılıyor."</span></p>

    <p class="MsoNormal"><span class="calibre1">Laurana'nın gözleri fal taşı gibi açıldı. "Neden..." diye başladı. "Son bir çare olarak. Düşman öldü sanarak seni cephede bırakabilir – eğer şanslıysan. Değilsen..."</span></p>

    <p class="MsoNormal"><span class="calibre1">"Değilsen?" diye tekrarladı yüzü solarak kız. "Şey, birkaç kişinin yanan odunlar üzerinde uyandığı da olmamış değil," dedi Raistlin serikkanlılıkla. "Ama böyle bir şeyin bizim başımıza geleceğini zannetmem."</span></p>

    <p class="MsoNormal"><span class="calibre1">Daha rahat nefes almaya başlayarak oturdu ve atılmış bir ok tepesinden geçip arkasında yere düşerken gayri ihtiyari başını eğdi. O zaman Laurana'nın elinin titrediğini gördü ve kızın kendini zorlayarak görünmeye çalıştığı kadar sakin olmadığını fark etti. "Bizim bunu içmemizi mi istiyorsun?" diye sordu kız.</span></p>

    <p class="MsoNormal"><span class="calibre1">"Ejderanlar tarafından işkence görmemizi engeller." "Bunu nereden biliyorsun?”</span></p>

    <p class="MsoNormal"><span class="calibre1">"Bana güven," dedi büyücü belli belirsiz bir tebessüm ile. Laurana ona bakarak ürperdi. Gayri ihtiyari kan bulaşmış parmaklarını deri zırhına sildi. Kan çıkmadı ama o farkına bile varmadı. Yanında bir yere bir ok çarptı. İrkilmedi bile; öylece boş boş baktı.</span></p>

    <p class="MsoNormal"><span class="calibre1">Caramon, yanmakta olan umumi odanmın dumanı arasından yuvarlanırcasına çıktı. Omuzundaki bir ok yarası kanıyor, kendi kanının kırmızısı düşmanının yeşil kanıyla garip bir biçimde karışıyordu.</span></p>

    <p class="MsoNormal"><span class="calibre1">"Ön kapıyı kırıp açıyorlar," dedi nefes nefese. "Nehiryeli buraya çekilmemizi emretti."</span></p>

    <p class="MsoNormal"><span class="calibre1">"Dinle!" diye uyardı Raistlin. "Kırarak içeri girdikleri tek yer orası değil!" Mutfaktan arka sokağa açılan kapının da parçalanma sesi geliyordu.</span></p>

    <p class="MsoNormal"><span class="calibre1">Kendilerini savunmaya hazırlanan Caramon ile Laurana, tam kapı parçalanırken arkalarını döndüler. Uzun ve kara bir suret girdi içeri.</span></p>

    <p class="MsoNormal"><span class="calibre1">"Tanis!" diye haykırdı Laurana. Kılıcını kınına sokarak ona doğru koştu.</span></p>

    <p class="MsoNormal"><span class="calibre1">"Laurana!" dedi nefes nefese Tanis. Kızı kollarına alarak sıkı sıkı sarıldı; neredeyse içindeki ferahlık duygusuyla kızı boğacaktı. Sonra Caramon kendi koca kollarını her ikisine birden doladı. "Herkes iyi mi?" diye sordu Tanis, konuşabildiğinde.</span></p>

    <p class="MsoNormal"><span class="calibre1">"Şimdilik iyi," dedi Caramon, Tanis'in arkasına bakarak. Onun tek başına olduğunu görünce yüzü asıldı. "Neredeler..."</span></p>

    <p class="MsoNormal"><span class="calibre1">"Sturm kayboldu," dedi Tanis yorgun bir halde. "Flint ile Tas caddesinin karşısında. Kender bir direğin altına sıkışmış. Gilthanas iki blok ötede. Yaralı," diye anlattı Tanis, Laurana'ya, "yarası kötü değil ama bu kadar ileriye gelemedi."</span></p>

    <p class="MsoNormal"><span class="calibre1">"Hoşgeldin Tanis," diye fısıldadı büyücü öksürerek. "Bizimle birlikte ölmek için tam zamanında geldin."</span></p>

    <p class="MsoNormal"><span class="calibre1">Tanis sürahiye baktı, yanında duran kara torbayı gördü ve ani bir hayretle Raistlin'e baktı.</span></p>

    <p class="MsoNormal"><span class="calibre1">"Hayır," dedi sertçe. "Ölmeyeceğiz. En azından birileri gibi değil..." aniden sözünü kesti. "Herkesi bir araya toplayın."</span></p>

    <p class="MsoNormal"><span class="calibre1">Caramon hantal hantal yürüyerek uzaklaştı, avazı çıktığı kadar bağırıyordu. Umumi odada, kendi okları çoktan tükenmiş olduğu için düşmanın oklarını geriye onlara atan Nehiryeli koşarak geldi. Diğerleri umutla Tanis'e gülümseyerek onu izliyordu.</span></p>

    <p class="MsoNormal"><span class="calibre1">Ona olan inançları karşısında yarımelf öfkelendi. Günün birinde, diye düşündü, onların güvenlerini boşa çıkaracağım. Belki de o duruma düşmüşümdür bile. Başını kızgın kızgın salladı.</span></p>

    <p class="MsoNormal"><span class="calibre1">"Dinleyin!" diye bağırdı, dışarıdaki ejderanların gürültüsü arasından sesini duyurmaya çalışıyordu. "Arkadan kaçmayı deneyebiliriz! Han'a küçük bir kuvvet saldırıyor. Ordunun ana kısmı henüz şehire girmedi."</span></p>

    <p class="MsoNormal"><span class="calibre1">"Birileri bizim peşimizde," diye mırıldandı Raistlin. Tanis başıyla onayladı.</span></p>

    <p class="MsoNormal"><span class="calibre1">"Öyle görünüyor. Pek zamanımız olmadı. Eğer tepelere ulaşabilirsek..."</span></p>

    <p class="MsoNormal"><span class="calibre1">Aniden başını kaldırarak sessizleşti. Hepsi kulak kabartarak sessizleştiler; gitgide yaklaşan tiz çığlıkları, devasa deri kanatların gıcırtısını tanımışlardı.</span></p>

    <p class="MsoNormal"><span class="calibre1">"Gizlenin!" diye bağırdı Nehiryeli. Ama çok geç kalmışlardı. Kulakları yırtan bir zırıltı ve arkasından bir bom sesi duyuldu. Taş ve ahşapla inşa edilmiş üç katlı han, sanki eğreti sopalardan ve kumdan yapılmış gibi sarsıldı. Hava toz ve enkazla infilak etti. Dışarıda alevler patlıyordu. Tepelerinde, tahtaların açıldığını ve kırıldığını, düşen kütüklerin gümbürtülerini duyabiliyorlardı. Bina kendiliğinden çökmeye başladı.</span></p>

    <p class="MsoNormal"><span class="calibre1">Yolarkadaşları dilleri tutularak seyretmeye başladılar – tavan üst katlara çöktükçe devasa tavan kirişlerinin baskı altında titremesinin görüntüsü karşısında tutulmuşlardı.</span></p>

    <p class="MsoNormal"><span class="calibre1">"Dışarı!" diye bağırdı Tanis. "Bütün yer..." Tam yarımelfin üzerindeki kirişten büyük bir homurtu gelmişti ki kiriş ayrılarak çatırdadı. Laurana'yı bileğinden kavrayan Tanis, kızı elinden geldiğince uzağa fırlattı ve Han'ın önünde duran Elistan'ın kızı yakalayarak kucakladığını gördü.</span></p>

    <p class="MsoNormal"><span class="calibre1">Üzerindeki koca kiriş çatırdayarak koparken Tanis büyücünün garip sözler viyakladığını duydu. Sonra düşmeye başladı, karanlığa doğru düşmeye – sanki bütün dünya üzerine devriliyordu.</span></p>

    <p class="MsoNormal"><span class="calibre1">Sturm tam köşeden dönmüştü ki, tepesinde ejderhalar süzülürken Al Ejderha Hanı'nın bir alev ve duman bulutu içinde çöküşünü gördü. Şövalyenin kalbi üzüntü ve korkuyla deliler gibi atmaya başladı.</span></p>

    <p class="MsoNormal"><span class="calibre1">Bir kapı aralığına sığındı –kendi gırtlaktan ve soğuk dillerindekonuşup gülüşen– birkaç ejderan yanından geçerken saklandı. Belli ki bu işin bittiğini düşünüyorlar, kendilerine başka eğlenceler arıyorlardı. Üç ejderanın daha –kırmızı, değil mavi üniformalar giymiş– tepedeki al ejderhaya yumruklarını sallayarak Han'ın aceleyle yıkımından son derece üzüntü duyduklarını fark etti.</span></p>

    <p class="MsoNormal"><span class="calibre1">Sturm, ümitsizlikten kaynaklanan bir mecalsizliğin üzerini kapladığını hissetti. Ejderanları boş boş seyredip, ne yapması gerektiğini düşünerek kapıya dayandı ve oracığa çöktü. Hepsi hâlâ orada, içeride miydi acaba? Belki de hepsi kaçmıştı. Sonra kalbi acıyla çarptı. Şimşek gibi bir beyazlık görmüştü.</span></p>

    <p class="MsoNormal"><span class="calibre1">"Elistan!" diye bağırdı, din adamının yıkıntı içinden, bir şeyi sü - rükleyerek çıktığını görünce. Kılıçları çekili bekleyen ejderanlar din adamına doğru koştular; Ortak Dil'de teslim olmasını haykırıyorlardı. Sturm, Solamniyalı bir şövalyenin düşmanına haykırdığı meydan okuma sözleri ile durduğu kapı aralığından fırladı. Ejderanlar döndüler, belli ki şövalyeyi görmek onları şaşırtmıştı.</span></p>

    <p class="MsoNormal"><span class="calibre1">Sturm başka bir suretin daha kendisiyle birlikte koştuğunu belli belirsiz fark etti. Yanına bakınca, metal bir miğferden bir şimşek çaktığını gördü ve cücenin haykırdığını duydu. Sonra bir kapı aralığından büyü sesleri duydu.</span></p>

    <p class="MsoNormal"><span class="calibre1">Yardım almadan ayakta duracak hali olmayan Gilthanas, emekleyerek çıkmış, ejderanları işaret ederek bir büyü söylüyordu. Ellerinden alev içinde oklar fırladı. Yaratıklardan biri yanmakta olan göğsünü tutarak devrildi. Flint bir başkasının üzerine atladı, Sturm başka bir ejderanı yumruğu ile devirirken o da başını bir taş ile ezdi. Adam ileri doğru tökezlenirken Sturm, Elistan'ı kucakladı. Dinadamı bir kadın taşıyordu.</span></p>

    <p class="MsoNormal"><span class="calibre1">"Laurana!" diye bağırdı Gilthanas kapı aralığından.</span></p>

    <p class="MsoNormal"><span class="calibre1">Dumandan baygınlık geçiren ve fenalaşan elf kızı buzlu gözlerini kaldırdı. "Gilthanas?" diye mırıldandı. Sonra başını kaldırarak şövalyeyi gördü.</span></p>

    <p class="MsoNormal"><span class="calibre1">"Sturm," dedi aklı karışıp belli belirsiz bir hareketle arkasını işaret ederek. "Kılıcın, burada. Görmüştüm..."</span></p>

    <p class="MsoNormal"><span class="calibre1">Gerçekten, Sturm de yıkıntının altında, belli belirsiz gümüşten bir şimşek görmüştü. Kılıcı oradaydı; yanında da Tanis'in kılıcı, Kith-Kanan'ın elf kılıcı vardı. Taş yığınlarını bir kenara iten Sturm, korkunç ve devasa bir kurgan altında insan eliyle yapılıp bırakılmış birer eser gibi duran kılıçları büyük bir saygıyla kaldırdı. Şövalye bir an için hareketleri, seslenişleri, çığlıkları dinledi. Sadece korkunç bir sessizlik vardı.</span></p>

    <p class="MsoNormal"><span class="calibre1">"Buradan gitmemiz gerek," dedi yavaşça, hiç kıpırdamadan. Dönmüş harabeyi seyreden Elistan'a baktı, yüzü ölü gibi beyazdı. "Diğerleri?"</span></p>

    <p class="MsoNormal"><span class="calibre1">"Hepsi orada, içeride," dedi Elistan titreyen bir sesle. "Ve yarımelf..."</span></p>

    <p class="MsoNormal"><span class="calibre1">"Tanis mi?"</span></p>

    <p class="MsoNormal"><span class="calibre1">"Evet. Arka kapıdan gelmişti, tam ejderha Han'a saldırmadan önce. Hep bir aradaydılar, tam ortada. Ben bir kapı aralığında duruyordum. Tanis kirişin kırıldığını gördü. Laurana'yı attı. Kızı yakaladım, tavan onun üzerine çöktü. Kurtuluşları imkansız gibi...."</span></p>

    <p class="MsoNormal"><span class="calibre1">"İnanmıyorum!" dedi Flint hiddetle, yıkıntının üzerine atlayarak. Sturm onu yakaladı, geriye çekti.</span></p>

    <p class="MsoNormal"><span class="calibre1">"Tas nerede?" diye sordu şövalye cüceye sertçe. Cücenin yüzü asıldı.</span></p>

    <p class="MsoNormal"><span class="calibre1">"Bir direğin altına sıkıştı," dedi, yüzü acı ve hüzünle kül gibi olmuştu. Deliler gibi saçını başını yolmaya başladı, miğferini düşürmüştü. "Onun yanına dönmem gerek. Ama onları bırakamam –Caramon–" Cüce ağlamaya başladı, gözyaşları sakallarına doğru akıyordu. "O koca, sersem öküz! Ona ihtiyacım var. Bunu bana yapamaz! Tanis de!" Cüce küfretti. "Lanet olasıcalar, onlara ihtiyacım var!"</span></p>

    <p class="MsoNormal"><span class="calibre1">Sturm elini Flint'in omuzuna koydu. "Tas'ın yanına git. Sana ihtiyacı var. Sokaklar ejderan kaynıyor. Hepimiz..."</span></p>

    <p class="MsoNormal"><span class="calibre1">Laurana bir çığlık attı; bu Sturm'ü bir mızrak gibi delip geçen dehşet verici, acıklı bir sesti. Arkasını dönerek kızı tam yıkıntının içine doğru koşturacakken tuttu.</span></p>

    <p class="MsoNormal"><span class="calibre1">"Laurana!" diye bağırdı. "Şuna bak! Şuraya bir bak!" Kendi ıstırabı içinde kızı sallıyordu. "Orada canlı kalmış bir şey olamaz!"</span></p>

    <p class="MsoNormal"><span class="calibre1">"Bunu bilemezsin!" diye çığlık attı kız hiddetle adama, adamın kollarından kurtularak. Elleri ve dizleri üzerine düşerek, kararmış taşlardan birini kaldırmaya çalıştı. "Tanis!" diye haykırdı. Taş o kadar ağırdı ki anca birkaç milim oynatabildi.</span></p>

    <p class="MsoNormal"><span class="calibre1">İçi parçalanan Sturm, ne yapacağını bilemeden kadını izledi. Sonra kararını çabuklaştıracak cevap geldi. Borular! Gitgide yaklaşıyorlardı. Yüzlerce, binlerce boru. Ordular istilaya başlamıştı. Hüzünlü bir anlayışla başını sallayan Elistan'a baktı. İki adam birden aceleyle Laurana'ya yöneldi.</span></p>

    <p class="MsoNormal"><span class="calibre1">"Bak canım," diye başladı Elistan kibarca, "onlar için yapabileceğin hiçbir şey yok. Yaşayanların sana ihtiyacı var. Ağabeyin yaralı, kender de. Ejderanlar istilaya başladı. Ya şimdi kaçar ve bu korkunç canavarlarla savaşmaya devam ederiz, ya da hiç bir işe yaramayan bir kederle yaşamlarımızı boşa harcarız. Tanis kendi yaşamını senin için verdi Laurana. Bunun gereksiz bir kurban olmasına izin verme."</span></p>

    <p class="MsoNormal"><span class="calibre1">Laurana bakışlarını kaldırarak ona bakakaldı; yüzü is ve kirle kapkara, gözyaşları ve kanla yol yol olmuştu. Soruları duyuyordu, Gilthanas'ın seslerini duyuyordu, Flint'in Tas'ın ölüyor olduğuyla ilgili haykırışlarını duyuyordu, Elistan'ın sözlerini duyuyordu.</span></p>

    <p class="MsoNormal"><span class="calibre1">Sonra, ejderha alevi gökten düşen karları erittikçe yağmur olarak düşmeye başladı.</span></p>

    <p class="MsoNormal"><span class="calibre1">Yağmur, yüzünden aşağıya süzülerek, alev alev yanan tenini soğuttu.</span></p>

    <p class="MsoNormal"><span class="calibre1">"Yardım et bana Sturm," diye fısıldadı, neredeyse kelimeleri biçimlendiremeyecek kadar hissizleşmiş dudakları arasından. Adam kıza sarıldı. Kız, yaşadığı şoktan sersem gibi, hasta bir halde ayağa kalktı.</span></p>

    <p class="MsoNormal"><span class="calibre1">"Laurana!" diye seslendi ağabeyi. Elistan haklıydı. Yaşayanların ona ihtiyacı vardı. Ona gitmeliydi. Bu taş yığını üzerine yatıp ölmeyi yeğlese de gitmesi gerekiyordu. Bu, Tanis'in de yapacağı şey olurdu. Kıza ihtiyaçları vardı. Devam etmesi gerekiyordu.</span></p>

    <p class="MsoNormal"><span class="calibre1">"Elveda Tanthalas," diye fısıldadı.</span></p>

    <p class="MsoNormal"><span class="calibre1">Yağmur artmıştı; tatlı tatlı iniyordu, sanki tanrıların kendileri bile Güzel Tarsis için ağlıyorlardı.</span></p>

    <p class="MsoNormal"><span class="calibre1">Başına su damlıyordu. Bu son derece rahatsız ediciydi; soğuktu. Raistlin yuvarlanmaya çalıştı, sudan uzaklaşmak için. Ama hareket edemiyordu. Üzerinde ağır bir yük onu eziyordu. Paniğe kapılarak çaresizlikle kurtulmaya çalıştı. Korku bedenini kaplarken tamamen uyandı. Bilgi gelince, panik geçti. Raistlin bir kez daha denetimi eline almıştı, kendisine öğretilmiş olduğu gibi; gevşeyip içinde bulunduğu durumu incelemek için kendini zorladı.</span></p>

    <p class="MsoNormal"><span class="calibre1">Hiçbir şey göremiyordu. Tamamen karanlıktı, o yüzden diğer duyularına güvenmek zorundaydı. İlk önce üzerindeki ağırlıktan kurtulmalıydı. Yere yapışmış, eziliyordu. Dikkatle kollarını oynattı. Hiç acı yoktu, kırık görünmüyordu. Uzanarak bir bedene dokundu. Zırhına ve kokusuna bakılacak olursa Caramon'du. İçini geçirdi. Bunu anlamış olmalıydı. Bütün gücünü kullanan Raistlin kardeşini yana iterek altından emekleyip çıktı.</span></p>

    <p class="MsoNormal"><span class="calibre1">Yüzündeki suyu silen büyücü daha rahat nefes almaya başladı. Karanlıkta kardeşinin boynunu bularak nabzına baktı. Güçlüydü, adamın teni sıcaktı, düzenli nefes alıp veriyordu. Raistlin rahat bir nefes alarak yeniden yere uzandı. En azından, her neredeydiyse yalnız değildi.</span></p>

    <p class="MsoNormal"><span class="calibre1">Neredeydi? Raistlin o son birkaç korkunç anı yeniden canlandırdı. Kirişin kırılışını, Tanis'in Laurana'yı kirişin altından fırlatışını hatırladı. Bir büyü yaptığını hatırladı, elindeki son güçle yapabildiği kadar. Büyü bütün bedenini kaplamış, hem kendi hem de yanındakileri fiziksel nesnelere karşı koruyan bir kalkan oluşturmuştu, Caramon'un kendisini onun üzerine atışını, binanın etraflarına çöküşünü ve bir düşüş hissi hatırladı. Düşüş...</span></p>

    <p class="MsoNormal"><span class="calibre1">Öyle ya, Raistlin anlamıştı. Her halde yer çökmüş, Han'ın mahzenine düşmüşlerdi. Taş zemini el yordamıyla yoklayan büyücü aniden sırılsıklam ıslak olduğunu fark etti. Ama sonunda aradığı şeyi buldu: Büyücülük Asası. Kristali kırılmamıştı; ona Par- Salian tarafından İkiz Büyücülük Kulesi'nde verilen Asa ancak ejderha ateşiyle zarar görebilirdi.</span></p>

    <p class="MsoNormal"><span class="calibre1">"Shirak," diye fısıldadı Raistlin ve Asa ışıkla parıldadı. Oturduğu yerde doğrularak etrafına bakındı. Evet, haklıydı. Han'ın mahzenindeydiler. Kırılmış şarap şişeleri muhteviyatlarını yere boşaltıyorlardı. Bira fıçıları ikiye ayrılmıştı. İçinde yatıp durduğu şey sadece su değildi.</span></p>

    <p class="MsoNormal"><span class="calibre1">Büyücü ışığı bütün zemin boyunca ışıldattı. Tanis, Nehiryeli, Altınay, Tika, hepsi orada, Caramon'un yakınlarına büzüşmüşlerdi. Hepsi iyi görünüyor, diye düşündü şöyle aceleyle onları bir inceleyerek. Etraflarında dağılmış döküntüler vardı. Kirişin yarısı, yıkıntılar üzerinden yanlamasına uzanarak taş zemin üzerinde durmuştu. Raistlin gülümsedi. Şu büyü, güzel işti doğrusu. Bir kez daha ona borçlu kalmışlardı.</span></p>

    <p class="MsoNormal"><span class="calibre1">Eğer soğuktan telef olmazsak, diye hatırlattı kendi kendine. O kadar çok titriyordu ki asayı anca tutabiliyordu elinde. Öksürmeye başlamıştı. Bu onun ölümü olurdu. Dışarı çıkmaları gerekiyordu. "Tanis," diye seslendi, yarımelfi sarsmak için uzanarak. Tanis, Raistlin'in büyüsünün koruyucu dairesinin kıyıcığında, berelenmiş yatıyordu. Mırıldanarak kıpırdandı. Raistlin bir kez daha sarstı. Yarımelf dönerek gayri ihtiyari başını korumak için kolları arasına aldı.</span></p>

    <p class="MsoNormal"><span class="calibre1">"Tanis, emniyettesin," diye fısıldadı Raistlin öksürerek. "Uyan." "Ne?" Tanis dimdik oturdu, etrafına bakınarak. "Nerede..." Sonra hatırladı. "Laurana?"</span></p>

    <p class="MsoNormal"><span class="calibre1">"Gitti." Raistlin ürperdi. "Sen onu tehlikenin dışına attın.." "Evet..." dedi Tanis, yeniden yerine çökerek. "Ve senin bir şeyler söylediğini duydum, büyü..."</span></p>

    <p class="MsoNormal"><span class="calibre1">"İşte o yüzden ezilmedik." Raistlin sucuk gibi ıslanmış cüppesini etrafına topladı titreyerek ve aya düşmüş gibi etrafına bakınmakta olan Tanis'e yaklaştı.</span></p>

    <p class="MsoNormal"><span class="calibre1">"Hangi cehennim dibindeyiz..."</span></p>

    <p class="MsoNormal"><span class="calibre1">"Han'ın mahzenindeyiz," dedi büyücü. "Yer çöküp bizim buraya düşmemize sebep olmuş."</span></p>

    <p class="MsoNormal"><span class="calibre1">Tanis başını kaldırıp baktı. "Bütün tanrılar adına," diye fısıldadı korkuyla.</span></p>

    <p class="MsoNormal"><span class="calibre1">"Evet," dedi Raistlin, bakışları Tanis'inkileri izleyerek. "Canlı canlı gömüldük."</span></p>

    <p class="MsoNormal"><span class="calibre1">Al Ejderha Hanı'nın yıkıntısı altında yolarkadaşları içinde bulundukları durumun muhasebesini yapıyorlardı. Pek ümit verici görünmüyordu. Altınay, Raistlin sayesinde zaten pek ciddi olmayan yaralarını iyileştirmişti. Fakat ne kadar süredir baygın yattıkları veya tepelerinde nelerin olup bittiği hakkında bir fikirleri yoktu. Daha da kötüsü, nasıl kaçabileceklerini bilmiyorlardı.</span></p>

    <p class="MsoNormal"><span class="calibre1">Caramon dikkatle tepelerindeki bazı taşları açmaya çalıştı ama bütün yapı çatırdayıp gacırdadı. Raistlin ona sertçe daha fazla büyü yapacak gücü olmadığını hatırlattı ve Tanis, bezgin bir edayla koca adama bu işi unutmasını söyledi. Durmadan yükselen suyun içinde oturuyorlardı.</span></p>

    <p class="MsoNormal"><span class="calibre1">Nehiryeli'nin de beyan etmiş olduğu gibi iş, ölümlerine önce neyin sebep olacağına varmıştı: Havasızlık mı, donarak ölmek mi, Han'ın üzerlerine çökmesi mi, yoksa boğulmak mı.</span></p>

    <p class="MsoNormal"><span class="calibre1">"Bağırıp yardım isteyebiliriz," diye önerdi Tika, sesine hakim olmaya çalışarak.</span></p>

    <p class="MsoNormal"><span class="calibre1">"O zaman listeye ejderanları da ekleyin," diye cevapladı Raistlin hemen. "Seni duyabilecek yegane yaratıklar onlar."</span></p>

    <p class="MsoNormal"><span class="calibre1">Tika'nın yüzü kızardı, acele acele eliyle yüzünü kapattı. Caramon kardeşine sitemle baktıktan sonra Tika'ya sarılarak kızı kendine çekti. Raistlin ikisine birden bezginlikle baktı.</span></p>

    <p class="MsoNormal"><span class="calibre1">"Orada tek bir ses bile duymuyorum," dedi Tanis, aklı karışarak. "Sanki ejderanlar ve ordular..." Durdu, Caramon'la göz göze geldi; her iki asker de ani bir kavrayışla başlarını salladılar.</span></p>

    <p class="MsoNormal"><span class="calibre1">"Ne?" diye sordu Altınay onlara bakarak.</span></p>

    <p class="MsoNormal"><span class="calibre1">"Düşman saflarının arkasındayız," dedi Caramon. "Ejderan orduları kasabayı istila ediyor. Ve büyük bir ihtimalle etraftaki millerce alanı da. Hiç çıkış yok; yani eğer dışarıya çıkabilmiş olsaydık bile."</span></p>

    <p class="MsoNormal"><span class="calibre1">Sanki sözlerinin öneminin altını çizmek istercesine tepelerinde sesler duydu yolarkadaşları. Artık çok iyi tanımaya başladıkları, ejderanların gırtlaktan gelen sesleri onlara kadar geliyordu.</span></p>

    <p class="MsoNormal"><span class="calibre1">"Sana söyleyeyim, bu zaman kaybından başka bir şey değil," diye sızlanıyordu başka bir ses; sesine göre Ortak Dil'de konuşan bir goblindi bu. "Bu mezbelelikte canlı manlı yok."</span></p>

    <p class="MsoNormal"><span class="calibre1">"Bunu Ejderha Yüceefendisi'ne söyle, seni sefil köpek-yiyen seni," diye hırladı ejderan. "Eminim düşüncelerin efendi hazretlerinin ilgisini çeker. Ya da belki ejderhalarının ilgisini çeker. Emirlerinizi aldınız. Şimdi kazın, hepiniz."</span></p>

    <p class="MsoNormal"><span class="calibre1">Bir kazma, taşların yana sürüklenme sesi başlamıştı. Çatlaklardan toprak ve tozlar elenip akmaya başlamıştı. Koca kiriş biraz titremiş ama dayanmıştı.</span></p>

    <p class="MsoNormal"><span class="calibre1">Yolarkadaşları neredeyse nefeslerini tutarak Han'a saldırmış olan garip ejderanları hatırlayıp birbirlerine bakındılar. "Birileri peşimizde," dedi Raistlin.</span></p>

    <p class="MsoNormal"><span class="calibre1">"Bu çöplük içinde ne arıyoruz?" diye gakladı bir goblin, goblin dilinde. "Gümüş mü? Mücevher mi?"</span></p>

    <p class="MsoNormal"><span class="calibre1">Biraz goblince konuşabilen Tanis ile Caramon duyabilmek için çaba harcıyorlardı.</span></p>

    <p class="MsoNormal"><span class="calibre1">"Aa," dedi ilk goblin, emirlere homurdanan. "Ejderha Yüceefendisi tarafından bizzat sorguya çekilmek için aranan ajanlar veya onun gibi bir şeyler."</span></p>

    <p class="MsoNormal"><span class="calibre1">"Burada mı?" diye sordu goblin hayretle.</span></p>

    <p class="MsoNormal"><span class="calibre1">"Aynen öyle dedim," diye homurdandı arkadaşı. "Ne kadar ileri gittiğimi gördün. Ejderanlar, ejderha saldırdığında onları handa kıstırdıklarını söylüyorlar. Hiç birinin kaçamadığını söylüyorlar o yüzden Yüceefendi hâlâ burada olduklarına karar vermiş. Eğer bana soracak olsan – ejderanlar köşeye kıstı ve biz de onların hatalarının bedelini ödüyoruz."</span></p>

    <p class="MsoNormal"><span class="calibre1">Arada bir ejderanların gırtlaktan gelen sesleriyle verilen sert bir emirle kesilen goblinlerin gürültüsüyle birlikte taşların oradan oraya taşınma ve kazma sesi yükselmeye başlamıştı. Yukarıda en az elli kişi olmalı! diye geçirdi aklından Tanis, donup kalarak.</span></p>

    <p class="MsoNormal"><span class="calibre1">Nehiryeli yavaş yavaş kılıcını sudan çıkarttı ve kurulamaya başladı. Genellikle neşeli olan yüzü ciddileşen Caramon, Tika'yı bırakarak kılıcını buldu. Tanis'in bir kılıcı yoktu, Nehiryeli ona hançeri fırlattı. Tika kılıcını çekmeye davrandı ama Tanis başını salladı. Birbirlerine çok yakın dövüşeceklerdi, fakat Tika'nın geniş bir alana ihtiyacı vardı. Yarımelf gözlerinde bir soruyla Raistlin'e baktı.</span></p>

    <p class="MsoNormal"><span class="calibre1">Büyücü başını salladı. "Deneyeceğim Tanis," diye fısıldadı. "Ama çok yorgunum. Çok yorgun. Düşünemiyorum, konsantre olamıyorum." Islak cübbesi içinde şiddetle titreyerek başını eğdi. Bütün gücünü öksürmemek için harcıyor, ve öksürüklerini cübbesinin kolunda boğuyordu.</span></p>

    <p class="MsoNormal"><span class="calibre1">Bir kez bundan kurtulsa tek bir büyünün onun işini bitereceğini fark etti Tanis. Yine de diğerlerimizden daha şanslı olabilir. En azından canlı canlı ele geçmeyecek.</span></p>

    <p class="MsoNormal"><span class="calibre1">Yukardaki sesler gittikçe yükseldi. Goblinler güçlü, yorulmaz işçilerdi. Bu işi biran önce bitirmek sonra da Tarsis'i yağmalamaya gitmek istiyorlardı. Yolarkadaşları kasvetli bir sessizlik içinde bekliyordu aşağıda. Neredeyse ani bir toprak ve ezilmiş taş seliyle birlikte taze yağmur suyu akın etmişti aşağıya. Silahlarını sıkı sıkı kavradılar. Artık ortaya çıkmaları an meselesiydi.</span></p>

    <p class="MsoNormal"><span class="calibre1">Sonra, aniden, yeni sesler duyuldu. Goblinlerin korkuyla çığlık attığını duydular; ejderanlar onlara sesleniyor, işe geri dönmelerini söylüyorlardı. Fakat arkadaşlar kazma ve küreklerin tepelerindeki taşlar üzerine atıldığını ve anlaşıldığı kadarıyla, büyük bir goblin ayaklanmasını durdurmaya çalışan ejderanların küfürlerini duyabiliyorlardı.</span></p>

    <p class="MsoNormal"><span class="calibre1">Ve viyaklayan goblinlerin gürültüsünü bastıran, yüksek, belirgin, tiz bir çığlık, daha uzaktan gelen bir çığlığa cevap veren bir haykırış duyuldu. Sanki gün kavuşmadan önce bozkırların tepesinde süzülen bir kartal çığlığıydı bu. Fakat bu haykırış tam tepelerinden gelmişti.</span></p>

    <p class="MsoNormal"><span class="calibre1">Acı bir çığlık duyuldu: bir ejderandı. Sonra bir yırtılma sesi duyuldu – sanki bir yaratığın bedeni parçalanmış gibi. Daha çok çığlıklar, çekilen çeliğin takırtısı, başka bir haykırış, başka bir cevap – son cevap çok yakından gelmişti.</span></p>

    <p class="MsoNormal"><span class="calibre1">"Neydi bu?" diye sordu Caramon, gözleri fal taşı gibi açılarak. "Bir ejderha değil. Sanki – sanki devasa bir yırtıcı kuş gibi!"</span></p>

    <p class="MsoNormal"><span class="calibre1">"Her ne ise ejderanları lime lime ediyor!" dedi Altınay, dinledikçe korkuya kapılarak. Viyaklama sesleri aniden kesildi; gerisinde çok daha kötü bir sessizlik bırakarak. Eskisinin yerini ne gibi bir bela almıştı acaba?</span></p>

    <p class="MsoNormal"><span class="calibre1">Sonra kaldırılıp caddeye atılıp parçalanan taşların, sıvaların, ahşabın sesi gelmeye başladı. Yukarıda her ne var idiyse, onlara ulaşmakta kararlıydı!</span></p>

    <p class="MsoNormal"><span class="calibre1">"Bütün ejderanları yedi," diye fısıldadı Caramon boğuk bir sesle, "şimdi de bizim peşimize düştü!"</span></p>

    <p class="MsoNormal"><span class="calibre1">Caramon'un koluna yapışan Tika bembeyaz oldu. Altınay hafifçe iç geçirdi; Nehiryeli bile o sakin görünüşünü biraz kaybeder gibi dikkatle yukarı bakmaya başladı.</span></p>

    <p class="MsoNormal"><span class="calibre1">"Caramon," dedi Raistlin titreyerek, "kapat çeneni!"</span></p>

    <p class="MsoNormal"><span class="calibre1">Tanis büyücü ile hemfikir olduğunu kabul etmek zorunda kaldı. "Kendimizi bir hiç uğruna korkutu..."diye başladı. Aniden bir parçalanma gümbürtüsü duyuldu. Taş, sıva, ahşap herşey etraflarına yağdı. Tırnakları Raistlin'in asasının ışığında parlayan kocaman, pençemsi bir ayak yıkıntılar arasından uzandığında hepsi saklanmaya çalıştı.</span></p>

    <p class="MsoNormal"><span class="calibre1">Çaresizlik içinde, kırılmış kirişler ve bira fıçıları altında saklanacak yer arayan yolarkadaşları, bu devasa pençenin yıkıntı arasından çıkıp gerisinde geniş açık bir delik bırakışını hayret içinde seyrettiler.</span></p>

    <p class="MsoNormal"><span class="calibre1">Herşey sessizdi. Kısa bir süre yolarkadaşlarının hiç biri kımıldanmaya cesaret edemedi. Ama sessizlik bozulmadan devam etti.</span></p>

    <p class="MsoNormal"><span class="calibre1">"Tek şansımız bu," diye fısıldadı Tanis yüksek bir tonda. "Caramon bak bakalım, yukarıda ne var."</span></p>

    <p class="MsoNormal"><span class="calibre1">Ama zaten koca savaşçı saklandığı yerden tırmanmaya başlamış, elinden geldiğince yıkıntılarla dolmuş zemin üzerinden ilerliyordu. Arkasından Nehiryeli izliyordu, kılıcını çekmiş.</span></p>

    <p class="MsoNormal"><span class="calibre1">"Hiçbir şey," dedi Caramon, delikten bakarak, aklı karışmış bir halde.</span></p>

    <p class="MsoNormal"><span class="calibre1">Kılıcı olmadan kendini çıplak hisseden Tanis deliğin altında durmak için yaklaştı, yukarı doğru bakarak. Sonra onlar hayret içinde bakarken, kara bir şekil belirdi üzerlerinde; yanan gökyüzü önünde bir siluet. Bu suretin arkasından koca bir yaratık yükseliyordu. Gözleri ateş ışığında pırıldayan, tehlikeli biçimde kanca gibi eğrilmiş gagası alevlerde parlayan devasa bir kartalın başını anca görebiliyorlardı.</span></p>

    <p class="MsoNormal"><span class="calibre1">Yolarkadaşları geri büzüştüler ama çok geçti. Belli ki suret onları görmüştü. Daha yakına geldi. Nehiryeli'nin aklına –çok geçti ama– yayı gelmişti. Caramon bir eliyle Tika'yı kendine yaklaştırırken, öbür eliyle kılıcını tutuyordu.</span></p>

    <p class="MsoNormal"><span class="calibre1">Öte yandan suret, ayağının altında kayabilecek taşlara dikkat ederek deliğin yakınına diz çökmüştü ve başını gizleyen kukuletasını açtı.</span></p>

    <p class="MsoNormal"><span class="calibre1">"Yeniden karşılaştık Tanis Yarımelf," dedi en az yıldızlar kadar serin, saf ve mesafeli bir ses.</span></p>
  </div>
</body>
</html>
