<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" /><!--[if gte mso 9]><xml>
 <o:DocumentProperties>
  <o:Author>ibrahim</o:Author>
  <o:Description>Document was created by {applicationname}, version: {version}</o:Description>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>114</o:TotalTime>
  <o:Created>2013-12-03T15:52:00Z</o:Created>
  <o:LastSaved>2013-12-03T15:52:00Z</o:LastSaved>
  <o:Pages>24</o:Pages>
  <o:Words>120849</o:Words>
  <o:Characters>688844</o:Characters>
  <o:Lines>5740</o:Lines>
  <o:Paragraphs>1616</o:Paragraphs>
  <o:CharactersWithSpaces>808077</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:DrawingGridHorizontalSpacing>6 nk</w:DrawingGridHorizontalSpacing>
  <w:DrawingGridVerticalSpacing>6 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>3</w:DisplayVerticalDrawingGridEvery>
  
  <w:ValidateAgainstSchemas>false</w:ValidateAgainstSchemas>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  
  <w:Compatibility>
   
   
   
   
   
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Calibri","sans-serif";
        mso-bidi-font-family:"Times New Roman";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h2 class="calibre3" id="calibre_toc_23"><span class="calibre4">- 2 - Ak Ejderha. Yakalanmak!</span></h2>

    <p class="MsoNormal"><span class="calibre1">Ejderhanın ismi Sulusepken'di. Ak bir ejderhaydı; Krynn'de yaşayan diğer ejderhalardan daha küçük olan bir cins.</span></p>

    <p class="MsoNormal"><span class="calibre1">Arktik bölgelerde doğup büyüyen bu tür ejderhalar şiddetli soğuklara dayanabiliyorlar, Ansalon'un buzlarla kaplı güney bölümlerini denetimleri altında tutuyorlardı.</span></p>

    <p class="MsoNormal"><span class="calibre1">Daha küçük oldukları için ak ejderhalar, ejderha türünün en hızlısıydı. Ejderha Yüceefendileri onları genellikle ulak olarak kullanırdı. Bu nedenle Sulusepken, yolarkadaşları Buzduvarı'na ejderha küresini aramak için girdiklerinde orada bulunmuyordu. Karanlık Kraliçe, Silvanesti'nin bir grup maceraperest tarafından istila edildiği haberini almıştı. Her nasıl yaptılarsa Cyan Kanfelaketi'ni yenmeyi başarmışlar ve verilen bilgilere göre ejderha küresini ele geçirmişlerdi.</span></p>

    <p class="MsoNormal"><span class="calibre1">Karanlık Kraliçe onların, istihbaratlarına göre Solamniya Şövalyeleri'nin yeniden gruplaşmaya çalıştıkları Sancrist'e doğrudan uzanan, Toz Bozkırları üzerindeki Krallar Yolu'ndan gidebileceklerini tahmin etmişti. Karanlık Kraliçe, Sulusepken ile onun ak ejderhalarına o sıralarda kalın, ağır bir kar tabakası altında olan Toz Bozkırları'na gidip küreyi bulmalarını emretmişti.</span></p>

    <p class="MsoNormal"><span class="calibre1">Altında parıldayan karı gören Sulusepken, insanların bu uçsuz bucaksız açıklığı geçmeye yeltenecek kadar çılgın olup olmadığını merak ediyordu. Ama kendisine verilen emirler vardı ve o da bunlara uyuyordu. Uçuş grubunu yayan Sulusepken, bütün toprakları; doğuda Silvanesti'nin sınırından, batıda Kharolis Dağları'na kadar milim milim arattırdı. Ejderhalarından birkaç tanesi mavilerin elinde olan Yeni Sahil kadar uzaklara bile gitmişti.</span></p>

    <p class="MsoNormal"><span class="calibre1">Ejderhalar Bozkırlar'da hiçbir canlıya rastlamadıklarını rapor etmek için toplandıklarında Sulusepken, o ön kapı önünü keşfe çıktığında, tehlikenin arka kapıdan girdiği haberini almıştı.</span></p>

    <p class="MsoNormal"><span class="calibre1">Hiddetlenen Sulusepken geri uçmuştu ama çok geç kalmıştı.Feal-thas ölmüştü, ejderha küresi de gitmişti. Fakat mors-adammüttefikleri Thanoiler, bu iğrenç hareketi gerçekleştiren grubu ona tarif etmişti. Hatta gemilerinin gittiği yönü bile göstermişlerdi; gerçi Buzduvarı'ndan ayrılan bir geminin gidebileceği tek bir yön vardı: Kuzey.</span></p>

    <p class="MsoNormal"><span class="calibre1">Sulusepken ejderha mızrağının kayıp olduğunu son derece hiddetlenen ve korkan Karanlık Kraliçe'sine bildirmişti. Şimdi kayıp iki ejderha küresi vardı! Kendi kötü gücünün Krynn'deki en güçlüsü olduğunu bildiği için kendini emniyette hisseden Karanlık Kraliçe, rahatsız edici bir kesinlikle topraklar üzerinde hâlâ iyi güçlerin de dolandığını biliyordu. Bunlardan biri kürenin sırlarını keşfedecek kadar güçlü ve akıllı çıkabilirdi.</span></p>

    <p class="MsoNormal"><span class="calibre1">O yüzden Sulusepken'e küreyi bulup Buzduvarı'na değil de Kraliçe'nin kendisine geri getirilmesi emredilmişti. Her ne olursa olsun ejderhanın bunu kaybetmek veya kaybolmasına göz yummak hakkı yoktu. Küreler akıllıydı ve hayatta kalmak için güçlü bir hisle doluydu. Bu şekilde, kendilerini yaratanlar çoktan öldükleri halde onlar bunca yıldır yaşamayı başarmışlardı.</span></p>

    <p class="MsoNormal"><span class="calibre1">Sulusepken, Sirrion Denizi üzerinden hızla gidiyordu; güçlü ak kanatları onu kısa bir süre içinde gemiyi görüş alanına sokmuştu bile. Fakat şimdi de Sulusepken'in önünde oldukça ilginç zihinsel bir problemi vardı ve bunu çözmeye de hiç hazır değildi.</span></p>

    <p class="MsoNormal"><span class="calibre1">Belki de soğuk havaya dayanıklı bir sürüngen yaratabilmek uğruna, ak ejderhalar ejderha cinsi arasında en az zeka düzeyine sahipti– Sulusepken'in kendi başına düşünmesine pek ihtiyaç olmazdı. Ne yapması gerektiğini hep Feal-thas söylerdi. Sonuç olarak, geminin üzerinde dönerken, o anki problem zihnini oldukça karıştırıyordu: Küreyi nasıl alacaktı?</span></p>

    <p class="MsoNormal"><span class="calibre1">İlk başta gemiyi buz nefesiyle dondurmayı düşünmüştü. Sonra bunun küreyi donmuş ahşaplar içine hapsedeceğini ve onu çıkartmayı son derece zorlaştıracağını düşündü. Sonra o daha gemiyi parçalayamadan geminin batma tehlikesi de vardı. Ve gemiyi parçalayabilse bile küre sulara gömülebilirdi. Gemi onun pençelerine alıp karaya taşıyamayacağı kadar ağırdı. Sulusepken geminin üzerinde dönüp düşünürken, zavallı insanların ürkmüş sıçanlar gibi oradan oraya koşuşturduğunu görüyordu.</span></p>

    <p class="MsoNormal"><span class="calibre1">Ak ejderha, Kraliçe'sine başka bir telepatik mesaj yollayıp ondan yardım istemeyi düşündü. Fakat Sulusepken kinci kraliçesine hem varlığını, hem de cahilliğini hatırlatmak konusunda gönülsüzdü. Ejderha bütün gün boyunca gemiyi izledi; tam tepesinde asılı kalmış, kara kara düşünceler içine dalmıştı. Rüzgarlar üzerinde kolaylıkla yüzerek, ejderha korkusunun insanları delilik derecesinde bir paniğe sevketmesini sağlıyordu. Sonra, tam güneş kavuşurken Sulusepken'in aklına bir fikir geldi. Düşünmek için vakit harcamadan hemen harekete geçti.</span></p>

    <p class="MsoNormal"><span class="calibre1">Tasslehoff'un ak bir ejderhanın gemiyi izliyor olduğu haberi, mürettebat arasında bir dehşet rüzgarı estirmişti. Bahriye kılıçlarını kuşanıp ellerinden geldiğince yaratık ile savaşabilmek için ciddiyetle hazırlandılar, gerçi hepsi böyle bir uğraşın nasıl sonuçlanacağını biliyordu. Her ikisi de hünerli okçular olan Gilthanas ile Laurana yaylarına oklarını yerleştirdiler. Sturm ile Derek kılıç ve kalkanlarını ellerine aldılar. Tasslehoff hoopakını aldı. Flint yataktan kalkmaya çalıştı ama ayakta bile duramıyordu. Elistan soğuk kanlıydı; Paladine'e dua ediyordu.</span></p>

    <p class="MsoNormal"><span class="calibre1">"Ben kılıcıma o yaşlı adam ve tanrısından daha çok güveniyorum," dedi Derek, Sturm'e.</span></p>

    <p class="MsoNormal"><span class="calibre1">"Şövalyeler her zaman Paladine'e hürmet etmişlerdir," dedi Sturm azarlarcasına.</span></p>

    <p class="MsoNormal"><span class="calibre1">"Hürmet ediyorum...hatırasına," dedi Derek. "Paladine'in geri dönmesi muhabbetini rahatsız edici buluyorum Brightblade. Divan da aynı şekilde rahatsız olacaktır duyduğunda. Şövalyeliğinin sorgusu sırasında bu konuyu iyi düşünsen iyi olur."</span></p>

    <p class="MsoNormal"><span class="calibre1">Sturm dudaklarını ısırarak kızgın cevabını acı bir ilaç gibi yuttu. Uzun dakikalar geçti. Herkesin gözü üzerlerinde uçan ak kanatlı yaratıktaydı. Fakat yapabilecekleri hiçbir şey yoktu, o yüzden beklediler.</span></p>

    <p class="MsoNormal"><span class="calibre1">Ve beklediler. Ve beklediler. Ejderha saldırmadı.</span></p>

    <p class="MsoNormal"><span class="calibre1">Durmadan üzerlerinde halkalar çizip duruyor, gölgesi monoton, tüyler ürperten bir düzenle güverteden geçip duruyordu. Hiç soru sormadan dövüşmeye hazır olan denizciler, beklemek dayanılmaz olmaya başladıkça kendi kendilerine mırıldanmaya başlamışlardı. İşleri daha da kötüleştirircesine, sanki ejderha rüzgarı emiyormuş gibi yelkenleri çırpınıp hareketsizce kendilerini salmışlardı. Gemi, o vakur gidişini kaybetmiş ve suya batıp çıkmaya başlamıştı. Kuzey ufkunda fırtına bulutları toplanıyor, yavaş yavaş su üzerinde hareket ediyor, parlak deniz üzerine bir bıkkınlık yayıyordu.</span></p>

    <p class="MsoNormal"><span class="calibre1">Laurana sonunda yayını indirerek ağrıyan sırtını ve omuz kaslarını ovuşturdu. Güneşe bakmaktan kamaşan gözleri sulanmış, bulanıklaşmıştı.</span></p>

    <p class="MsoNormal"><span class="calibre1">"Onları bir filikaya bindirelim, bırakalım gitsinler," diye fısıldadığını duydu yaşlı, sinirli bir denizcinin arkadaşına, duyulacak bir şekilde. "Belki aha şu koca yaratık bizi bırakır. O onların peşinde, bizim değil."</span></p>

    <p class="MsoNormal"><span class="calibre1">Peşinde olduğu biz de değiliz diye düşündü Laurana huzursuzca. Büyük bir ihtimalle ejderha küresidir. Saldırmamasının nedeni bu. Fakat Laurana bunu söyleyemiyordu, kaptana bile. Ejderha küresi bir sır olarak saklanmalıydı.</span></p>

    <p class="MsoNormal"><span class="calibre1">Akşamüstü ilerliyor ve ejderha korkunç bir deniz kuşu gibi üzerlerinde dönüp duruyordu. Kaptanın huzursuzluğu gitgide artıyordu. Başında sadece ejderha belası yoktu, bir de isyan ihtilmaliyle uğraşmak zorundaydı. Akşam yemeğine yakın, yolarkadaşlarına güverteden inmelerini emretti.</span></p>

    <p class="MsoNormal"><span class="calibre1">Derek ile Sturm karşı çıktı, tam "Sancak tarafında kara göründü!" dendiğinde olaylar rayından çıkıyordu.</span></p>

    <p class="MsoNormal"><span class="calibre1">"Güney Ergoth," dedi kaptan suratsızca. "Akıntı bizi kayalara doğru sürüklüyor." Tepelerinde daireler çizen ejderhaya kaldırdı bakışlarını. "Eğer hemen rüzgar çıkmazsa kayalara bindireceğiz." Tam o anda ejderha halkalar çizmeyi bıraktı. Bir an için havada durduktan sonra yukarı doğru yükselmeye başladı. Ejderhanın uzaklaştığını düşünen denizciler sevinip tezahüratta bulundular. Fakat Tarsis'i hatırlayan Laurana daha iyisini biliyordu.</span></p>

    <p class="MsoNormal"><span class="calibre1">"Dalış yapacak!" diye haykırdı. "Saldıracak!"</span></p>

    <p class="MsoNormal"><span class="calibre1">"Aşağıya!" diye bağırdı Sturm; yukarıya tereddütle bakan denizciler ambar kapaklarına doğru koşturmaya başladılar. Kaptan dümene koştu.</span></p>

    <p class="MsoNormal"><span class="calibre1">"Aşağıya," diye emretti dümenciye, kumandayı kendi alarak.</span></p>

    <p class="MsoNormal"><span class="calibre1">"Burada kalamazsın!" diye bağırdı Sturm. Ambardan çıkarak kaptana doğru koştu. "Seni öldürür!"</span></p>

    <p class="MsoNormal"><span class="calibre1">"Eğer burada kalmazsam su alır batarız," diye bağırdı kaptan hiddetle.</span></p>

    <p class="MsoNormal"><span class="calibre1">"Ölürsen de batarız!" dedi Sturm. Yumruğunu sıkarak kaptanın çenesine bir yumruk indirdi ve onu aşağıya taşıdı.</span></p>

    <p class="MsoNormal"><span class="calibre1">Laurana, arkasında Gilthanas ile birlikte merdivenlerden aşağıya indi yuvarlanırcasına. Elf lordu, Sturm baygın kaptanı getirinceye kadar bekledikten sonra ambar kapağını kapattı.</span></p>

    <p class="MsoNormal"><span class="calibre1">Tam o anda ejderha gemiye, gemiyi neredeyse sular altına yollayacak bir nefes verdi. Gemi tehlikeli bir biçimde yan yattı. Herkes, hatta en deneyimli denizciler bile dengelerini kaybederek güverte altındaki ambarda birbirleri üzerine kaydılar. Flint bir küfürle yere yuvarlandı.</span></p>

    <p class="MsoNormal"><span class="calibre1">"Şimdi tanrına dua etme sırası geldi," dedi Derek, Elistan'a. "Dua ediyorum zaten," diye cevap verdi Elistan soğuk bir edayla, cücenin kalkmasına yardım ederken.</span></p>

    <p class="MsoNormal"><span class="calibre1">Bir kazığa tutunan Laurana korku içinde aniden yükselen kavuniçi ışığı, ısıyı, alevleri bekledi. Onun yerine nefesini kesip kanını donduran ani, keskin ve acı bir soğuk oluştu. Tepesinde gemi direğinin çatırdadığını, yelkenlerin çırpıntı sesinin kesildiğini duydu. Sonra, yukarı doğru bakarken, güvertenin tahtaları arasından toz gibi buzların elenip aktığını gördü.</span></p>

    <p class="MsoNormal"><span class="calibre1">"Ak ejderhalar ateş kusmuyor!" dedi Laurana dehşetle. "Onlar buz kusuyor! Elistan! Duaların kabul oldu!"</span></p>

    <p class="MsoNormal"><span class="calibre1">"Pöh! Alev olsaydı da olurdu," dedi kaptan başını sallayıp çenesini ovuşturarak. "Buz bizi kaskatı kesecek."</span></p>

    <p class="MsoNormal"><span class="calibre1">"Buz kusan bir ejderha!" dedi Tas heyecanla. "Keşke görebilseydim!"</span></p>

    <p class="MsoNormal"><span class="calibre1">"Ne olacak?" diye sordu Laurana, gemi çatırdayıp homurdanarak kendini doğrulturken.</span></p>

    <p class="MsoNormal"><span class="calibre1">"Çaresiziz," diye terslendi kaptan. "Direk üzerindeki donanım, buzun ağırlığı altında kırılıp yelkenleri de aşağıya çekecek. Direk de kar fırtınasındaki bir ağaç gibi kırılacak. Dümende kimse olmadığı için akıntılar gemiyi kayalara bindirecek ve geminin işi bitecek. Yapabileceğimiz tek bir şey yok!"</span></p>

    <p class="MsoNormal"><span class="calibre1">"Üzerimizden geçerken onu vurmayı deneyebiliriz," dedi Gilthanas. Fakat Sturm başını sallayarak ambar kapağını ittirdi.</span></p>

    <p class="MsoNormal"><span class="calibre1">"Bunun üzerinde bir otuz santim buz olmalı," diye rapor etti şövalye. "İçeride mühürlendik kaldık."</span></p>

    <p class="MsoNormal"><span class="calibre1">Demek ki ejderha küreyi böyle alacak, diye düşündü Laurana çaresizlik içinde. Gemiyi karaya bindirecek, bizi öldürecek, sonra da okyanusa batma tehlikesi geçince küreyi alacak.</span></p>

    <p class="MsoNormal"><span class="calibre1">"O şekilde başka bir nefes bizi dibe yollar" diye tahminde bulundu kaptan, ama ilki gibi bir nefes daha olmadı. Bir sonraki nefes daha hafifti ve hepsi, ejderhanın nefesini onları karaya sürüklemek için kullandığını anladı.</span></p>

    <p class="MsoNormal"><span class="calibre1">Bu mükemmel bir plandı, Sulusepken'in oldukça gurur duyduğu bir plan. Geminin peşinden suyun üzerinde uçuyor, akıntıların ve dalgaların gemiyi kıyıya taşımasına izin veriyor, arada hafif bir üflemeyle yardım ediyordu. Ancak mehtabın aydınlattığı kırık dişler gibi sudan çıkan kayaları fark edince planlarındaki aksaklığı aniden gördü. Ayın ışığı gitmiş, fırtına bulutlarıyla süprülmüştü; ejderha hiçbir şey göremiyordu. Kraliçe'nin ruhundan bile daha karanlıktı.</span></p>

    <p class="MsoNormal"><span class="calibre1">Ejderha, kuzeydeki Ejderha Yüceefendileri'nin amaçlarına son derece yararı olan fırtına bulutlarına küfretti. Bulutlar iki ayı kapattığı için onun aleyhine çalışıyordu. Sulusepken kayalara çarpan geminin açılan tahtalarının ezilme, çatırdama seslerini duyabiliyordu. Hatta denizcilerin çığlıklarını ve bağırtılarını bile duyabiliyordu – ama göremiyordu! Su üzerine doğru bir dalış yaparak gün ışıyıncaya kadar aşağıdaki zavallı yaratıkları buzlar içine hapsetmeyi düşündü. Sonra karanlıkta başka bir ses, çok daha korkutucu bir ses duydu – koyverilen yaylar.</span></p>

    <p class="MsoNormal"><span class="calibre1">Bir ok ıslık çalarak başının yanından uçtu geçti. Başka bir tanesi kanadının narin zarını parçalayarak geçti. Acı içinde ciyaklayan Sulusepken o dik dalışından vazgeçti. Hiddetle aşağıda elflerin olduğunu fark etti! Yanından daha çok sayıda ok vızıldadı. Gece gören elflere lanetler olsundu! Elf görüş yetenekleriyle onu kolay vurulur bir hedefe çevirmişlerdi, özellikle de sakatlanmış bir kanadıyla.</span></p>

    <p class="MsoNormal"><span class="calibre1">Gücünün azalmaya başladığını hisseden ejderha, Buz Dağı'na geri dönmeye karar verdi. Bütün gün boyunca uçmaktan yorulmuştu ve ok yarası da çok kötü ağrıyordu. Doğru, Karanlık Kraliçe'ye başka bir başarısızlığını rapor etmek zorunda kalacaktı ama –düşününce– bu o kadar da büyük bir başarısızlık sayılmazdı. Ejderha küresinin Sancrist'e varmasını engellemiş ve gemiyi tahrip etmişti. Kürenin yerini biliyordu. Ergoth üzerindeki ajan ağıyla Kraliçe kolayca küreyi buluverirdi.</span></p>

    <p class="MsoNormal"><span class="calibre1">Yatışan ejderha güneye doğru çırptı kanatlarını, yavaş yavaş yolculuk ederek. Sabah olunca buzdan engin evine varmıştı. Oldukça iyi karşılanan raporundan sonra, Sulusepken buzdan mağarasına girip kanadını iyileştirmeye başlayabilmişti.</span></p>

    <p class="MsoNormal"><span class="calibre1">"Gitti!" dedi Gilthanas hayretle.</span></p>

    <p class="MsoNormal"><span class="calibre1">"Elbette," dedi Derek yorgun argın, geminin enkazından kurtarabildiklerini kurtarmalarına yardım ederken. "Onun görme yetisi sizin elf görme yeteneğinizle boy ölçüşemez. Sonra, onu bir kez de vurdunuz."</span></p>

    <p class="MsoNormal"><span class="calibre1">"Laurana'nın atışıydı, benim değil," dedi Gilthanas yayı elinde, kıyıda duran kız kardeşine gülümseyerek.</span></p>

    <p class="MsoNormal"><span class="calibre1">Derek kuşkuyla burnunu çekti. Taşımakta olduğu kutuyu dikkatle yere bırakan şövalye yeniden suya geri döndü. Karanlıkta beliren bir suret onu durdurdu.</span></p>

    <p class="MsoNormal"><span class="calibre1">"Faydası yok Derek," dedi Sturm. "Gemi battı."</span></p>

    <p class="MsoNormal"><span class="calibre1">Sturm, Flint'i sırtında taşıyordu. Sturm'ün yorgunlukla sendelediğini fark eden Laurana ona yardım edebilmek için suya koştu. Aralarına aldıkları cüceyi kıyıya taşıyarak onu kumların üzerine uzattılar. Deniz tarafında tahtaların çatırtı sesi kesilmiş, yerini artık patlayan dalgaların sonsuz sesine bırakmıştı.</span></p>

    <p class="MsoNormal"><span class="calibre1">Su şapırtısı duyuldu. Tasslehoff dişleri takırdaya takırdaya onların ardından karaya doğru yürüyordu, ama yüzündeki tebessüm her zamanki kadar büyüktü. Onu, Elistan'ın yardım ettiği kaptan izliyordu.</span></p>

    <p class="MsoNormal"><span class="calibre1">"Peki adamlarımın cesetleri ne olacak?" diye hesap sordu Derek, kaptanı gördüğü an. "Onlar nerede?"</span></p>

    <p class="MsoNormal"><span class="calibre1">"Taşımamız gereken daha önemli şeyler vardı," dedi Elistan ciddiyetle. "Yaşayanlar için gerekli şeyler, yiyecek gibi, silah gibi."</span></p>

    <p class="MsoNormal"><span class="calibre1">"Bir sürü iyi adam son yolculuklarına dalgaların altında çıktılar. Seninkiler ne ilk, ve ne yazık ki ne de son olacak," diye ekledi kaptan.</span></p>

    <p class="MsoNormal"><span class="calibre1">Derek tam konuşacaktı ki hüzün ve yorgunluk dolu kaptan Şöyle dedi: "Bu gece altı adamımı orada bıraktım lordum. Sizinkilerin aksine, bu yolculuğa başladıklarında onlar sağdı. Gemimin, geçim kaynağımın orada yattığı bir yana. Eğer ne demek istediğimi anladıysanız, başka bir şey söylememe gerek yok. Lordum."</span></p>

    <p class="MsoNormal"><span class="calibre1">"Kayıplarınız için üzgünüm kaptan," diye cevap verdi Derek çabucak. "Ve hem sizi, hem de mürettebatınızı yapmaya çalıştıklarınız için takdir ediyorum."</span></p>

    <p class="MsoNormal"><span class="calibre1">Kaptan birşeyler mırıldandıktan sonra, etrafına sanki hiç bir amacı yokmuş, kaybolmuş gibi bakınarak sahilde durdu.</span></p>

    <p class="MsoNormal"><span class="calibre1">"Adamlarınızı sahil boyunca kuzeye doğru yolladık kaptan," dedi Laurana işaret ederek. "Orada, ağaçların içinde sığınacak bir yer var."</span></p>

    <p class="MsoNormal"><span class="calibre1">Sanki sözlerini kanıtlamak istercesine parlak bir ışık yükseldi, koca bir ateşin ışığı.</span></p>

    <p class="MsoNormal"><span class="calibre1">"Aptallar!" diye sövdü Derek acı acı. "Ejderhayı üzerimize çekecekler."</span></p>

    <p class="MsoNormal"><span class="calibre1">"Ya ejderhadan öleceğiz, ya da soğuktan," dedi kaptan buruk bir ifadeyle dönüp omuzundan bakarak. "Seçimini yap şövalye efendi. Benim için pek bir şey fark etmiyor." Sonra da karanlık içinde kayboldu.</span></p>

    <p class="MsoNormal"><span class="calibre1">Sturm buz kesmiş, tutulmuş kaslarını rahatlatmak için gerinerek homurdandı. Flint ıstırap içinde büzüşmüş, zırhının tokaları takır takır takırdıyacak şekilde tir tir titriyordu. Pelerinini onun etrafına sarmak için eğilen Laurana aniden kendisinin de ne kadar üşüdüğünü fark etmişti.</span></p>

    <p class="MsoNormal"><span class="calibre1">Gemiden kaçmak ve ejderhayla dövüşmek heyecanıyla üşüdüğünü fark etmemişti, Aslında nasıl kaçtığına dair detayları hiç hatırlamıyordu. Sahile varışlarını, üzerlerine dalışa geçen ejderhayı gördüklerini hatırlıyordu. Hissizleşmiş, titreyen parmaklarla yayını arıyışını hatırlıyordu. Nasıl olmuştu da insanlarda her hangi biri şeyi kurtaracak kadar akıl kalmıştı bilemiyordu...</span></p>

    <p class="MsoNormal"><span class="calibre1">"Ejderha küresi!" dedi korkuyla.</span></p>

    <p class="MsoNormal"><span class="calibre1">"Burada, sandığın içinde," diye cevap verdi Derek. "Mızrak ve Ejderbiçer adını verdiğiniz o elf kılıcıyla birlikte. Ve şimdi de sanırım gidip ateşten istifade etsek..."</span></p>

    <p class="MsoNormal"><span class="calibre1">"Ben aynı fikirde değilim." Tutuşturulmuş meşaleler etraflarında alevlenip onları kör ederken, karanlıktan garip bir ses konuşmuştu.</span></p>

    <p class="MsoNormal"><span class="calibre1">İrkilen yolarkadaşları hemen silahlarına davrandılar ve çaresiz duran cücenin etrafını aldılar. Fakat Laurana bir anlık korkudan sonra, meşale ışığındaki yüzlere baktı dikkatle.</span></p>

    <p class="MsoNormal"><span class="calibre1">"Durun!" diye bağırdı. "Bunlar benim halkım! Bunlar elf!" "Silvanesti!" dedi Gilthanas içtenlikle. Yayını yere bırakarak konuşmuş olan elfe doğru yürüdü. "Uzun bir karanlık içinden yolculuk ettik," dedi elfçe, kolları ileri doğru uzanarak. "Karşılaşmak ne hoş kardeşi..."</span></p>

    <p class="MsoNormal"><span class="calibre1">Kadim selamını hiç bitiremedi. Elf grubunun lideri ileri doğru bir adım atarak asasının ucuyla Gilthanas'ın yüzüne vurup onu bayıltarak kumlara serdi.</span></p>

    <p class="MsoNormal"><span class="calibre1">Sturm ile Derek sırt sırta vererek derhal kılıçlarını kaldırdılar. Elfler arasında çelikler pırıldadı.</span></p>

    <p class="MsoNormal"><span class="calibre1">"Durun!" diye bağırdı Laurana elfçe. Ağabeyinin yanına diz çökerek, ışığın yüzüne düşmesini sağlayacak şekilde kukuletasını geri çekti. "Bizler kuzeniz. Qualinesti! Bu insanlar Solamniya Şövalyeleri!"</span></p>

    <p class="MsoNormal"><span class="calibre1">"Sizin kim olduğunuzu gayet iyi biliyoruz!" Elf lider sözcükleri tükürüyordu adeta, "Qualinesti ajanları! Sonra sizin insanlarla seyahat ediyor olmanızı da hiç yadırgamadık. Kanınız uzun zamandır pislenmişti. Alın onları," dedi adamlarına işaret ederek. "Eğer paşa paşa gelmezlerse yapmanız gerekeni yapın. Sözünü ettikleri bu ejderha küresiyle neyi kastediyorlar bir bakın."</span></p>

    <p class="MsoNormal"><span class="calibre1">Elfler ileri doğru adım attı.</span></p>

    <p class="MsoNormal"><span class="calibre1">"Hayır!" diye haykırdı Derek, sandığın önünde durmak için atlayarak. "Sturm küreyi ele geçirmemeleri gerek!"</span></p>

    <p class="MsoNormal"><span class="calibre1">Sturm daha o anda düşmana bir Şövalye selamı vermiş ve kılıcı çekili yaklaşmaya başlamıştı.</span></p>

    <p class="MsoNormal"><span class="calibre1">"Görünüşe göre dövüşecekler. Öyle olsun," dedi elflerin lideri, kendi silahını kaldırarak.</span></p>

    <p class="MsoNormal"><span class="calibre1">"Size söylüyorum, bu delilik!" diye bağırdı Laurana hiddetle. Kendisini kıvılcımlar saçan kılıç ağızlarının arasına attı. Elfler tereddüt içinde duraksadı. Sturm onu geri çekmek için kızı yakaladı ama kız kendini onun elinden kurtardı.</span></p>

    <p class="MsoNormal"><span class="calibre1">"Goblinler ve ejderanlar bile, bütün o iğrenç kötülükleri içinde birbirleriyle savaşacak kadar batmadılar" –sesi hiddetle titriyordu– "ama bu arada biz elfler, iyiliğin kadim timsali bizler birbirimizi öldürmeye çalışıyoruz! Bakın!" Tek eliyle sandığın kapağını savururcasına açtı. "Burada dünyanın ümidi var!</span></p>

    <p class="MsoNormal"><span class="calibre1">Büyük tehlikeler içinde Buzduvarı'ndan getirilmiş bir ejderha küresi. Gemimiz orada, enkaz halinde sular dibinde yatıyor. Bu küreyi almaya çalışan ejderhayı uzaklaştırdık. Ve bütün bunlardan sonra en büyük tehlikeyle kendi halkımız içinde karşılaşıyoruz! Eğer bu doğruysa, eğer bu kadar alçaldıysak, o zaman bizi şimdi öldürün ve yemin ederim bu gruptaki tek bir kişi bile sizi durdurmaya çalışmayacak."</span></p>

    <p class="MsoNormal"><span class="calibre1">Elfçe anlamayan Sturm bir an için baktıktan sonra elflerin silahlarını indirdiklerini gördü. "Eh her ne dediyse desin, işe yaramışa benziyor." Gönülsüzce kılıcını kınına taktı. Bir tereddüt ettikten sonra Derek de kılıcını indirdi ama o kınına geri sokmadı.</span></p>

    <p class="MsoNormal"><span class="calibre1">"Anlattıklarınızı düşüneceğiz," diye başladı elflerin lideri, Ortak Lisan'da duraksaya duraksaya konuşarak. Sonra sahilden bağırışmalar, çağırışmalar gelince sustu. Yolarkadaşları karanlık gölgelerin kamp ateşine yaklaştığını gördüler. Elf o tarafa doğru döndü ve herşey sakinleşinceye kadar bir an için bekledikten sonra gruba döndü. Özellikle kardeşinin üzerine eğilmiş olan Laurana'ya bakıyordu. "Aceleci davranmış olabiliriz ama burada biraz yaşayınca bizi anlamaya başlarsınız."</span></p>

    <p class="MsoNormal"><span class="calibre1">"Bunu hiçbir zaman anlamayacağım!" dedi Laurana, gözyaşları sesini boğarken.</span></p>

    <p class="MsoNormal"><span class="calibre1">Karanlıktan bir elf çıktı. "İnsanlar lordum." diye rapor ettiğini duydu Laurana elfçe. "Görünüşe göre denizciler. Gemilerine bir ejderhanın saldırarak onları kayalara çıkardığını söylüyorlar."</span></p>

    <p class="MsoNormal"><span class="calibre1">"Kanıt?"</span></p>

    <p class="MsoNormal"><span class="calibre1">"Sahile vuran enkaz parçaları bulduk. Sabah araştırırız. İnsanlar ıslanmış, perişan durumda ve yarı yarıya boğulmuşlar. Hiç karşı koymadılar. Yalan söylediklerini zannetmiyorum."</span></p>

    <p class="MsoNormal"><span class="calibre1">Elflerin lideri Laurana'ya döndü. "Öykünüz doğruya benziyor," dedi, bir kez daha Ortak Lisan'da konuşarak. "Adamlarım ele geçirdikleri insanların denizci olduğunu söylüyor. Onlar hakkında endişelenmenize gerek yok. Tabii ki onları tutsak olarak alacağız. Başımızda bu kadar sorun varken, bir de adada insanların dolanmalarına izin veremeyiz. Ama onlara iyi bakarız. Biz goblin değiliz," diye ekledi buruk bir edayla. "Arkadaşına vurduğum için pişmanım..."</span></p>

    <p class="MsoNormal"><span class="calibre1">"Ağabeyime," diye cevap verdi Laurana. "Güneşlerin Sözcüsü'nün en küçük oğlu. Ben Lauralanthalasa'yım; bu da Gilthanas. Biz Qualinesti'nin kraliyet ailesi mensuplarıyız."</span></p>

    <p class="MsoNormal"><span class="calibre1">Ona, bu haberi duyan elfin beti benzi attı gibi gelmişti ama hemen kendisini toparladı. "Ağabeyinize bakılacak. Bir şifacı çağırtacağım..."</span></p>

    <p class="MsoNormal"><span class="calibre1">"Bizim bir şifacıya ihtiyacımız yok!" dedi Laurana. "Bu adam"</span></p>

    <p class="MsoNormal"><span class="calibre1">–eliyle Elistan'ı işaret etti– "Paladine'in bir ermişidir. Ağabeyimi o iyileştirir..."</span></p>

    <p class="MsoNormal"><span class="calibre1">"Bir insan mı?" diye sordu elf yüzü asılarak.</span></p>

    <p class="MsoNormal"><span class="calibre1">"Evet, insan!" diye bağırdı Laurana sabırsızca. "Elfler vurup kardeşimi yere serdi! Karşılığında insanlar iyileştirecek. Elistan..."</span></p>

    <p class="MsoNormal"><span class="calibre1">Ermiş ilerlemeye başladı ama liderlerinin bir işaretiyle birkaç elf hızla onu yakalayarak kolunu arkaya kıvırdılar. Sturm onun yardımına gitmeye hazırlandı ama Elistan tek bir bakışıyla onu durdurdu; anlamlı anlamlı Laurana'ya bakıyordu. Sturm, Elistan'ın sessiz ikazını anlayarak durdu. Yaşamları kıza bağlıydı.</span></p>

    <p class="MsoNormal"><span class="calibre1">"Bırakın onu!" diye emretti Laurana. "Bırakın ağabeyimi iyileştirsin!"</span></p>

    <p class="MsoNormal"><span class="calibre1">"Bu Paladine'in ermişi öyküsüne inanmam mümkün değil Lady Laurana," dedi elflerin lideri. "Benim bütün bildiğim, tanrıların yüzlerini bizden çevirdiklerinde Krynn üzerindeki bütün ermişlerin de yok olduklarıdır. Bu şarlatanın kim olduğunu veya nasıl olup da sizi numaralarına inandırdığını bilmiyorum ama bir insanın ellerinin bir elfe değmesine izin veremeyiz!"</span></p>

    <p class="MsoNormal"><span class="calibre1">"Düşman olan bir elfe bile mi?" diye bağırdı kız hiddetle.</span></p>

    <p class="MsoNormal"><span class="calibre1">"Elf benim kendi babamı öldürmüş bile olsa," dedi elf acımasızca. "Ve şimdi Lady Laurana, sizinle özel konuşup Güney Ergoth'da neler olup bittiğini anlatmam gerek."</span></p>

    <p class="MsoNormal"><span class="calibre1">Laurana'nın tereddüt ettiğini gören Elistan konuştu, "Git canım. Bizi kurtarabilecek tek kişi sensin şimdi. Ben Gilthanas'ın yakınlarında dururum."</span></p>

    <p class="MsoNormal"><span class="calibre1">"Pekala," dedi Laurana ayağa kalkarak. Solgun bir yüzle, elf liderle birlikte gruptan ayrıldı.</span></p>

    <p class="MsoNormal"><span class="calibre1">"Bu hiç hoşuma gitmiyor," dedi Derek, kaşlarını çatarak. "Söylememesi gerektiği halde onlara ejderha küresinden söz etti."</span></p>

    <p class="MsoNormal"><span class="calibre1">"Bizim küre hakkında konuştuğumuzu duymuşlardı," dedi Sturm ihtiyatla.</span></p>

    <p class="MsoNormal"><span class="calibre1">"Evet, ama o, onlara kürenin yerini söyledi! Ona da, halkına da güvenmiyorum. Ne tür bir pazarlık yaptıklarını kim bilebilir?" diye ekledi Derek.</span></p>

    <p class="MsoNormal"><span class="calibre1">"Bu kadarı yeter!" dedi biri dişlerinin arasından.</span></p>

    <p class="MsoNormal"><span class="calibre1">Her iki adam da döndüklerinde Flint'in sallanarak ayağa kalktığını gördüler hayretle. Dişleri hâlâ titriyordu ama Derek'e bakarken gözlerinde soğuk bir ışık parlıyordu. "S-sana yeterince d-da-yandım Y-yüce ve Kudretli L-lord." Cüce konuşabilmek için titremesini kesebilsin diye uzun süre dişlerini sıktı.</span></p>

    <p class="MsoNormal"><span class="calibre1">Sturm araya girmek için bir hamle yaptı ama cüce Derek ile yüzleşmek için onu yana savurdu. Bu çok gülünç bir görüntüydü.</span></p>

    <p class="MsoNormal"><span class="calibre1">Sturm'ün hep tebessümle hatırladığı, günün birinde Tanis'e anlatmak için bir köşeye yazdığı bir görüntü. Uzun ak sakalı sırılsıklam, tiftik tiftik, durduğu yerde ıslak giysilerinden akan suların bir birikinti oluşturduğu cüce neredeyse Derek'in kemer tokasıyla bir boyda durmuş, uzun boylu mağrur Solamniyalı şövalyeyi, Tasslehoff'u azarlarmış gibi azarlıyordu.</span></p>

    <p class="MsoNormal"><span class="calibre1">"Siz şövalyeler o kadar uzun zamandır metaller içinde sıkışmış kalmışsınız ki beyinleriniz mısır lapasına dönüşmüş!" Cüce burnundan soludu. "Başta beyinleriniz var mıydı, yok muydu ondan bile emin değilim. O kızın küçücükten büyüyüp böyle güzel, erişkin bir kız oluşuna tanık oldum. Sana, Krynn üzerinde, ondan daha cesur, daha soylu biri olmadığını rahatlıkla söyleyebilirim. Sana dokunan, onun senin postunu da kurtarmış olması. Buna tahammül edemiyorsun!"</span></p>

    <p class="MsoNormal"><span class="calibre1">Derek'in yüzü, meşale ışığında mosmor oldu.</span></p>

    <p class="MsoNormal"><span class="calibre1">"Ne cücelerin, ne de elflerin beni savunmasına ihtiyacım yok...” diye başlamıştı ki Derek, Laurana koşarak gözleri pırıl pırıl geri geldi.</span></p>

    <p class="MsoNormal"><span class="calibre1">"Sanki yeterince bela yokmuş gibi," diye mırıldandı sıktığı dudakları arasından, "kendi türüm arasında da belanın arttığını görüyorum."</span></p>

    <p class="MsoNormal"><span class="calibre1">"Neler oluyor?" diye sordu Sturm.</span></p>

    <p class="MsoNormal"><span class="calibre1">"Durum şu: Şu anda Güney Ergoth'da üç elf ırkı birden yaşıyor...</span></p>

    <p class="MsoNormal"><span class="calibre1">"Üç ırk mı?" diye söze karıştı Tasslehoff, Laurana'ya ilgiyle bakarak. "Üçüncü ırk hangisi? Nereden gelmişler? Onları görebilir miyim? Daha önce hiç duymamıştım..."</span></p>

    <p class="MsoNormal"><span class="calibre1">Laurana'nın canına tak etmişti. "Tas," dedi, sesi gergindi. "Git Gilthanas'ın yanında dur. Ve Elistan'ın buraya gelmesini rica et." "Ama..."</span></p>

    <p class="MsoNormal"><span class="calibre1">Sturm kenderi iteledi. "Git!" diye emretti.</span></p>

    <p class="MsoNormal"><span class="calibre1">Kırılan Tasslehoff, Gilthanas'm hâlâ yatmakta olduğu yere kederle ilerlemeye başladı. Kender somurtarak kendini kumların üzerine bıraktı. Elistan diğerlerine katılmak için giderken onun omuzunu okşadı.</span></p>

    <p class="MsoNormal"><span class="calibre1">"Ortak Lisan'da Yabani Elfler olarak bilinen Kaganesti üçüncü bir ırktır," diye devam etti Laurana. "Soykıyımı savaşlarında bizimle' birlikte savaşmışlardı. Sadakatlerine karşılık olarak Kith-Kanan onlara Ergoth Dağları'nı vermişti – bu Afet'ten önce, Qualinesti ile Ergoth ayrılmadan önceydi. Sizin Yabani Elfler'i daha önce duymamış olmanıza hayret etmedim. Bunlar çok gizemli bir halktır ve kendi kendilerine yaşarlar. Bir zamanlar Hudut Elfleri denen bu halk, hiddetli savaşçılardır ve Kith- Kanan'ın çok işine yaramışlardı ama şehirleri hiç sevmezler. Druidler'le karışmışlar ve onların irfanlarını öğrenmişlerdir. Kadim elflerin yolunu yordamını yeniden yaşatmışlardır. Halkım onları barbar bulur – aynı sizin halkınızın Bozkırlılar'ı barbar buldukları gibi.</span></p>

    <p class="MsoNormal"><span class="calibre1">"Birkaç ay önce Silvanestiler kadim yurtlarından sürülünce buraya kaçarak geçici olarak Ergoth'da yaşamak için Kaganestiler'den izin istemişler. Sonra benim halkım, Qualinestiler denizi aşıp gelmiş. Ve böylece yüzlerce yıldır ayrı olan akrabalar buluşmuş."</span></p>

    <p class="MsoNormal"><span class="calibre1">"Aradaki alakayı anlayamadım..." diye lafa karıştı Derek.</span></p>

    <p class="MsoNormal"><span class="calibre1">"Anlayacaksın," dedi kız derin bir nefes alarak. "Çünkü yaşamlarınız, bu hüzünlü adada neler olup bittiğini anlamanıza dayanıyor." Sesi kesildi. Elistan giderek avuturcasına elini kızın omuzuna attı.</span></p>

    <p class="MsoNormal"><span class="calibre1">"Herşey yeterince barış içinde başlamış. Sonuç olarak sürgündeki iki kuzenin çok ortak yanı varmış – her ikisi de yurtlarından, dünyadaki kötülük tarafından sürülmüşler. Ada üzerinde kendilerine yuva kurmuşlar – Silvanestiler batı kıyısında, Qualinestiler doğu kıyısında; Kaganesti dilinde 'Ölülerin Nehri' anlamına gelen Thon-Tsalarian diye bilinen bir boğazla birbirlerinden ayrılmışlar. Kaganesti, nehrin kuzeyinde dağlık bölgede yaşıyormuş.</span></p>

    <p class="MsoNormal"><span class="calibre1">"Bir süre Silvanestiler ile Qualinestiler arasında dostluk kurma girişimlerinde bile bulunulmuş. Ve sorunlar da o zaman başlamış. Çünkü bu elfler bir araya geldiklerinde mutlaka, yüzlerce yıl sonra dahi olsa, eski nefretleri ve yanlış anlaşmaları su yüzüne çıkıyormuş." Laurana bir an için gözlerini kapattı. "Ölülerin Nehri'ne rahatlıkla Thon-Tsalaroth 'Ölüm Nehri' denilebilirmiş."</span></p>

    <p class="MsoNormal"><span class="calibre1">"Tamam kızım tamam," dedi Flint kızın elini okşayarak. "Cüceler de bunu yaşıyor. Thorbardin'de bana nasıl davrandıklarını gördün – dağ cüceleri arasında bir tepe cücesi. Aile arasındaki nefret, nefretlerin en acımasız olanıdır."</span></p>

    <p class="MsoNormal"><span class="calibre1">"Henüz bir cinayet işlenmemiş ama yaşlılar böyle birşeyin olasılığı karşısında o kadar büyük bir şok yaşamışlar ki –yani elflerin kendi soylarından olanı öldürmelerinden– nehri geçenlerin tutuklanması hükmünü getirmişler," diye devam etti Laurana. "Biz de tam bu noktada duruyoruz. Her iki taraf da birbirlerine güvenmiyor. Hatta Ejderha Yüceefendileri'ne bilgi sattıkları hakkında iddialar bile var! Her iki tarafta da ajanlar yakalanmış."</span></p>

    <p class="MsoNormal"><span class="calibre1">"Bu, bize neden saldırdıklarını açıklıyor," diye mırıldandı Elistan.</span></p>

    <p class="MsoNormal"><span class="calibre1">"Peki ya Kag...Kag..." diye kekeledi Sturm yabancı elfçe kelimeyi.</span></p>

    <p class="MsoNormal"><span class="calibre1">"Kaganesti," diye içini geçirdi Laurana, yorgun bir edayla. "Yurtlarını bizimle paylaşmaya razı olanlar en kötü muameleye maruz kalmış. Kaganesti her zaman maddi açıdan fakirmiş. Ormanlarda, dağlarda yaşar, gereksinimlerini doğadan karşılarlarmış. Toplayıcı ve avcıymışlar. Ürün yetiştirmez, maden dövmezlermiş. Bizimkiler geldiğinde, altın takıları ve çelik silahlarıyla onlara zengin görünmüşler. Gençlerin çoğu, parlak altının ve gümüşün –ve çeliğin– sırrını öğrenmek için Qualinesti ile Silvanesti'ye gelmiş."</span></p>

    <p class="MsoNormal"><span class="calibre1">Laurana dudaklarını ısırdı; yüzü sertleşmişti. "Bunu utanarak söylüyorum ama halkım Yabani Elfler'in fakirliklerinden yararlanmış. Kaganestiler aramızda köle olarak çalışıyor. Ve bu yüzden Kaganestili yaşlılar, gençlerinin kendilerinden alındığını ve eski yaşam biçimlerinin tehdit altında olduğunu gördükçe, daha vahşi ve daha savaşçı olmaya başlamışlar."</span></p>

    <p class="MsoNormal"><span class="calibre1">"Laurana!" diye seslendi Tasslehoff.</span></p>

    <p class="MsoNormal"><span class="calibre1">Kız döndü. "Bak," dedi kız Elistan'a yavaşça. "Orada bir tane var." Ermiş, kızın bakışlarını izleyerek kıvrak genç bir kadın gördü – en azından uzun saçlarından genç bir kadın olması gerekiyordu; erkek kıyafeti giymişti; Gilthanas'ın yanında diz çökmüş alnını okşuyordu. Elf lordu kızın temasıyla kıpırdayarak acı içinde inledi. Kaganesti yanında duran bir keseye uzanarak küçük toprak bir çömlekte birşeyler karmaya başladı.</span></p>

    <p class="MsoNormal"><span class="calibre1">"Ne yapıyor?" diye sordu Elistan."Belli ki onların çağırttığı bir şifacı” dedi Laurana, kıza dikkatle bakarak. "Kaganestiler Druid hünerleriyle tanınırlar."</span></p>

    <p class="MsoNormal"><span class="calibre1">Elistan, elf kızı dikkatle inceleyerek Yabani Elf'in uygun bir isim olduğuna kanaat getirdi. Krynn üzerinde daha yabani görünüşlü akıllı bir varlık görmediği kesindi. Deri çizmelere sokulmuş deri pantalon giyiyordu. Görünüşe göre bir elf lordu tarafından atılmış bir gömlek omuzlarından dökülüyordu. Soluk, çok zayıf ve bakımsızdı. Keçe gibi olmuş saçları o kadar kirliydi ki, rengini anlamak olanaksızdı. Fakat Giltahanas'a dokunan eli ince ve biçimliydi. Elf lordu için duyduğu endişe ve şefkat, kibar yüzünden okunuyordu.</span></p>

    <p class="MsoNormal"><span class="calibre1">"Evet," dedi Sturm, "bütün bunların arasında biz ne yapacağız?" "Silvanestiler bize, halkımın yanına kadar refakat etmeyi kabul etti," dedi Laurana yüzü kızararak. Belli ki bu konuda acı bir çekişme olmuştu. "İlk başta onlann yaşlılarına gitmemiz için ısrar ettiler, ama ben önce babama bir selam verip de bu konuyu onunla konuşmadan bir yere gitmeyi reddettim. Buna söyleyebilecekleri pek birşeyleri yoktu." Laurana, sesinde bir burukluk tınısı olduğu halde belli belirsiz gülümsedi. "Bütün elfler arasında bir kız, yaşı gelinceye kadar babasının evine bağlıdır. Beni, kendi rızam dışında burada alıkoymak beni kaçırmak anlamına gelir ve bu da düşmanlığa neden olur. Her iki taraf da böyle birşeye hazır değil."</span></p>

    <p class="MsoNormal"><span class="calibre1">"Ejderha küresinin bizde olduğunu bildikleri halde bizi bırakıyorlar mı?" diye sordu Derek hayretle.</span></p>

    <p class="MsoNormal"><span class="calibre1">"Bizi bırakmıyorlar," dedi Laurana sertçe. “Bize, halkımın olduğu yere kadar refakat edecekler, dedim."</span></p>

    <p class="MsoNormal"><span class="calibre1">"Fakat kuzeyde bir Solamniya karakolu var," diye tartıştı Derek. "Oradan bizi Sancrist'e götürecek bir gemi bulabiliriz..."</span></p>

    <p class="MsoNormal"><span class="calibre1">"Eğer kaçmaya kalkışırsan ağaçlara varıncaya kadar bile yaşayamazsın," dedi Flint şiddetle hapşurarak.</span></p>

    <p class="MsoNormal"><span class="calibre1">"Haklı," dedi Laurana. "Qualinestiler'e gidip babamı, kürenin Sancrist'e gitmesi konusunda yardımcı olması için ikna etmeliyiz." Kız, kaşları arasında, bunun söylendiği kadar kolay olmayacağını düşündüğünü gösteren minik kara bir çizgi belirerek, Sturm'ü uyardı. "Evet, yeterince uzun zamandır konuşuyoruz. Onlardan size açıklamam için izin verdiler, ama bir an önce gitmek için huzursuzlanıyorlar. Gilthanas'a bakmam gerek. Anlaştık mı?"</span></p>

    <p class="MsoNormal"><span class="calibre1">Laurana her iki şövalyeye de, onun liderliğini teyit eden bir tasdik bekliyormuş gibi baktı. Bir an için çenesinin duruşu ve gözündeki sakin, sabit, kararlı ifade o kadar Tanis'e benzemişti ki, Sturm gülümsedi. Fakat Derek gülümsemiyordu. O hiddetlenmiş ve bunalmıştı; daha çok da elinden bir şey gelmediği için.</span></p>

    <p class="MsoNormal"><span class="calibre1">Fakat sonunda, ellerinden ne geliyorsa onu yapmaları gerektiği anlamına geliyor olduğu anlaşılan bir homurtu mırıldanarak sandığı almak için kızgın kızgın yürüdü. Flint ile Sturm onu izledi; cüce, neredeyse sonunda ayakları yerden kesilinceye kadar hapşurdu durdu.</span></p>

    <p class="MsoNormal"><span class="calibre1">Laurana kumlar üzerinde yumuşak deri çizmeleriyle sessizce ilerleyerek ağabeyinin yanına döndü. Fakat Yabani Elf onun geldiğini duymuştu. Başını kaldırarak Laurana'ya korkuyla baktıktan sonra, aynı insan gördüğünde sinen bir hayvan gibi geri geri gitti. Fakat onunla Ortak Lisan ile elfçenin garip bir karışımıyla konuşmakta olan Tas, Yabani Elf'in kolunu kibarca yakaladı.</span></p>

    <p class="MsoNormal"><span class="calibre1">"Ayrılma," dedi kender neşeyle. "Bu elf lordunun kız kardeşi. Bak Laurana. Gilthanas kendine geliyor. Kızın kafasına yapıştırdığı şu çamur şeyden olmalı. Günlerce kendine gelemeyeceğine yemin edebilirdim." Tas ayağa kalktı. "Laurana, bu arkadaşım – adın ne dediydin?"</span></p>

    <p class="MsoNormal"><span class="calibre1">Gözleri yerde olan kız şiddetle titriyordu. Elleriyle kumları tutuyor, tekrar bırakıyordu. Hiç birinin duyamayacağı birşeyler mırıldandı.</span></p>

    <p class="MsoNormal"><span class="calibre1">"Ne dedin çocuk?" diye sordu Laurana, o kadar tatlı ve kibar biçimde ki, kız utana utana gözlerini kaldırdı.</span></p>

    <p class="MsoNormal"><span class="calibre1">"Silvart," dedi alçak bir sesle.</span></p>

    <p class="MsoNormal"><span class="calibre1">"Bu Kaganesti dilinde 'gümüş saçlı' demek, değil mi?" diye sordu Laurana. Gilthanas'ın yanına diz çökerek onun oturmasına yardım etti. Gilthanas sersem sersem, elini kızın kanayan yanağına yapıştırdığı yoğun hamura götürdü.</span></p>

    <p class="MsoNormal"><span class="calibre1">"Dokunma," diye uyardı Silvart, elini aceleyle Gilthanas'ın elinin üzerine koyarak. "Seni iyileştirecek." Ortak Lisan'ı kabaca değil net ve özlü konuşuyordu.</span></p>

    <p class="MsoNormal"><span class="calibre1">Gilthanas ıstırapla inledi, gözlerini kapatarak elini serbest bıraktı. Silvart ona derin bir endişeyle bakıyordu. Yüzünü okşamaya başladıktan sonra –Laurana'ya bir göz atarak– aceleyle elini çekti ve doğrulmaya başladı.</span></p>

    <p class="MsoNormal"><span class="calibre1">"Dur," dedi Laurana. "Dur Silvart."</span></p>

    <p class="MsoNormal"><span class="calibre1">Kız aynı bir tavşan gibi dondu kaldı; Laurana'ya iri gözlerinde korkuyla öyle bir bakıyordu ki, Laurana utandı.</span></p>

    <p class="MsoNormal"><span class="calibre1">"Korkma. Ağabeyime baktığın için sana teşekkür etmek istiyorum." Tasslehoff haklı. Gerçekten de yarasının ciddi olduğunu düşünüyordum ama sen onu iyileştirdin. Lütfen onun yanında kal, eğer kabul edersen."</span></p>

    <p class="MsoNormal"><span class="calibre1">Silvart yere bakıyordu. "Onunla kalırım hanımefendi, eğer emriniz buysa."</span></p>

    <p class="MsoNormal"><span class="calibre1">"Bu benim emrim değil Silvart," dedi Laurana. "Bu benim dileğim. Ve benim adım da Laurana."</span></p>

    <p class="MsoNormal"><span class="calibre1">Silvart gözlerini kaldırdı. "O zaman memnuniyetle onun yanında kalırım han– Laurana, eğer böyle diliyorsanız." Başını eğdi, sesini anca duyuyorlardı. "Gerçek ismim Silvara, gümüş saçlı demektir. Onlar bana Silvart diyorlar." Kız Silvanestili savaşçılara baktıktan sonra gözleri yeniden Laurana'ya kaydı. "Lütfen, sizin bana Silvara demenizi istiyorum."</span></p>

    <p class="MsoNormal"><span class="calibre1">Silvanesti elfleri ağaç dalları ve battaniyeden idareten yaptıkları bir sedye getirdiler. Elf lordu –pek de sarsmadan– sedyenin üzerine koydular. Silvara sedyenin yanından yürüyordu. Tasslehoff onun yakınından yürüyor, çene çalmaya devam ediyordu; henüz onun öykülerini dinlememiş olan biriyle karşılaşmaktan sön derece memnundu. Laurana ile Elistan, Gilthanas'ın diğer yanından yürüyorlardı. Laurana, Gilthanas'ın ellerini ellerinde tutuyor, ona şefkatle bakıyordu. Arkalarından Derek geliyordu; yüzü kararmış, gölgelenmiş, sırtında ejderha küresinin durduğu sandıkla birlikte. Hepsinin gerisinde de Silvanesti elflerinden bir bölük geliyordu.</span></p>

    <p class="MsoNormal"><span class="calibre1">Sahil boyunca uzanan ağaçların sınırına vardıklarında şafak, gri gri ve kasvetle yeni yeni söküyordu. Flint titredi. Başını çevirerek denize baktı. "Derek'in Sancrist'e giden gemiyle ilgili o söylediği neydi?"</span></p>

    <p class="MsoNormal"><span class="calibre1">"Korkarım öyle," diye cevap verdi Sturm. "Orası da bir ada." "Ve bizim oraya mı gitmemiz gerek?"</span></p>

    <p class="MsoNormal"><span class="calibre1">"Evet."</span></p>

    <p class="MsoNormal"><span class="calibre1">"Ejderha küresini kullanmak için mi? Onun hakkında hiçbir şey bilmiyoruz ki!"</span></p>

    <p class="MsoNormal"><span class="calibre1">"Şövalyeler öğrenecek," dedi Sturm yavaşça. "Dünyanın geleceği buna dayanıyor."</span></p>

    <p class="MsoNormal"><span class="calibre1">"Pof!" Cüce hapşurdu. Gece karanlığı sulara dehşetle bakan cüce başını ümitsizce salladı. "Bildiğim iki kere boğulduğum, bir kere ölümcül bir hastalık kaptığım..."</span></p>

    <p class="MsoNormal"><span class="calibre1">"Seni deniz tutmuştu."</span></p>

    <p class="MsoNormal"><span class="calibre1">"Ölümcül bir hastalık kapmıştım," diye tekrarladı Flint yüksek sesle, "ve battık. Sözlerime dikkat et Sturm Brightblade – kayıklar bize uğursuz geliyor. Kristalmil Gölü'nde o lanet olasıca kayığa adım attığımızdan beri beladan başka birşeye bulaşmadık. Deli büyücü takım yıldızların yok olduklarını ilk kez orada görmüştü ve oradan sonra şansımız alaşağı oldu. Kayıklara bel bağladığımız sürece daha da kötüye gidecek."</span></p>

    <p class="MsoNormal"><span class="calibre1">Sturm, cücenin kumlar üzerinde gidişini tebessümle seyretti. Fakat tebessümü bir iç çekişe dönüştü. Keşke herşey o kadar basit olsaydı, diye düşündü şövalye.</span></p>
  </div>
</body>
</html>
