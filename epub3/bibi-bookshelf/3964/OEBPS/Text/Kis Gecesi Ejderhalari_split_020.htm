<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" /><!--[if gte mso 9]><xml>
 <o:DocumentProperties>
  <o:Author>ibrahim</o:Author>
  <o:Description>Document was created by {applicationname}, version: {version}</o:Description>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>114</o:TotalTime>
  <o:Created>2013-12-03T15:52:00Z</o:Created>
  <o:LastSaved>2013-12-03T15:52:00Z</o:LastSaved>
  <o:Pages>24</o:Pages>
  <o:Words>120849</o:Words>
  <o:Characters>688844</o:Characters>
  <o:Lines>5740</o:Lines>
  <o:Paragraphs>1616</o:Paragraphs>
  <o:CharactersWithSpaces>808077</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:DrawingGridHorizontalSpacing>6 nk</w:DrawingGridHorizontalSpacing>
  <w:DrawingGridVerticalSpacing>6 nk</w:DrawingGridVerticalSpacing>
  <w:DisplayHorizontalDrawingGridEvery>0</w:DisplayHorizontalDrawingGridEvery>
  <w:DisplayVerticalDrawingGridEvery>3</w:DisplayVerticalDrawingGridEvery>
  
  <w:ValidateAgainstSchemas>false</w:ValidateAgainstSchemas>
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  
  <w:Compatibility>
   
   
   
   
   
   
   
   
   
   
   
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Calibri","sans-serif";
        mso-bidi-font-family:"Times New Roman";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h2 class="calibre3" id="calibre_toc_24"><span class="calibre4">- 3 - Güneşlerin Sözcüsü. Laurana'nın kararı.</span></h2>

    <p class="MsoNormal"><span class="calibre1">Qualinesti elflerinin lideri olan Güneşlerin Sözcüsü, Kaganesti elflerinin ona daimi konut olarak inşa ettikleri tahta ve çamurdan kaba barınakta oturuyordu. Burayı kaba bulan oydu – Kaganestiler burayı beş-altı aileyi barındırabilecek, son derece geniş ve hünerle yapılmış bir ev olarak görüyordu. Zaten aslında onlar evi birkaç aileyi barındırmak için yapmışlar, Sözcü buranın ihtiyaçlarını anca karşılayan bir yer olduğunu beyan edip –yalnız– karısıyla buraya yerleşince hayretler içinde kalmışlardı.</span></p>

    <p class="MsoNormal"><span class="calibre1">Tabii ki Kaganestiler, Sözcü'nün sürgündeki evinin Qualinestiler'in işlerinin merkezi olacağını bilemezdi. Merasim muhafızları, Qualinost'daki sarayın heykellerle dolu salonlarındaki yerlerini aynen muhafaza ediyorlardı. Sözcü de ziyaretçilerini aynı zamanda ve aynı kibar terbiyeyle kabul ediyordu, tek fark buradaki kubbe şeklindeki tavan pırıltılı mozaik yerine çamurla sıvanmış otlardan, duvarları da kuvarz yerine ahşaptandı.</span></p>

    <p class="MsoNormal"><span class="calibre1">Sözcü her gün elfleri huzuruna kabul ediyor, karısının kız kardeşinin kızı yanında yazıcı olarak görev yapıyordu. Aynı cübbeyi giyiyor, aynı soğuk güvenle işleri yönetiyordu. Fakat farklılıklar vardı. Son birkaç ayda Sözcü'de çok büyük değişiklikler olmuştu. Fakat Qualinestiler arasında buna hayret eden kimse yoktu. Sözcü, çoğularının intihar addettiği bir göreve yollamıştı küçük oğlunu. Daha da kötüsü, sevgili kızı yarımelf bir sevgilinin peşinden kaçmıştı. Sözcü her iki evladını da bir daha görmeyi ümit bile etmiyordu.</span></p>

    <p class="MsoNormal"><span class="calibre1">Oğlu Gilthanas'ın kaybını kabullenebilirdi. Sonuç olarak bu kahramanca, soylu bir hareketti. Genç elf bir grup maceraperesti, burada tutsak olan insanları kurtarmak ve ejderan ordularının Qualinestiler üzerindeki tehtidini uzaklaştırabilmek için Pax Tharkas madenlerine götürmüştü. Bu plan başarıyla sonuçlanmıştı – beklenmedik bir başarıyla. Ejderan orduları Pax Tharkas'a geri çağırılmış, elflere ülkelerinin batı kıyılarına kaçacak ve oradan da denizi aşıp Güney Ergoth'a gidecek zaman sağlamıştı.</span></p>

    <p class="MsoNormal"><span class="calibre1">Öte yandan Sözcü, kızının kaybını –ayıbını– bir türlü kabullenemiyordu.</span></p>

    <p class="MsoNormal"><span class="calibre1">Laurana'nın ortalıkta olmadığı fark edildikten sonra olanları ona büyük bir soğukkanlılıkla açıklayan Sözcü'nün büyük oğlu Porthios olmuştu. Çocukluk arkadaşı Tanis Yarımelf'in peşinden gitmişti. Sözcü çok meyustu, kederlere gark olmuştu. Nasıl yapabilmişti böyle birşeyi? Nasıl böyle bir şerefsizliği ailelerine sürmüştü? Halklarının bir prensesi, melez bir piçin peşinden koşuyordu!</span></p>

    <p class="MsoNormal"><span class="calibre1">Laurana'nın kaçışı, babası için, güneşin ışığının sönmesine neden olmuştu. Allahtan, halkına başkanlık etme gereksinimi, ona ayakta kalması için güç vermişti. Fakat Sözcü'nün bütün bunların ne işe yarayacağını sorguladığı zamanlar oluyordu. Emekliye ayrılıp tacını büyük oğluna devredebilirdi. Zaten hemen hemen herşeyi Porthios yürütüyor, gerekli olan şeyleri babasına bıraksa da, hemen hemen kararlardan çoğunu kendi veriyordu. Yaşına göre çok ciddi olan genç elf lordu mükemmel bir lider olduğunu ispatlıyordu; gerçi kimi onun Silvanestiler ve Kaganestiler'le ilişkilerinde çok sert olduğunu düşünüyordu.</span></p>

    <p class="MsoNormal"><span class="calibre1">Sözcü de bunlann arasındaydı ve herşeyi Porthios'a devretmemesinin nedeni de buydu. Zaman zaman büyük oğluna ılımlı ve sabırlı olmanın, kılıç takırtılı tehditlerden çok daha fazla zafer kazanabileceğini anlatmaya çalışıyordu. Fakat Porthios babasının yumuşak ve duygusal olduğunu düşünüyordu. Katı bir kast yapısına sahip Silvanestiler, Qualinestiler'i bir elf ırkı kabul ediyor sayılırlardı ama Kaganestiler'i elf dahi kabul etmiyorlar; onları, lağım cücelerinin cücelerin bir alt ırkı olduğu gibi, elflerin bir alt soyu olarak görüyorlardı, Porthios babasına söylemese de, kesinlikle herşeyin sonunda kan dökülerek halledileceğine inanıyordu.</span></p>

    <p class="MsoNormal"><span class="calibre1">Görüşleri, Thon-Tsalarian'ın diğer tarafında burnu havada, soğuk kanlı, Quinath isimli Prenses Alhana Yıldızmeltemi'nin nişanlısı olduğu rivayet edilen bir lord ile aynıydı. Lord Quinath, Alhana'nın açıklanamayan yokluğunda Silvanestiler'e liderlik ediyordu ve adayı, savaşan iki elf ırkı arasında paylaştırıp, üçüncüsünü yok sayan da Porthios ile oydu.</span></p>

    <p class="MsoNormal"><span class="calibre1">Sınırlar, hor görürcesine Kaganestiler'e bildirilmişti; aynı bir köpeğe mutfağın sınırları bildirildiği gibi. Çabuk alevlenen tabiatlarıyla ünlü Kaganestiler, kendi topraklarının bölünüp paylaşıldığını öğrenince çok hiddetlenmişti. Daha şimdiden av hayvanları azalmaya başlamıştı. Yabani elflerin hayatta kalmak için muhtaç oldukları hayvanlar, mültecileri doyurmak için büyük miktarlarda silinip süpürülüyordu. Laurana'nın da söylemiş olduğu gibi Ölülerin Nehri her an kan ile kızıl kızıl akabilir ve ismi trajik bir biçimde değişebilirdi.</span></p>

    <p class="MsoNormal"><span class="calibre1">Böylece Sözcü, kendini silahlanmış bir kampta yaşar bulmuştu. Eğer bu onu üzüyor idiyse bile, bu hüznü diğerleri içinde öylesine kaybolmuştu ki, sonunda zamanla artık hiçbir şey hissedemez olmuştu. Hiçbir şey ona dokunmuyordu. Çamurdan evine çekilmiş, gün geçtikçe idareyi Porthios'un eline daha çok verir olmuştu.</span></p>

    <p class="MsoNormal"><span class="calibre1">Yolarkadaşları artık Qualin-Mori olarak bilinen yere sabahın erken saatlerinde vardıklarında Sözcü kalkmıştı. Her zaman erken kalkardı. Pek fazla bir işi olduğundan değil, ama gecenin büyük bir bölümünü tavanı seyrederek geçirdiği için. Hanedanın Başları ile yapacağı günlük toplantı için notlar alıyordu ki –bu, Hanedanın Başları durmadan şikayet ettikleri için, hiç de işe yarayan bir iş değildi– evinin dışında bir gürültü duydu.</span></p>

    <p class="MsoNormal"><span class="calibre1">Sözcünün içi sıkılmıştı. “Şimdi ne var?” diye merak etti korkuyla. Bu tür alarmlar günde bir iki kere geliyordu sanki. Büyük bir ihtimalle Porthios, kavga eden veya bir yerlere saldırmış, kanları kaynayan Qualinesti veya Silvanesti gençleri yakalamıştı. Gürültünün geçmesini umarak yazmaya devam etti. Ama gürültü azalacağına artmıştı ve gitgide yaklaşıyordu. Sözcü çok daha ciddi birşeyin olmuş olabileceğini tahmin ediyordu en fazla. Ve, diye düşündü –üstelik ilk kez de değil– elfler yeniden savaşa başlarlarsa ne olurdu?</span></p>

    <p class="MsoNormal"><span class="calibre1">Tüy kalemini bırakarak hükümranlık cübbesine sarındı ve korku ile beklemeye başladı. Dışarıda muhafızların hazırola geçtiğini duydu. Zamanından önce olduğu için, Porthios'un girebilmek için geleneklere uygun olarak izin istediğini duydu. Sözcü, korkuyla özel odasına açılan kapılara baktı, karısının rahatsız edilmesinden korkuyordu. Qualinesti'den ayrıldıklarından beri sağlık durumu iyi değildi. Titreyerek ayağa kalktı, üzerine bir gömlek geçirir gibi ciddi ve soğuk bir ifade takındıktan sonra, onlara girmelerini söyledi.</span></p>

    <p class="MsoNormal"><span class="calibre1">Muhafızlardan biri kapıyı açtı, belliki birini takdim etmeye niyetliydi. Fakat sözleri bulamadı ve daha o konuşamadan kukuletalı, ağır kürkten bir pelerin giyen, uzun boylu, ince bir suret nöbetçileri iterek Sözcü'ye doğru koştu. Şaşıran ve suretin kılıç ve yay kuşanmış olduğunu gören Sözcü telaşla sindi.</span></p>

    <p class="MsoNormal"><span class="calibre1">Suret, kukuletasını geri ittirdi. Sözcü bal rengi saçların kadının yüzünden döküldüğünü gördü – elfler arasında bile güzelliğiyle dikkat çeken bir yüzden aşağıya döküldüğünü.</span></p>

    <p class="MsoNormal"><span class="calibre1">"Baba!" diye bağırdıktan sonra Laurana kendini babasının kollarına attı.</span></p>

    <p class="MsoNormal"><span class="calibre1">Halkı tarafından, öldüğü için yası tutulan Gilthanas'ın dönüşü için yapılan kutlama, Qualinesti arasında yol arkadaşlarının Sla- Mori'ye gitmeden önce şereflerine verilen büyük kutlamadan beri yapılan, en büyük kutlamaydı.</span></p>

    <p class="MsoNormal"><span class="calibre1">Gilthanas’ın yaraları, kutlamalara katılabilecek kadar iyileşmişti; yarasının tek izi elmacık kemiği üzerindeki minik bir izdi. Laurana ile arkadaşları buna çok hayret etmişlerdi, çünkü onlar Silvanesti elfinin o korkunç darbesini görmüşlerdi. Fakat Laurana bundan babasına söz ettiğinde, Sözcü sadece omuzlarını silkmiş ve Kaganestiler'in ormanlarda yaşayan Druidler'le arkadaşlık kurduğunu söylemişti; hekimlik sanatı konusunda onlardan çok şey öğrenmiş olmalıydılar.</span></p>

    <p class="MsoNormal"><span class="calibre1">Bu, Krynn üzerinde gerçek şifa gücüne ne kadar ender rastlandığını bilen Laurana'nın canını sıkmıştı. Bu konuyu Elistan ile konuşmak için can atıyordu, fakat ermiş, uzun saatler boyunca, adamın ermişlik güçlerinden kısa süre içinde etkilenen babasıyla kapanmış konuşmaktaydı.</span></p>

    <p class="MsoNormal"><span class="calibre1">Sözcünün, Şifa Tanrıçası Mishakal'ın madalyonunu takmış halde Qualinesti'ye ilk geldiğinde Altınay'a nasıl muamele ettiğini hatırlayan Laurana, babasının Elistan'ı kabul etmesine sevinmişti. Fakat Laurana akıllı kılavuzunu özlemişti. Evine geri dönmekten çok mutlu olsa da Laurana, onun için evin artık değişmiş olduğunu ve bir daha hiç bir zaman eskisi gibi olmayacağını anlamaya başlamıştı.</span></p>

    <p class="MsoNormal"><span class="calibre1">Herkes onu gördüğüne çok memnun olmuş gibi görünüyordu ama, ona Derek, Sturm, Flint ve Tas'a gösterdikleri kibarlıkla davranıyorlardı. O bir yabancıydı. İlk duygusal karşılamalarından sonra evebeyninin davranışları bile soğuk ve mesafeliydi. Eğer Gilthanas'a olan düşkünlüklerini görmese kız buna pek şaşırmayacaktı. Bu ayırım nedendi? Laurana anlayamıyordu. Gözlerini açmak büyük ağabeyi Porthios'a düşmüştü.</span></p>

    <p class="MsoNormal"><span class="calibre1">Olay şölen sırasında başlamıştı.</span></p>

    <p class="MsoNormal"><span class="calibre1">"Yaşamlarımızı Qualinesti'dekinden çok farklı bulacaksın," diye açıkladı babası kardeşine, Kaganestiler tarafından inşa edilmiş büyük ahşap salonda şölen için toplandıklarında. "Ama kısa sürede alışırsın." Laurana'ya dönerek resmi bir biçimde konuşmuştu. "Seni de eski makamında, yazıcım olarak görmekten memnuniyet du-yardım ama, senin ev içindeki diğer şeylerle meşgul olacağını biliyorum."</span></p>

    <p class="MsoNormal"><span class="calibre1">Laurana hayretler içinde kalmıştı. Orada kalmaya niyetli değildi tabii ki, ama kraliyet ailelerinde kızların işi sayılan bir işin başkasına verilmesine gücenmişti. Ayrıca babasına, küreyi Sancrist'e götürmekten söz ettiği halde, elfin onu tamamen duymazlıktan gelmiş olduğu gerçeğine de gücenmişti.</span></p>

    <p class="MsoNormal"><span class="calibre1">"Sözcü," dedi yavaşça, sesindeki tedirginliği belli etmemeye çalışıyordu, "daha önce anlatmıştım. Kalamayız. Elistan ile beni dinlemiyor muydunuz? Ejderha küresini bulduk! Artık ejderhaları denetim altına almak ve bu savaşı sonuçlandırmak için bir aracımız var! Küreyi Sancrist'e götürmeliyiz..."</span></p>

    <p class="MsoNormal"><span class="calibre1">"Kes Laurana!" dedi babası sertçe, Porthios'la bakışarak. Ağabeyi onu asık bir yüzle süzüyordu. "Ne hakkında konuştuğunu bilmiyorsun Laurana. Ejderha küresi büyük bir ödüldür ve burada tartışılmaması gerek. Onu Sancrist'e götürmeye gelince, bu tartışılamaz bile."</span></p>

    <p class="MsoNormal"><span class="calibre1">"Affedersiniz lordum," dedi Derek ayağa kalkarak, eğilip selam vermişti, "ama sizin bu konuda bir söz hakkınız yok. Ejderha küresi sizin değil. Ejderha küresini ele geçirebilirsem getireyim diye Şövalyeler Divanı tarafından yollandım ben. Bunu başardım ve bana emredilmiş olduğu gibi götürmeyi amaçlıyorum. Beni durdurmaya hakkınız yok."</span></p>

    <p class="MsoNormal"><span class="calibre1">"Yok mu?" Sözcü'nün gözleri hiddetle parıldadı. "Oğlum Gilthanas onu bizim, Qualinestiler'in sürgündeki yurdu kabul ettikleri yere, bu topraklara getirdi. Bu takdirde o bizim hakkımız oluyor."</span></p>

    <p class="MsoNormal"><span class="calibre1">"Ben hiç böyle bir hak iddia etmedim baba," dedi Gilthanas, yolarkadaşlannın yüzlerinin kendisine döndüğünü hissederek. "O benim değil. O hepimize ait..."</span></p>

    <p class="MsoNormal"><span class="calibre1">Porthios küçük kardeşine hiddet dolu bir bakış fırlattı. Gilthanas kekeleyerek sustu.</span></p>

    <p class="MsoNormal"><span class="calibre1">"Eğer küre üzerinde hak iddia edecek biri varsa, o da Laurana'dır," diye konuştu Flint Fireforge elflerin hiddetli bakışlarından hiç gözü korkmadan. "Çünkü elf büyü kullanıcısı Feal-thas'ı öldüren oydu."</span></p>

    <p class="MsoNormal"><span class="calibre1">"Eğer küre onun ise," dedi Sözcü, yaşadığı yüzlerce yıldan daha kadim bir sesle, "o zaman benim hakkım sayılır. Çünkü o henüz reşit değil – babası olduğum için onun olan herşey benim sayılır. Bu hem elflerin, hem de cücelerin bir kanunudur, yanılmıyorsam."</span></p>

    <p class="MsoNormal"><span class="calibre1">Flint'in yüzü kızardı. Cevap vermek için ağzını açtı ama Tasslehoff ona vurdu.</span></p>

    <p class="MsoNormal"><span class="calibre1">"Ne garip değil mi?" diye dikkatini çekti kender, konuşmanın neden olabileceği ciddi sorunları kaçırdığı için neşeyle. "Kender kanunlarına göre, tabii kender kanunu diye bir şeyden söz edilebilirse, herkes herşeyin sahibidir." (Bu oldukça doğruydu. Kenderler'in diğer insanların eşyalarına karşı takındıkları o rahat tavır, kendilerininki olması ilkesine uzanıyordu. Kenderler'in evinde hiçbir şey orada uzun süreyle kalmazdı, yere çivilenmediği takdirde. Komşulardan birinin girip, onu beğenip, farkında olmadan eline alıp çıkması işten bile değildi. Kenderler arasında aile yadigarı denen şey, bir evde üç haftadan fazla kalan şey demek oluyordu.)</span></p>

    <p class="MsoNormal"><span class="calibre1">Bundan sonra kimse konuşmadı. Flint, Tas'ı masanın altından tekmeledi; kender incinerek sessizce yerine çökmüştü; ta ki, komşusu olan bir elf lordu masadan çağırılıp cüzdanını masada bırakmasına kadar. Elf lordunun eşyalarını karıştırmak kenderi yemeğin geri kalan kısmında oyalamıştı.</span></p>

    <p class="MsoNormal"><span class="calibre1">Normal şartlarda Tas'a göz kulak olacak olan Flint, diğer endişeleri yüzünden bunu fark etmemişti bile. Bir sorun çıkacağı kesin gibi görünüyordu. Derek hiddetlenmişti. Sadece şövalyelerin katı düsturları onu masada oturmaya zorluyordu. Laurana sessiz sessiz oturmuş bir şey yemiyordu. Yanmış teni altından solgunluğu görülebiliyordu; masanın ince dokunmuş örtüsüne çatalıyla minik delikler açıyordu. Flint, Sturm'ü dirseğiyle dürttü.</span></p>

    <p class="MsoNormal"><span class="calibre1">"Ejderha küresini Buzduvarı'ndan almanın zor olduğunu düşünüyorduk," dedi cüce alçak sesle. "Orada sadece deli bir büyücüden ve birkaç mors adamdan kaçmak zorundaydık. Şimdi ise üç elf ırkıyla sarıldık!"</span></p>

    <p class="MsoNormal"><span class="calibre1">"Onlarla anlaşabiliriz," dedi Sturm yavaşça.</span></p>

    <p class="MsoNormal"><span class="calibre1">"Anlaşmakmış!" diye homurdandı cüce. "İki taşın birbiriyle anlaşması daha büyük bir ihtimal!"</span></p>

    <p class="MsoNormal"><span class="calibre1">Gerçekten de durumun öyle olduğu anlaşıldı. Sözcünün isteği üzerine, yemek bitince diğer elfler gittikten sonra yolarkadaşları yerlerinde kaldılar. Gilthanas ile kız kardeşi yan yana oturuyorlardı; Derek, Sözcü'nün önünde durmuş onunla "anlaşmaya" çalışırken yüzleri asık ve endişeli duruyorlardı.</span></p>

    <p class="MsoNormal"><span class="calibre1">"Küre bizimdir," diye beyan etti Derek soğuk bir edayla. "Onun üzerinde hiç bir hakkınız yok. Kürenin kızınıza veya oğlunuza ait olmadığı da kesin. Onlar benim teveccühümden benimle birlikte seyahat ettiler, ben onları Tarsis'teki yıkımdan kurtardıktan sonra onlara yurtlarına kadar refakat edebildiğim için mutluyum; ayrıca sizin misafirperverliğiniz için de teşekkür ederim. Fakat yarın Sancrist'e gitmek için ayrılacağım ve küreyi de yanıma alacağım."</span></p>

    <p class="MsoNormal"><span class="calibre1">Porthios, Derek'le yüzleşmek için ayağa kalktı. "Kender ejderha küresinin kendisinin olduğunu söyleyebilir. Bu hiç fark etmez." Elf lordu, gece havasında bir bıçak gibi kayan düzgün ve kibar bir biçimde konuşuyordu. "Küre artık elf ellerinde ve burada kalmaya da devam edecek. Daha çok sorun çıkartmak için bu ödülün insanların eline geçmesine izin verecek kadar aptal mı zannettiniz bizi?"</span></p>

    <p class="MsoNormal"><span class="calibre1">"Daha çok sorun!" Derek'in yüzü mosmor olmuştu. "Şu anda dünyanın içindeki sorunun farkında mısınız? Ejderhalar sizi yurdunuzdan etti. Şimdi de bizim yurdumuza yaklaşıyorlar! Sizin aksinize biz kaçmaya niyetli değiliz. Biz kalıp dövüşeceğiz! Küre bizim tek ümidimiz olabilir..."</span></p>

    <p class="MsoNormal"><span class="calibre1">"Yurdunuza geri dönüp kavrulmakta serbestsiniz, bu umurumda değil," diye cevap verdi Porthios. "Bu kadim kötülüğü karıştıran siz insanlarsınız. Sizin dövüşmeniz de uygun düşer. Ejderha Yüceefendileri bizden istediklerini elde ettiler. Kuşkusuz bizi rahat bırakacaklardır. Burada, Ergoth'da kalacak küre, emniyet içinde."</span></p>

    <p class="MsoNormal"><span class="calibre1">"Ahmak!" diye vurdu Derek yumruğunu masaya. "Ejderha Yüceefendileri'nin sadece tek bir düşünceleri var; o da bütün Ansalon'u istila etmek. Buna, bu sefil ada da dahil! Bir süre için burada rahat kalabilirsiniz, ama eğer biz düşersek, siz de düşersiniz!"</span></p>

    <p class="MsoNormal"><span class="calibre1">"Biliyor musun gerçeği söylüyor baba," dedi Laurana büyük bir cüretle. Elf kadınları konuşmak şöyle dursun, savaş toplantılarına katılmazlardı bile. Laurana sadece benzersiz durumu yüzünden orada bulunuyordu. Ayağa kalkarak kendisine gözünden şimşekler çakarak bakan ağabeyiyle yüzleşti. "Porthios, babam Qualinesti'de, Ejderha Yüceefendisi'nin sadece bizim topraklarımızı değil, ama soyumuzu da yok etmek istediğini söylemişti! Unuttun mu?"</span></p>

    <p class="MsoNormal"><span class="calibre1">"Pöh! O sadece tek bir Ejderha Yüceefendisi Verminaard idi. O öldü..."</span></p>

    <p class="MsoNormal"><span class="calibre1">"Evet, bizim sayemizde," diye bağırdı Laurana hiddetle, "senin değil!"</span></p>

    <p class="MsoNormal"><span class="calibre1">"Laurana!" Güneşlerin Sözcüsü bütün endamıyla ayağa kalkmıştı, büyük oğlundan bile daha uzun boyluydu. Varlığı hepsini bastırıyordu. "Kendini kaybediyorsun genç hanım. Ağabeyin ile öyle konuşmaya hakkın yok. Biz de kendi yolculuğumuzda, kendimize göre badireler atlattık. O, aynı Gilthanas gibi kendi görevini ve sorumluluklarını hatırladı. Onlar yarımelf bir piçin arkasından kaçıp gitmediler; tıpkı arsız, insan bir fahi..." Sözcü aniden sustu.</span></p>

    <p class="MsoNormal"><span class="calibre1">Laurana dudaklarına kadar bembeyaz kesilmişti. Sallandı, düşmemek için masaya tutundu. Gilthanas hemen ayağa kalkıp kızın yanına geldi ama kız onu ittirdi. "Baba," dedi kendi bile tanıyamadığı bir sesle, "ne diyecektin?"</span></p>

    <p class="MsoNormal"><span class="calibre1">"Haydi gel Laurana," diye yalvardı Gilthanas. "Onu kastetmedi. Sabah konuşuruz."</span></p>

    <p class="MsoNormal"><span class="calibre1">Sözcü hiç bir şey söylemedi; yüzü kül rengi ve buz gibiydi.</span></p>

    <p class="MsoNormal"><span class="calibre1">"Tam 'insan bir fahişe gibi' diyecektin!" dedi Laurana yavaşça, sözleri yay gibi gerilmiş sinirlere iğneler gibi batıyordu.</span></p>

    <p class="MsoNormal"><span class="calibre1">"Doğru odana git Laurana," diye emretti Sözcü gergin bir sesle. "Demek ki benim hakkımda bunu düşünüyorsunuz," diye fısıldadı Laurana boğazı kasılarak. "Demek ki herkesin ben yaklaşınca bana bakıp susmalarının nedeni bu. İnsan fahişe."</span></p>

    <p class="MsoNormal"><span class="calibre1">"Kardeşim, babamın emrettiğini yerine getir," dedi Porthios. "Senin hakkında ne düşündüğümüze gelince – unutma, bunu kendin istedin. Ne bekliyordun ki? Kendine bir baksana Laurana! Bir erkek gibi giyinmişsin. Kana bulanmış bir kılıcı gururla taşıyorsun. Hiç düşünmeden 'maceraların' hakkında konuşuyorsun! Bunlar gibi adamlarla –insanlarla, cücelerle– seyahat ediyorsun! Gecelerini onlarla geçiriyorsun. Gecelerini melez aşığınla geçiriyorsun. Nerede o? Senden usanıp..."</span></p>

    <p class="MsoNormal"><span class="calibre1">Ateş ışıkları Laurana'nın gözleri önünde alevlendi. Isısı bütün vücuduna yayıldı, yerini korkunç bir soğuğa bırakarak. Hiç bir şey göremedi ve kendini tutamadan düştüğüne dair korkunç bir his hatırlıyabiliyordu sadece. Sesler ona büyük mesafelerden geliyordu; çarpılmış yüzler üzerine eğilmişti.</span></p>

    <p class="MsoNormal"><span class="calibre1">"Laurana, kızım..." Sonra hiç.</span></p>

    <p class="MsoNormal"><span class="calibre1">"Lady..."</span></p>

    <p class="MsoNormal"><span class="calibre1">"Ne? Neredeyim ben? Sen kimsin? Gö-göremiyorum! Yardım et bana!"</span></p>

    <p class="MsoNormal"><span class="calibre1">"Tamam hanımefendi. Elimi tut. Şışşt. Ben buradayım. Silvara'yım ben. Hatırladın mı?"</span></p>

    <p class="MsoNormal"><span class="calibre1">Laurana, doğrulup otururken nazik ellerin kendisininkileri tuttuğunu hissetti.</span></p>

    <p class="MsoNormal"><span class="calibre1">"Bunu içebilir misiniz hanımefendi?"</span></p>

    <p class="MsoNormal"><span class="calibre1">Dudaklarına bir kupa değmişti. Laurana bir yudum aldı; berrak, soğuk suyun tadını fark etti. Kaparcasına kupayı alarak, suyun ateşli kanını serinlettiğini hissederek, istekle içti. Gücü geri döndü ve yeniden görebildiğini fark etti. Yatağının yanında minik bir mum yanıyordu. Babasının evinde, kendi odasındaydı. Giysileri, kaba tahta bir sıranın üzerinde duruyordu; kılıç kemeri ve kını yakınlardaydı; bohçası da yerde. Yatağının karşısındaki bir masada bir hemşire duruyordu, başı ellerinin arasında uykudaydı.</span></p>

    <p class="MsoNormal"><span class="calibre1">Laurana, kızın gözündeki soru işaretlerini görerek parmağını dudağına götüren Silvara'ya döndü.</span></p>

    <p class="MsoNormal"><span class="calibre1">"Yavaş konuş," diye cevap verdi Yabani Elf. "Oo, onun yüzünden değil" –Silvara hemşireye baktı– "iksirin etkisi geçinceye kadar daha saatlerce huzur içinde uyuyacak. Ama evde uyandırabileceğin başkaları da var. Kendini daha iyi hissediyor musun?"</span></p>

    <p class="MsoNormal"><span class="calibre1">"Evet," diye cevap verdi Laurana, kafası kanşarak "Hatırlamıyorum..."</span></p>

    <p class="MsoNormal"><span class="calibre1">"Bayılmıştın," diye cevap verdi Silvara. "Seni buraya geri getirdiklerinde bu konuda konuştuklarını duydum. Baban gerçekten çok üzüldü. O şeyleri hiçbir zaman kastetmemişti. Ama onu o kadar çok incitmiştin ki..."</span></p>

    <p class="MsoNormal"><span class="calibre1">"Sen nasıl duydun?"</span></p>

    <p class="MsoNormal"><span class="calibre1">"Saklanıyordum, oradaki köşenin gölgesinde. Benim halkım için kolay bir iş. Yaşlı hemşire iyi olduğunu söyledi; sadece dinlenmeye ihtiyacın varmış, onlar da gittiler. O da bir battaniye almaya gittiğinde çayının içine uyku suyu koydum."</span></p>

    <p class="MsoNormal"><span class="calibre1">"Neden?" diye sordu Laurana. Kıza daha yakından bakan Laurana, Yabani Elf'in güzel bir kadın olması gerektiğini gördü – ya da, üzerindeki kir pas temizlenseydi öyle olabilirdi.</span></p>

    <p class="MsoNormal"><span class="calibre1">Laurana'nın dikkatli bakışlarını fark eden Silvara utanarak kızardı. "Ben Silvanesti'den kaçtım hanımefendi, sizi nehirden geçirdiklerinde."</span></p>

    <p class="MsoNormal"><span class="calibre1">"Laurana. Lütfen çocuk bana Laurana de."</span></p>

    <p class="MsoNormal"><span class="calibre1">"Laurana," diye düzeltti Silvara kızararak. "Ben-ben buradan ayrılırken, beni de yanınızda götürmenizi rica etmeye gelmiştim."</span></p>

    <p class="MsoNormal"><span class="calibre1">"Ayrılmak mı?" dedi Laurana. "Ben gitmiyo..." Durdu. "Gitmiyor musun?" diye sordu Silvara kibarca. "Bil...bilmiyorum," dedi Laurana aklı karışarak.</span></p>

    <p class="MsoNormal"><span class="calibre1">"Ben yardım edebilirim," dedi Silvara hevesle. "Dağlardan geçip kuş kanatlı yelkenleri olan gemilerin olduğu, Şövalyelerin karakoluna giden bir yol biliyorum. Kaçmanıza yardım ederim."</span></p>

    <p class="MsoNormal"><span class="calibre1">"Bunu neden yapasın bizim için?" diye sordu Laurana. "Üzgünüm Silvara. Kuşkucu olmak istemiyorum ama bizi tanımıyorsun ve yaptığın şey çok tehlikeli. Kendi başına kaçman çok daha kolay olurdu mutlaka."</span></p>

    <p class="MsoNormal"><span class="calibre1">"Ejderha küresini taşıdığınızı biliyorum," diye fısıldadı Silvara. "Küreyi nereden biliyorsun?" diye sordu Laurana hayretle.</span></p>

    <p class="MsoNormal"><span class="calibre1">"Sizi nehirde bıraktıktan sonra Silvanesti'nin konuşmalarını duydum."</span></p>

    <p class="MsoNormal"><span class="calibre1">"Ve bunun ne olduğunu biliyordun. Nasıl?"</span></p>

    <p class="MsoNormal"><span class="calibre1">"Benim...halkımın öyküleri vardır....bu konuda," dedi Silvara elleriyle oynayarak. "Ben...ben bunun savaşı bitirmek için önemli olduğunu biliyorum. Senin halkınla Silvan elfleri yurtlarına geri dönecekler ve Kaganestiler'i huzur içinde bırakacaklar. Bir bu neden var ve..." Silvara bir an için sesiz kaldıktan sonra çok yavaş konuşmaya başladı, Laurana onu anca duyabiliyordu. "Adımın anlamını bilen tek kişi sen oldun."</span></p>

    <p class="MsoNormal"><span class="calibre1">Laurana aklı karışarak kıza baktı. Kız samimiye benziyordu. Ama Laurana ona inanmadı. Kız neden onlara yardım etmek için kendini tehlikeye atsındı? Belki de bir Silvanesti ajanıydı ve küreyi alması için yollanmıştı? Bu pek muhtemel görünmüyordu ama çok daha garip şeyler...</span></p>

    <p class="MsoNormal"><span class="calibre1">Laurana başını elleri arasına alarak düşünmeye çalıştı. Silvara'ya güvenebilirler miydi – en azından onları buradan çıkartacak kadar? Görünüşte başka seçenekleri yoktu. Eğer dağlara gideceklerse, Kaganesti topraklarından geçmeleri gerekecekti. Silvara'nın yardımı paha biçilmez olabilirdi.</span></p>

    <p class="MsoNormal"><span class="calibre1">"Elistan ile konuşmalıyım," dedi Laurana. "Onu buraya getirebilir misin?"</span></p>

    <p class="MsoNormal"><span class="calibre1">"Buna gerek yok Laurana," diye cevap verdi Silvara. "Dışarıda senin uyanmanı bekliyordu."</span></p>

    <p class="MsoNormal"><span class="calibre1">"Peki ya diğerleri? Arkadaşlarımın geri kalanı nerede?"</span></p>

    <p class="MsoNormal"><span class="calibre1">"Lord Gilthanas babanızın evinde tabii ki..." Bu Laurana'nın bir yanılsaması mıydı, yoksa Silvara bu ismi söylerken yanakları pembeleşmiş miydi? "Diğerlerine 'konuk odaları' verildi."</span></p>

    <p class="MsoNormal"><span class="calibre1">"Evet," dedi Laurana ciddiyetle, "tahmin edebiliyorum."</span></p>

    <p class="MsoNormal"><span class="calibre1">Silvara yanından ayrıldı. Odanın zemininde sessizce emekleyerek kapıya gitti, açtı ve eliyle gel işareti yaptı.</span></p>

    <p class="MsoNormal"><span class="calibre1">"Laurana?”</span></p>

    <p class="MsoNormal"><span class="calibre1">"Elistan!" Kız kollarını ermişe doladı. Başını göğsüne yaslayan Laurana adamın güçlü kollarının kendisini kibarca sardığını hissederek gözlerini kapattı. Artık herşeyin yoluna gireceğini biliyordu. Şimdi Elistan işlere el koyar. O ne yapması gerektiğini bilirdi.</span></p>

    <p class="MsoNormal"><span class="calibre1">"Kendini daha iyi hissediyor musun?" diye sordu ermiş. "Baban..."</span></p>

    <p class="MsoNormal"><span class="calibre1">"Evet, biliyorum," diye sözünü kesti Laurana. Ne zaman babasından bahsedilse kalbinde donuk bir acı hissediyordu. "Ne yapmamız gerektiğine senin karar vermen gerek Elistan. Silvara bizim kaçmamıza yardım etmeyi önerdi. Küreyi alıp bu gece ayrılabiliriz."</span></p>

    <p class="MsoNormal"><span class="calibre1">"Eğer yapman gereken buysa şekerim, o zaman hiç vakit kaybetmemen gerekir," dedi Elistan, onun yanına bir sandalyeye oturdu.</span></p>

    <p class="MsoNormal"><span class="calibre1">Laurana gözlerini kırpıştırdı. Uzanarak adamın kolunu tuttu. "Elistan, ne demek istiyorsun? Sen de bizimle gelmelisin..."</span></p>

    <p class="MsoNormal"><span class="calibre1">"Hayır Laurana," dedi Elistan kızın elini sıkı sıkı kendi eli içinde tutarak. "Eğer bunu yapacaksan, kendi başına gitmen gerekiyor. Ben Paladine'den yardım istedim; burada elflerle kalmalıyım. Çünkü zannımca, burada kalırsam, babanı gerçek tanrıların bir ernişi olduğum konusunda ikna edebileceğim. Eğer ayrılırsam, ağabeyinin bana yakıştırdığı gibi benim hep bir şarlatan olduğumu zannedecek."</span></p>

    <p class="MsoNormal"><span class="calibre1">"Peki ya ejderha küresi?"</span></p>

    <p class="MsoNormal"><span class="calibre1">"O sana kalmış Laurana. Elfler bu konuda yanılıyorlar. İnşallah zamanla onlar da göreceklerdir. Fakat bu konuda tartışacak yüzlerce yıl yok elimizde. Bence küreyi Sancrist'e götürmen gerek."</span></p>

    <p class="MsoNormal"><span class="calibre1">"Benim mi?" dedi Laurana nefesi kesilelere. "Yapamam!"</span></p>

    <p class="MsoNormal"><span class="calibre1">"Bak canım," dedi Elistan metanetle, "eğer bu kararı verirsen liderlik yükünün senin omuzlarına bineceğini bilmen gerekir. Sturm ile Derek kendilerini kavgalarına çok kaptırmışlar; hem sonra onlar insan. Siz, elflerle uğraşacaksınız – hem kendi halkın, hem de Kaganestiler ile. Gilthanas babanın tarafını tutuyor. Tek başarma şansı olan sensin."</span></p>

    <p class="MsoNormal"><span class="calibre1">"Ama ben o kadar muktedir..."</span></p>

    <p class="MsoNormal"><span class="calibre1">"Sen, olaylara tahmin ettiğinden çok daha muktedirsin Laurana. Belki de bugüne kadar yaşadıkların, seni bugüne hazırlıyordu. Hiç vakit harcamaman gerek. Hoşçakal canım." Elistan ayağa kalkarak elini kızın başına koydu. "Paladine'in –ve benim– inayetim seninle olsun."</span></p>

    <p class="MsoNormal"><span class="calibre1">"Elistan!" diye fısıldadı Laurana, ama ermiş gitmişti. Silvara yavaşça kapıyı kapattı.</span></p>

    <p class="MsoNormal"><span class="calibre1">Laurana yatağına gömüldü, yeniden düşünmeye çalışarak. Elistan haklıydı tabii ki. Ejderha küresi burada kalamaz. Ve eğer kaçacaksak bu gece kaçmalıyız. Fakat herşey o kadar hızla gelişiyordu ki! Ve herşey de bana bağlı! Silvara'ya güvenebilir miyim? Bunu niye sorguluyorum ki? Bize kılavuzluk yapabilecek tek kişi o zaten. Bütün yapmam gereken küreyi ve mızrağı alıp arkadaşlarımı serbest bırakmak. Küreyi ve mızrağı nasıl alabileceğimi biliyorum. Fakat arkadaşlarım..."</span></p>

    <p class="MsoNormal"><span class="calibre1">Laurana aniden ne yapması gerektiğini anladı. Elistan ile konuşmaya başladığından beri bunu aklının bir köşesinde planlayıp durduğunu fark etti.</span></p>

    <p class="MsoNormal"><span class="calibre1">Bu beni bağlayacak, diye düşündü. Geriye dönüş olmayacak. Ejderha küresini çalmak, gecenin köründe yabancı ve düşman topraklara kaçmak. Sonra Gilthanas da var. Onu geride bırakamayacağım kadar çok şey yaşadık birlikte. Fakat o, küreyi çalmak ve kaçmak fikrinden rahatsızlık duyacaktır. Ve eğer benimle gelmek istemezse, bize ihanet eder mi?</span></p>

    <p class="MsoNormal"><span class="calibre1">Laurana bir an için gözlerini kapattı. Başını yorgun bir halde dizlerine dayadı. Tanis, diye düşündü, neredesin? Ne yapmam gerek? Neden herşey bana kaldı? Bunu ben istemedim.</span></p>

    <p class="MsoNormal"><span class="calibre1">Ve sonra, Laurana orada oturmuşken, Tanis'in yüzünde de, kendisininkini aksettiren bir yorgunluk ve hüzün olduğunu hatırladı. Belki o da aynı şeyleri kendisine soruyordu. Her zaman onun çok güçlü olduğunu düşünmüştüm, belki de onun da benim gibi kafası karışıktı ve korkuyordu. Kendisini halkı tarafından dışlanmış hissettiği gerçek. Ve biz de ona bel bağlamıştık; o bizi istese de istemese de. Ama o bunu kabullendi. Doğru olduğuna inandığı şeyi yaptı.</span></p>

    <p class="MsoNormal"><span class="calibre1">Ben de öyle yapmalıydım.</span></p>

    <p class="MsoNormal"><span class="calibre1">Hareketlenerek daha fazla düşünmekten vazgeçen Laurana, başını kaldırdı ve Silvara'ya eliyle gelmesini işaret etti.</span></p>

    <p class="MsoNormal"><span class="calibre1">Sturm, uyuyamadığı için kendilerine verilen kaba kulübe boyunca volta atıp duruyordu. Cüce yatağa uzanmış yatıyor, yüksek sesle horluyordu. Odanın öbür yanında Tasslehoff bir ıstırap yumağı halinde kıvrılmış, ayağından bir yatağın ayağına zincirlenmişti. Sturm içini çekti. Başlarını daha fazla nasıl derde sokabilirlerdi?</span></p>

    <p class="MsoNormal"><span class="calibre1">Akşam herşey kötüden berbata dönüşmüştü. Laurana bayıldıktan sonra Sturm'ün bütün yapabildiği hiddetten deliren cüceyi zaptetmeye çalışmaktı. Flint, Porthios'u parçalamaya and içmişti. Derek kendisini düşman tarafından hapsedilmiş biri gibi gördüğünü beyan etmişti; öyle ki kaçmayı denemeyi kendisi için bir görev addediyordu; sonra Şövalyeleri ejderha küresini zorla almak için geri getirecekti. Derek hemen muhafızlar refakatinde götürülmüştü. Tam Sturm, Flint'i yatıştırmıştı ki elf lordunun teki bir yerlerden belirmiş ve Tasslehoff'u cüzdanını çalmakla itham etmişti.</span></p>

    <p class="MsoNormal"><span class="calibre1">Artık Güneşlerin Sözcüsü'nün 'konukları' olarak iki misli muhafaza altındaydılar.</span></p>

    <p class="MsoNormal"><span class="calibre1">"Öyle yürüyüp durmak zorunda mısın?" dedi Derek soğuk bir edayla.</span></p>

    <p class="MsoNormal"><span class="calibre1">"Neden? Seni uyutmuyor muyum?" diye kestirdi Sturm.</span></p>

    <p class="MsoNormal"><span class="calibre1">"Tabii ki ondan değil. Ancak ahmaklar bu koşullarda uyuyabilirler. Konsantrasyonumu bozuyo..."</span></p>

    <p class="MsoNormal"><span class="calibre1">"Şışşt!" dedi Sturm elini uyarırcasına kaldırarak.</span></p>

    <p class="MsoNormal"><span class="calibre1">Derek hemen sessizleşti. Sturm eliyle işaret etti. Yaşlı şövalye, Sturm'ün odanın ortasında tavana baktığı yere, onun yanına gitti.</span></p>

    <p class="MsoNormal"><span class="calibre1">Kütükten yapılma kulübe tek bir kapısı, iki penceresi ve odanın tam ortasında bir ateş çukuruyla, dikdörtgen şeklinde bir yapıydı. Dama, baca işlevi görsün diye bir delik açılmıştı.</span></p>

    <p class="MsoNormal"><span class="calibre1">İşte bu delikten, Sturm dikkatini çeken o garip sesleri duymuştu. Bu bir sürtünme, sürüklenme sesiydi. Tavandaki tahta kirişler, sanki üzerlerinde ağır bir şey emekliyormuş gibi gıcırdıyordu.</span></p>

    <p class="MsoNormal"><span class="calibre1">"Bir çeşit vahşi hayvan olsa gerek," diye mırıldandı Derek. "Üstelik hiç silahımız yok!"</span></p>

    <p class="MsoNormal"><span class="calibre1">"Yok," dedi Sturm daha dikkatlice dinleyerek. "Hırıltı yok. Çok sessiz ilerliyor, sanki duyulmak veya görülmek istemiyormuş gibi. Dışarıdaki o nöbetçiler ne yapıyor?"</span></p>

    <p class="MsoNormal"><span class="calibre1">Derek pencereye giderek dışarı bakındı. "Bir ateşin etrafınaoturmuşlar. İki tanesi uyuyor. Bizim için pek de o kadar endişe etmiyorlar, değil mi?" dedi buruk bir edayla.</span></p>

    <p class="MsoNormal"><span class="calibre1">"Neden etsinler ki?" dedi Sturm gözlerini tavandan ayırmadan. "Bir fısıldasalar çağırabilecekleri birkaç bin elf var etrafta. Neler olu..."</span></p>

    <p class="MsoNormal"><span class="calibre1">Delikten izlediği yıldızlar aniden karanlık, biçimsiz bir kütle tarafından kapatılınca, Sturm telaşa düştü. Hemen eğilerek dumanları tüten ateşten bir kütük aldı ve ucundan bir sopa tutar gibi tuttu.</span></p>

    <p class="MsoNormal"><span class="calibre1">"Sturm! Sturm Brightblade!" dedi biçimsiz kütle.</span></p>

    <p class="MsoNormal"><span class="calibre1">Sturm bakıyor, sesi tanımaya çalışıyordu. Ses tanıdıktı – Aklına Solace anıları geliverdi. "Theros!" dedi nefesi kesilerek. "Theros Ironfeld! Burada işin ne? Seni son gördüğümde elf krallığında ölüm döşeğinde yatıyordun!"</span></p>

    <p class="MsoNormal"><span class="calibre1">Solace'lı koca demirci tavandaki delikten geçmeye çalıştı ve inerken tavanın bir parçasını da kendisiyle birlikte aşağı indirdi. Yere gümbürtüyle inerken doğrulup oturan ve mahmur gözlerle kulübenin ortasındaki hayalete bakan cüceyi uyandırmıştı.</span></p>

    <p class="MsoNormal"><span class="calibre1">"Ne..." diye sıçradı cüce, artık yanında olmayan savaş baltasına uzanarak.</span></p>

    <p class="MsoNormal"><span class="calibre1">"Sus!" diye emretti demirci. "Soru soracak zaman yok. Lady Laurana sizi kurtarmam için beni yolladı. Onunla kampın arkasındaki ormanlarda buluşacağız. Çabuk olun! Şafaktan önce sadece birkaç saatimiz var ve şafağa kadar nehrin öbür tarafına geçmemiz gerek." Theros, boşu boşuna kendini kurtarmaya çalışan Tasslehoff'a bakmak için iri adımlarla o yöne gitti. "E usta hırsız, görüyorum ki sonunda seni birileri yakalamış ."</span></p>

    <p class="MsoNormal"><span class="calibre1">"Ben bir hırsız değilim!" dedi Tas hiddetle. "Beni daha iyi tanırsın Theros. O cüzdan benim üzerime bilerek konmuş..."</span></p>

    <p class="MsoNormal"><span class="calibre1">Demirci kıkırdadı. Zincirleri eline alıp aniden asılarak zinciri kopardı. Bu arada Tasslehoff bunu farketmemişti bile. O, demircinin kollarına bakıyordu. Kollarından biri, sol kolu koyu esmerdi, yani demircinin teninin rengindeydi. Ama diğer kolu, yani sağ kolu parlaktı, pırıl pırıl gümüşten!</span></p>

    <p class="MsoNormal"><span class="calibre1">"Theros," dedi Tas sesi boğularak, "Kolun..."</span></p>

    <p class="MsoNormal"><span class="calibre1">"Sorular sonraya minik hırsız," dedi demirci ciddiyetle. "Şimdi hızla hareket edeceğiz, sessizce hareket edeceğiz."</span></p>

    <p class="MsoNormal"><span class="calibre1">"Nehrin diğer tarafına," diye homurdandı Flint başını sallayarak. "Daha çok kayık. Daha çok kayık..."</span></p>

    <p class="MsoNormal"><span class="calibre1">"Sözcü'yü görmek istiyorum," dedi Laurana, babasının suit odasına açılan kapılarda duran nöbetçiye.</span></p>

    <p class="MsoNormal"><span class="calibre1">"Geç oldu," dedi nöbetçi. "Sözcü uyuyor."</span></p>

    <p class="MsoNormal"><span class="calibre1">Laurana kukuletasını geri çekti. Nöbetçi eğilerek selam verdi. "Özür dilerim prensesim. Sizi tanıyamadım." Silvara'ya kuşkuyla baktı. "Yanınızdaki kim?"</span></p>

    <p class="MsoNormal"><span class="calibre1">"Hizmetçim. Gece tek başıma gezinemem."</span></p>

    <p class="MsoNormal"><span class="calibre1">"Tabii, olmaz," dedi nöbetçi aceleyle kapıları açarken. "Geçin. Uyuduğu oda holün ilersinde, sağ taraftaki üçüncü oda."</span></p>

    <p class="MsoNormal"><span class="calibre1">"Teşekkür ederim," diye cevap verdi Laurana ve nöbetçinin yanından sıyrılıp geçti. Koca bir pelerine sarınmış olan Silvara yavaşça onun arkasından süzüldü.</span></p>

    <p class="MsoNormal"><span class="calibre1">"Sandık babamın odasında, yatağının ayak ucunda," diye fısıldadı Laurana, Silvara'ya. "Ejderha küresini taşıyabileceğine emin misin? Hem büyük, hem de ağır."</span></p>

    <p class="MsoNormal"><span class="calibre1">"Büyük değil," diye mırıldandı Silvara kafası karışık bir halde Laurana'ya bakarak. "Ancak şu kadar..." Eliyle, kabaca bir çocuk topu büyüklüğünde bir işaret yaptı.</span></p>

    <p class="MsoNormal"><span class="calibre1">"Hayır," dedi Laurana kaşlarını çatarak. "Sen küreyi görmedin. Neredeyse çapı altmış santim kadar. O yüzden senin uzun bir pelerin giymeni istedim."</span></p>

    <p class="MsoNormal"><span class="calibre1">Silvara ona hayretle baktı. Laurana omuzlarını silkti. "Evet, burada durup tartışamayız. Zamanı gelince birşeyler düşünürüz."</span></p>

    <p class="MsoNormal"><span class="calibre1">İkisi birlikte yatak odalarına varıncaya kadar holden ilerlemeye başladılar, kender gibi sessizce.</span></p>

    <p class="MsoNormal"><span class="calibre1">Kalp atışlarının bile çok yüksek olduğunu düşünen Laurana, nefesini tutarak kapıyı ittirdi. Dişlerini sıkmasına neden olan bir gıcırtıyla açıldı kapı. Yanında Silvara korkuyla titredi. Yataktaki bir suret kıpırdadı, döndü: Annesiydi. Laurana babasının, uykusunda bile elini annesine güven verircesine okşamak üzere uzattığını gördü. Gözyaşları Laurana'nın gözlerini kararttı. Dudaklarını kararla sıkı sıkı birleştiren kız Silvara'nın elini yakalayarak odaya süzüldü.</span></p>

    <p class="MsoNormal"><span class="calibre1">Sandık, babasının yatağının ayak ucunda duruyordu. Kilitliydi ama bütün yolarkadaşları gümüş anahtarlardan birer tane taşıyorlardı. Laurana hızla sandığın kilidini açtı ve kapağını kaldırdı. Sonra neredeyse hayretten kapağı düşürecekti. Ejderha küresi hâlâ orada, yumuşak bir beyaz mavi ışıkla parıldıyordu. Fakat küre aynı küre değildi! Ya da eğer aynı küre idiyse bile, çekmişti! Silvara'nın söylemiş olduğu gibi küçük bir çocuğun topu büyüklüğündeydi! Laurana küreyi almak için uzandı. Hâlâ ağırdı ama küreyi rahatlıkla kaldırabilmişti. Eli titrerken ihtiyatla küreyi kavrayıp kutudan çıkartarak Silvara'ya uzattı. Yabani elf küreyi hemen pelerininin altına sakladı. Laurana ejderhamızrağının kırık sapını aldı; bir yandan da acaba neden bu eski ve kırık silah parçasını almak için zahmet ediyorum diye geçiriyordu aklından.</span></p>

    <p class="MsoNormal"><span class="calibre1">Kırık silahı, silahı şövalye Sturm'e uzattığı için alıyorum, diye düşündü. Sturm onu almak istemişti.</span></p>

    <p class="MsoNormal"><span class="calibre1">Sandığın dibinde Tanis'e Kith-Kanan tarafından verilen kılıcı Ejderbiçer duruyordu. Laurana bakışlarını kılıçtan ejderha mızrağına kaydırdı. İkisini birden taşıyamam, diye düşündü ve mızrağı geri koymaya başladı. Ama Silvara onu eliyle kavradı.</span></p>

    <p class="MsoNormal"><span class="calibre1">"Ne yapıyorsun?" diye biçimlendirdi dudakları sözleri, gözlerinde şimşekler çaktı. "Al onu! Onu da al!"</span></p>

    <p class="MsoNormal"><span class="calibre1">Laurana hayretler içinde kıza baktı. Sonra aceleyle mızrağı yeniden alıp cübbesinin altına sakladı, sandığın kapağını dikkatlice kapatarak kılıcı içinde bıraktı. Tam elini kapaktan ayırmıştı ki babası yatakta dönerek yarı yarıya doğruldu.</span></p>

    <p class="MsoNormal"><span class="calibre1">"Ne? Kim var orada?" diye sordu telaşla, üzerindeki uykuyu atmaya başlayarak.</span></p>

    <p class="MsoNormal"><span class="calibre1">Laurana Silvara'nın titrediğini hissederek kızın elini güven verircesine tuttu, sessiz olması konusunda onu uyararak.</span></p>

    <p class="MsoNormal"><span class="calibre1">"Benim baba," dedi hafif bir sesle. "Laurana. Ben... ben sana...çok üzgün olduğumu söylemek istiyordum baba. Senden özür diliyorum."</span></p>

    <p class="MsoNormal"><span class="calibre1">"Aman Laurana." Sözcü kendini yastıklarının üzerine bırakarak gözlerini kapattı. "Seni affediyorum kızım. Şimdi yatağına geri dön. Sabah konuşuruz."</span></p>

    <p class="MsoNormal"><span class="calibre1">Laurana babasının nefes sesi hafifleyip, düzenli çıkmaya başlayıncaya kadar bekledi. Sonra ejderha küresini pelerinin altında sıkı sıkı tutan Silvara'yı odadan çıkarttı.</span></p>

    <p class="MsoNormal"><span class="calibre1">"Kim o oradaki?" diye sordu bir insan sesi hafifçe elf dilinde. "Kim soruyor?" diye cevap verdi bir elf sesi net olarak. "Gilthanas? Sen misin?"</span></p>

    <p class="MsoNormal"><span class="calibre1">"Theros! Dostum!" Genç elf lordu, insan demirciyi kucaklamak için hızla gölgelerden dışarı bir adım attı. Bir an için Gilthanas o kadar duygulanmıştı ki konuşamadı. Sonra irkilerek demircinin ayı gibi kollarından kurtardı kendini. "Theros! İki kolun var!</span></p>

    <p class="MsoNormal"><span class="calibre1">Fakat Solace'taki ejderanlar sağ kolunu kesmişlerdi! Eğer seni iyileştiren Altınay olmasaydı ölecektin."</span></p>

    <p class="MsoNormal"><span class="calibre1">"O domuz bozuntusu Seçkinamir'in bana dediğini hatırlıyor musun?" diye sordu Theros o zengin, derin sesiyle hafifçe fısıldıyarak. " 'Bir kolun olmasını istiyorsan demirci kendin dökmen gerekecek!' Eh, ben de aynen öyle yaptım! Gümüş Kol'u bulmak için karıştığım maceralar uzun bir öyküdür..."</span></p>

    <p class="MsoNormal"><span class="calibre1">"Ve şimdi anlatmanın sırası değil," diye homurdandı başka bir ses arkasından. "Tabii eğer birkaç bin elfin de öyküyü bizle birlikte dinlemesini istemiyorsanız."</span></p>

    <p class="MsoNormal"><span class="calibre1">"Demek ki kaçmayı başarabildin Gilthanas," dedi Derek'in sesi gölgeler içinden. "Ejderha küresini de getirdin mi?"</span></p>

    <p class="MsoNormal"><span class="calibre1">"Ben kaçmadım," diye cevapladı Giltahanas soğuk bir edayla. "Babamın evinden karanlık içinden geçecek olan kızkardeşim ve Sil– hizmetçisine refakat etmek için ayrıldım. Küreyi almak kızkardeşimin fikri, benim değil. Hâlâ bu deliliği düşünecek zaman var Laurana." Giltahanas kıza döndü. "Küreyi geri ver. Porthios'un aceleyle söylenmiş sözlerinin senin sağduyunu engellemesine izin verme. Eğer küreyi burada alıkoyarsak kendi halkımızı savunmak için kullanabiliriz. Nasıl çalıştığını keşfederiz, aramızda büyü kullanıcıları var."</span></p>

    <p class="MsoNormal"><span class="calibre1">"Hadi hemen gidip nöbetçilere teslim olalalım! O zaman sıcak olan biryerlerde uyuma fırsatımız da olur hem!" Flint'in sözleri buz gibi gelmişti.</span></p>

    <p class="MsoNormal"><span class="calibre1">"Ya alarmı şimdi verin elf, ya da bırakın biz gidelim. En azından bizi ele vermeden, bize zaman verin," dedi Derek.</span></p>

    <p class="MsoNormal"><span class="calibre1">"Sizi ele vermek gibi bir niyetim yok," diye beyan etti Gilthanashiddetle. Diğerlerini görmezlikten gelerek, bir kez daha kızkarderşine döndü. "Laurana?"</span></p>

    <p class="MsoNormal"><span class="calibre1">"Ben bu konuda kesin kararlıyım," diye cevap verdi kız yavaşça. "Bu konuda düşündüm ve doğru şeyi yaptığımızı düşünüyorum. Elistan da öyle. Silvara bizi dağlardan geçirecek..."</span></p>

    <p class="MsoNormal"><span class="calibre1">"Ben de dağları tanıyorum," diye konuştu Theros. "Burada dağlarda dolaşmaktan başka pek bir işim olmadı. Ayrıca nöbetçilerin yanından geçmek için bana ihtiyacınız var."</span></p>

    <p class="MsoNormal"><span class="calibre1">"O halde tamamız."</span></p>

    <p class="MsoNormal"><span class="calibre1">"Pekala." diye içini çekti Gilthanas. "Ben de sizinle geliyorum. Eğer geride kalırsam Porthios beni sizle işbirliği yapmakla suçlar."</span></p>

    <p class="MsoNormal"><span class="calibre1">"Güzel," diye söze daldı Flint. "Artık kaçabilir miyiz? Yoksa herkesi uyandırmamız şart mı?"</span></p>

    <p class="MsoNormal"><span class="calibre1">"Bu taraftan," dedi Theros. "Nöbetçiler benim gece yarısı yürüyüşlerime alışkındır. Siz gölgede kalın ve bırakın konuşmayı ben yapayım." Eğilerek Tasslehoff'u ağır kürk paltosunun yakasından yakaladı, havaya kaldırdı ve tam gözlerinin içine baktı. "Kastettiğim sensin minik hırsız," dedi koca demirci ciddiyetle.</span></p>

    <p class="MsoNormal"><span class="calibre1">"Peki Theros," diye cevap verdi kender uysalca, demirci onu yere bırakınvaya kadar adamın gümüş elinde kıvranarak. Biraz kırılmış olan, incinen itibarını yeniden kazanmaya çalışarak keselerini yeniden yerleştirdi.</span></p>

    <p class="MsoNormal"><span class="calibre1">Yolarkadaşları iki adet tepeden tırnağa silahlanmış şövalye ve bir cüceyle mümkün olduğu kadar sessizce ilerleyerek uzun boylu, kara derili demirciyi sessiz elf ordugahının eteklerine doğru izlediler. Laurana'nın kulağına bir düğün alayı kadar gürültülü geliyorlardı. Şövalyeler karanlık içinde takırdayıp tukurdarken ve Flint önüne çıkan her ağaç köküne takılarak düşüp ve her su birikintisine şapırtıyla girerken sessiz durabilmek için dudaklarını ısırıyordu kız.</span></p>

    <p class="MsoNormal"><span class="calibre1">Fakat elfler kendi gönül rahatlıklannın içine yumuşak yün bir battaniyeye sarılır gibi sarılmışlardı. Emniyet içinde tehlikeden kaçmışlardı. Hiç biri tehlikenin yeniden kendilerini bulacağına inanmıyordu. O yüzden yolarkadaşları gecenin içine doğru kaçarken onlar uyuyordu.</span></p>

    <p class="MsoNormal"><span class="calibre1">Ejderha küresini taşıyan Silvara, soğuk kristalin onu bedenine yakın taşırken ısındığını, yaşamla kıpırdanıp nabız gibi attığını hissetti.</span></p>

    <p class="MsoNormal"><span class="calibre1">"Ne yapacağım?" diye fısıldadı kendi kendine Kaganesti dilinde, aklı başka yerlerde, karanlıkta neredeyse körü körüne tökezlenip giderken. "Bu bana geldi! Neden? Anlamıyorum? Ne yapmam gerekiyor?"</span></p>
  </div>
</body>
</html>
