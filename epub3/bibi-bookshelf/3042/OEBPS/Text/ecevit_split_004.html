<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ecevit</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="normal3" id="calibre_toc_5">İç Politika</h2>

  <p class="indentmetinbold">Halk eğer bizim sol anlayışımızın özgürlükçü demokrasi ile çelişen bir noktaya dönüştüğünü görecek olursa ya bizi durdurur veya bizi bırakır. Bunu değişik ifadelerle belirtmek suretiyle, “Bizim soldaki sınırımızı halk çizecektir” demişimdir. Bunu, solumuzun nereye kadar gidebileceğinden kuşku duyanlara veya kuşku duyar gibi gözükenlere karşı halkı, sağduyululuğunu, gerçekçiliğini ve özgürlüğe bağlılığını herhalde herkesin bilmesi gereken Türk halkını güvence göstererek söylemişimdir...</p>

  <p class="normal2">İPEKÇİ – Efendim, Sayın Demirel son yaptığımız konuşmada solla ilgili bazı yorumlar, değerlendirmeler yaptı. Bu arada bu yorumlardan hareket ederek CHP ile ilgili iddialar ileri sürdü, suçlamalarda bulundu. Bilmiyorum bunları burada tekrarlama gereği var mı, ama, acaba bu iddialar, yorumlar konusunda yanıtlamalarınız ne olabilir? Hatırlatmama gerek var mı efendim?</p>

  <p class="normal1">ECEVİT – Hayır, okudum Sayın Demirel’in konuşmalarını. Zaten bu konuda yıllardan beri söylediği sözleri söylemiş. Son yıllarda dünyada bir hayli değişim oldu. Fakat Sayın Demirel’in dünyadaki değişime, gelişmelere gerçeklere bakış açısında herhangi bir değişiklik olmadığı anlaşılıyor. Aslında Sayın Demirel’in solla ilgili olarak söyledikleri, Türkiye’nin ve Türk demokrasisinin bir talihsizliğidir. Çünkü Türkiye’nin demokrasiye inandığı kabul edilen iki büyük partisinden birinin lideri, hâlâ sol kanadı olmayan bir demokrasi özlemi, arayışı içindedir. Oysa demokrasi aslında toplumların sola açılma eğiliminden doğmuş bir rejimdir... Eğer toplumlar tutucu eğilimlerle yetinseydiler, sağ denebilecek ekonomik ve sosyal düzenlerle yetinseydiler, belki demokrasi arayışı içine bile girmezlerdi. Ve dünyanın hiçbir yerinde bizim anladığımız, bizim Anayasa’mızın kabul ettiği anlamda bir demokrasi sola kapalı değildir. Fakat Sayın Demirel’in bunu hâlâ kabul etmek istemediği anlaşılıyor. Zaten Anayasa’yı temelinden değiştirmek istemesi de böyle sol kanadı olmayan bir demokrasi istemesindendir. Bu aslında kendisinin demokrasiyi istemediği anlamına gelir. CHP’nin sol anlayışının belirlenmediği kanısına gelince: Sayın Demirel bu konuda kendi kafasında bir aydınlığa, açıklığa varmış olmayabilir. Fakat özellikle son yıllarda CHP’nin yeni sol tutumuna getirdiğimiz açıklık ve bu tutumla kadromuz arasında sağladığımız tutarlılık sonucunda, Türk halkının giderek artan bir kesiminin bizim sol anlayışımızı çok iyi anladığı, kavradığı anlaşılıyor. Bizim için de önemli olan Sayın Demirel’den önce halkın bunu anlamasıdır. Hatta benim dış gezilerimden gördüğüm kadar, dünyada hiç umulmadık yerlerde ve çevrelerde CHP’nin yeni demokratik sol anlayışı ilgi ile izleniyor ve bu konuda pek çok çevreler benim tahminimin üstünde şeyler biliyorlar... Öte yandan Sayın Demirel yine ısrarlı bir yanlış anlama ile CHP’nin sol kavramına gölge düşürmek için, “Bunun sınırını halk çizecekmiş” diyor. Bir kere halkın sınır çizmesinden bu kadar korkmak, halkın kendisine saygısızlık ve inançsızlıktır. Kaldı ki, ben, “Bizim demokratik sol anlayışımızın sınırını halk çizecektir” derken, bunu hiçbir zaman tek başına bir tümce, bir cümle olarak söylemedim. Daima şu şekilde söyledim: “Kimse bizim demokratik sol anlayışımızın komünizme kayabileceğinden kuşku duymasın. Çünkü biz halkla bütünleşen bir partiyiz. Türk halkı da özgürlükçü demokrasi ile bağdaşmayan hiçbir rejimi benimsemez. Eğer bizim sol anlayışımızın özgürlükçü demokrasi ile çelişen bir noktaya dönüştüğünü görecek olursa ya bizi durdurur veya bizi bırakır.” Bunu değişik ifadelerle belirtmek suretiyle, “Bizim soldaki sınırımızı halk çizecektir” demişimdir. Bunu, solumuzun nereye kadar gidebileceğinden kuşku duyanlara veya kuşku duyar gibi gözükenlere karşı, halkı, sağduyululuğunu, gerçekçiliğini ve özgürlüğe bağlılığını herhalde herkesin bilmesi gereken Türk halkını güvence göstererek söylemişimdir.</p>

  <p class="indentmetinbold">Ben yalnız şimdi değil, 12 Mart öncesi dönemde de sağ tedhişçilere olduğu kadar sol tedhişçilere karşı da en açık şekilde durum aldım. Meclis kürsüsünde, Meclis dışında durum aldım. Ve aynı şekilde Sayın Demirel’i de durum almaya çağırdım. Bunları duymazlıktan gelmiş olamaz. Çünkü birçok kereler Meclis kürsüsünde kulağının dibinde söyledim, bu çağrıda bulundum. Ama ben solun tedhişçilerine en ağır hücumlarda bulunurken, o, sağın tedhişçilerine çiçek gönderdi, onlardan çiçekler kabul etti. Onların kongrelerine kendi bakanlarını ve partisinin ileri gelenlerini iyi niyet mesajları ile göndermeye devam etti...</p>

  <p class="normal2">– Efendim, bu son yaptığınız tanımlamalar ve açıklamalar Sayın Demirel’e hatırlatıldığında diyor ki: “Evet ama hiçbir zaman komünizme karşı olduğunu söylemedi ve zaten söyleyemez...”</p>

  <p class="normal1">– Hayır, ben komünizme karşı olduğumu her zaman söyledim ve söylerim. Demirel’in sıkıştırması nedeniyle söylemedim ve söylüyor değilim ama neye inandığımı ve neye inanmadığımı söylemeyi hem kendime, hem de halka saygının gereği bilirim. Ancak komünizme inanmamak, komünizmi reddetmek başkadır, bir de her düşüncenin serbestçe söylenilebileceği, savunulabileceği bir toplum düzeni istemek başkadır. Ben hem komünizme inanmıyorum, komünizmi istemiyorum, komünizme karşıyım, hem de Türkiye’de, komünist olsun hatta faşist olsun, herkesin düşüncesini serbestçe savunabileceği ve hakem olarak tam bir serbestlik içinde halkın seçme yapabileceği bir rejim istiyorum. Ama bu serbestliği tanıma, eylemde ve devletin temel düzenini değiştirmekte aynı serbestliği tanımak anlamına elbette gelmez. Bunu da her zaman belirtiyorum. Yani tekrarlayayım, belki günün birinde Sayın Demirel de bunu anlar diye: Örnek aldığımız özgürlükçü demokrasilerin çerçevesi ne ise, ölçüsü ne ise, o çerçevede ve o ölçüde bir demokrasi istiyorum. Ne bir adım fazla, ne bir eksik. Sayın Demirel o türlü demokratik rejimin ancak 15-16 ülkede olduğunu sizinle yaptığı son sohbette söylemiş. Bunu bir özlem olarak kabul etmek mümkündür. Fakat bu özlemin gerektirdiği gibi düşünmemektedir Sayın Demirel. O örnek alır göründüğü ülkelerin hepsinde, her düşüncenin açıklanması ve her düşünce etrafında örgütlenme serbesttir. Ama bazı düşüncelerin eyleme dönüşmesine karşı belli anayasal ve kurumsal tedbirler alınmıştır. Bunun da ötesinde bazı ülkelerde belli düşüncelerin eyleme ve iktidara dönüşmesine karşı en etkin güvence, halkın kendisidir, toplumun yapısıdır. Ben Türkiye’de bu güvencenin çok sağlam bir şekilde var olduğuna inanıyorum, hem faşizme karşı, hem de komünizme karşı var olduğuna inanıyorum... O nedenledir ki, Türk toplumu kendi halinde bırakılırsa, bu iki akımın da Türkiye için bir kaygı konusu, bir tehlike olmayacağına inanıyorum. Sayın Demirel bu konuda da beni kınıyor, sizinle sohbetinde de kınamış, komünizmin bir tehlike olduğunu kabul etmiyor diye. Yine tekrarlıyorum; Türk toplumu, Türk halkı kendi haline bırakılırsa, komünizm de faşizm de ümmetçilik de Türk toplumu için bir tehlike olmaz. Ama Sayın Demirel bu bakımdan Türk toplumunu kendi haline bırakmıyor. Bundan önceki hükümet dönemlerinde de bırakmamıştı. Bu kez de bırakmıyor. Ve Türk toplumunda eğer bugün komünizm gerçekten bir ölçüde tehlike haline gelmişse, bunda en önemli etken de, Demirel’in siyasal, sosyal ve ekonomik tutumudur. Hele büyük bir sorumsuzlukla son hükümet döneminde izlediği ekonomik tutumunu 1977 Ekimi’ne kadar işbaşında kalır ve o zamana kadar da sürdürürse, gerçekten Türkiye için komünizm ciddi bir tehlike haline belki o zaman gelebilir. Çünkü şimdiden bunun tohumlarını ekmektedir. Daha doğrusu bunun tohumları Demirel Hükümeti’nin izlemekte olduğu ekonomik politikanın içindedir... İzin verirseniz sohbetimizin ekonomi bölümüne geldiğinizde o noktaya daha ayrıntılı olarak değinebilirim...</p>

  <p class="indentmetinbold">Gerçek şudur ki, biz hükümetteyken ne sağdan, ne soldan hiç kimse tedhişçilik eylemine girişememişti. Demirel, istediği kadar mugalâta yapsın, gözden saklayamayacağı bir tarihi gerçek vardır: 1974’te biz hükümette bulunduğumuz sırada kimse şiddet eylemine başvuramıyordu. Buna kalkışanlar derhal yakalanıyordu. Sağcı mı, solcu mu diye bakılmaksızın yakalanıyordu ve daha şiddet eylemine geçmeden önlemek olanağı bulunuyordu. Fakat bizim hükümetten fiilen ayrılmamızla ve cephe hareketinin başlamasıyla birlikte Türkiye’de şiddet eylemleri yeniden başladı...</p>

  <p class="normal2">– Sayın Demirel’in sizinle ilgili bir iddiası daha var. Diyor ki: “Bugün Türkiye de rejimi yıkmayı amaçlayan ve bu amaçlarını açıkça bildiren silahlı örgütler var. CHP bu örgütlere karşı çıkmıyor, onları âdeta himaye ediyor, koruyor. Zaten bu örgütlenme CHP döneminde çıkarılan affın bir ürünüdür, bir sonucudur.” Bu görüşleri hakkında ne diyorsunuz?</p>

  <p class="normal1">– Türkiye’de demokratik rejimi yıkmak isteyen, değiştirmek isteyen sınırlı da olsa bazı çevreler bulunduğunu biliyorum. Bunlar arasında solcu denenler de vardır, sağcı denenler de vardır... Bunlar arasında üslup bakımından görünürdeki fark şudur: Soldaki bazı gruplar –ki bunlar daha çok örgütlenmiş solun dışında birtakım gruplaşmalardır– açıktan söylüyorlar bu niyetlerini. Sağdakiler açıktan söylemiyorlar. Bence açıktan söylemeyenler, açıktan söyleyenlerden çok daha tehlikelidir. Açıktan söylemeyenlerin bugün tehlikelerini arttıran bir başka çok önemli etken daha vardır, o da Demirel Hükümeti tarafından destek görmeleridir, himaye edilmeleridir. Aslında ben her ne kadar bu sağda bulunup da rejimi yıkmak, değiştirmek isteyenlerin niyetlerini çok açık söylemediklerini ifade ediyorsam da, dolaylı yollardan bu niyetlerini belli ettikleri de oluyor. Örneğin ben sonradan kitap haline getirdiğim 1976 Millet Meclisi bütçe konuşmamda, bu Milliyetçi Hareket Partisi’ni destekleyen gençlere, Ülkücü denen gençlere, ders kitabı gibi okutulan bir kitaptan bazı örnekler verdim. Burada demokrasi kesinlikle reddediliyor.</p>

  <p class="normal2">– Ne biçimde reddediliyor?..</p>

  <p class="normal1">– Sözünü ettiğim Ülkücüye Notlar adını taşıyan...</p>

  <p class="normal2">– Kimin tarafından yayınlanmış efendim?</p>

  <p class="normal1">– Şimdi burada ismini açıklamaya gerek yok. Partinin ve Ülkü Ocakları’nın fikriyatını yaptığı bilinen kimselerden biri... Bunlardan biri... Bu kitaptan bir parça zaten Türkeş adına bir MHP ilçe başkanının yayınladığı ünlü bayram kutlamasında da kullanıldı. Ve Türkeş, bütün ısrarlara rağmen bu sözleri benimsemediği yolunda bir açıklama yapmadı. Geçen yıl Şeker Bayramı dolayısıyla yayınlanan bu sözde kutlama mesajında şunlar yazılı idi: “Alparslan Türkeş diyor ki: Emanet olan davayı kucakladım. Hiç arkaya bakmadan, tereddütsüz hiçbir şeye aldırmadan yürüyorum. Hızlanıp koşmak gayreti içindeyiz. Koşacağız arkadaşlar, bu davada geri kalmayıp beni takip edin. Herhangi bir sebeple ben düşersem bayrağı kapın daha ileriye gidin, dönersem vurun. Davaya katılıp dönen herkesi vurun.” Buraya sayfa numaralarını ekleyim; Türkiye 1965-1975 başlıklı kitabımın 203.<sup class="calibre3"><a href="../Text/ecevit_split_018.html#footnote-100-2" id="footnote-100-2-backlink">[2]</a></sup> sayfasında... Aynı kitaptan bir başka söz: “Disiplin, sözde, fikirde, harekette lidere uymak, lidere uygun davranış içinde bulunmak, ondan işaret beklemek, gösterdiği hedefe mermi hızı ve mermi doğrultusunda fırlamaktır. Doğru olan müstakil mantıkların kabul ettiği şey değil, liderin emrettiği şeydir.” Yine aynı kitabımda 204.<sup class="calibre3"><a href="../Text/ecevit_split_019.html#footnote-100-3" id="footnote-100-3-backlink">[3]</a></sup> sayfada yazılı... Halbuki demokrasi müstakil mantıkların kabul ettiği şeylerin serbestçe açıklanmasından ve tartışmasından ortaya çıkan bir rejimdir... Bir başka sözü kitabımın 207.<sup class="calibre3"><a href="../Text/ecevit_split_020.html#footnote-100-4" id="footnote-100-4-backlink">[4]</a></sup> sayfasından aktarıyorum. “Türk milletinin mukadderatı parlamentoda değil, halkın ruhunda hazırlanmaktadır. Kitle propagandasına ağırlık verilmeli. Çünkü kitle kendisine telkin edilen fikrin dışında bir fikri kabul edecek kabiliyette değildir.” ... Halkı bu kadar horgören insanların, demokrasiyi reddetmeleri de tabiidir. Bir başka parçayı aynı sayfadan naklediyorum: “Hissiz, hareketsiz, duygusuz hantal Anadolu’yu bütün öfkesiyle ayağa kaldırmak istiyorsak Türk milliyetçileri olarak katı, sert, tavizsiz bir disiplin anlayışını iliklerimizde duymak zorundayız...” Bir başka söz: “Savaş, yaşamanın ve milli hayatı idame ettirmenin tek şartıdır. Zaferin bedeli kandır...” Vesaire... Zaten bu partinin içindeki başbuğ anlayışı, liderlik anlayışı da aynı zamanda iktidar mücadelesinde kullanılan yöntemler ve öngörülen iktidara gelme biçimi de demokrasiye tamamıyla ters düşmektedir. Seçimle iktidara gelme umudunu taşımadığını her zaman belirten bir partidir...</p>

  <p class="normal1">Şimdi tekrar bıraktığımız noktaya dönüyorum. Dediğim gibi bu sağda bulunup da demokratik rejimi değiştirmeyi, daha doğrusu yıkmayı amaçlayan çevreler, Demirel Hükümeti’nin bütün desteğini yanlarında buluyorlar ve Sayın Demirel, olayların kışkırtıcısı CHP’dir diyor. Oysa bu olaylar nedeniyle hakkında kovuşturma yapılan herhangi bir Cumhuriyet Halk Partili yoktur. Ama hakkında kovuşturma yapılan pek çok Milliyetçi Hareket Partili vardır, pek çok Ülkü Ocaklı vardır. Hatta Adalet Partisi’nin yerel yönetiminde görevli pek çok kimse vardır. Zaman zaman haklarında kovuşturma yapılan kimseler arasında yer almaktadırlar. Ben yalnız şimdi değil, 12 Mart öncesi dönemde de sağ tedhişçilere olduğu kadar, sol tedhişçilere karşı da en açık şekilde durum aldım. Meclis kürsüsünde, Meclis dışında durum aldım. Ve aynı şekilde Sayın Demirel’i de durum almaya çağırdım. Bunları duymazlıktan gelmiş olamaz. Çünkü birçok kereler Meclis kürsüsünde kulağının dibinde söyledim, bu çağrıda bulundum. Ama ben solun tedhişçilerine en ağır hücumlarda bulunurken, o sağın tedhişçilerine çiçek gönderdi, onlardan çiçekler kabul etti. Onların kongrelerine kendi bakanlarını veya partisinin ileri gelenlerini iyi niyet mesajları ile göndermeye devam etti...</p>

  <p class="normal2">– Yeniden başlayan silahlı örgütlenmenin affın bir ürünü olduğu konusundaki iddiaya ne dersiniz?</p>

  <p class="normal1">– Demirel’in kastettiği anlamın dışında bir gerçek payı vardır. Çünkü, bugünkü şiddet eylemlerinde çok aktif rol oynayan bazı kimseler, biz hükümetteyken siyasal nedenle adam öldürme suçundan mahkûm edilmişlerdi, mahkûmiyetleri kesinleşmişti. Biz affı eşitlik ölçüleri içinde çıkardığımız için, daha doğrusu Meclis’te bize rağmen yapılan değişikliklerle yasanın dengesi bozulduğundan Anayasa Mahkemesi o dengesizliği giderip eşitlik sağlamak üzere bazı istisnaları kaldırmak mecburiyetinde kaldığından, cinayetten hüküm giymiş bu aşırı sağcı gençler de aftan yararlanmışlardır. Ve şimdi Demirel Hükümeti’nin açık desteğinde ve himayesinde tedhişçi eylemlerini sürdürmektedirler. Bunlardan bazıları yeniden tutuklanmış veya haklarında kovuşturma açılmıştır. Bunun dışında elbette sol tedhişçiler arasından da yine dediğim nedenle aftan yararlananlar olmuştur. Tekrarlıyorum, bizim hazırladığımız tasarı bunların bir ölçünün ötesinde aftan yararlanmasını önleyici hükümler getiriyordu. Ancak Meclis’te yasanın dengesi bozulduğu için bu çığır açılmıştır. Fakat gerçek şudur ki, biz hükümetteyken ne sağdan, ne soldan hiç kimse tedhişçilik eylemine girişememişti. Demirel, istediği kadar mugalâta yapsın, gözden saklayamayacağı bir tarihi gerçek vardır: 1974’te biz hükümette bulunduğumuz sırada kimse şiddet eylemine başvuramıyordu. Buna kalkışanlar derhal yakalanıyordu. Sağcı mı, solcu mu diye bakılmaksızın yakalanıyordu ve daha şiddet eylemine geçmeden önlemek olanağı bulunuyordu. Fakat bizim hükümetten fiilen ayrılmamızla ve cephe hareketinin başlamasıyla birlikte Türkiye’de şiddet eylemleri yeniden başladı... Sayın Demirel birtakım mantık kurnazlıkları ile bu işin içinden kendini sıyırabilmek için diyor ki: “Bizim hükümetimiz daha kurulmadan da şiddet hareketleri başlamıştı.” Doğrudur. Bunu ben de ifade ediyordum. Cephe hareketiyle bir defa başlamıştır. Irmak Hükümeti’nin güvenoyu almamış bir hükümet olarak, olaylara yeterince hâkim olması çok zordu. O sırada ortaya çıkan otorite boşluğundan yararlanarak Cephe hareketini oluşturan kimseler, daha iktidara gelmeden, daha doğrusu hükümet kurmadan, kendi adamları vasıtasıyla şiddet eylemlerini yeniden başlatmışlardır. Bu yolda ilk hareket 1974 Kasım başlarında bizim hükümetten ayrılmak üzere olduğumuz sırada Orta Doğu Teknik Üniversitesi’nde bazı sağcı gençlerin, Ülkü Ocaklı gençlerin, fiili saldırısı ile başlayan harekettir. Ondan sonra da olaylar birbirini izlemiştir...</p>

  <p class="indentmetinbold">Hükümet, Polisi ayırım gözetmeye zorlamaktadır. Bunu sorumlu bakanların ağzından yapmaktadır, tutumuyla yapmaktadır. Tarafsız davranan, görevinin gereğini Anayasa’ya ve yasaya uygun biçimde yerine getirmeye çalışan birçok polisleri sürmektedir, cezalandırmaktadır. Bizim bütün uyarılarımıza rağmen toplantılara ve olay çıkabilecek yerlere genellikle yaka numarası taşımayan polisler gönderilmektedir. Ben bu polislerin iyi niyetine inanıyorum. Ama polisi yaka numarası takmadan olay yerine veya olay çıkabilecek yere göndermek, insanda ister istemez kuşku uyandırır...</p>

  <p class="normal2">– Aslında Af Kanunu hiç çıkmamış olsaydı, bugün bu eylemler görülmez miydi?</p>

  <p class="normal1">– Bence çok daha fazlası olabilirdi. Çünkü çok daha fazla burukluk ve tepki birikimi olurdu. Aslında 1974’te çıkarttığımız Af Kanunu, daha önce yapılan haksızlıkları bir ölçüde dengelemiştir, gidermiştir. 12 Mart öncesi dönemde Türkiye’de çatışmalar vardı. Bugün genellikle tek taraflı saldırılar vardır. Ancak son zamanlarda bazı sorumsuz sol gruplar veya sol denen gruplar da olaylara kalkışıyorlar. Fakat bu çok mahdut ölçüde kalıyor. 1971 Martı’ndan önce çatışmalar vardı. Demek ki, iki taraf belirgin biçimdeydi. Fakat bu taraflardan ancak birinin üzerine yürünmüştür. Öbür taraf açıkça himaye edilmiştir. Hatta Sıkıyönetim Savcılarından bazılarının iddianamelerinde himaye edilmiştir. Bugün AP milletvekili olan bir zatın başkanı bulunduğu bir Sıkıyönetim Mahkemesi’nin kararlarında himaye edilmiştir. Fakat bu himaye edilenlerin katil oldukları, siyasal nedenlerle cinayet işledikleri sonradan yine Sıkıyönetim Mahkemelerinde veya başka mahkemelerde ortaya da çıkmıştır. Böylece şiddet eylemlerine kalkışanlardan bir kısmının mahkûm edilip, hatta işkence görüp, öteki kısmının alkışlanması, himaye edilmesi, toplumun adalet duygularını önemli ölçüde incitmiştir... Bir toplum için, toplumun, kamunun adalet duygularının incitilmesinden daha tehlikeli bir durum olmadığı kanısındayım. Biz bu durumu ortadan kaldırdığımız içindir ki veya büyük ölçüde bu nedenledir ki, 1974’te sağlayabildiğimiz huzuru sağlayabildik. Aynı zamanda tabii polisi, güvenlik kuvvetlerini tarafsız biçimde kullandığımız için ve ben başbakan olarak bizzat olaylarla çok yakından ilgilendiğim için, bunu önleme olanağını bulduk... Şimdi bugünkü hükümetse aksine polisi tek taraflı davranmaya zorluyor... Sizinle yaptığı son sohbette, Sayın Başbakan, benim polis arasında ayırım gözettiğimi söylemiş, bundan şikâyet etmiş. Bundan şikâyete hiç hakkı yoktur. Çünkü polisi ayırım gözetmeye zorlamaktadır bugünkü hükümet... Bunu sorumlu bakanların ağzından yapmaktadır, tutumuyla yapmaktadır. Tarafsız davranan, görevinin gereğini Anayasa’ya ve yasaya uygun biçimde yerine getirmeye çalışan birçok polisleri sürmektedir, cezalandırmaktadır... Bizim bütün uyarılarımıza rağmen, toplantılara ve olay çıkabilecek yerlere genellikle yaka numarası taşımayan polisler gönderilmektedir. Ben bu yaka numarası taşımayan polislerden birçoğunun iyi niyetine ve gerçek polis olduğuna inanıyorum. Ama polisi yaka numarası takmadan olay yerine veya olay çıkabilecek yere göndermek, insanda ister istemez kuşku uyandırır. Demek ki, bunların arasına katılan, karıştırılan gerçek polisler dışında birtakım kimseler de var. En azından demek ki bir şeyler gizlenmek isteniyor. Polis üniforması altında birtakım oyunlar gizlenmek isteniyor kuşkusu ortaya çıkar. Bundan birkaç ay önce Ankara’da Siyasal Bilgiler Fakültesi ile Hacettepe Üniversitesi’nde bildiğiniz gibi gençlerin üzerine ateş açılmıştı ve çok kanlı, acı olaylar olmuştu. Hacettepe’deki olayla ilgili resimler gazetelerde çıktı. Bu arada <span class="ideitalik">Milliyet</span>’te de çıktı. Burada bir panzerin arkasından gençlere ateş eden bir sivil vardı. Polis midir, değil midir bilmiyorum. SeNATO’da kurulan bu konularla ilgili Araştırma Komisyonu haftalardır bu kimsenin ismini istiyor hükümetten, daha ancak dün bu kimsenin kimliği Komisyon’a bildirilmiş ve kendisinin polis olduğu ifade edilmiş... Bugün polis kendi iyi niyetine rağmen, halka ateş açmaya, halka zulmetmeye ve tek taraflı olarak zulmetmeye teşvik ediliyor. Bundan şikâyet eden yalnız ben değilim. Bütün polis dernekleri bundan şikâyet ediyor. Yani genellikle kamu görevlisi dernekleri, özellikle polis dernekleri, hele Türkiye’de, bu konularda tahammüllerinin son noktasına gelmeden konuşmakta çekingen davranırlar. Fakat aylardan beri Türkiye’de tüm polis dernekleri, bu derneklerin yöneticileri, kendilerinin tarafsız kullanılmalarına engel olunduğundan ve parti militanları ile suç ortaklığına teşvik edildiklerinden şikâyetçi olmaktadırlar.</p>

  <p class="normal2">– Efendim, Sayın Demirel’in o son sohbetinde üzerinde durduğu bir husus var, bunu daha önce de tekrar etmişti. Diyordu ki, “Gerek hükümet olarak, gerek iktidar partileri olarak bize yöneltilen birtakım suçlamalar var. Anarşik eylemleri tek taraflı olarak koruyoruz deniyor. Ama hiçbir zaman somut örnek ve kanıt göstermiyorlar, ortaya koymuyorlar. Zaten öyle yapsalar adalet görevini yapan bağımsız organlar var. Yasalara dayanarak bu iddialarını kanıtlayabilirler. Ve o istedikleri sonuca varabilirler.</p>

  <p class="normal2">Ama varamayacaklardır. Çünkü hiçbir zaman bütün ısrarlarıma rağmen bana isim ve olay zikrederek bir örnek göstermemişlerdir.” Siz konuşmamızın son bölümünde öyle bir örnekten söz ettiniz. Acaba onun dışında...</p>

  <p class="indentmetinbold">Ben, silahlı harekete hazırlanan, bunun için silah biriktiren solcular varsa, bunlar aranmasın, bunlar yakalanmasın demiyorum. Tam aksine, her kim silahlı eyleme hazırlanıyorsa devletin görevini yapması, bunları yakalaması gerekir. Hükümet, sol tedhişçileri yakalamak için hangi gayreti gösteriyorsa, aynı gayreti sağ tedhişçiler için de göstermeye mecburdur. Fakat Demirel, ortadaki mahkeme kararlarına rağmen, sağdan bir tedhişçilik geldiğini görmez gibi davranıyor veya onu mazur görüyor, onu destekliyor...</p>

  <p class="normal1">– Tabii benim onun dışında örnekler vermeme bile gerek yok. Biraz önce de söylediğim gibi, bu olaylarla ilgili davalara bakmak yeter. Bu davalarda kimler hakkında kovuşturma yapılıyor, kimler tutuklanıyor, kimler mahkûm ediliyor... Bunlar genellikle hükümet ortağı partilerin ya yöneticileri veya açık destekçileridir. Kaldı ki ortada şu gerçek var. Bir hükümetin yalnız ne yaptığı değil, ne yapmadığı da önemli olabilir. Örneğin yine 1976 bütçe konuşmamı kürsüde yaparken, Emniyet bültenlerinde çıkan bir haber bize ulaştı. Ankara’da bir büyük yurdun yakınında polislerin bazı Ülkü Ocaklıları silahlı olarak yakaladığı, fakat bunları karakola götürmek istedikleri sırada yüzlerce Ülkücü gencin bu yurttan çıkarak polislere saldırdığı, polisleri dövdüğü ve ellerinden, yakalanan gençleri alıp kurtardığı yazılı idi. Ben bu konuda Hükümet’ten bir açıklama beklediğimi söyledim. Ne o gün, ne ondan sonra bir açıklamada bulunmadılar, bu olay unutuldu gitti... Yapılanlar kadar yapılmayanların da bazen önemli olabileceğine bir başka kanıt: Herkes biliyor ki, bazı Ülkücü denen gençler yalnız öyle tabancayla, bıçakla, zincirle değil, yer yer güpegündüz büyük şehirlerin alanlarında, ana caddelerinde, mitralyözlerle, makineli tüfeklerle etrafı tarıyorlar. Demek ki bunların büyük silah stokları var, mühimmat stokları var. Ve bu stoklar Ankara’da, başkentte. Belki de bazı devlet dairelerinde. Çünkü bunların devlet dairelerine yerleştirildiklerini de biliyoruz. Nitekim son olarak anlattığım o yurt olayında, yakalananlardan biri, bir devlet dairesinde çalışan bir kimse idi. Gözler önündeki bu belirtiye rağmen, örneğin son olarak Gaziantep’te yapılan baskına benzer bir baskın bunlara karşı düzenlenmiyor. Ben silahlı harekete hazırlanan, bunun için silah biriktiren solcular varsa, bunlar aranmasın, bunlar yakalanmasın demiyorum. Tam aksine... Her kim silahlı eyleme hazırlanıyorsa devletin görevini yapması, bunları yakalaması gerekir... Yakalamak için kullandığı yöntem bir yana, bir kulübede saklı iki genci ele geçirmek için tanklar, tüfekler kullanmak bir teknik zorunluluk mudur, değil midir? Bu uğurda iki tedhişçiyi yakalamak uğruna daha çok sayıda Türk polisinin, jandarmasının ölümüne yol açmak insani bir yöntem midir, değil midir? Bunun tartışmasına konumuzun dışında olduğu için şu anda girmiyorum. Fakat Hükümet sol tedhişçileri yakalamak, onların silah depolarını meydana çıkarmak için hangi gayreti gösteriyorsa, aynı gayreti sağ tedhişçiler için de göstermeye mecburdur. Fakat Demirel, ortadaki mahkeme kararlarına rağmen, ortadaki tutuklama kararlarına rağmen, sağdan bir tedhişçilik geldiğini görmez gibi davranıyor veya onu mazur görüyor, onu destekliyor. Bunlar gözler önünde olan kanıtlardır.</p>

  <p class="normal2">– Efendim Sayın Demirel bir de CHP’nin soldan gelen tedhişçiliği koruduğu, hatta özendirdiği iddiasına kanıt olarak, bazı hususlar üzerinde duruyor. Bunlardan biri, size atfen gösterdiği sloganlar, bir diğeri de partinizin bazı mitinglerine sokulan pankartlar... Sloganlar konusunda “Çökesi Düzen, Yıkılası Düzen” kelimelerinin, bu düzeni yıkmak eylemlerine cesaret verdiği ve onları koruduğu iddiasının bir karinesi olarak gösteriyor. Ayrıca pankartlar konusunda da kendisine bu pankartların size rağmen o mitinglere getirildiği hatırlatıldığında, şunu söylüyor: “Peki niye o zaman benim mitinglerime gelmiyor da, Halk Partisi’nin mitinglerine gidiyor bu pankartlar?” Bunların ima etmek istediği birtakım suçlamalar, iddialar var... Ne dersiniz?</p>

  <p class="normal1">– Bir kere ben “çökesi düzen” tabirini kullanmış olsam da, olmasam da...</p>

  <p class="normal2">– Kullandınız mı efendim?</p>

  <p class="indentmetinbold">Ben düzen değişikliğinden ne zaman bahsedersem, bunun demokratik yöntemlerle ve Anayasa’mızın çerçevesi içinde, hatta Anayasa’mızın gerektirdiği bir düzen değişikliği olduğunu söylemişimdir... Demirel, Anayasa’nın öngördüğü düzeni reddettiği içindir ki bu Anayasa’nın temelinden değişmesini istiyor... Ve Demirel’in de dramı, çökmekte olan bu düzeni zor kullanarak, ayakta tutmaya çalışmasından ileri geliyor...</p>

  <p class="normal1">– Ben de şu anda hatırlamıyorum. Belki kullanmış olabilirim. Ne çerçeve içinde kullandığım, başında ve sonunda hangi sözleri de birlikte söylediğim önemli. Ben düzen değişikliğinden ne zaman bahsedersem, bunun demokratik yöntemlerle ve Anayasa’mızın çerçevesi içinde, hatta Anayasa’mızın gerektirdiği bir düzen değişikliği olduğunu söylemişimdir. Aslında, asıl kınanması gereken Anayasa’ya karşı durum almaktır. Anayasa’mız belli bir düzen öngörüyor. Bu kısmen gerçekleşmiştir, kısmen gerçekleşmemiştir. Demirel, Anayasa’nın öngördüğü düzeni reddettiği içindir ki bu Anayasa’nın temelinden değişmesini istiyor...</p>

  <p class="normal2">– Bunu biraz açıklar mısınız? “Anayasa’nın öngördüğü düzeni reddettiğinden” dediniz. Ne bakımdan?</p>

  <p class="normal1">– Bir kere Anayasa’nın öngördüğü, çoğulcu ve yetkilerin bir denge içinde dağıldığı demokrasiyi reddediyor. Düşünce özgürlüğünün sınırsız olması ilkesini reddediyor. Toprak reformunu daima reddediyor. Nitekim şimdi uygulamasını da MHP ile el ele vererek baltalıyor. Anayasa değişikliği isteklerine bakarsanız bunlar kendiliğinden ortaya çıkar...</p>

  <p class="normal1">Şunu söylemek istiyordum, aslında bu düzenin çökmeye mahkûm olduğu gözler önünde, hatta çökmekte olduğu gözler önünde. Ve Demirel’in de dramı çökmekte olan, çökmeye mahkûm olan bu düzeni zor kullanarak, Anayasa dışı ve insanlık dışı yöntemler kullanarak ayakta tutmaya kalkışmasından ileri geliyor. Daha da garip bir şey oluyor, biz 1966’dan itibaren bu düzen değişikliği sloganını parti olarak yaptık. Bugün yıl 1976... On yıl geçmiş bulunuyor. Bütün dünyanın benimsediği, üzerinde birleştiği bir tek slogan hangisidir diye dünyanın herhangi bir memleketindeki yurttaşlara, halka sorulacak olsa, “düzen değişikliği” derler. Çünkü bütün dünya bugün dünyada yeni bir düzen arayışı içindedir. Bunun için özellikle demokratik Batı ülkelerinde seminerler düzenleniyor, özel incelemeler, çalışmalar yapılıyor. Birleşmiş Milletler çatısı altında veya dışında uluslararası konferanslar, kongreler toplanıyor. Demek ki düzen değişikliği bütün dünyada insanlığın bir ihtiyacı haline gelmiş ve dünyada bugün slogan haline gelen düzen değişikliği kavramı, bizim CHP olarak on yıl önceden beri ortaya attığımız düzen değişikliği kavramı ile aynı.</p>

  <p class="indentmetinbold">... Ve garip olan şudur ki, Sayın Çağlayangil, Nairobi Konferansı’na giderken, kendi hükümetlerinin de düzen değişikliği ilkesini benimsediğini belirtti. Bunu söylemeye mecburdu. Çünkü, “Biz düzen değişikliğini reddediyoruz” diyen bir Dışişleri Bakanı, bugün dünyanın hiçbir yerine gidemez, hiçbir yerinde konuşamaz, hiçbir konferans masasına oturamaz...</p>

  <p class="normal1">Anlamı aynı, içeriği aynı. Yani insanlar arasındaki ekonomik ve sosyal dengesizlikleri, adaletsizlikleri ortadan kaldıracak, daha tatmin edici ve yaygın bir gelir dağılımı adaleti ve olanak eşitliği sağlayacak bir düzen kurulması isteniyor... Ve yine bütün bu çalışmalarda Birleşmiş Milletler’in düzenlediği konferanslarda şu noktalar üzerinde de duruluyor, “Ülkelerin iç düzenleri değişmeden, ülkeler kendi içlerinde sosyal adalete ve özgürlüğe yönelik düzen değişikliği yapmadan, dünyada adaletli bir düzen kurulamaz. Onun için dünyada kurulacak yeni düzenin temelleri, her memleketin kendi içinde atılmalıdır” diye de bütün dünyada ifade ediliyor... Ve garip olan şudur ki. Sayın Çağlayangil, örneğin Naibori’de son olarak bu konuda toplanan konferansa giderken, kendi hükümetlerinin de düzen değişikliği ilkesini benimsediğini belirtti. Bunu söylemeye mecburdu. Çünkü, “Biz düzen değişikliğini reddediyoruz” diyen bir Dışişleri Bakanı bugün dünyanın hiçbir yerine gidemez, hiçbir yerinde konuşamaz, hiçbir konferans masasına oturamaz. Afrika’da bir toplantıya gidiyordu. Afrika’daki bir toplantıya da gidemez, Avrupa’daki, Amerika’daki bir toplantıya da gidemez... Ama dünyaya hoş görünmek için bu lafı inanmadan söylüyorlar, Türkiye’de, asıl düzen değişikliğine bizim açımızdan ihtiyaç duyulan yerde bunun karşısına çıkıyorlar. Oysa Türkiye’deki düzenin çelişkilerini ve yarattığı zorlukları son aylardaki konuşmalarında Demirel de ifade etmeye başlamıştır. Son bütçe konuşmasında olsun, türk-iş’in son genel kurulunda olsun, yaptığı konuşmalar bir sonuca bağlanacak olsa, bir düzen değişikliği ihtiyacı ortaya çıkar. Fakat kendisi tabii lafı bu noktaya getirip duruyor.</p>

  <p class="normal2">– Düzen değişikliği kavramınızın içinde, sınıf kavgası kışkırtıcılığı iddiasını destekleyecek, doğru gösterecek bir husus var mı?</p>

  <p class="indentmetinbold">Sınıflar arasında demokratik ve barışçı mücadele son derece doğal bir şeydir. Eğer bunun barışçı ve demokratik yöntemleri ve kuralları saptanıp kabul edilmezse, kötü anlamdaki sınıf kavgası o zaman olur...</p>

  <p class="normal1">– Hayır. Biz ayrı ayrı sınıflar olduğu gerçeğini kabul ediyoruz. Bu gerçeği kabul etmemek bilim dışı bir şey olur, çağın gerçeklerine aykırı bir şey olur... Sınıflar arasında demokratik ve barışçı mücadele de son derecede doğal bir şeydir ve bu mücadelenin dünyanın her yerinde, hele gelişme, sanayileşme sürecine girmiş her ülkede yer aldığı bir bilimsel gerçektir. Eğer bunun barışçı ve demokratik yöntemleri ve kuralları saptanıp kabul edilmezse, kötü anlamda sınıf kavgası o zaman olur. Bir örnek vereyim: Türkiye’de eskiden toplusözleşme, grev hakkını istemek nedense komünist olmakla bir tutulurdu. Biz de bunu savunduğumuz için o zamanlar komünistlik ithamı ile karşı karşıya kalırdık. Fakat bildiğiniz gibi 1963’te İnönü Hükümetleri sırasında, benim Çalışma Bakanlığım zamanında, işçilere bu hakları en geniş ölçüde tanıdık. Bu haklar tanınmamış olsaydı, Türkiye’nin bugünkü sosyal değişim süreci içinde, Türkiye’de çok kanlı sınıf kavgaları çıkabilirdi. Eğer çıkmamışsa, 12 Mart öncesinin kanlı kavgalı günlerinde bile o anlamda ve biçimde bir sınıf kavgası çıkmamışsa, bu bizim Anayasa emrine uyarak düzenin bir kesiminde yaptığımız bir değişiklik sayesinde önlenebilmiştir. Aynı şekilde toprak düzeninde bizim istediğimiz değişikliklerin yapılması halinde tarım kesiminde de sakıncalı sayılabilecek veya kanlı ölçülere varabilecek sınıf kavgaları kendiliğinden ortadan kalkar. Fakat, bu vesile ile tekrar şunu belirteyim, Urfa’da Demirel Hükümeti yalnız Anayasa’ya değil, 12 Mart döneminde AP’nin de oylarıyla çıkan bir yasaya ihanet etmektedir. 1 Kasım’a kadar Urfa’da toprak dağıtımı tamamlanmazsa Toprak Reformu uygulaması olanağı ortadan kalkacaktır. Çünkü toprak alımı-satımı o tarihten itibaren serbest kalacaktır. O zaman Urfa’daki toprak ve gelir dağılımı adaletsizliği, Toprak Reformu girişiminden öncekinin birkaç kat üstüne çıkacaktır. Çünkü Toprak Reformu elbette sadece toprak dağıtımı veya toprak dağılımı adaletsizliğinin düzeltilmesi değildir. Aynı zamanda toprağın verimini arttırıcı birtakım yatırımların yapılmasını ve tedbirlerin alınmasını da gerektirir. Devlet, bizim hükümetimiz zamanından başlayarak, büyük paralar harcamıştır. Sulama projelerini gerçekleştirmiştir. Başka bazı önemli yatırımlar yapmıştır ve toprağın verimini arttırmıştır. Şimdi büyük toprak ağaları, devlet parası ile verimi artmış olan büyük toprakların sahibi olmaya devam edeceklerdir. Bu şekilde kendi oylarıyla çıkan bir yasaya da Sayın Demirel ihanet etmektedir... Şimdi bu yüzden Urfa’da birtakım sosyal huzursuzluklar olursa, Sayın Demirel’in bundan bizi sorumlu tutması herhalde büyük haksızlık ve mantıksızlık olur...</p>

  <p class="normal2">– Efendim bu vesile ile hâlâ üzerinde tartışma yapılan ve kuşku yaratılan bazı sözlerinizi yine ortaya koymak istiyorum, yanılmıyorsam bunları daha önce de sormuş ve size açıklattırmıştım ama, tekrarlamakta belki yarar var. Şu “Toprak İşleyenin, Su Kullananın”, “Doğu Kanunu” gibi sloganlar yine CHP’nin yasadışı kışkırtıcı tutumuna bir kanıt olarak ileri sürülmeye devam ediliyor...</p>

  <p class="indentmetinbold">Toprakta özel mülkiyeti kabul eden ve ancak özel mülkiyetin dengeli dağılımını öngören toprak reformları, “toprak işleyenin, su kullananın” ilkesine dayanır. Ancak bazı komünist ülkelerde yapılan reformların bu ilkeye dayanmadığı söylenebilir...</p>

  <p class="normal1">– Bu konudaki düşüncelerimi de tekrarlayayım: “Toprak işleyenin, su kullananın” ilkesini benimsemeyen demokratik bir toprak reformu söz konusu değildir. Dünyada böyle bir şey yoktur. Bütün ciddi demokratik toprak reformlarının, daha doğrusu toprakta özel mülkiyeti kabul eden ve ancak özel mülkiyetin dengeli dağılımını öngören bütün toprak reformları, “toprak işleyenin, su kullananın” ilkesine dayanır. Ancak bazı komünist ülkelerde yapılan toprak reformlarının bu ilkeye dayanmadığı söylenebilir. Çünkü o ülkelerde, hiç değilse o ülkelerden bazısında, toprakların tümü veya büyük bir bölümü işleyenin değildir, devletindir. Biz devletin olsun demiyoruz. Toprağı işleyenin, suyu kullananın olsun istiyoruz. Toprakta dengeli ve adaletli özel toprak mülkiyetini benimseyen ciddi ve demokratik bir toprak reformu, şehirde oturanın veya konağında oturanın toprakta başkasını çalıştırdığı bir toprak reformu kabul etmez, toprağı kim işliyorsa onun olmalıdır der. Yani bir kimsenin az toprak sahibi olması onun toprağının kamulaştırma dışı bırakılması için yeterli neden değildir. Onun bizzat toprağının başında bulunması gerekir.</p>

  <p class="normal1">Nitekim AP’nin zoraki oyları ile 12 Mart döneminde çıkan Toprak Reformu da aslında bu ilkeye dayanmaktadır.</p>

  <p class="normal1">Doğa yasasına gelince, ben hiçbir zaman sosyal yaşamda, toplum yaşamında doğa yasaları geçerli olmalıdır demedim. Tam tersine, geçerli hale gelmiş sosyal yasalar çıkarılmazsa doğa yasaları işlemeye başlar dedim. Yani gerekli sosyal adalet tedbirleri alınmadığı takdirde ortaya çıkabilecek bir tehlikeye karşı uyarıda bulundum. Yoksa doğa yasalarının işlemesi yolunda bir özlem ifade etmedim. Tam tersine doğa yasalarını sosyal adaletçi bir düzen değişikliğini önleyenler tahrik etmiş olurlar. Bunu belirtmek istedim...</p>

  <p class="indentmetinbold">Pankartlar sorununa gelince... Bu pankartlardan Demirel’in şikâyetleri olması benim için o kadar önemli değil. Asıl ben şikâyetçiyim. Bu pankartların bizim toplantılarımıza sadece bizim dışımızdaki bazı sol gruplar tarafından getirildiği kanısında da değilim... Bunlar demokratik sol partilere karşı bütün dünyada kurulagelmiş tuzaklardır... Demirel’in de bizim bu konuda ne kadar kesin ve kararlı durum aldığımızı bile bile konuyu istismar etmeye devam etmesi, kafamda bu tuzağı hazırlayanlar içinde Demirel’in de bulunduğu kuşkusunu kuvvetlendirir...</p>

  <p class="normal1">Pankartlar sorununa gelince, bu pankartlardan Demirel’in şikâyetleri olması benim için o kadar önemli değil. Asıl ben şikâyetçiyim. Bu pankartların bizim toplantılarımıza sadece bizim dışımızdaki bazı sol gruplar tarafından getirildiği kanısında da değilim. Sayın Çağlayangil’in 1974 yılında Sayın İsmail Cem İpekçi ile yapmış olduğu bir konuşma, bildiğiniz gibi açıklandı. Böyle sol görüntülü birtakım kışkırtıcı hareketlerin, çok başka bazı çevreler tarafından da örgütlenebileceğini, düzenlenebileceğini, hatta düzenlenmekte olduğunu, Türkiye’de de düzenlenmekte olduğunu, 12 Mart öncesinin ve bugünkü dönemin AP’li Dışişleri Bakanı açıkça ifade etmiştir. Birçok şeyleri çok iyi bilme durumunda bulunan bir kimse olarak ifade etmiştir...</p>

  <p class="normal1">Geçen seçimde sağcı partilerin oldukça yüksek oy aldıkları Elazığ’da miting yaparken karşımıza sağcı militanlar çıktı. Taşlarla, küfürlerle... O ilin sınırını aştık, Elazığ’dan bir saat mesafeden itibaren Tunceli’nde CHP’nin yüzde 80-70 oy alabileceği bilinen bir ilde, bizim toplantılarımızı engelleme çabaları sağdan gelemezdi. Onun için sol görüntülü bazı gruplardan geldi. Ben geçen seçimlerde yalnız Tunceli’nde seçime boykot sloganını gördüm. Bundan ne anlam çıkardı? Tunceli’nde seçimin boykot edilmesi, CHP’nin en yüksek oyu alabileceği bir ilde yaralanması, eksik oy alması isteniyor anlamı çıkabilirdi. Benim başbakanlığım döneminde yapılan Kıbrıs Barış Harekâtı’na karşı sloganlara da yine orada rastladım. Ama Tunceli halkı değildi sloganları yazdıran, hatta tasvip de etmiyorlardı. Nitekim ben bu sloganlarla karşıma çıkanlara karşı Tunceli’nde kesin vaziyet aldığım vakit, bütün Tunceli halkını yanımda buldum. Ve ben o çıkışı yaptım diye Tunceli’nde bizim oylarımız düşmedi. Tam tersine oylarımız arttı. Bunun için de Tunceli halkına minnettarım. Aynı minnettarlığı Diyarbakır halkına da duyuyorum. Çünkü orada da bu sloganlar, aynı zamanda “halklar” sloganı karşımıza çıktı. Orada da açıktan ve kesin durum aldım ve orada da oylarımız azalmak şöyle dursun, arttı. Bu da benim halka ve o arada Doğu Anadolu halkına güvenmekte ne kadar haklı olduğumu gösterir...</p>

  <p class="normal1">Nerede karşımıza bu sloganlarla çıkıldıysa, evvela sözle onları uzaklaştırmaya çalıştık. Sonra da, eğer söz dinlemedikleri olursa, canlarını incitmemeye özen göstererek, kendilerini fiilen meydandan uzaklaştırdık. Bir bakıma devletin yapması gereken görevi biz yaptık. Eğer Sayın Demirel bunlardan şikâyetçi ise, bunlara karşı bizim gösterdiğimiz duyarlığı kendisi de göstersin ve gereken tedbirleri alsın. Bizim toplantılarımıza gelen bu türlü sloganlar karşısında benim gösterdiğim tepkiyi kendi partisinin bazı toplantılarında veya öteki koalisyon ortaklarının bazı toplantılarında kullanılan sloganlara karşı da göstersin... Bunlar demokratik sol partilere karşı bütün dünyada kurulagelmiş tuzaklardır. Bu tuzağın mekanizması, amacı şudur: CHP, demokratik sol bir parti olarak, bu türlü sloganlarla toplantılarına gelen, toplantılarını sabote etmek isteyenlere karşı çıkarsa, “Bakın” denecektir, “CHP solu itiyor;” nitekim bu denmektedir. Karşı çıkılmazsa, o zaman da, “Bakın CHP milleti bölme hedefini güden, Türkiye’ye komünizmi getirmek, Türkiye’de silahlı eylem yapmak isteyeni, bu fikirleri savunan kimseleri destekliyor” denecektir. Böylelikle açmaza düşürülmek isteniyoruz. Demirel’in de bizim bu konuda ne kadar kesin ve kararlı durum aldığımızı bile bile bu konuyu istismar etmeye devam etmesi, kafamda ancak bu tuzağı hazırlayanlar içinde Demirel’in de bulunduğu kuşkusunu kuvvetlendirir, bu sonucu doğurur. Biz bu tuzağı bile bile, bu sloganlarla bizim karşımıza çıkanların ve toplantılarımızı engellemeye çalışanların sesini kısmak için üzerimize düşenleri inandığımız, bağlı olduğumuz demokrasi kuralları ve barışçı kurallar içinde yapacağız... Hatta Ankara’da Tandoğan Alanı’ndaki son toplantımızda belirttiğim gibi veya başka toplantılarımızda, başka vesilelerle belirttiğim gibi, biz her ne kadar sınırsız düşünce özgürlüğü istiyorsak da, bu demek değildir ki, ülkemizi bölmek isteyenlere de bu düşünce özgürlüğünü tanıyalım. Bu bir düşünce özgürlüğü değildir. Bence, bir milleti, bir devleti, bir ülkeyi bölmek istemenin, düşünce özgürlüğü ile ilişkisi yoktur. Biz iktidara gelip yasalarda istediğimiz değişiklikleri yapsak bile, bu türlü bölücü akımlar benim gözümde suç olmaya devam edecektir...</p>

  <p class="normal2">– Efendim, bu pankartları belirli bir tuzakla ilgili olarak sokanların, büyük olasılıkla kışkırtıcı ajan olmaları da mümkün. Açıklamalarınızdan çıkan sonuç da bu... Bunlar da belirli kimseler olduğuna göre, kendilerini o mitinglerde belli ettiklerine göre, bunların üzerinde durmak olanağı yok mu?</p>

  <p class="normal1">– Devlet için olması gerekir... Ve tabii, bu sloganlarla bizim toplantılarımıza gelenlerden her birinin, birer kışkırtıcı ajan olduğunu söylemek istemiyorum. Kışkırtıcı ajan sayısı her yerde azdır, adı üstünde. Bunlar kışkırtıcıdır... Belli sosyal ve psikolojik nedenlerle tuzaklarına düşürebileceklerini bildikleri bazı kimseleri kullanırlar, belli bir şekilde yönlendirirler. O sloganları getiren, haykıran çocuklardan, gençlerden birçoğunun bile bile, isteye isteye böyle bir oyuna alet olduklarını sanmıyorum. Fakat onları bu oyuna getirenler bulunduğuna inanıyorum. Nitekim, size bazı gözlemlerimi anlatayım. Bazı toplantılarda, ben tatlılıkla bu gençlerle tartışmaya girdim. Ve haklı olmadıklarını, aslında “halklar” diye haykırarak, kafatasına göre, halkı bölmeye kalkışmanın ancak bir emperyalist ve kapitalist oyunu olabileceğini, dilimin döndüğü kadar kanıtlayarak anlatmaya çalıştım. Birçok yerde bu gençler beni anladılar, o sloganları haykırmaktan vazgeçtiler, dövizlerini indirdiler ve alkışlamaya başladılar. Ama, aradan birkaç dakika geçiyordu, kürsüde olduğum için çok iyi görebiliyordum: Bazı lider durumundaki kişiler, onları yeniden ve zorla aynı sloganları haykırmaya, aynı dövizleri kaldırmaya teşvik ediyorlardı... Nitekim, bundan birkaç ay önce İstanbul’daki Sıkıyönetim Mahkemesi, bu gençlerden bazılarının kışkırtıcı ajanların kurbanı oldukları anlamına gelen ifadelerle bunları serbest bıraktı. Bazılarını tutukladı... Bazılarını “bunlar kışkırtılmış, aldatılmış çocuklar” diye serbest bıraktı. Elbette böylelerine karşı Anayasa ve yasa sınırları içinde her tedbiri almak, devletin görevidir. Bizim bu konuda hiçbir itirazımız olmaz. Yeter ki, alınacak tedbirler, demokratik hukuk devletinin ölçüleri içinde, kuralları içinde olsun...</p>

  <p class="normal2">– Bu konuda son bir soru sormak istiyorum. Sizce bu cepheci ortaklığın iktidara gelmesi, düşmanca kutuplaşmayı hızlandıran, dolayısıyla şimdi hepimizin şikâyetçi olduğu, hepimizin huzursuzlandığı şiddet eylemlerine hız veren bir etken olmuş mudur? Bununla ilgili olarak doğrudan doğruya sizin kişiliğinizle ilgili bir noktaya değinmek istiyorum. Muhalefet-iktidar ilişkilerinde sizin zaman zaman çok hırçın, çok saldırıcı bir üslup kullandığınızı ileri sürenler var. Bu arada bundan Sayın Demirel de şikâyetçi. Sizin kendisini sürekli olarak tahkir ve tezyif ettiğiniz, ciddi bir eleştiride bulunmak yerine, dava konusu olabilecek saldırılarda bulunduğunuzu iddia ediyor ve, “Artık siyaseti mahkemelerde mi yapacağız?” gibi bir soruyla sonuçlandırıyor bu konudaki yargılarını. Genel olarak düşmanca tırmanma ve özel olarak sizin tutumunuzla ilgili iddialar hakkındaki görüşleriniz nelerdir?</p>

  <p class="normal1">– Bu Cephe hareketinin bir husumet ortamına iç düşmanlıkla kavga ortamına yol açması cephe kavramının doğası gereğidir. Adı üstünde “Cephe.” Yani bir şeye karşı bir cephe meydana getirmek.</p>

  <p class="normal2">– Affedersiniz burada izin verirseniz bir saplantı yapmak istiyorum. Cephe deyiminin kendilerine ait olmadığını, cephe deyiminin kendilerine dışarıdan takılan bir deyim olduğunu ileri sürüyorlar.</p>

  <p class="indentmetinbold">Sayın Demirel’in demiş olduğu şeyler için, “Ben böyle demedim” yolunda dönüşler yapmasına çok rastlamışızdır...</p>

  <p class="normal1">– Bu anlaşılan cephe kavramının tepki uyandırmaya başlamasından sonra Sayın Demirel’in yaptığı bir dönüş. Böyle dönüşleri sık sık yapar. Başından beri buna “Milliyetçi Cephe” denilmiştir. Hatta Milliyetçi Cephe’nin bu ad altında kuruluş toplantılarından biri, Türkiye’de tedhişçiliği teşvik eden, aynı zamanda çok uluslu petrol şirketlerinin savunuculuğunu yapan bir gazetenin idarehanesinde de toplanmıştır. Sayın Demirel büyük bir partinin lideri olduğunu unutarak bu kışkırtıcı ve küçük gazetenin bürosuna gidip oradaki toplantıya katılmıştır. Bir buçuk yılı aşkın bir sürenin gazete koleksiyonları ortadadır, bu koalisyonun adı ortadadır. Ancak adını kendi gerçek amaçlarına göre değişik kullanma eğilimleri vardır, örneğin, MSP Partisi hep Milliyetçi Cephe demez, Milli Cephe der. Diğerleri Milliyetçi Cephe diyordu. Şimdi anlaşılan Sayın Demirel bunun savunulamaz bir kavram olduğunu anlamaya başlamış ve, “Ben böyle demedim” diyor. Sayın Demirel’in demiş olduğu şeyler için, “Ben böyle demedim” yolunda dönüşler yapmasına çok sık rastlamışızdır.</p>

  <p class="normal1">Dediğim gibi cephe kavramının içinde düşmanlık vardır. Bu, Türkiye’de düşünce farklılıklarına göre insanları düşman kamplarına bölme hareketini başlatmış veya hızlandırmıştır. Hatta etnik nedenlerle ve mezhep nedenleri ile bölücülüğü, ayrıcılığı kışkırtmıştır. Bu bakımdan yaptığı kışkırtmalar yarattığı kargaşalık ve düşmanlık, cephe kavramının doğal sonucu olsa bile, gerçek anlamda milliyetçilik kavramı ile ters düşmektedir. Çünkü bir milleti bölen, kendi içinde cephelere bölmeye kalkışan bir akımın milliyetçilikle hiçbir ilgisi olamaz. Kişisel tutumuma gelince... Zaman zaman Sayın Demirel’in bana sert hücumları olmuştur. Benim ona sert hücumlarım olmuştur. Ama zaman zaman benim hiçbir şey söylemediğim, haftalarca sustuğum dönemler olmuştur. O dönemlerde de dikkat etmişimdir, Sayın Demirel beni karşı hücuma geçirmek için daima kışkırtıcı bir üslupla üstüme yürümüştür. Örneğin, 1975 SeNATO seçimlerinden sonra, halkın aylar süren bir sert kampanyadan bıkkınlık getirmiş olacağını düşünerek, bunu doğal karşılayarak haftalarca sustum, hiçbir şey söylemedim. Fakat daha seçimin birkaç gün sonrasından başlayarak Sayın Demirel CHP’ye ve bana en ağır hücumları yöneltmeye başladı. Ve o zaman da beni kışkırtmak istediğini bir teşhis olarak muhtelif vesilelerle belirtmiş oldu. Son zamanlarda da hatta bir ölçüde eleştiri konusu olacak kadar, dış gezilere çıkmam gerekti. O arada da belki sohbetiniz sırasında sizin de değineceğiniz parti içi bazı ufak tefek meselelerimiz oldu. Ve ben haftalardır Sayın Demirel’le ilgili fazla bir söz de söylemedim. Hatta polemiklere karışmadım.</p>

  <p class="indentmetinbold">Neden iktidardaki parti, ana muhalefet partisini ve onun liderini kendisine karşı kışkırtmak istesin? Demirel açısından bunun bir mantığı olduğu kanısındayım: Bir kere sağdaki oyları kendi partisinde yeniden toplayabilmek için sola ve solun en büyük temsilcisi CHP’ye karşı halk arasında, kendi yandaşları arasında bir husumet uyanmasını ister. Hele kendi çevresinde, kendi partisinde kendisine karşı eleştiriler yöneltildiği vakit yahut ekonomik konularda olsun, başka konularda olsun başı sıkıştığı vakit, CHP ile kavgaya girmek ister. Bu, zaman zaman bazı devletlerin iç sorunlardan dikkati uzaklaştırmak için dış düşmanlıklar oluşturup, dış hedefler göstermelerine benzer.</p>

  <p class="normal1">Ama sizinle yaptığı sohbette bile Sayın Demirel’in bana karşı kullandığı üslup ortada. Bu konuda benim teşhisim şu: Neden iktidardaki parti ana muhalefet partisini ve onun liderini kendisine karşı kışkırtmak istesin? Demirel açısından bunun bir mantığı olduğu kanısındayım. Ne kadar makbul sayılmazsa sayılmasın, bir mantığı olduğu kanısındayım. Bir kere sağdaki oyları kendi partisi etrafında yeniden toplayabilmek için sola ve tabii özellikle solun en büyük temsilcisi olan CHP’ye karşı halk arasında ve kendi yandaşları arasında daha doğrusu kendi yandaşı olan yurttaşlar ve kendi partizanları arasında bir husumet uyanmasını ister. İki tarafın arasının gitgide açılmasını ister. Onun için sürekli olarak aramızda polemikler olmasını ister. Hele kendi çevresinde, kendi partisinde kendisine karşı eleştiriler yöneltildiği vakit, yahut ekonomik konularda olsun, başka konularda olsun başı sıkıştığı vakit, CHP ile bir kavgaya girmek ister. Bu zaman zaman bazı devletlerin iç sorunlardan dikkati uzaklaştırmak için dış düşmanlıklar oluşturup, dış hedefler göstermelerine benzer. Bu Sayın Demirel’in öteden beri gözüme çarpan taktiklerinden biridir...</p>

  <p class="normal2">– Siz bu taktiğe alet olmamak konusunda özel bir dikkat gösteriyor musunuz?</p>

  <p class="normal1">– Şimdi zaman zaman Türkiye’de öyle şeyler oluyor ki, bunların üzerinde yumuşak bir dille durmak olanağını bulamıyorum. Veya ancak kendimi çok zorlayarak sustuğum dönemler, ya da çok yumuşak üslupla değindiğim dönemler oluyor. Ama bir ülkede hemen her gün gençler öldürülürken ve bunun hükümet himayesi altında yapıldığı, hiç değilse bazı hükümet partileri himayesi altında yapıldığı kanaati yaygınken, bunun belirtileri ortada iken, çok yumuşak bir üslup ile tepki göstermek kolay değil. Hatta hakkımız değil. Aslında bu tür olaylar karşısında bu kadar kayıtsız kalabilen bir başbakana dünyanın hiçbir ülkesinde ve hiçbir rejiminde rastlanamayacağı ve böyle bir başbakan olamayacağı kanısındayım. Herhalde birçok anaların, babaların içindeki isyan duygusu benim zaman zaman Demirel’e ve hükümetine karşı kullandığım üsluptan çok daha serttir.</p>

  <p class="normal2">– Efendim, bu taktiği seçim şansını arttırmak için kullandığı olasılığından söz etmiştiniz. O arada bu koalisyonun da Demirel’in 1973 seçimlerinden sonra gösterdiği “sağda bölünmüş oyları AP’de toplama” hedefine uygun bir biçimde geliştiği izlenimi uyanıyor. Son yapılan yerel seçimler sonuçlarını yorumlayanlar bu izlenimi güçlenmiş buluyorlar. Önce bu kanıya katılır mısınız? Ayrıca CHP’nin kendi dışındaki soldan alacağı desteğin zayıfladığı, kendi içindeki bazı uyumsuzlukların da bir sorun olacağı, böylelikle AP 1973’e oranla oy oranını arttırırken, CHP’nin 1973’teki oranını dahi koruyamamak tehlikesi ile karşılaştığı konusundaki görüşler hakkında ne dersiniz?</p>

  <p class="normal1">– Evvela şunu söyleyeyim: 1975 kısmi seNATO seçimlerinde, öteki sağ partilerin oyları oldukça büyük bir ölçüde AP’de toplandı. Bu, koalisyonu o sırada bir tehlikeye düşürdü. Sayın Demirel’in seçim biter bitmez, CHP’ye ve bana karşı ağır ve sert bir kampanya açmış olması, o ortamda koalisyonun çözülmesi olasılığına karşı, husumete dayanan bir birlik havasını, dayanışma ortamını canlandırma amacına yönelik. Bu kanıdayım. AP liderliğinde bir sağ koalisyonun, öteki sağcı partilerin oylarını AP’de toplama olasılığı bir ölçüde vardır. Gerçi kısmi seNATO seçimleri ve yerel ara seçimler bunun tam göstergesi olamaz. Niçin olamayacağını seNATO seçimlerinden sonra ayrıntılarıyla anlatmıştım ve birçok yorumcular da bu konuda birleşmişlerdi. SeNATO seçimleri bir ölçüde yoğunluk sistemi kurallarının geçerli olduğu bir seçimdir. Küçük partilerin şansı çok azalır. Onun için aslında bazı küçük partilere bağlı olan ve bağlılıklarını sürdüren birtakım seçmenler bile oyları ziyan olmasın diye, ondan sonra en çok tuttukları daha şanslı bir partiye oylarını yöneltebilirler. Aynı eğilim yerel ara seçimlerde de aynı nedenle geçerlidir. Fakat bu eğilimin genel milletvekili seçimlerinde ne ölçüde geçerli olacağı henüz sınanmış değildir. Herhalde aynı ölçüde geçerli olmayacaktır, fakat bir ölçüde geçerli olabilir. Biz CHP’nin iktidara gelmesini sağ oyların bölünmesine bağlı tutmuyoruz. Türk toplumunun doğal gelişme süreci, öyle inanıyoruz ki CHP’yi kendi tutumunu iyi ve inandırıcı bir şekilde saptadığı sürece ve tutumu ile kadrosu arasındaki uyumu sürdürdüğü sürece bu gelişme CHP’nin güçlenmesini hızlandıracaktır. Nitekim 1975 seNATO seçimleri bunun bir göstergesi olmuştur. CHP açısından oldukça olumsuz koşullar ve büyük baskılar altında yapılan bu seçimde tümü ile sağın oyları önemli ölçüde azalırken, CHP’nin aldığı oylardaki büyük artış demokratik sol oyların, dünyada az rastlanabilir bir hızla yükselmeye devam ettiğini göstermiştir. 1973’te yüzde 33 olan, 1973 genel seçimlerinden 1.5 ay sonraki yerel seçimlerde yüzde 38 olan oylarımız, 1975 Ekimi’nde yüzde 44’e çıkmıştır. 1975 seçimlerinde de seçmenlerin yarıdan çoğu oy kullanma olanağına sahipti. Benim kanım Türkiye’deki sosyal gelişme ve siyasal bilinçlenme sürecinin artarak, hızlanarak sürmekte olduğu yolundadır. Buna bugünkü hükümetin gerek siyasal durumunun siyasal alanda yol açtığı huzursuzluğun, gerek ekonomik tutumunun da geniş halk kitleleri arasında doğurduğuna inandığım tepki eklenecek olursa, CHP’nin önümüzdeki genel seçimlerde şansının azaldığı değil, tam tersine arttığı kanısına varmak mümkün olur. Tabii seçimlerle ilgili kesin tahmin yapılamaz. Ben de hiçbir zaman kesin tahmin yapmadım seçimlerle ilgili olarak. Ama 1973 seçimlerinde söylemediğim bir tahmini, 1977 seçimleri için rahatlıkla yapabiliyorum. Bu da CHP’nin 1977 genel seçimlerinde tek başına salt çoğunluğu sağlayabilme umudu çok güçlüdür ve azalmamaktadır.</p>

  <p class="normal2">– Sizin dışınızdaki solun size karşı alacağı vaziyetler...</p>

  <p class="normal1">– Cephe Hükümeti birtakım tertiplerle, biraz önce anlattığıma benzer tuzaklarla bizim dışımızdaki soldan CHP’ye oy gelmesini önlemek için elinden geleni yapıyor ve yapacaktır. Fakat CHP bu tuzağa düşmediği gibi, bizim dışımızdaki sol kuruluşlardan da hiç değilse bir kısmının, önemlilerinin, böyle tuzağa düşmeyecekleri umudundayım. Bu umudumu destekleyen bazı belirtiler de vardır.</p>

  <p class="normal2">– Ne gibi?</p>

  <p class="normal1">– Bir kere hükümetin kışkırtmalarına birçoğu alet olmamaktadır. Cephe hareketinden gelen kışkırtmalara, sağ teröristlerden gelen kışkırtmalara, legal sol örgütler genellikle alet olmamaktadır. Bu konuda büyük bir direnç göstermektedirler. Aramızda bir işbirliği yoktur ve söz konusu da değildir. Esasen bizim dışımızda sol partilerin kendi aralarında kendi açılarından önem taşıyan ayrılıklar vardır. Başlı başına bu dahi bir işbirliğine engeldir. Ama işbirliği ölçüsüne varmaksızın özgürlükçü demokrasiyi yaşatmak için birbirini kollamak, birbirine engel çıkarmamak eğilimi genellikle meşru sol kuruluşlarda kendini, geçmişe oranla, çok daha büyük ölçüde göstermektedir. Bunun istisnaları da vardır. Fakat çok azdır. Tabii legal örgütler dışındaki, hele partiler dışındaki sol gruplaşmalardan bazılarını bunun dışında tutmak gerekir.</p>
</body>
</html>
