<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h1>24. Bölüm<br /></h1>

  <h2 id="sigil_toc_id_24"><a id="bookmark3"></a>İnanılmaz Şeyler Yapıyoruz</h2>

  <div>
    <br />
  </div>

  <p>1939’da, Avrupa’da II. Dünya Savaşı’nın başladığı yıl, Amerika Birleşik Devletleri’nin en büyük kenti New York’ta Dünya Fuarı düzenlenmişti. Bataklık bir arazi (bir zamanlar adı Corona Çöplüğü’ydü) üzerinde, bazıları üçgen prizma, küre ve koni biçiminde&nbsp;olan bir grup çarpıcı bina yükseliyordu. Dünyanın dört bir yanından&nbsp;gelen ziyaretçiler burada “Yarının Dünyası”nı görebiliyorlardı. Bu&nbsp;fuarı düzenleyenlerin zihinlerinde canlandırdıkları gelecek ve gelecekte neler olacağına ilişkin düşünceleri, bize o günden bu yana teknolojinin elde ettiği başarıları değerlendirme olanağı veriyor.</p>

  <p>Fuarı düzenleyenler bazı konularda yanılmışlardı. Tıbbın kısa süre içinde kanser hastalığını alt edeceğini sanmışlardı. Makineler sıvılaştırılmış havayla çalışacaktı. Herkes, gereksinimi kalmadığında atabileceği kadar ucuz ve neredeyse ağırlıksız evlerde yaşayacaktı. Fakat fuarı düzenleyenler birkaç şeyi de doğru tahmin etmişti. Uzun, güzel&nbsp;görünümlü, klimalı otomobillerin bir kentten diğerine 14 şeritli otoyollarda çabucak gideceğini tahmin etmişlerdi. Çok kısa bir süre önce icat edilen televizyonun her eve gireceğini söylemişlerdi. (Fuarın&nbsp;açılışına gelen ziyaretçiler küçük siyah beyaz televizyonlarda <span style="font-variant:small-caps;">ABD</span> başkanı Franklin Roosevelt’in bir konuşmasını izlemişti.) Fuarı düzenleyenler uzaya fırlatılan roketleri de önceden bilmişti, ama bu roketlerin toplardan atılacağını ve Dünya’nın çevresinde yolcu taşıyacağını&nbsp;düşünmüşlerdi.</p>

  <p>Fakat asıl önemlisi şu: Fuarı düzenleyenler II. Dünya Savaşı’nın birkaç yıl içinde getireceği şaşırtıcı değişiklikleri görememişlerdi, doğ<span style="text-indent: 0.3in;">rusu bu yüzden de suçlanamazlar. Bu değişikliklerin arasında radar, penisilin, helikopter ve atom bombası vardı. Daha sonraki hayret verici şeyleri de pek hayal edememişlerdi: Nükleer reaktörler, transistorlar, fiber optik, organ nakli ve daha bir dolu şey.</span></p>

  <p>Hepsinden öte, son bölümümüzün konusu olan inanılmaz şeyleri önceden görememişlerdi.</p>

  <p>Bu inanılmaz şeylerden biri elbette, bir kavram olarak geçmişi düşünebileceğinizden çok daha eskilere dayanan bilgisayardır.&nbsp;1830’lar ve 1840’larda bir İngiliz, istenen her türlü hesaplamayı yapabileceğini iddia ettiği bir “Çözümleyici Makine” tasarlamıştı (ama&nbsp;üretmemişti). Charles Babbage’in makinesi pek çok bakımdan günümüzün bilgisayarıyla aynı iç “mantığı” kullanıyordu ve bugün uzmanlar makinenin çalışacağına inanıyor. Fakat Babbage’in makinesini yapma olanağı yoktu. Hükümet, araştırmasını bir süre desteklemiş,&nbsp;ardından desteği durdurmuştu. Babbage sorunları için İngiliz zihniyetini suçluyordu: “Ona [bir İngilize] patateslerin kabuğunu soyacak&nbsp;bir makineden söz ettiğinizde bunun imkânsız olduğunu söyleyecektir; böyle bir makineyle bir patatesin kabuğunu onun gözlerinin&nbsp;önünde soyduğunuzda da makinenin yararsız olduğunu ilan edecektir, çünkü bir ananası dilimleyememektedir.”</p>

  <p>Her zaman olduğu gibi gereksinim biz insanları icat etmeye itti. 1800’lerin sonlarında şirketler ve hükümetler öyle büyümeye başlamıştı ki sahip oldukları veriler ve bilgilerle ilgilenmek için yardıma gereksinimleri olmuştu. 1880 <span style="font-variant:small-caps;">ABD</span> nüfus sayımını değerlendirmek o kadar uzun sürmüştü ki (yedi yıl), sonuçlar yayımlandığında eskimişti.&nbsp;Bu nedenle 1890’da hükümet sınıflandırmak ve hesaplamak için delikli kart kullanan bir listeleyiciden yararlanmış ve iş, ayrılan bütçe&nbsp;aşılmadan, öngörülen tarihte bitirilmişti. Üstelik bunu elektrik olmadan yapmışlardı. 1900’lerin başlarında elektrik, bilim adamları ve&nbsp;mühendisler için hızlı hesap makinelerinin, fatura kesme ve muhasebe işleri için de yazarkasalarm geliştirilmesini sağladı. Babbage’in&nbsp;“Çözümleyici Makine” düşüncesi gerçekleşmek üzereydi.</p>

  <p>Daha II. Dünya Savaşı’mn öncesinde, <span style="font-variant:small-caps;">ABD,</span> Almanya ve İngiltere’deki mucitler bilgisayarlar üzerine çalışıyordu. Ardından savaşın ortaya çıkardığı gereksinimler yüzünden çalışmalarını iyice hızlandır<span style="text-indent: 0.3in;">dılar. Gerçek bir bilgisayarı ilk kim yaptı? Her şey “bilgisayar” sözcüğünü nasıl kullandığınıza bağlı olduğundan bu soruyu yanıtlamak güç. Pennsylvania Üniversitesi’nde yıllarca ders veren bu satırların yazarı bu onuru Pennsylvania’ya veriyor.</span></p>

  <p>II. Dünya Savaşı’nm ilk yıllarında <span style="font-variant:small-caps;">ABD</span> ordusunun, nişancıların toplarını hedefe doğru yöneltirken kullandığı “atış çizelgelerini” hesaplayacak bir cihaza gereksinimi olmuştu. Pennsylvania Üniversitesi’nde iki mühendis bu cihazı yapmaya girişti. Mühendislerden biri&nbsp;yalnızca elektronlarla çalışan makinelerle ilgili hayaller kuran John&nbsp;Mauchly adında bir doçentti. Henüz yirmi iki yaşında bir “araştırma&nbsp;görevlisi” olan Presper Eckert ise daha çok, krematoryumların gürültüsünü bastırmak için mezarlıklarda çan çalan bir düzenek yapmasıyla tanınıyordu. Bu iki adam bazı araştırmacıları bir araya getirerek&nbsp;çalışmalarına başladılar.</p>

  <p>1946’da (savaş sona ermişti) Eckert ve Mauchly bilgisayarlarının yapımını tamamladı. Bilgisayara <span style="font-variant:small-caps;">eniac</span> (Electronic Numerical Indicator and Computer - Elektronik Sayısal Integral Makinesi ve Bilgisayar) adını verdiler, <span style="font-variant:small-caps;">eniac</span> 2,5 metre yüksekliğinde, 25 metre uzunluğundaydı ve ağırlığı sekiz otomobilin ağırlığına eşitti. 1940’ların ölçütlerine göre çok hızlıydı. Bir saniyede 5.000 işlem yapıyordu ve bir&nbsp;top mermisinin izleyeceği yolu merminin hızından daha hızlı hesaplıyordu. (Fakat bazen sorun çıkarabiliyordu. Bir keresinde ENiAc’ın içine giren bir gece kelebeğinin cihaza kısa devre yaptırarak, “hata”ya&nbsp;[İngilizcesi, ufak böcek anlamına gelen, bug] yol açtığı söylenir.)</p>

  <p>Becerikli insanlar bilgisayarı icat eder etmez başka becerikli insanlar da onu geliştirdi. Bunlardan biri Princeton Üniversitesi Yüksek Araştırmalar Enstitüsü’nde görevli John von Neumann’dı. Von Neumann evrensel bir dehaydı. ENiAc’ın çözülmemiş bazı sorunları&nbsp;ilgisini çekti ve bilgisayarların “mimarisinin”, yani mantığının nasıl&nbsp;olması gerektiğine ilişkin görüşlerini ortaya koyan bir makale yazdı. Bilgisayara ne yapacağını ve ne zaman yapacağını söyleyecek bir&nbsp;kumanda öneriyordu. Von Neumann’ın makalesi son derece etkili&nbsp;oldu, bazıları onu (yanlış bir biçimde) “bilgisayarın babası” olarak&nbsp;adlandırdı.</p>

  <p>Bu yeni ve şaşırtıcı makine dikkat çekmeye başladı. 1952’deki başkanlık seçimlerinde bir bilgisayar, ulusal televizyon için, Eisenho<span style="text-indent: 0.3in;">wer’m 438 oy alacağı tahmininde bulunmuştu. Eisenhower 432 oy aldı.</span></p>

  <p>İlk bilgisayarlar <span style="font-variant:small-caps;">(eniac</span> ve hemen ardından gelenler) çok büyüktü ve evet, çok aptaldı. 1949’da <span style="font-style:italic;">Popular Mechanics</span> dergisinin bir yazarı bir gün bilgisayarın küçülerek bir otomobil boyutuna geleceğinden&nbsp;umutla söz ediyordu. Yazar fazla kötümserdi. 1960’lara gelindiğinde&nbsp;bilgisayarlar yazarın tahmininden de fazla küçülmüş, hızlanmış ve&nbsp;kullanılmaları daha kolaylaşmıştı, <span style="font-variant:small-caps;">iBM</span> asansörlere takılabilen bilgisayar parçaları üretiyordu. 1969’a gelindiğinde NASA Ay’a inen uzay&nbsp;aracına yerleştirebilecek kadar küçük bir bilgisayara sahipti, üstelik&nbsp;bu bilgisayar görevini yapacak kadar da akıllıydı. Ancak 1970’lerin&nbsp;başlarında bile bilgisayarların çoğu hâlâ pahalı ve büyüktü, kullanımları da zordu, <span style="font-variant:small-caps;">dec</span> ve <span style="font-variant:small-caps;">iBM</span> gibi bilgisayar üreticileri bu sorunların farkındaydı ve bazıları daha küçük, daha kullanışlı “mini bilgisayarlar”&nbsp;yapmaya yöneldi. Fakat bunlar bile kolayca kullanılamıyordu ve sıradan insanların satın alamayacağı kadar pahalıydı.</p>

  <p>Bu sorunlara yanıt, pek çok insanın yaşamını değiştirecek olan kişisel bilgisayar, yani pc’ydi. pc’nin ortaya çıkışı biraz karışıktır, biz&nbsp;burada özetleyerek anlatacağız. 1975’te mits adında bir şirket insanların kendi kendine “mikro bilgisayar” yapabilmesi için küçük parçalardan oluşan takımlar satmaya başladı. Bu parçaların birleştirilmesinin zor olması ve birleştirildiğinde ortaya çıkan bilgisayarın çoğunlukla çalışmaması, çalıştığında yararlı hiçbir şey yapmaması, bunların&nbsp;hiçbiri sorun değildi. Önemli olan 400 doların altındaki fiyatıydı. Takımlar genç bilgisayar düşkünleri arasında büyük ilgi gördü ve bu&nbsp;gençlerin özellikle ABD’nin batı kıyısındakilerin bir araya gelmesine&nbsp;yardımcı oldu. Bu zeki ama düzenli bir işi olmayan insanlar Homebrew Bilgisayar Kulübü’nde sohbet ediyor, Byte Shop’tan ve ComputerLand’den bilgisayar parçaları satın alıyor. <span style="font-style:italic;">Byte</span> ve <span style="font-style:italic;">Dr. Dobb’s Journal of Computer Calisthenics and Orthodontics</span> gibi süreli yayınlara abone oluyorlardı. Kısaltmalarla konuşmayı seviyorlardı: GUI (grafik kullanıcı arayüzü), wimp (pencereler, ikon, fare ve çekme) ve <span style="font-style:italic;font-variant:small-caps;">pots&nbsp;</span>(eski telefon hizmeti) gibi.</p>

  <p>1975’te, Washington State Üniversitesi’nden mezun olmak üzere olan bilgisayar dehası Paul Ailen, <span style="font-style:italic;">Popular Electronics</span> dergisinde yeni bilgisayar donanımlarıyla ilgili bir yazı gördü. Bu yeni parçaların&nbsp;<span style="text-indent: 0.3in;">satışa sunulduğuna ilişkin haberler hem Allen’ı, hem de Harvard’da “hukuk öncesi” eğitimi alan arkadaşı Bili Gates’i harekete geçirdi.&nbsp;İki arkadaş para kazanmayı neredeyse yazılım yapmak kadar seviyordu. Ucuz bilgisayar donanımları için,</span> <span style="text-indent: 0.3in; font-variant: small-caps;">basic</span> <span style="text-indent: 0.3in;">olarak bilinen var&nbsp;olan bir programlama diline dayanan yeni bir programlama dili geliştirmeye karar verdiler. Altı haftalık yoğun bir çalışmanın ardından programlarını tamamladılar ve buna</span> <span style="text-indent: 0.3in; font-variant: small-caps;">gw-basic</span> <span style="text-indent: 0.3in;">[“Vay Canına”&nbsp;anlamına gelen Gee Whiz’in baş harflerinden] adını verdiler. Ayrıca&nbsp;MicroSoft adında bir yazılım şirketi de kurdular; MicroSoft o dönemde faaliyet gösteren yüzlerce, belki de binlerce yazılım şirketinden biriydi.</span></p>

  <p>Programlama dilleri başarılı oldu; bu dili ve kullanma yetkisini bilgisayar tutkunlarına ve bilgisayar şirketlerine sattılar. Bu şirketlerden biri Apple’dı. Apple California’da, Steve Jobs’m evinin garajında kurulmuş küçük bir şirketti. Jobs şirket kurulduğunda olağanüstü bir özgüveni olan yirmi bir yaşında bir bilgisayar meraklısıydı.&nbsp;(On üç yaşındayken büyük elektronik şirketi Hewlett-Packard’dan&nbsp;William Hewlett’e telefon etmiş ve ondan bilgisayar parçaları istemişti. Hewlett bu harika çocuğa istediği parçaları vermekle kalmamış, ona yarı zamanlı bir iş de önermişti.) Jobs’ın arkadaşı ve ortağı&nbsp;Stephen Wozniak o günlerde 26 yaşındaydı ve kendi kendini yetiştirmiş bir mühendisti.</p>

  <p>1975’te Wozniak kendi bilgisayarını yaptı, aslında bu çıplak bir devre kartıydı. O ve Jobs bilgisayara Apple adını verdiler ve Jobs’ların garajında el yapımı Apple’lar üretmeye başladılar. 1976’da Byte&nbsp;Shop 200 Apple bilgisayar sattı.</p>

  <p>Jobs için bu yeterli değildi. Başkaları da küçük bilgisayarlar yapıyordu, özellikle de bilgisayar meraklıları için, ama Jobs’ın geleceğe ilişkin tasarıları vardı. Sıradan insanlar için üretilmeleri koşuluyla küçük bilgisayarların daha geniş bir pazarı olacağını düşünüyordu.&nbsp;Jobs’a göre bir bilgisayar, yararlı, eğlendirici, kullanıcı dostu ve masanızın dağınıklığı arasında kendine bir yer bulabilecek kadar da küçük olmalıydı. Jobs’m önerilerine uyarak Wozniak daha kullanıcı&nbsp;dostu olan Apple Il’yi üretti. Microsoft (ilk haliyle MicroSoft) da burada sahneye girdi, çünkü Wozniak ve Jobs, kısa bir süre için, kendi&nbsp;kolay kullanılan kişisel bilgisayarları için gereksinim duydukları şeyin&nbsp;<span style="text-indent: 0.3in; font-variant: small-caps;">gw-basic</span><span style="text-indent: 0.3in;">&nbsp;olduğunu düşündüler. O dönemde, yani 1977’de Apple artık Jobs’ların garajına sığmaz olmuştu ve on kadar çalışanı vardı.</span></p>

  <p>Dev <span style="font-variant:small-caps;">IBM</span> şirketindeyse koyu mavi takım elbiseler içinde tabur tabur insan vardı ve boş durmuyorlardı. Şirket, kişisel bilgisayarların elektrikli yazı makinelerinin yerini alıp almayacağmı görmek için birkaç yıl beklemişti. 1980’in başlarına gelindiğinde <span style="font-variant:small-caps;">ibm</span> geleceği görebilmeye başladı ve çabucak bir <span style="font-variant:small-caps;">pc</span> ilkömeği yaptı, ardından üretime&nbsp;başladı. Ancak <span style="font-variant:small-caps;">ibm</span> kendi <span style="font-variant:small-caps;">pc</span> yazılımını geliştirmek yerine Microsoft’tan, <span style="font-variant:small-caps;">ibm</span> pc’lerini satın alanların Microsoft’un işletim sistemini&nbsp;kullanmasına olanak tanıyan bir izin belgesi satın aldı. Birazdan göreceğimiz gibi bu eylem (veya eylemsizlik) önemli sonuçlar doğurdu.</p>

  <p>IBM pc kısa zamanda büyük bir başarı yakaladı ve şirket üretimini çabucak dörde katladı. Ancak IBM’in şanssızlığına, başka şirketler de IBM’in kullandığı parçaların büyük bir kısmını satın alabiliyordu,&nbsp;böylece ibm pc’nin daha ucuz “kopyalarını” üretmeye başladılar, ibm&nbsp;batmadı fakat harcamalarını azalttı. Kopyalar fiyatları düşürdü ve bu&nbsp;kişisel bilgisayarların yaygınlaşmasını sağladı. Bu arada Apple, daha&nbsp;önce ne yapıyorsa onu yapmayı sürdürdü; ibm pc’yi kopyalamadı.&nbsp;Jobs kopyalarla, daha iyi bir yazılım ve kullanımı son derece kolay bir&nbsp;bilgisayar olan Macintosh’u geliştirerek rekabet etti.</p>

  <p>1982’ye gelindiğinde kişisel bilgisayar, sürekli düşen oldukça makul fiyatını ödeyebilen herkesin kullanabileceği bir şeydi. 1983’te kişisel bilgisayar kullanıcıları için hazırlanan yaklaşık 30 dergi yayımlanıyordu. Bu küçük makinelerin elde ettiği başarı, 1983 yılının Ocak ayında <span style="font-style:italic;">Time</span> dergisinin pc’yi “Yılın Makinesi” olarak seçmesiyle ilan&nbsp;edildi.</p>

  <p>Ancak bu arada dikkatler bilgisayarlardan yazılımlarına kaymıştı. Bu, bilgisayarın kullanım alanlarının artmasıyla gerçekleşti, fakat bilgisayarların hızları bu kadar artmasaydı gerçekleşemezdi. 1985’e gelindiğinde, asıl işi yapan bilgisayarların içindeki “elektronik yongalar”, bir saniyede 6.000.000 talimatı yerine getirebilen yaklaşık&nbsp;<span style="text-indent: 0.3in;">275.000</span> <span style="text-indent: 0.3in;">transistor barındırıyordu. Küçük bir yonga ENiAc’tan, o bezelye beyinli dinozordan en azından 1.200 kat daha hızlıydı ve yongaların işlem gücü her on sekiz ila yirmi dört ayda bir iki katma çıkıyordu. Beyinlerinin artan gücü pc’lerin çok daha fazla yazılım kullanmasına olanak tanıyordu.</span></p>

  <p>1981-1984 arasında <span style="font-variant:small-caps;">pc</span> yazılımlarının pazar hacmi 140 milyon dolardan 1,6 milyar dolara çıktı, on kattan daha fazla bir artış. Yazılımın can alıcı rolüne ilişkin en güzel örnek Microsoft’un öyküsüdür.&nbsp;1980’de Microsoft’un yalnızca otuz iki çalışanı vardı, ama şans Bili&nbsp;Gates’in yanındaydı, <span style="font-variant:small-caps;">ibm</span> (daha önce değindiğimiz gibi) kendi kişisel&nbsp;bilgisayarları için yazılım geliştirmemeye karar verdiğinde, önce Digital Research adında bir şirketle bağlantı kurmuştu. Bundan bir sonuç&nbsp;alamayınca dev <span style="font-variant:small-caps;">ibm</span> küçük Microsoft’a başvurdu.</p>

  <p>Daha önce belirttiğimiz gibi Gates ve Ailen, IBM’e kendi ürettiği pc’lerin kullanıcılarının Microsoft’un işletim sistemini kullanmalarına olanak tanıyan bir izin vermişti. (Anlaşma karmaşıktı, ama Microsoft için çok iyi, IBM içinse kötü olduğu ortaya çıktı.) Hazır bir sistemi olmayan Gates, yazılımı başka bir şirketten 30.000 dolara satın aldı, geliştirdi ve IBM’e verdi. Sonunda bu sistem neredeyse bütün <span style="font-variant:small-caps;">ibm</span> pc’lerle ve bütün kopyalarla birlikte “paket olarak” verilmeye başlandı. Microsoft her paketten 10 ile 50 dolar arasında kazanıyordu ve Gates kısa sürede bir servet sahibi oldu. 1990’larda&nbsp;Gates’in serveti 106 milyon yoksul Amerikalının toplam servetine&nbsp;eşitti. O dönemde Microsoft yaygın biçimde kullanılan başka bir yazılım üretiyordu. 14.000 çalışanı vardı ve sermayesi iBM’in sermayesine yaklaşıyordu.</p>

  <p>Bilgisayarlardan kazanç sağlayanlar elbette yalnızca Amerikalılar değildi. Bilgisayarlar bütün kıtalarda ekonomik büyümeyi canlandırdı. Yirmi İkinci Bölüm’de gördüğümüz gibi, dünya artık büyüyen bir&nbsp;küresel ekonomik düzene ve (gitgide daha fazla eşitsiz bir biçimde de&nbsp;olsa) artan gelirlere sahipti. Kişisel bilgisayarlar, sihirli asalarının küçük bir dokunuşuyla yoksul Üçüncü Dünya köylerini yeni bir çağın&nbsp;parlak simgelerine dönüştüren periler gibiydi. Örneğin Hindistan’da&nbsp;Bombay’ın dışında açlığın ve çocuk cinayetlerinin yaygın olduğu köyler vardı. Bu yoksulluğun ortasında 2000 yılında <span style="font-variant:small-caps;">sceepz</span> (Santa Cruz&nbsp;Electronic Export Processing Zone - Santa Cruz Elektronik İhraç İşlem Bölgesi) olarak bilinen yeni bir gelişme yaşandı. Burada, scEEPZ’in&nbsp;klimalı odalarında iyi beslenen Hintli bilgisayar programcıları diğer&nbsp;kıtalardaki çokuluslu şirketler için yazılım geliştiriyorlardı.</p>

  <p>Bilgisayardaki en büyük değişiklik, ne boyutlarının küçülmesi, ne de işlem gücünün artmasıydı; asıl değişiklik insanların onu kullanma&nbsp;<span style="text-indent: 0.3in;">biçimlerindeydi. 1940’larda bilgisayarı icat edenler sayılarla uğraşmasını amaçlamışlardı, “bilgisayar” adını takmalarının nedeni de buydu. Fakat çok kısa bir süre içinde bilgisayar üreticileri ve ticari&nbsp;kullanıcılar, bilgisayarları veri saklama ve işleme araçlarına dönüştürmüşlerdi.</span></p>

  <p>Üreticiler ve kullanıcılar artık bilgisayarlar için sayısız kullanım alanı buluyordu. 1970’lere gelindiğinde bilgisayarlar sözcükleri “işliyordu” ki bu, bilgisayarlar için çocuk oyuncağıydı. 1991'deki Körfez&nbsp;Savaşı’nda bilgisayarlar, uzaydaki uydulardan yararlanarak izi yolu&nbsp;olmayan çöllerde müttefik askerlerine yol göstermişti. Bugüne dek insanlar gibi düşünebilen bilgisayarlar yaratmayı başaramadık, ama&nbsp;bilgisayarlar satrançta ustalık kazanmaya başladılar. 1996’da dünya&nbsp;şampiyonu satranççı Gary Kasparov, Deep Blue adındaki güçlü bir&nbsp;bilgisayarı yenmişti, oysa 1997’de daha geliştirilmiş bir Deep Blue altı oyunluk bir karşılaşmanın sonucu belirleyecek oyununda Kasparov’u yendi. 2003’te Kasparov, saniyede 3.000.000 hamleyi inceleyebilen dünyanın en iyi satranç bilgisayarı Deep Junior ile altı oyunluk&nbsp;bir karşılaşma daha yaptı. Karşılaşma beraberlikle sonuçlandı.</p>

  <p>2000’e gelindiğinde sıradan insanlar ceplerinde Ay modülü Eagle’daki bilgisayarın belleğinden milyonlarca kat daha büyük bir belleğe sahip dijital ajandalar taşıyorlardı. Yongalar artık bir posta pulundan birazcık daha büyük bir alanda bir milyon transistor barındırıyordu ve siz bu kitabı okurken o yongaların modası çoktan geçmiş olacak.</p>

  <p>Artık elektronik beyinler yaptığımıza göre bir sonraki adım bunları birbirlerine bağlamaktı. Bu uzun zaman önce ilk insanların da yaşadığı bir şeye benziyordu: Önce daha büyük beyinler geliştirmişler, ardından beyinlerini konuşma yoluyla diğer insan beyinlerine&nbsp;bağlamışlardı. Aynı biçimde, 1960’larda ve 1970’lerde yazılım mühendisleri bilgisayar kullanıcı ağlarını diğer ağlara bağlamanın yollarını buldular. İnternet (daha sonra konulan adıyla) sonuç olarak bir&nbsp;ağlar ağıdır. 1990’larda müthiş yaygınlaştı ve teorik olarak, dünyadaki herkesle anında bağlantı kurmanın bir yolu haline geldi.</p>

  <p>İnsanlık tarihi açısından, bilgisayarların bağlanması veya birleştirilmesi, en az üretilmeleri kadar önemliydi. Bununla birlikte, Von Neumann, Gates ve Jobs ne kadar ünlüyse, ne kadar tanınıyorsa, bu&nbsp;<span style="text-indent: 0.3in;">bağlantıyı gerçekleştirenler de o kadar unutuldu. Kayıtlara geçmesi için, internetin yaratıcılarından birinin, Massachusetts Teknoloji Enstitüsü’nden</span> <span style="text-indent: 0.3in; font-variant: small-caps;">(mit)</span> <span style="text-indent: 0.3in;">J.C.R. Licklider olduğunu belirtelim. Herkesçe bilinen adıyla “Lick” ağları birbirine bağlamanın yararlarını önceden&nbsp;görmüş ve “mekanik olarak genişleyen insan” olarak adlandırdığı şeyi zihninde canlandırmıştı.</span></p>

  <p>İnternet genişledikçe, internetin içindeki zenginlikleri keşfetme sorunu da büyüdü. 1989’da Britanyalı fizikçi Tim Berners-Lee, internet yoluyla dünyanın her tarafındaki bilgileri paylaşma yöntemi olan&nbsp;World Wide Web’i [Dünya Çapında Ağ] (ww) tasarladı. Berners-Lee şöyle yazıyordu: “Web’e ilişkin görüşüm aslında herhangi bir şeyle bağlanma olanağına sahip bir şeyle ilgili görüşümdür.” Web sayesinde tartışma grupları, yararlı bilgiler, basın bültenleri, pornografik&nbsp;yayınlar, kütüphaneler, “sohbet odaları” ve bir sürü işe yaramaz şeyin içinde gezinebilirsiniz. Bilgisayar kullanıcıları veri (resim, görüntü, metin veya ses) yollayabiliyor, başkalarının gönderdiği verileri&nbsp;kullanabiliyor. Dünyanın her yerinde insanlar alım satım işleri, hoşça&nbsp;zaman geçirmek, bilgi aktarmak, etki yaratmak ve dünya çapındaki&nbsp;bilgi dağarcığına girmek için Web’i kullanıyor.</p>

  <p>Son sayımlara göre Web en azmdan beş milyar sayfa içeriyor.</p>

  <p>Uzay maceramız düşlerde başlamıştı. Ruslar, Almanlar, Amerikalılar (hatta bir Rumen), 1920’lerde roket yapmaya başladığında ülkelerine hizmet etmek veya para kazanmak gibi bir amaçları yoktu. Hayır, yalnızca insanın uzaya çıkmasını düşlüyorlardı. Kendilerinden önceki kuşakların düşlerini, örneğin Jules Verne’in <span style="font-style:italic;">Aya Yolculuk</span> ve&nbsp;H.G. Wells’in <span style="font-style:italic;">Dünyanın Sonuna Doğru</span> (Marslıların dünyayı istilasıyla ilgili bir roman) ve <span style="font-style:italic;">Ayda İlk İnsanlar</span> kitaplarını okumuşlardı.&nbsp;Yaptıkları roketler insanın Ay’ın karanlık yüzünü görmesini ve&nbsp;Mars’ta canlı olup olmadığını öğrenmesini sağlayacaktı.</p>

  <p>1920’lerde ve 1930’larda pek çokları roketin düşüncesini bile çok saçma buluyordu. 1919’da, günümüzde zaman zaman “roket teknolojisinin yaratıcısı” olarak anılan Amerikalı mucit Robert Goddard,&nbsp;artık bir klasik olan <span style="font-style:italic;">A Method of Reaching Extreme Altitudes</span> [Aşırı&nbsp;Yüksekliklere Ulaşmak İçin Bir Yöntem] adlı yapıtını yayımlamıştı.&nbsp;<span style="font-style:italic;">New York Times'ta</span> bu yapıtla dalga geçen bir yazı yer almıştı: “Şu&nbsp;<span style="text-indent: 0.3in;">Profesör Goddard... etki tepki ilişkisini ve bir boşluğa karşı gelmek için ondan daha iyi bir şeye sahip olmak gerektiğini bilmiyor, desek&nbsp;saçma olacak. Aslında onun tek bilmediği liselerde herkese öğretilen&nbsp;şeyler.” İnsanlar ona “Hülyalı” Goddard adını takmışlardı. (“Moony” Goddard, aynı zamanda İngilizce moon (ay) sözcüğüne bir gönderme içerir.]</span></p>

  <p>II. Dünya Savaşı’ndan sonra bile insanın uzaya çıkması daha çok bilimkurgu olarak görülüyordu. <span style="font-style:italic;">Science Digest</span> 1948’de, “Ay’a inmek&nbsp;ve Ay’ın çevresinde dolaşmak insanlar için öyle ciddi sorunlar barındırıyor ki, bilimin bu sorunlarla baş etmesi için daha 200 yıla gereksinimi var” diye yazıyordu.</p>

  <p>Fakat Alman mühendisler II. Dünya Savaşı’ndan önce ve savaş sırasında bir roket, daha doğrusu füze programı yürütüyorlardı. 1944 yılının baharında, Manş Denizi’nin ötesinde, Ingiltere’de tesadüfen&nbsp;vurabilecekleri bir hedefe doğru dünyanın ilk orta menzilli balistik&nbsp;füzesini fırlatmışlardı. Savaşın sonunda, müttefik orduları Almanya’ya girdiklerinde, hem Rusya, hem de <span style="font-variant:small-caps;">ABD</span> kendi füze programlarını tasarlıyordu. Almanların roket merkezine ilk Ruslar ulaştı, fakat&nbsp;en iyi roket uzmanları Batı’ya kaçmış ve Amerikalılara teslim olmuştu. (Stalin öfkeyle sormuştu: “Böyle bir şeyin olmasına nasıl ve neden izin verildi?”)</p>

  <p>Amerikalılara teslim olan Almanlar arasında Wernher von Braun da vardı. Daha çocukken Von Braun’ın aklı sürekli uzaydaydı ve bir&nbsp;keresinde oyuncak arabasına havai fişekler bağlayarak bir patlamaya&nbsp;yol açmıştı. 18 yaşındayken Ay’a yolculukla ilgili bir yazı okuduktan&nbsp;sonra mesleğini seçmişti. Daha sonraları bir silah merkezinde teknik&nbsp;konulardan sorumlu yönetici olmuş, o ve mühendislerden oluşan ekibi Nazilerin yaptığı füzeleri geliştirmiş, Manş Denizi’nin ötesine yollamışlardı. (Taşlamayı seven bir Amerikalı, Torn Lehrer, sonradan biraz haksız bir biçimde şöyle yazmıştı: “Roketler bir kez havalandı mı&nbsp;/ Kim düşünür nereye düşeceğini? / Bu benim görevim değil / Der&nbsp;Wernher von Braun.”) Eskiden Almanya için çalışan bu silah yapımcısı kısa bir süre sonra <span style="font-variant:small-caps;">ABD</span> için çalışmaya başlamıştı.</p>

  <p>Fakat uzaya ilk çıkan Rusya oldu ve bu, Soğuk Savaş koşullarında gerçekleşti. II. Dünya Savaşı’ndan sonraki 10 yılda Rus bilim adamları ve mühendisleri kıtalararası bir füze yapma konusunda&nbsp;<span style="text-indent: 0.3in;">Amerikalıları geride bırakmıştı. Yaptıkları aslında yirmi ayrı motor tarafından itilen iki ton ağırlığında bir atom bombası taşıyan dev bir&nbsp;roketti. Fakat bu kez Ruslar bu roketi savaş için değil, uzaya çıkmak&nbsp;için kullanmışlardı.</span></p>

  <p>4 Ekim 1957 gecesi bir boru sesi duyuldu, ortalığı alevler kapladı ve gök gürültüsü gibi bir gürlemeyle Rusya’nın roketi havalandı. Uzaya dünyanın ilk yapay uydusunu taşıyordu, basketbol topu büyüklüğünde parlak bir küreydi bu. Adı <span style="font-style:italic;">Sputnik'</span>ti, yol arkadaşı anlamına&nbsp;geliyordu. İzleyenler, “Havalandı! Bebeğimiz havalandı!” diye bağırıyordu. Kimisi dans etti, kimileri birbirlerini öptü ve rokete el salladı.&nbsp;Roket ve <span style="font-style:italic;">Sputnik</span> gözden kayboldu, sonra da birbirlerinden ayrıldılar.&nbsp;<span style="font-style:italic;">Sputnik</span> birkaç ay boyunca sinyaller göndererek bir buçuk saatte bir&nbsp;dünyanın çevresinde bir tur attı.</p>

  <p>Artık Amerikalılar, kapitalizm ve özgürlüğün üstünlüğünü kanıtlamak için acele etmek ve Ruslarla yarışmak zorundaydı. <span style="font-style:italic;">Sputnik</span>'in başarısından iki ay sonra, 1957 yılının Aralık ayında Florida’da bir&nbsp;uydu fırlatmayı tasarladılar. Dünyanın dört bir yanından gazeteciler&nbsp;geldi, herkes yağmurun dinmesi ve sonunda o büyük anm gelmesi için&nbsp;iki gün bekledi. Roket bir metre kadar havalandı, durdu, yere yıkıldı,&nbsp;parçalandı ve yandı. Hiç de akıllıca olmayan bir biçimde <span style="font-style:italic;">Vanguard&nbsp;</span>[Öncü] adı verilen küçük uydu roketten ayrılıp yuvarlandı, durdu ve&nbsp;cıvıltı gibi sesler çıkardı. Bir İngiliz gazetesi bu fiyaskoyu “<span style="font-style:italic;">Kaputnik"&nbsp;</span>başlığıyla verdi. Japonya’da bir gazete de, “Amerikan biliminin Pearl&nbsp;Harbor’ı” yorumunu yaptı. Birleşmiş Milletler’de Rus temsilciler,&nbsp;Amerika Birleşik Devletleri’nin az gelişmiş ülkelere yapılan türden bir&nbsp;yardıma gereksinimleri olup olmadığını sordu.</p>

  <p>Ruslar da başarısızlıklar yaşamıştı, fakat en kötüsünü on yıllar boyunca dünyadan sakladılar. 1960 sonbaharında keşif tarihinin en&nbsp;büyük dehşetini yaşamışlardı. Uzmanlar Mars’a yollanmak üzere üç&nbsp;roket hazırlamış, fakat bunlardan ikisi fırlatılıştan sonra başarısız olmuştu. Üçüncü roketi denediklerinde roket ateşlenmemişti. Komutan uzmanlarına roketi yakından incelemelerini emretmişti. Roket&nbsp;aniden patlamış ve onlarca, belki de yüzlerce görevlinin ölümüne yol&nbsp;açmıştı.</p>

  <p><span style="font-style:italic;">Sputnik'ten</span> sonraki yıllarda uzay teknolojisi sıçrayarak ilerledi. İlk denemesinde başarısız olan <span style="font-variant:small-caps;">ABD</span> 1958’de uzaya küçük bir uydu gön<span style="text-indent: 0.3in;">derdi, ardından bir uzay kapsülünü dünyaya döndükten sonra yeniden kullanılır duruma getirdiler. Ruslar Ay’ın karanlık tarafının fotoğraflarını çekti ve iki köpeği bir uyduyla uzaya yollayıp Dünya çevresinde yörüngeye oturttular, canlı olarak Dünya’ya indirdiler. Amerikalılar Atlas Okyanusu’nun diğer tarafına televizyon yayınları göndermek için bir iletişim uydusu fırlattı.</span></p>

  <p>Bu tür uydular kısa bir süre sonra, yirmi dört saat boyunca dünyanın her yeriyle anında haberleşmeyi olanaklı duruma getirdi; kıtaları birbirlerine yaklaştırdılar. Aynı zamanda dünyanm tam bir haritasının çıkarılmasını, dünyanın ekolojisi hakkında çok daha fazla bilgi edinilmesini ve atmosferdeki tehlikeli değişikliklerin keşfedilmesini sağladılar. (2000’lerin başında bile, bugüne kadar uzayda gerçekleştirilen en önemli keşifler hâlâ gezegenimiz Dünya ile ilgili olanlardı.)</p>

  <p>1961’de Ruslar uzay yarışındaki en büyük başarılarım elde ettiler: Bir kozmonotu (Rus astronotu) Dünya çevresinde yörüngeye oturttular. Cesur Yuri Gagarin Dünya çevresindeki dönüşünü bir buçuk saatte tamamladı, ardından Rusya’nın orta bölümündeki bir çayırlığa&nbsp;paraşütle indi. 30 yıl sonra resmi bir görevli o günü şöyle anlatacaktı: “Okuldaydım. Bütün dersler kesilmişti. Bugün bile o müthiş sevinci anımsayabiliyorum... hepimiz ağlıyorduk, çünkü biz ilktik, çünkü&nbsp;uzaya gitmiştik... neredeyse herkes 20 yıl içinde ABD’yi her bakımdan&nbsp;geçeceğimize inanıyordu... Dünyanın Bir Numaralı Ülkesi olacaktık&nbsp;ve sosyalizm tam bir zafer kazanacaktı.”</p>

  <p>Rusların bu başarısı ABD’de şiddetli bir darbe etkisi yarattı. İki gün sonra Başkan Kennedy yetkililerle gergin geçen bir toplantı yaptı.&nbsp;Kennedy toplantıya katılanlara şöyle soruyordu: “Onları nasıl yakalayabiliriz?.. Onlardan önce Ay’ın çevresinde dolaşabilir miyiz?.. Onlardan önce Ay’a adam indirebilir miyiz?.. Onları geride bırakabilir&nbsp;miyiz?.. Birini bulmalıyız, herhangi birini! İsterse şuradaki odacı olsun umurumda değil, yeter ki nasıl yapacağımızı bilsin.” Bir buçuk ay&nbsp;sonra Kennedy, Kongre’de, Amerikalılardan Ay’a insan yollamanın&nbsp;maliyetlerine katlanmalarını isteyen bir konuşma yaptı. ABD’nin, “bu&nbsp;on yıl sona ermeden, Ay’a insan indirmek ve onu güvenli bir biçimde&nbsp;Dünya’ya geri getirmek amacına ulaşması gerektiğini” ileri sürdü.&nbsp;“Başka hiçbir uzay projesi insanlık için bundan daha etkileyici, uzun&nbsp;vadeli uzay araştırmaları açısmdan da daha önemli olmayacaktır...”</p>

  <p>Kennedy’nin de çok iyi bildiği gibi, insanların Ay’a gitmesinin bir anlamı yoktu. O dönemde ve daha sonradan pek çok uzman, Ay’a&nbsp;veya Mars’a insan yerine robotlar yollamanın daha ucuz, daha güvenli ve bilimsel açıdan verimli olacağını ileri sürmüştü. Fakat becerikli bir Soğuk Savaş siyasetçisi olan Kennedy, Rusların Ay’a insan&nbsp;indiren ilk ulus olmasına izin vermemesi gerektiğini biliyordu. Bunu&nbsp;kavramak için roket teknolojisinde uzman bir bilim adamı olmaya&nbsp;gerek yoktu. Amerikalılar, Von Braun’un yönetimi altında bu yolculuk için hazırlıklara giriştiler. Able ve Baker adlı iki maymun ile Ham&nbsp;adında bir şempanzeyi Dünya çevresinde yörüngeye oturttular, ardından astronotları kısa uçuşlara yolladılar. 1962’de John Glenn’in&nbsp;uzaya gönderilmesiyle ABD’nin uzay programı Rusların Yuri Gagarin ile yakaladığı başarıya ulaşmış oldu. Glenn beş saatte Dünya’nın&nbsp;çevresinde üç kez döndü ve (önceden tasarlandığı gibi) Florida’nın&nbsp;doğusunda okyanusa indi. Glenn’den kısa bir süre sonra çok sayıda&nbsp;başka astronot da Dünya’nın yörüngesinde döndü ve 1968’de Amerikalılar Ay’ın çevresindeki ilk insanlı uçuşu gerçekleştirdiler. Ay’ın&nbsp;kayalıklı yüzeyinin fotoğraflarını dünyaya yolladılar, bu fotoğraflar&nbsp;televizyonda gösterildi.</p>

  <p>Fakat Kennedy “Ay’a inme” sözü vermişti, çevresinde dolaşma değil. 1969 yılının Temmuz ayında <span style="font-variant:small-caps;">ABD,</span> amacı Ay yüzeyine inmek&nbsp;olan üç kişilik bir ekibi uzaya gönderdi. Dört gün sonra Neil Armstrong ve Edwin Aldrin bir “Ay modülü”nün içinde Ay’a indi, bu arada Michael Collins yukarıda yörüngede kalmış, onları bekliyordu.&nbsp;Ekibin başı Armstrong modülün basamaklarından güçlükle indi,&nbsp;Ay’ın tozlu yüzeyinde yürüdü ve o ünlü sözünü söyledi: “Bu [bir] insan için küçük bir adım, insanlık içinse dev bir sıçramadır.” Aldrin de&nbsp;ona katıldı ve modüldeki bir televizyon kamerası dünyadan izleyen&nbsp;milyonlarca insan için bu iki astronotun görüntülerini kaydetti, <span style="font-variant:small-caps;">ABD&nbsp;</span>bayrağı diktiler, toprak ve taş örnekleri topladılar ve gördükleri her&nbsp;şeyin fotoğrafını çektiler. Ay’dan ayrılmadan önce bu iki dünyalı bir&nbsp;plaket diktiler: “Burada MS 1969 yılının Temmuz ayında Dünya gezegeninden insanlar ilk kez Ay’a ayak bastı. Tüm insanlık adına barışçıl amaçlar için geldik.”</p>

  <p>Bir bilim yazarı (Wilson da Silva), Ay’a inişten sonra, küçük bir çocukken o ve büyükannesinin dışarıya çıkıp Ay’a uzun uzun baktık<span style="text-indent: 0.3in;">arnı anlatıyor. Büyükannesi, Wright kardeşlerin küçük uçaklarıyla 1903’teki ilk uçuşlarından önce doğmuştu. “Biliyorsun” demişti torununa, “Ay’a gerçekten gitmediler.” Da Silva anlamamış, “Astronotları mı kastediyorsun?” diye sormuştu. Büyükanne başıyla onaylamış,&nbsp;“Bu bir film stüdyosunda yapıldı. Öyle olsa gerek. İnsan nasıl olur da&nbsp;Ay’a gidip gelebilir?”</span></p>

  <p><span style="font-variant:small-caps;">ABD</span> ve Rusya için bundan sonraki adım ne olacaktı? Ay ele geçirilmişti ve “yaşam” barındırma olasılığı olan komşumuz Mars insanlı uçuşlar için (en azından o dönemde) çok uzaktı. Bu nedenle iki rakip aynı projede karar kıldı, 1970’lerde ikisi de uzayda, yeryüzünden yaklaşık 400 kilometre yukarıda bir “istasyon” inşa etti. Bu istasyonlar kısa ömürlü oldu, fakat 1986’da Ruslar başka bir uzay istasyonu&nbsp;inşa edip 12 yıl boyunca kullandılar. 1998’de <span style="font-variant:small-caps;">ABD</span> önderliğinde bir&nbsp;grup ülke, bir jumbo jetin yolcu bölümü büyüklüğünde “uluslararası” bir uzay istasyonu inşa etmeye başladı. Bu istasyonları inşa etmek&nbsp;için, “mekik” olarak bilinen uzay araçlarındaki astronotlar, istasyonların ilk parçalarını uzaya bırakıyorlardı. Daha sonraki uçuşlarda istasyonun diğer parçalarını Lego parçaları gibi birleştiriyorlardı.</p>

  <p>Garip bir biçimde, kimse bu istasyonların tam olarak ne işe yaradığını açıkça ortaya koymamıştı, bununla birlikte Ruslar kendi istasyonlarını, uzayda bir insanın ağırlıksız kemiklerinin kırılmasına nasıl engel olunacağını araştırmak için kullanıyordu. Amerikalılar da uzayda nasıl yaşanacağım araştırdılar ve ağırhksızlık da içinde olmak üzere pek çok küçük deney yaptılar. İstasyonların savunucuları, bu istasyonların insanlığa Dünya’nın uzağında bir basamak ve gökyüzünde&nbsp;bir mevzi kazandırdığını ileri sürüyorlardı.</p>

  <p>Eleştirenler ise, Ay’a insanlı yolculuklar konusunda söyledikleri gibi, bu istasyonların maliyetlerine değmediğini söylüyorlardı. (Bir mekik uçuşu yarım milyar dolara mal oluyordu.) Uzayda yapılan deneyler bize fazla bir şey öğretmiyordu ve gezegenler arası uçuş insanların dayanamayacağı kadar uzun sürecekken, (amaç gerçekten buysa) neden başka gezegenlere astronot gönderme hazırlıkları yapılıyordu?&nbsp;(En yakın komşumuz Mars’a ulaşmak bile neredeyse bir yıl sürecekti.) İstasyonlar için harcanan parayla, gezegenlere robotlar yollanabilir ve daha fazla şey öğrenilebilirdi. (Birazdan değineceğimiz gibi bu&nbsp;yapılmaya başlandı.) Eleştirenler ayrıca mekiklerle uzay istasyonları<span style="text-indent: 0.3in;">na yapılan uçuşların astronotlar açısından tehlikeli olduğuna da dikkat çekiyorlardı.</span></p>

  <p>Uçuşların tehlikesine ilişkin eleştirileri kamtlarcasına, uzay mekiği Challenger 1986’da kalkışından bir dakika sonra patladı ve yedi astronotun ölümüne neden oldu. 2003’te Columbia dünyaya dönüşü sırasında parçalandı, yine yedi kişi öldü. Diğer uzay felaketlerinde olduğu gibi, bu iki felaket de çok sayıda insanı üzdü, onlara kadere meydan okuduğumuzu (veya Tanrı’yı kızdırdığımızı) hissini&nbsp;verdi. İnsanlar zaten atomların gücünü serbest bırakmış, genlerimizi barındıran moleküllerin içine bakmış, muazzam miktarda bilgiyi&nbsp;depolamanın ve kullanmanın yöntemini bulmuştu. Tanrı bize,&nbsp;“Dünya’yı doldurun” diye buyurmuştu, terk edin diye değil. “Başı&nbsp;göğe değen” Babil Kulesi’ni inşa etmeye çalışan ve Tanrı tarafından&nbsp;bu tasarıları engellenen Babillilere mi benziyorduk? Yoksa tanrılardan ateşi çalıp insanlara vererek yüce Zeus’u öfkelendiren Prometheus muyduk? Zeus, Prometheus’u zincire vurmuş ve sürekli kendini yenileyen karaciğerini sonsuza kadar yemesi için bir kartal göndermişti.</p>

  <p>Bilim adamları ısrar enikçe <span style="font-variant:small-caps;">ABD,</span> Rusya, Avrupa ve Japonya gezegenlere inen veya gezegenlerin yanlarından geçerken fotoğraflarını çeken ya da güneş sistemimizi araştıran insansız uzay araçları yolladı. Bu araçlar küçük gezegenleri, Merkür’ü, Venüs’ü, Mars’ı ve dev gaz&nbsp;toplarını, Jüpiter’i, Satürn’ü, Uranüs’ü ve Neptün’ü ziyaret ettiler.&nbsp;(Uzaktaki Plüton hâlâ bizi bekliyor.) Gezegen turu yapan bu araçlardan biri 1983’te (önceden tasarlandığı üzere) güneş sisteminden çıktı&nbsp;ve kozmik okyanusun içine daldı. Bir hesaba göre bu araç şu andaki&nbsp;hızıyla yol alırsa Aldebaran adındaki yıldızın yanından 8001972 yılında geçecek. Araçta üzerinde bir erkek ve bir kadın çizimleriyle güneş sistemimizin bir haritasının yer aldığı bir levha bulunuyor. Haritanın, levhayı bulacak uzaklardaki bir canlının Dünya’nın yerini anlamasına yardımcı olması amaçlanıyor.</p>

  <p>Dünyanın her yerinde gökbilimciler altın çağlarını yaşıyor. Dev teleskoplar, yapay uydular kullanarak ve radyo dalgalarından, gamma, kızılötesi, morötesi ve X ışınlarından yararlanarak uzayın derinliklerini inceleyebiliyorlar. Yeni aletlerinden biri de 1990’larda Dünya&nbsp;çevresinde yörüngeye oturtulan Hubble Uzay Teleskopu’ydu. Dünya&nbsp;<span style="text-indent: 0.3in;">atmosferinin dışında döndüğünden Hubble, kendisinden önceki bütün teleskoplardan çok daha temiz uzay görüntüleri veriyordu.</span></p>

  <p>Ancak daha yüksek görüş kuvvetine sahip dünyadaki (bilgisayar destekli) dev teleskoplar artık Hubble’ı tamamlıyor. Teleskoplar Evren’de olup biten çok önemli olaylar saptadı: (önem sırasına göre)&nbsp;Jüpiter’e çarpan bir kuyrukluyıldız, Satürn üzerinde kopan şiddetli&nbsp;bir fırtına, patlayan yıldızlar, gaz ve toz cehennemlerinin içinde&nbsp;oluşan yeni yıldızlar ve gezegenler, birbirlerini (tamamen) yutan gökadalar ve Evren’in başlangıcındaki Büyük Patlama’nın ateş topu.&nbsp;Gökbilimciler Evren’e ilişkin yeni ve cüretli kuramlara, yeni bilgilere ulaştılar.</p>

  <p>Bütün bunların ötesinde sıradan insanın Evren ile ilgili bilmek isteği şey şu aslında: Uzayda bir yerlerde zeki varlıklar var mı, yoksa bir tek biz mi varız? 1990’ların ortalarından itibaren bazı gökbilimciler&nbsp;yakınımızdaki yıldızların çevresinde gezegenler aradı. (Amaçları gezegenlerin oluşumunun fiziğini anlamaktı, yaşam bulmak değil.) Çok&nbsp;sayıda gezegen-benzeri cisim buldular. Anlaşıldığı kadarıyla bu bulgular gökadamızda başka bir yerde zeki canlıların varlığına ilişkin istatistiksel olasılığı artırıyor. Bir grup bilim adamı, gökadamızın başka bir yerinde var olduğu farz edilen zeki uygarlıklar arasındaki yıldızlar arası olası radyo haberleşmelerini duymaya çalışıyor.</p>

  <p>Amacınız Dünya dışında yaşam bulmaksa, bizimkine çok benzeyen gezegenler bulmak zorundasınız. Bu gezegenlerde su sıvı halde olmalı. Ayrıca bu gezegenler ne Merkür ve Venüs gibi kavurucu sıcaklıkta olmalı, ne Jüpiter, Satürn, Uranüs ve Neptün gibi büyük bir gaz topu olmalı, ne de Plüton gibibuzla kaplı olmalı. Gökbilimcilerin bu&nbsp;zamana dek bulduğu gezegenler bu sınavlardan geçemedi.</p>

  <p>Biz insanlar yüz milyar gökada barındıran Evren’i incelerken bir yandan da insanların bir santimetrenin yüz binde biri boyundaki hücrelerini inceliyorduk.</p>

  <p>Bu genlerimizi bulmamızın öyküsü ve yaklaşık 150 yıl önce Gregor Mendel’in bezelyelerini yetiştirmesiyle başlıyor. Mendel, Darwin’in yaşadığı yıllarda yaşamıştı ve tıpkı Darwin gibi gençlik yıllarında o da pek gelecek vaat eden biri değildi. Yirmi bir yaşında, bugünkü Çek Cumhuriyeti’ndeki Brno kentinde bir manastıra girdi.</p>

  <p>Brno’da girdiği öğretmenlik sınavını kazanamadı; bu sınava tekrar tekrar girdiyse de hiçbirinde başarılı olamadı. Buna rağmen yöredeki&nbsp;bir okulda fen dersleri verdi ve Brno’daki bir bilim derneğinin toplantılarına devam etti.</p>

  <p>1856’da Mendel elindeki malzemeleri, yani manastırm bahçesindeki bezelye bitkilerini kullanarak özelliklerin kahtım yoluyla aktarılmasını araştırmaya başladı. Yaklaşık 10 yıl boyunca Mendel bitkileri aşağı yukarı 20.000 kez çaprazladı. Bezelyelerinin yedi özelliğini izledi, bunların arasında bitkinin boyu, çiçeklerinin rengi ve tohumlarının biçimi de vardı. Bitkinin boyuyla ilgili olarak öğrendikleri&nbsp;şöyleydi: Uzun boylu bezelye bitkilerini cüce olanlarla çaprazladığında elde ettiği bütün bitkiler uzun oluyordu, öte yandan, bu melez&nbsp;uzun bitkileri birbirleriyle çaprazladığında, garip bir biçimde, elde ettiği bitkilerin yalnızca dörtte üçü uzun oluyordu. Geri kalan dörtte&nbsp;bir cüceydi.</p>

  <p>Mendel sonunda her bitkinin içinde yedi özelliği belirleyen görünmez “kalıtım birimleri” olduğuna karar verdi. (Örneğin boy için uzunluk ve cücelik olmak üzere iki kalıtım birimi vardı.) Bitkiler çaprazlandığında, kalıtım birimleri, bitkilerin melez döllerinde birbirleriyle karışıp kaybolmuyordu; kendi niteliklerini koruyorlardı. Döller&nbsp;miras aldıkları bu kalıtım birimlerini, Mendel’in ortaya koyduğu basit kurallara uygun olarak, gösteriyor veya göstermiyordu. Örneğin&nbsp;bu kurallar, uzun melez bitkilerin döllerinden neden üçünün uzun, birinin cüce olduğunu açıklıyordu. Mendel bu görünmeyen kalıtım birimlerinin eşey hücrelerinde bulunduğunu tahmin ediyordu.</p>

  <p>1866’da, Brno Doğa Bilimleri Derneği’nin dergisinde “Bitki Melezleri Üzerine Deneyler” adında bir makale yayımladı. Fakat böyle önemsiz bir dergide yayımlamak yazıyı toprağın altına gömmekle aynı şeydi, neredeyse hiç kimse okumamıştı. O dönemde manastırın&nbsp;başrahibi olarak seçildi ve daha fazla araştırma yapacak zamanı pek&nbsp;bulamadı. 1884’te öldüğünde hemen hemen hiç tanınmıyordu.</p>

  <p>Bu nedenle, Mendel’in parlak çalışmasına rağmen, hücrelerimizin işleyişiyle ilgilenmemiz Mendel sayesinde değil, Darwin’in ünlü <span style="font-style:italic;">Türlerin Kökeni</span> sayesinde oldu. Darwin aslında bitkilerin ve hayvanların&nbsp;özelliklerini nasıl aktardıklarını bilmiyordu, bu konuda yanlış bir tahminde bulunmuştu. Fakat herkesi evrim konusunda heyecanlandırmış&nbsp;<span style="text-indent: 0.3in;">ve kendisinden sonraki bilim adamlarını kalıtımla ilgili gerçekleri öğrenme konusunda teşvik etmiş oldu.</span></p>

  <p>Mendel’in tersine, sonraki kuşakların araştırmacılarının büyük kısmı kalıtımı hücre düzeyinde inceledi. O dönemlerde mikroskoplardaki gelişmeler sayesinde artık hayal meyal de olsa hücrelerin çekirdeklerini görebiliyorlardı; bu arada bir Alman bilim adamı, bir hücreyi boyalarla renklendirerek hücrenin içindeki şeylerin daha kolay&nbsp;görünür hale gelmesini sağlayan bir yöntem buldu. Hücrenin içinde&nbsp;ipliksi yapılar keşfetti ve bir hücre bölünmeden hemen önce bu yapıların uzunlamasına ikiye bölündüğünü gözlemledi.</p>

  <p>1900’de üç botanikçi, birbirlerinden habersiz, Mendel’in tam 35 yıl gözlerden uzak kalmış makalesini keşfetti. (Bu üç bilim adamının&nbsp;makaleyi aynı yıl içinde keşfetmesi hücre çalışmalarının ne kadar hızlı yol aldığını gösterir.) Araştırmacılar, Mendel’in görünmeyen “kalıtım birimleri”ne ilişkin bulgularının (örneğin bu birimlerin birbirine&nbsp;karışmaması) ikiye bölünen ipliklerle ilgili öğrendikleri şeylerle uyum&nbsp;içinde olduğunu çabucak fark etti. İstatistikçiler MendePin modeline&nbsp;uymayan verileri kayıtlarına dahil etmeyerek hile yaptığını ortaya çıkarsa da, bilim adamları kısa bir süre sonra Mendel’i “genetiğin babası” olarak kabul etti.</p>

  <p>1900 ile 1950’lerin başları arasında bilim adamları başka pek çok şeyle birlikte genlerin (MendePin “kalıtım birimleri”), hücrelerin yapıtaşları olan proteinlerin üretim talimatlarını verdiklerini keşfettiler.&nbsp;Ayrıca genlerin <span style="font-variant:small-caps;">dna</span> olarak bilinen bir polimerin, yani büyük bir molekülün içinde bulunduğunu da öğrendiler. Fakat <span style="font-variant:small-caps;">dna</span> molekülleri&nbsp;genleri nasıl saklıyor ve içinde bulundukları hücreler bölündüğünde&nbsp;onları nasıl aktarıyorlardı? Bu soruların yanıtlarını öğrenmek için&nbsp;moleküllerin yapısını çözmek gerekiyordu. Ama bu kolay bir iş olmayacaktı. Bir <span style="font-variant:small-caps;">dna</span> molekülü o kadar küçüktür ki, bir milyon tanesi yan&nbsp;yana normal bir dikiş iğnesinin kalınlığı kadar yer kaplar.</p>

  <p>1950’lerin başlarında Britanyalı bilim adamları DNA’yı incelemek için X ışınlarından yararlandı. Elde ettikleri puslu fotoğraflar dna iplikçiklerinin biçiminin bir sarmal olduğunu gösterdi. Bu bilgi önemliydi. Fakat X ışınları, dna molekülünü oluşturan bileşiklerin birbirleriyle nasıl birleştikleri veya molekülün kendi kopyasını çıkarmasına&nbsp;nasıl olanak sağladıkları konusunda herhangi bir ipucu vermiyordu.</p>

  <p>Genç bir Britanyalı olan Francis Crick ve ondan da genç Amerikalı James Watson, 1951’de İngiltere’nin Cambridge Üniversitesi’nde tanıştılar ve DNA’nın yapısını araştırmaya başladılar. Bir laboratuvarda deney tüpleriyle çalışmıyorlardı, tel ve karton parçalarını, boncukları ve metal plakaları birbirlerine bağlıyor ve bunların yerlerini durmadan değiştiriyorlardı. Molekülün, kimyasıyla ilgili bilinenlere ve X&nbsp;ışını incelemelerinde öğrenilenlere uygun bir modelini kurmaya çalışıyorlardı. Watson, araştırmalarının öyküsünü anlattığı enfes çalışmasında <span style="font-style:italic;">(İkili Sarmal,</span> <span style="font-variant:small-caps;">tübİtak</span> Popüler Bilim Kitapları, 1993), kafalarında sürekli <span style="font-variant:small-caps;">dna</span> olsa da, eskrim derslerinden, tenisten, sinemadan,&nbsp;Alp Dağları’nda kayaktan ve güzel kadınlarla çene çalmaktan kalan&nbsp;zamanlarında model üzerine çalıştıklarını söyler.</p>

  <p>Parça parça yapıyı çözdüler. Bir <span style="font-variant:small-caps;">dna</span> molekülünün ikili bir sarmal, bir başka deyişle kendi etrafında kıvrılan bir merdiven biçiminde olduğu sonucuna vardılar, <span style="font-variant:small-caps;">dna</span> molekülü birbirine bağlı iki iplikçikten&nbsp;oluşur. İnsanlarda bu iplikçiklerin her biri yaklaşık iki metre uzunluğundadır ve dört farklı türde kimyasal madde içerirler. Bilim adamları daha sonra bu kimyasal maddelerin yüzlerce, hatta milyonlarcasının (yani iplikçiğin küçücük bir parçasının) tek bir geni oluşturduğunu öğrenecekti.</p>

  <p>Bir <span style="font-variant:small-caps;">dna</span> molekülünün hücresi bölünürken yaptığı şey bir fermuarın işleyişine benzer. Hücre bölünmeden önce iki <span style="font-variant:small-caps;">dna</span> iplikçiğinin kendilerini kopyalaması gerekir. Bu nedenle iki iplikçik birbirinden&nbsp;ayrılır, ardından her bir iplikçik gerekli elementleri toplar ve ayrıldığı&nbsp;iplikçiğin tıpkısı olan yeni bir eş iplikçik yapar. Daha sonra yeni yavru hücrelerden birine bir çift iplikçik, diğerine de diğer çift iplikçik gider. Bu iki <span style="font-variant:small-caps;">dna</span> molekülü (iki ayrı hücredeki) başlangıçtaki molekülün her bakımdan aynısıdır.</p>

  <p>Bu çözüm (diyordu Watson) “doğru olamayacak kadar güzeldi” ve 1953 yılının 28 Şubat sabahı Crick ve Watson doğru sonuca ulaştıklarına karar verdiler. (Bu kitabın yazarı bu satırları 2003 yılının 28&nbsp;Şubat sabahı yazıyor.) Öğle yemeği için gözde bir “pub”a gittiklerinde Crick herkese, “yaşamın sırrını çözdüklerini” açıklamıştı.</p>

  <p>Biz insanlar kendimiz hakkında yalnızca 100 yıl içinde ne çok şey öğrenmiştik! Dünya üzerinde bu zamana dek geçirdiğimiz toplam sürenin çok küçük bir bölümünde Darwin ve başka pek çok bilim ada<span style="text-indent: 0.3in;">mı biz insanların ve diğer türlerin nasıl evrimleştiğini keşfetmişti. Mendel ve diğerleri hücrelerimizin içindeki genlerin özelliklerimizi belirlediğini öğrenmişti. Şimdi de Crick ve Watson (öncekilerin çalışmalarına dayanarak), yaşamın sürmesi için gereken ayrıntılı planı içeren&nbsp;molekülü tanımlamışlardı. (Başkaları da kısa bir süre sonra genlerimizle ilgili çok daha fazla şey öğrenecekti.)</span></p>

  <p>Bilim adamları bu bilginin tıpla ilgili uygulamaları üzerine çalışmaya başladı. Çok sayıda hastalığın, en azından kısmen, eksik veya kusurlu genlerden kaynaklandığını buldular ve bu hastalıkları iyileştirmek için yöntemler araştırmaya giriştiler. 1991’den başlayarak hekimler hastanın hücrelerine “vektörler” [genleri hücrelere taşıma&nbsp;amacıyla kullanılan zararsız hale getirilmiş virüsler] şırınga ettiler. Bu&nbsp;vektörler “iyi” genleri hastanın DNA’sında, tam olarak nerede olmaları gerekiyorsa oraya tutturuyordu ve doktorlar bu iyi genlerin hücrelerine, gereksinim duyulan enzimleri yapması talimatmı vermesini&nbsp;bekliyordu. Umut verici bir çabaydı, ama 2000’lerin başına gelindiğinde gen sağaltımı henüz kesin bir başarı elde edememişti.</p>

  <p>Öte yandan uzmanlar artık hayvan hücrelerini, ensülin (şeker hastaları için), insana özgü büyüme hormonları ve kan kanseri için bir ilaç üretecek biçimde kullanıyordu. Hekimler ölü kalp dokusunu canlandırmak ve kanser hücrelerini yok etmek için (genellikle deneylere&nbsp;dayanarak) genleri kullanmaya başladılar. Dünyanın dört bir yanındaki laboratuvarlarda bilim adamları damar, kalp kapakçığı ve kas&nbsp;üretmeye çalışıyordu.</p>

  <p>Sonra genlerimize dair bilgilerimiz birdenbire arttı. 1990’da ABD’deki biyologlar genom haritamızı, yani insan DNA’sındaki bütün&nbsp;genlerin dizilişini çıkarmaya başlamıştı. Devlet tarafından desteklenen bir İnsan Genomu Projesi, Celera Genomics adında özel bir şirketle genom haritasını çıkarma konusunda yarışıyordu. 2003 yılında,&nbsp;beklenenden çok daha hızlı bir biçimde her iki çalışma da tamamlandı. Rakipler ürünlerinin birbirini “tamamladığını” açıkladı, ki konuyla ilgisi olmayan biri için bu anlaşılması biraz güç bir şeydi. Ne olursa olsun, artık genlerimize ilişkin o kadar çok şey biliniyordu ki, biyoteknoloji şirketleri birden, genlerle tedavi edilme olasılığı bulunan&nbsp;daha çok sayıda hastalık olduğunu keşfettiler; bu hastalıkların hepsini aynı anda ele alamazlardı. Hangi hedeflere öncelik vereceklerine&nbsp;karar vermeleri gerekiyordu.</p>

  <p>Bu arada çılgın hükümdarların ve kendine tapanların bir zamanlar düşü olan şey olanaklıymış gibi görünmeye başlamıştı. Şunlara bir bakalım: 1953, yapay dölleme; 1978, tüp bebek; 1984, dondurulmuş spermadan doğan bir bebek; 1998, ABD’İİ bir bilim adamının kendi hücrelerinden birini bir ineğin yumurta hücresini kullanarak klonlaması; 1990’larda hekimlerin, bir sorun varsa gebeliğin zamanında sona erdirilebilmesi için kusurlu genleri araştırması; 2001, bir insan embriyonunun klonlanması (tıbbi araştırmalar için) ve ölene kadar altı hücreye kadar gelişmesi. İnsan klonlama yeniden denenecek mi? Deney tüplerinde, araştırma için bile olsa, insan klonlama gerçekleştirilmesi güç bir şey gibi görünüyordu.</p>

  <p>Üçüncü binyıl başlarken insanoğlu ulaşılamaza ulaşmış, işlenemezi işlemiş, yapılamazı yapmıştı. Başka pek çok mucizenin yanı sıra altı milyar insanın elde ettiği bilgiyi düzenlemeyi ve kullanılabilir duruma getirmeyi öğrenmiştik. Samanyolu’nda keşfe çıkmış, Evren’in oluşumuna ilişkin daha fazla şey öğrenmiş, elementlerin ve yaşamın kaynaklarını araştırmış, olanağımız ölçüsünde başka yaşamları aramış ve her şey için geçerli evrensel bir yasa bulmaya çalışmıştık. Yaşam kitabını, genomumuzu keşfetmiş ve bu bilgiyi hastalıkları iyileştirmek, yaşam süremizi uzatmak için kullanmanın eşiğine gelmiştik.</p>

  <p>Peki gelecekte bizi ne bekliyor? Durun bakalım, diyeceksiniz, kimse gelecekte neler olacağını bilemez! Evet, doğru. Fakat burada söz edeceğim şeyler kehanet değil, geleceğe ilişkin tahminler. Yakın zamanda yaşananları göz önüne alarak gelecekte şunların olacağı söylenebilir:</p>

  <p>“Açıp kapayacağımız” moleküllerden, evet moleküllerden bilgisayarlar yapacağız. Bu moleküller damarlarımızda yüzen ve zor işleri gerçekleştiren ufak robotları yönetebilecek. Bilgisayarlar, mühendislerin bir kirişteki gerilmeleri, cerrahların da beynimizin içini “görmesini” sağlayacak. Elinizde tuttuğunuz tek bir kitap kütüphaneler dolusu kitap barındıracak. Bir kuyrukluyıldızı bir füzeyle vuracağız. Mars’a gideceğiz, hatta bazılarımız orada yaşamayı bile seçecek. Yaşam barındırabilirmiş gibi görünen gezegenler keşfedeceğiz. Evren hakkında şaşırtıcı şeyler öğreneceğiz.</p>

  <p><span style="text-indent: 0.3in;">Dahası: Anne babalar, güzellik, zekâ ve daha uzun yaşam genleri ekleyerek bebeklerini önceden tasarlayacaklar. Şimdi yaşadığımızdan iki veya üç kat daha uzun yaşayacağız. Hücrelerin gerektiğinde yeni böbrekler, kalpler veya kemikler geliştirmelerini sağlayacağız, tıpkı yeni kuyruk geliştiren sürüngenler gibi. Tıbbi araştırmalar için insan klonlayacağız ve bazılarımız bunu başka amaçlarla da yapacak.</span></p>

  <p>Geleceğe ilişkin bu tahminleri yapmanın anlamı ne? Tahminlerin okuyucularımın yakın geçmişi (II. Dünya Savaşı’ndan günümüze) bütünlüklü bir biçimde görmelerine yardımcı olmasmı umuyorum. Yakın geçmişimizdeki değişimleri (alışılmış bakış açısıyla) yalnızca gerçekleştikleri dönem içinde değerlendirmenizi değil, aym zamanda bu değişimlere, ne tür şaşırtıcı şeylere yol açabileceklerini de görerek, gelecekten bakmanızı istiyorum. Böyle üçboyutlu bir bakış şunu ortaya çıkaracaktır: II. Dünya Savaşı’ndan sonraki yıllarda türümüz bir eşiği geçti. Elbette tek tek insanlar olarak değişmedik; daha önce göründüğümüz gibi görünüyor, hissettiğimiz gibi hissediyoruz. Ama bir tür olarak yaşam üzerinde daha önce akla hayale gelmeyen bir egemenlik kurmayı başardık.</p>

  <p>Bazen şöyle şeyler duyabilirsiniz: “İnsanlar başlangıçta burada değildi ve sonu geldiğinde de burada olmayacağız.” Bu doğru mu? Şunu sormak gerek: Gitgide artan egemenliğimiz düşünüldüğünde, türümüz başka bir türün bizi ortadan kaldırmasına izin verir mi? Herhangi bir tür bizi yok edecekse, bu hiç kuşkusuz kendi türümüz olacak.</p>
</body>
</html>
