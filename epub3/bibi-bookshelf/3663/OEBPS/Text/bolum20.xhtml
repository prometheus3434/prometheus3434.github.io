<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h1>20. Bölüm<br /></h1>

  <h2 id="sigil_toc_id_20"><a id="bookmark5"></a>Daha Büyük, Daha Acımasız Bir Savaş Başlatıyoruz</h2>

  <div>
    <br />
  </div>

  <p>1914 ile 1918 arasındaki o korkunç yıllarda çoğu kişi I. Dünya Savaşı’nın aynı zamanda sonuncusu olacağını düşünmüştü. O, “Savaşı bitirmek için açılmış bir savaştı.” Fakat 1930’larda Avrupa, Afrika ve&nbsp;Uzakdoğu sendeledi ve bir başka savaşa doğru yuvarlandı. Barışı ve&nbsp;dünya kamuoyunu hor görme, suyun üzerindeki benzin gibi her yanı&nbsp;hızla sardı.</p>

  <p>Karışıklık Asya’nın doğu ucunda başladı. 1931’de, Mançurya’nın güneyindeki Japon askeri birlikleri Çin’in bu kuzey ilini tamamen ele&nbsp;geçirdiler. Saldırı emrini Tokyo’dan gelmemişti; birlikler kendi başlarına hareket etmişlerdi. Bununla beraber toprak kazanmak pek çok&nbsp;Japon’u hoşnut etmiş ve Japon hükümeti Mançurya’yı “bağımsız” bir&nbsp;devlet olarak kabul etmişti. En az Japonların saldırganlığı kadar kötü ve korkutucu olan bir şey de, diğer ülkelerin bu olağandışı olaya&nbsp;yumuşak bir biçimde tepki göstermeleriydi. Milletler Cemiyeti’nin&nbsp;harekete geçmesi gerekiyordu, fakat cemiyet savaş istemiyordu, bu&nbsp;nedenle yalnızca nazik bir biçimde kınadı. Bu bile Japonların öfkelenmelerine Cemiyet’ten ayrılmalarına yetti.</p>

  <p>Ardından daha kötüsü de oldu. Japonya, büyük ve güçsüz komşusu Çin’in zenginliğinden yararlanmak istiyordu. Bu iki ülke arasında bir savaşın çıkması an meselesiydi. Bir Japon generale Çin’e saldırılmamasmı söylemek, “bir erkeğe, çoktan hamile bıraktığı bir kadınla&nbsp;yakın ilişki kurmamasını söylemeye” benziyordu. 1937’de Japonya&nbsp;Çin’e saldırdı. Daha önce olduğu gibi Cemiyet Japonya’yı kınadı ve&nbsp;<span style="text-indent: 0.3in;">Japonlardan diğer devletlerle bir araya gelmesini istedi. Tabii Japonya reddetti, savaşı sürdürdü. Çin’in demiryollarını, verimli topraklarının büyük bölümünü ve büyük kentlerini yavaş yavaş ele geçirdi. Batılı bir devlet adamının dediği gibi Çin’i “bir enginar gibi yaprak&nbsp;yaprak” yedi bitirdi. Nanjing’de Japon askerleri emir üzerine kentte&nbsp;yaşayanların yarısından fazlasmı öldürdü.</span></p>

  <p>Bu sırada bir Avrupa ülkesi Japonya’nın gözler önüne serdiği gerçeği pekiştirdi: Cemiyet barışı koruyamıyordu. İtalya o dönemde siyah gömlek ve beyaz tozluk giyen fiyakalı bir diktatör tarafından, Benito Mussolini tarafından yönetiliyordu. İtalya’da “özgürlüğün kokmuş cesedini gömdüğünü” ilan etmişti ve sanat ile yaşamı çok fazla seven ama savaşı yeteri kadar sevmeyen bir halkı büyük bir halk yapmakla övünüyordu. Büyük olmak için, diyordu, bir ulusun imparatorluk olması gerekir. 1935’te İtalyan birliklerine Afrika’nın kuzeydoğusunda yer alan şimdiki Etiyopya’ya saldırma emri verdi.</p>

  <p>Böylece Cemiyet bir başka smavla karşı karşıya kaldı ve bunda da başarısız oldu. Üyeler İtalya’ya yalnızca ekonomik yaptırımlarda bulunulmasını uygun gördüler, bu yaptırımlar da sert değildi. (Mussolini ülkeye petrol girişinin engellenmesinin sıkıntı yaratacağım söylediğinde Cemiyet onun isteğini dikkate almıştı!) Japonlar gibi Mussolini de Cemiyet’ten öfkeyle -daha doğrusu caka satarak- çıkıp gitti.&nbsp;Başlıca silahları mızrak olan bir halka karşı bomba ve zehirli gaz kullandığı savaşı sürdürdü ve kazandığında yeni bir Roma İmparatorluğunun kurulduğunu bas bas bağırarak ilan etti.</p>

  <p>Geliyorum diyen büyük bir felaketin tatsız işaretleri arasında Hitler en kötü olanıydı. Daha 1920’lerde son derece açık bir biçimde her şeyi tasarlamıştı. İktidarı ele geçirdikten sonra şaşılacak kadar hızlı&nbsp;hareket etti. 1933’te ülkesini Milletler Cemiyeti’nden çekti. 1935’te,&nbsp;Versailles Antlaşması’na rağmen Almanya’nın yeniden silahlanacağını ilan ederek herkesi ürküttü. Britanya, Fransa ve hatta İtalya itiraz&nbsp;ettiler ama Hitler yoluna nasıl devam edeceğini biliyordu. Bir ordu ve&nbsp;dünyanın en büyük hava kuvvetlerini kurdu, Japonya ve İtalya ile anlaşmalar imzaladı, böylece bu yasadışı üçlü Mihver Devletleri adı verilen bir birlik oluşturdu.</p>

  <p>Hitler, tam üç kez toprak ele geçirmek üzere saldırdı. Versailles Antlaşmasıyla Fransa ile Almanya arasında silahtan arındırılmış&nbsp;<span style="text-indent: 0.3in;">tampon bölge haline getirilen bir Alman eyaleti olan Ren Bölgesi’yle işe başladı. 1936 yılında Hitler gözü pek bir biçimde, o dönemde sayıları çok da olmayan askeri birliklerini yolladı ve Ren Bölgesi’ne el&nbsp;koydu. Doğal olarak büyük devletler öfkelendi. Fransa bu noktada&nbsp;tek başına Hitler’i durdurabilirdi fakat gereken kararlılığı göstermedi. Milletler Cemiyeti görüşmeye çağırdığında Hitler yumuşak bir üslupla yalnızca barış istediğini ve “toprak talebi” olmadığını söyledi.</span></p>

  <p>Bunun yalan olduğu ortaya çıktı. Hitler Avusturya’yı fena halde istiyordu. Bir kere orada doğduğu için, sonra da Avusturya Almanca&nbsp;konuşulan bir ülke, dolayısıyla da Almanya ile birlikte üstün ırkın&nbsp;meşru ülkesi olduğu için. AvusturyalIlar bir Nazi yeraltı örgütünün&nbsp;ülkelerini Almanya’ya katmayı amaçlayan bir darbe hazırlığında olduğunu öğrendiklerinde, Avusturya şansölyesi Führer’i görmeye gitti.&nbsp;Özür dilemek şöyle dursun, Hitler adama bağırıp çağırdı. Avusturya&nbsp;şansölyesine isteklerinin sıralandığı bir belgeyi imzalamasını, yoksa&nbsp;“ordunun Avusturya’ya girmesini emredeceğini” söyledi.</p>

  <p>Avusturya şansölyesi imzaladı, fakat Hitler askerlerini yine de Avusturya-Almanya sınırına yolladı. Avusturyalı lider Britanya, Fransa ve İtalya’dan kendisine destek olmalarını istedi, ama olmadılar.&nbsp;AvusturyalI şansölye Mussolini’ye telefon ettiğinde, artık Hitler’in&nbsp;uşağı olan Mussolini telefona çıkmadı. Hitler soğukkanlılıkla askerlerini sınırdan geçirip Avusturya’ya soktu. Avusturya’da bir halk oylaması düzenledi ve halkın yüzde 99,75’i Almanya’yla birleşmeye evet&nbsp;dedi.</p>

  <p>Hitler’in kucağına düşme sırası kısa bir süre sonra bir başka komşu ülkeye geldi. Küçük ve demokratik Çekoslovakya Avrupa’nın&nbsp;tam ortasında yer alıyordu. Artık Almanya, Avusturya’yı ele geçirdikten sonra, Çekoslovakya’nın batısını tamamen kuşatmıştı. Bu küçük&nbsp;ülkenin halkı neredeyse tamamen, Slovakça veya Çekçe konuşan&nbsp;Slavlardan oluşuyordu; fakat Südetler bölgesinde. Alman sınırı boyunca uzanan dağlık bölgede. Almanca konuşan topluluklar da vardı. Hitler Slav çoğunluğun bu Alman azınlığa baskı uyguladığını ve&nbsp;binlercesini öldürdüğünü söyleyerek yaygara koparmaya başladı. Çekoslovakya’nın, Südetler bölgesini Almanya’ya vermesini istiyordu.</p>

  <p>Bu istek, bir krize yol açtı çünkü bir ulusun geleceği söz konusuydu. Südetler bölgesinde çok önemli kaleler ve dağ geçitleri vardı;&nbsp;<span style="text-indent: 0.3in;">bunlar ele geçirilirse Çeklerin bu sınırı bütünüyle savunmasız kalacaktı. Ayrıca toprak kaybetmek de büyük bir aşağılanmaydı. Hitler koşullarını daha da sertleştirdi. Yalnızca Südetler bölgesini değil,&nbsp;Çekoslovakya’nın tamamını egemenliği altına almakla tehdit ediyor&nbsp;gibiydi.</span></p>

  <p>Artık Fransa ve Britanya şu soruyla karşı karşıyaydı: Hitler’i durdurmak için savaş açacaklar mıydı? Çekler için savaşmak istemiyorlardı, dahası savaşa hiç hazır değillerdi. Britanyalı komutanlar, Britanya'nın hava kuvvetlerini güçlendirmeden Almanya’yla savaşmasının tüfeği doldurmadan tetiğini çekmeye benzediğini söylüyorlardı.</p>

  <p>Gerginlik doruğa ulaşınca Hitler ve Mussolini ile Fransız ve Britanyalı liderler Münih’te bir araya geldi. Hitler ne kadar kibar bir adam olduğunu göstererek, peki dedi, yalnızca Südetler bölgesini&nbsp;alacaktı, Çekoslovakya’nın tamamını değil. Savaşa meydan vermedikleri için mutlu olan Fransa ve Britanya liderleri barış anlaşmasını imzaladı. Ancak, saygınlıklarını korumak için Çekoslovakya’nın geri kalanına destek olacakları konusunda güvence verdiler.&nbsp;Ülkeleri Fransa ve Britanya’ya döndüklerinde kutlamalarla karşılandılar. Britanya başbakanı Neville Chamberlain İngilizlere yaptığı bir konuşmada, “onurlu barış... tam zamanında barış” getirdiğini söylemişti.</p>

  <p>Böylece Hitler Südetler bölgesini yutuverdi, bu arada iki komşu ülke, Macaristan ve Polonya da Hitler’in kendilerine fırlatıp attığı Doğu Çekoslovakya’dan büyük toprak parçaları kopardılar. Küçük ülkenin&nbsp;geri kalanı güvenlik içindeymiş gibi görünüyordu. Öyle değildi.&nbsp;1939’un başlarında Alman askerleri ülkeye girdi ve Çekoslovakya’nın&nbsp;geri kalanım işgal etti. Verdikleri söze karşın Fransa ve Britanya bir&nbsp;kenara çekilip izlediler.</p>

  <p>Hitler’in, çevresindekiler için korkunç bir tehdit olduğunu artık herkes anlamıştı. Ama hiç kimse, hatta Hitler’in kendisi bile, yalnızca altı ay sonra büyük bir savaşın başlayacağını bilmiyordu.</p>

  <p>1939 Ağustosu’nun sonlarında Hitler ve Stalin dünyayı dehşete düşürdüler. Yaptıkları yalnızca bir saldırmazlık paktı imzalamaktı.&nbsp;Bu iki lider, aşırı sağ ve aşırı solun liderleri, düşmanken dost olmuşlardı. Aslında dost filan olmamışlardı, Hitler hâlâ, öteden beri hayal&nbsp;ettiği şeyi, Rusya’yı yok etmeyi tasarlıyordu. Fakat, acımasız devlet<span style="text-indent: 0.3in;">ler arasında kalmak dışında bir suçu olmayan diğer komşu ülkeleri ele geçirirken Stalin’in tarafsız kalmasını istiyordu. Hitler’den biraz&nbsp;çekinen Stalin anlaşma yaptıkları için hoşnuttu.</span></p>

  <p>Bir hafta sonra Alman uçakları doğudaki Polonya’ya girdi, yerdeki uçakları vurdular, kara ve demiryollarını havaya uçurdular ve Varşova’nın bir bölümünü dümdüz ettiler. “İyi niyet görevindeki” bir&nbsp;Alman eğitim gemisi, deniz kıyısındaki bir Polonya kalesini bombaladı. “Panzer”ler -Panter tankları- Polonya savunma hattına saldırdı&nbsp;ve ülkenin içlerine kadar girdi. PolonyalIların askeri gücü inanılmaz&nbsp;demodeydi: yalnızca tek bir tank tugayları olmasına karşın kılıç&nbsp;kuşanmış süvarilerden oluşan on iki tugayları vardı. Almanlar Polonya’nın yarısını çabucak ele geçirdi.</p>

  <p>Bu arada Stalin hiç karşı çıkmadı. O ve Hitler saldırmazlık paktının gizli maddelerinde Almanya’nın saldırısı üzerine anlaşmışlardı. Karşılık olarak Almanlar da Rusların, I. Dünya Savaşı’nın sonlarında&nbsp;bıraktıkları Doğu Polonya’ya el koymasına izin veriyordu. Tıpkı Çekoslovakya’nın yok olduğu gibi Polonya da bir kez daha parçalara&nbsp;ayrılarak yok oldu.</p>

  <p>Polonya’da Hitler blitzkrieg (yıldırım saldırı) olarak adlandırılan yeni ve yok edici bir savaş yöntemi uygulamıştı. I. Dünya Savaşı batı cephesinde kilitlenmişti çünkü, hendekler ve makineli tüfekler&nbsp;sayesinde savunmalar çok güçlüydü. Oysa II. Dünya Savaşı’nda&nbsp;tanklar ve uçaklar sayesinde saldırı durumundaki ordular üstünlüğü ele geçiriyor ve her şey çabucak olup bitiyordu. Tanklar düz&nbsp;arazilerde ve kumluk bölgelerde yüzlerce kilometreyi hızla kat edebiliyorlardı. Bombardıman uçakları geceleri denizleri aşıyor ve sonra da dönüp kahvaltıya yetişiyorlardı. Sabahtan akşama bir ülke el&nbsp;değiştirebiliyordu.</p>

  <p>Polonya’ya saldırana dek Hitler ne zaman gözdağı verse, Fransa ve Britanya ne yapmaları gerektiği konusunda kararsız kalmışlardı. Bu&nbsp;kez öyle olmadı. Hitler’in PolonyalIlara saldırmasının üzerinden iki&nbsp;gün geçmeden Britanyalılar ve Fransızlar Almanya’ya savaş açtılar.&nbsp;Savaşa girmeleri Hitler için belki de kötü bir sürpriz olmuştu. Hitler’in bu iki ülkeyle savaşa girmeyi önceden mi tasarladığı, yoksa düpedüz bir hata yüzünden mi bir dünya savaşına yola açtığı bugün hâlâ bilinmiyor.</p>

  <div>
    <div style="text-align: center;"><img alt="" src="../Images/main-14.jpg" /></div>
  </div>

  <p>Artık dünyanın gördüğü bu en kötü savaş başlamıştı. Çarpışmalar altı yıl sürecek ve dünyaya, I. Dünya Savaşı’nın yayıldığından çok daha fazla yayılacaktı. Burada yalnızca büyük olayları aktaracak kadar&nbsp;yerimiz var.</p>

  <p>1939-1940 yıllarında yedi ay boyunca savaş düşük yoğunlukta yaşandı. Fransa ve Britanya hazır değildi. Almanya hâlâ Polonya’yla&nbsp;meşguldü ve kışı plan yaparak, ordularını eğiterek geçirmekten hoşnuttu. Belirsiz bir bekleyiş içinde geçen bu ayları biri “sahte savaş” biçiminde adlandırmıştı.</p>

  <p>Ancak ilkbaharda Hitler ordularını savaşa sürdü. Kuzeyde donanma üsleri isteyen Almanlar Norveç ve Danimarka’yı işgal etti. Bundan kısa bir süre sonra Britanya’nın yasama organı Avam Kamarası’nda&nbsp;gergin tartışmalar yaşandı. Britanyalılar uyarıdan daha fazlasını istiyorlardı, bu nedenle gözü kara ve becerikli Winston Churchill’i başbakanlığa getirdiler.</p>

  <p>Almanlar yeniden şiddetli saldırılar gerçekleştirdi. 1940 yılının Mayıs ayında Alman orduları Hollanda’yı ve Belçika’yı vurdu. I.&nbsp;Dünya Savaşı’nda olduğu gibi, asıl amaçları Fransa’yı ele geçirmekti.&nbsp;Britanyalı, Fransız, Hollandalı ve Belçikalı askeri birlikler Almanları&nbsp;bekliyordu. Fakat yıldırım saldırıya (blitzkrieg) karşı iyi hazırlanmamışlardı, Hitler’in tankları, bombardıman uçakları onları şaşkına çevirdi. Almanlar Müttefik cephesini ikiye böldü ve kuzeydeki Müttefik ordularını çembere aldı. Hollandalı askerler ve çok sayıda Fransız&nbsp;ve Belçikalı asker teslim oldu.</p>

  <p>Öte yandan Britanyalı askeri birlikler ve bazı Fransız ve Belçikalı askeri birlikler geri çekildi. Bir Fransız liman kenti olan Dunkerque’e&nbsp;kadar çekilip Manş Denizi’ne ulaştılar, Britanya yalnızca 80 kilometre uzaklıktaydı. Acaba onları kurtarabilir miydi? Garip bir biçimde&nbsp;Hitler tanklarını geri çekmiş, düşmanlarının kaçışını engellemek için&nbsp;yalnızca uçaklarını bırakmıştı. İngiltere’den römorkörler, savaş gemileri, deniz motorları, yandan çarklı gemiler, balıkçı tekneleri ve kotralar askeri birlikleri kurtarmak için yola çıktı. Britanya hava kuvvetleri&nbsp;tarafından korunan bu küçük tekneler bir hafta boyunca Manş Denizi’nde defalarca gidip geldi. Yaklaşık üç yüz elli bin askeri kurtardılar.</p>

  <p>Belçika ve Hollanda avcunun içindeyken ve Britanya kenara çekilmişken Almanya Fransa’ya yoğunlaşabilirdi. 1930’ların başında&nbsp;<span style="text-indent: 0.3in;">Fransız komutanlar, I. Dünya Savaşı’ndan bildikleri türden bir savunma savaşı için hazırlanmıştı. Almanya’yla olan sınırlarında, Maginot Hattı adı verilen, neredeyse 150 kilometrelik bir tahkimat zinciri&nbsp;oluşturmuşlardı. Tıpkı batmaz diye düşünülen</span> <span style="text-indent: 0.3in; font-style: italic;">Titanic</span> <span style="text-indent: 0.3in;">gibi bu savunma hattının da aşılmaz olduğu düşünülüyordu. Hattın hemen kuzeyinde ve batısında Belçika’nın ormanlık Ardennes tepeleri bulunuyordu. Fransızlar bu tepeleri de kendi savunma hatlarının bir parçası olarak görüyorlardı. Alman tanklarının bu tepeleri aşamayacağından&nbsp;emindiler.</span></p>

  <p>Öte yandan, herkesin aklına gelebileceği gibi, Almanlar surlara tos vurmak yerine kenarından dolaştılar. Tanklarıyla birlikte Ardennes’in tam içinden geçtiler. Fransızlar yeterli direnci gösteremedi ve&nbsp;Almanlar bu kez Paris’e girdi. Almanlar ancak ondan sonra göklere&nbsp;çıkarılan Maginot Hattı’na saldırıp hattı ele geçirdiler, ama arka tarafından. 10 Temmuz’da Fransızlar teslim oldu. Hitler hemen orada,&nbsp;Fransa’da, I. Dünya Savaşı’nın sonunda yenik Almanların teslim oldukları yerde Fransızlara bir teslim anlaşması imzalattı. Fransızların&nbsp;yenilgisi, bir ay gibi kısa bir sürede böyle büyük bir gücün nasıl yıkıldığını anlayamayan dünyayı şaşkına çevirdi.</p>

  <p>I. Dünya Savaşı’nın sonunda Hitler bir onbaşıydı. Ancak iktidarı ele geçirdikten sonra rütbesi yükselmişti. Savaş bakanı bir fahişeyle&nbsp;evlenince Hitler onu görevden almış; asılsız olarak eşcinsellikle itham&nbsp;ettiği başkomutanı da görevinden alınca kendisini başkomutan olarak atamıştı. Dolayısıyla II. Dünya Savaşı’nda Almanlar adma önemli kararları veren hep Hitler oldu. Tedbirli olmak gerektiğini düşünen&nbsp;bir generali görevinden uzaklaştırmakta, hatta öldürmekte tereddüt&nbsp;etmiyor, mutlak bir özgüvenle hem zekice hamleler, hem korkunç hatalar yapıyordu.</p>

  <p>Savaşın başlamasından bir yıl sonra Hitler’le yalnızca Britanya çarpışıyordu ve Hitler bu sinir bozucu sineği öldürmek zorundaydı.&nbsp;Ancak ondan sonra Yahudileri yok edebilir, Slavlara boyun eğdirebilir ve Almanlar için “yaşam alanı” fetihlerine girişebilirdi. Britanya ile&nbsp;kendi orduları arasında yalnızca dar bir boğaz vardı, fakat bu boğazı geçecekse hava denetimine gereksinimi olacaktı. Hava kuvvetleri&nbsp;komutanı, uçaklarının Britanya hava kuvvetlerini yaklaşık beş haftada yok edeceğine dair kendisine söz vermişti. 1940 yılının Ağustos&nbsp;ayında Alman uçakları hava saldırısına başladı.</p>

  <p>Almanya’nın neredeyse iki kat daha fazla uçağı vardı ama Britanya’nın uçakları daha iyiydi. Britanya ayrıca yeni bir algılama ve uyarı sistemine sahipti: Radar. Radar, bir radyo dalgasının bir nesneye ulaşma ve ondan geri yansıma süresini ölçerek, Britanyalıların yaklaşan Alman uçaklarım “görmesini” sağlıyordu. “Britanya Muharebesi” Ağustos’tan Ekim’e kadar sürdü. Birkaç bin Britanya ve Birleşik&nbsp;Krallık pilotu, Polonyalı, Çek, Fransız ve Belçikalı pilotlarla birlikte&nbsp;Alınanlara karşı direnmekten daha fazlasını yaptılar. Fakat Alman&nbsp;uçakları Britanya kentlerine, özellikle de Londra’ya o zamana dek görülmemiş büyüklükte saldırılar düzenlediler.</p>

  <p>Hitler Britanyalıların moralini bozmayı umut ediyordu, fakat başaramadı. Alman bombalarının altı saat boyunca Londra’yı titrettiği bir günle ilgili olarak Londra’da yayımlanan <span style="font-style:italic;">Times</span> gazetesi, nadir bir kuş&nbsp;olan sorguçlu dalgıçkuşunun bir hava akını sığınağında görüldüğünü&nbsp;bildiriyordu. Britanyalı askerler her yerde boğuk sesleriyle Hitler ve&nbsp;onun başlıca arkadaşlarıyla ilgili, ezgisini bilinen bir marşa uydurdukları şu kısa ve basit şarkıyı söylüyorlardı: “Hitler’in tek bir topu<b>*</b> var&nbsp;/ Göring’inki iki tane ama misket kadar / HİMMler’inkiler Göring’inkilere benzer / Göbbels’inkilerin yerinde yeller eser.”</p>

  <p>Sonunda Hitler Britanya’daki savaşı kazanamayacağını anladı ve saldırıdan vazgeçti.</p>

  <p>Bu sırada Müttefik casusları yararlı bir iş gerçekleştirdiler. En üst düzey mesajlar için Almanlar Bilmece (Enigma) adını verdikleri bir&nbsp;şifre makinesi kullanıyorlardı. Polonyalılar ve Britanyalılar bu makinelerden birini ele geçirip İngiltere’ye götürdüler. Nasıl çalıştığını çözdüler ve şifre okumayı öğrendiler. Şifre çözmek epey matematik ve&nbsp;Almanların sözcükleri şifrelerken yaptıkları küçük hatalardan yararlanma becerisi gerektiriyordu. Alman yazıcılar bütün mesajlara “Heil Hitler!” diye başlayarak şifre çözücülere farkında olmadan yardımcı oluyorlardı. Müttefikler açısından Almanların planlarını bilmek&nbsp;paha biçilmez değerdeydi.</p>

  <p>* <b><i>Burada dilimize çevrilemeyecek bir kelime oyunu vardır. İngilizce top kelimesi, aynı zamanda testis anlamına da gelir.</i></b><br /></p>

  <p>Bu arada Mussolini’yle ortaklığın Hitler’e pek bir yararının olmadığı anlaşıldı. Mussolini, ancak Almanya’nın Fransa’yı fethettiğinden emin olduğunda, işine yaramayan birlikleri Fransa’ya yolladı. Sonra&nbsp;<span style="text-indent: 0.3in;">da Adriya’nın diğer tarafındaki Yunanistan’ı istila etti. Kolay bir zafer beklerken bir felaketle karşılaştı. Yunanlılar sarp tepelerde kuvvetlerine saldırmış ve onları ülke dışına çıkarmıştı. Mussolini’nin pisliğini temizlemek için Hıtler’in Alman askeri birliklerini yollaması gerekti. Bu fiyaskodan kısa bir süre sonra, Britanyalıların uçakları İtalyan savaş gemilerine donanma üssünde bir baskın düzenledi ve üç savaş gemisini demirledikleri yerde batırdı.</span></p>

  <p>Yine İtalya sayesinde savaş başka bir kıtaya da sıçradı. İtalya’nın Kuzey Afrika’da bir sömürgesi vardı: Libya. Britanya da Mısır’ı askeri üs olarak kullanıyordu. Bu iki ülke uçsuz bucaksız çölde yan yana&nbsp;uzanıyordu ve çöl tanklar için mükemmel bir savaş alanıydı. İtalyan&nbsp;kuvvetleri Libya’dan Mısır’a saldırdı, bunun üzerine Britanyalılar&nbsp;Hindistan’daki askeri birliklerini kullanarak onları geri püskürttü ve&nbsp;<span style="text-indent: 0.3in;">130.000 askeri esir aldı. Dolayısıyla Hitler’in bir kez daha ortağına&nbsp;yardım etmesi gerekti. Bölgeye panzerlerini ve en iyi komutanı Erwin&nbsp;Rommel’i gönderdi. Britanyalılar (onlarla birlikte AvustralyalIlar ve&nbsp;Polonyalılar) Rommel’i bekliyordu. Enigma çözüldüğünden, Almanların şifreli emirlerini öğrenmişlerdi. Fakat Rommel yine de onları neredeyse Mısır’a kadar geri püskürttü.</span></p>

  <p>Fransa’yı yenilgiye uğratan, Britanya’yı sendeleten Hitler Rusya için artık hazırdı. Bir askeri harekât planladı ve adını Barbarossa koydu. Barbarossa, ortaçağda yaşamış kızıl saçlı bir Alman savaşçı kraldı ve bir efsaneye göre günün birinde harekete geçip yeniden Almanya için savaşacaktı. 1941’de yaz başlarken Hitler Rusya’da 3.200 kilometrelik bir cephede savaşmak üzere üç milyon asker yolladı. Tehlikenin farkındaydı. 130 yıl önce Napoleon aynı şeyi yapmış ve&nbsp;<span style="text-indent: 0.3in;">500.000 askerini açlık, soğuk ve yaralanmalar sonucu kaybetmişti.&nbsp;Ama Hitler soğuklar başlamadan hızlı bir zafer kazanmayı umuyordu. Bir Alman komutana kendinden emin bir biçimde şöyle demişti:&nbsp;“Girmek için kapıya bir tekme atmamz yeterli.”</span></p>

  <p>Stalin bu ani saldırıya hazırlıksız yakalandı, ancak bunun neden böyle olduğunu bugüne kadar kimse anlayamadı. Hitler’in istediği zaman saldırmazlık paktını bozacağını kesinlikle biliyordu. O halde neden Winston Churchill’in, Alman sınırını gözleyen Rusların, saldırının gününü bile kendisine söyleyen Moskova’daki Alman büyükelçisinin ve saldırının yalnızca gününü değil, saatini bile açıklayan, sonra&nbsp;<span style="text-indent: 0.3in;">da kendi emriyle öldürülen bir Alman asker kaçağının uyarılarını ciddiye almamıştı?</span></p>

  <p>Ruslar yalnızca saldırıya uğradıkları için değil, saldırı yöntemi nedeniyle de şaşkına dönmüşlerdi. Daha önce Polonyalılar ile Batı Avrupalıların düştüğü hataya onlar da düşmüş blitzkrieg için yeterli hazırlığı yapmamışlardı. Sonbahar geldiğinde Almanlar Rusya’nın kuzeybatısındaki Leningrad’ı kuşatmışlardı. Moskova’nın banliyölerinde çarpışıyorlardı ve güneyde buğday ülkesi Ukrayna’nın yarısını ele geçirmişlerdi.</p>

  <p>I. Dünya Savaşı’nda olduğu gibi Almanlar Rus ordularını neredeyse bütünüyle esir aldılar. II. Dünya Savaşı süresince yaklaşık altı milyon Rus askeri Almanlara esir düştü. Hitler Rusya’daki savaşın “şövalyelik ruhuna” uygun olması gerekmediğini bildirmişti ve bu esirlerin yarısından fazlası öldü.</p>

  <p>Bir Alman görgü tanığı bir keresinde esir Rusların Alman esir kampına gidişini görmüştü: “Birden, sıraya girmiş, ayaklarını sürüye&nbsp;sürüye yürüyen toprak renginde bir insan topluluğunun bize doğru&nbsp;geldiğini gördük. Topluluktan bir arı kovanından gelen uğultuya benzeyen belli belirsiz bir uğultu yükseliyordu... Çevrelerine yaydıkları&nbsp;iğrenç kokudan hemen kaçtık. Sonra gördüklerimiz bizi olduğumuz&nbsp;yere mıhladı ve mide bulantımızı unuttuk. Bunlar gerçekten insan&nbsp;mıydı, bu gri-kahverengi şekiller, bize doğru yalpalayarak gelen bu&nbsp;gölgeler, tökezleyen, sendeleyen... yaşama iradelerinin son kırıntısıyla yürüme emrine itaat eden yaratıklar?”*</p>

  <p>Ruslar zaten yıllardır karmaşadan, iç savaştan ve Stalin teröründen çekiyorlardı. Şimdi bunların üzerine bir de, yalnızca askerleri değil, herkesi büyük ölçüde etkileyen savaş gelmişti. Leningradlılar&nbsp;(günümüzde St. Petersburg) en kötüsünü yaşamıştı: On sekiz ay süren bir Alman kuşatmasına maruz kalmışlardı. Günlük tayınları&nbsp;ufak bir ekmek parçasıydı. Önce köpeklerle kedilerin, sonra da kargaların ortadan yok olduğu söylenir. Bitkin düşen, açlık çeken insanlar sokaklarda düşüp ölüyordu. Puşkin Tiyatrosu’nda bir akşam insanlar ölen bir oyuncuyu sahneden dışarı çıkarmış; gösteri devam etmişti. Açlık, soğuk, hastalık ve Alman topları kentteki 350.000 kişinin ölmesine yol açtı.</p>
  <hr />

  <p><span style="text-indent: 0.3in;">*</span> <b style="text-indent: 0.3in;"><i>John Keegan, The Second World War [İkinci Dünya Savaşıl (1989), 196. sayfa.</i></b><br /></p>

  <p>İşte bir özveri örneği: Dimitri İvanov, günün birinde dünyanın gereksinim duyabileceği tahıl örneklerinin özenle saklandığı Leningrad tohum bankasında pirinçten sorumluydu. İvanov görev yerinde açlıktan öldüğünde, binlerce torba pirinci tek bir tanesine el sürmeden sakladığı anlaşıldı. Yerfıstığı uzmanı, yulaftan sorumlu kadın ve başka&nbsp;altı görevli daha masalarında can vermişlerdi. Ellerinin altındaki tohumları yemektense açlıktan ölmüşlerdi.</p>

  <p>Mihver Devletleri açısından 1942’nin yaz ve sonbahar ayları iyi geçmişti. Batı ve Orta Avrupa’da, tam da bir zamanlar Napoleon’un&nbsp;elinde olan bölgeler şimdi Almanların denetimin deydi. Rusya’da, tahıl ve petrol elde ettikleri güneydeki bölgeye iyice sokulmuşlardı ve&nbsp;öne<span style="text-decoration:underline;">mli</span> bir kent olan Stalingrad’ı kuşatma altına almışlardı. (Hitler,&nbsp;kenti “sımsıkı” avuçlarında tuttuğunu iddia ediyordu ama yanıldığını birazdan göreceğiz.) Atlas Okyanusu’nun kuzeyinde Alman denizaltıları, Kuzey Amerika’dan çok önemli malzemeler taşıyan Britanya&nbsp;gemilerini batırıyorlardı. Afrika’da, “Çöl Tilkisi” olarak anılan Rommel Mısır’ı alacağından öyle emindi ki, Kahire’ye zafer alayıyla girerken bineceği atı (kar beyazı bir aygır) bile seçmişti.</p>

  <p>O zamana kadar Avrupa’da ve Afrika’da süren savaş birden genişledi; bütün dünyaya yayıldı.</p>

  <p>Bunun nedeni Japonya’nın doymak bilmez imparatorluk arzusuydu. Kore’yi, Çin’in büyük bölümünü ve Tayvan’ı zaten işgal etmişti, fakat II. Dünya Savaşı’nın öncesinde Japonya’nın önderleri daha fazlasını istiyordu. Japonya hammadde sıkmtısı çekiyordu ve Büyük&nbsp;Doğu Asya Ortak Refah Bölgesi adını verdikleri şeyi kurmayı düşiüyorlardı. Britanya’nın, Fransa’nın ve Hollanda’nın Asya’daki sömürgelerini ele geçirebilirlerse bol miktarda kauçuğa, metale, kömüre ve&nbsp;petrole sahip olacaklardı. İstedikleri sömürgeler arasında bugünkü&nbsp;Vietnam, Malezya, Singapur, Myanmar (Burma) ve Endonezya da&nbsp;vardı.</p>

  <p>Japonya’nın soğuk ve saygıdeğer imparatoru, amatör bir biyologdu, insanlardan ziyade balıklarla ve mantarlarla huzur buluyordu. Olayları yönlendiren Başbakan (ve komutan) Hideki Tojo’ydu. Tojo,&nbsp;Japonya’nın pakt ortağı olan Almanya’ya yakınlık duyuyordu ve “barut kokusu aldıklarını” söyleyen ordu ve donanma subaylarının oluş<span style="text-indent: 0.3in;">turduğu bir bakanlar kuruluna başkanlık ediyordu. 1941’deki durum onlara bekledikleri fırsatı verdi. Avrupa devletleri ya boyun eğmişti&nbsp;ya da hayatta kalmak için mücadele ediyordu. Bu devletlerin sömürgeleri, aşçının soğuması için mutfak penceresinin önüne dizdiği pastalar gibi, alın bizi, alın bizi, diye yalvarıyordu.</span></p>

  <p>Ancak bir engel vardı: Amerika Birleşik Devletleri. Japonya’yla istediği Avrupa sömürgeleri arasındaki denizyolu üzerinde yer alan Filipinler ABD’nin denetimi altındaydı, ABD<span style="font-variant:small-caps;">,</span> Japonya’nın sömürgeleri ele geçirmesine ve savaşta kullanabileceği petrol ve başka maddelere&nbsp;sahip olmasına engel olmaya kararlıydı. Bu nedenle Japonlar ani bir&nbsp;saldırı yapmaya karar verdi. Belki de yumuşak başlı Amerikalıların öç&nbsp;almak için canlarını ve paralarını tehlikeye atmayacaklarını düşünmüşlerdi.</p>

  <p>Bu saldırıyı gerçekleştirmeden önce Japonya, Fransız Çinhindi’ni (günümüzde Kamboçya, Vietnam ve Laos) işgal etmek üzere Çin’deki kuvvetlerini güneye gönderdi. Bu ve başka sorunlar nedeniyle&nbsp;1941 yılının sonbaharında Japon ve Amerikalı diplomatlar Washington’da görüşmeler yaptılar. Görüşmeler öncesinde Amerikalılar,&nbsp;Almanların Enigması’nm Japon uyarlamasını çözmeyi başarmıştı ve&nbsp;Japonların şifreli mesajlarını okuyabiliyorlardı. Japonların, görüşmeler devam ederken bile ABD’ye karşı bir saldırıya hazırlandığını biliyorlardı. Washington, Hawaii ve Filipinler’deki komutanlarına&nbsp;uyarılar yollamıştı.</p>

  <p>1941 yılında. Aralık ayının bir pazar sabahı erken saatlerde Japon uçakları Hawaii’yi vurdu. Amerikalıları hazırlıksız yakalamışlardı ve&nbsp;Washington’dan gelen uyarıya rağmen limanda demirli bekleyen bazı savaş gemilerini battı, bazıları da ağır hasar aldı. (Bunların çoğu daha sonra karaya çekildi, onarıldı ve savaşa gönderildi.) Uçak gemilerinden hiçbirinin limanda bulunmaması <span style="font-variant:small-caps;">ABD</span> için bir şanstı. Japon pilotlar <span style="font-variant: small-caps;">ABD</span>&nbsp;uçaklarını yerde yan yana dizilmiş biçimde yakalamış ve&nbsp;kolayca yok etmişti.</p>

  <p><span style="font-variant: small-caps;">ABD</span> başkanı Franklin Roosevelt, Japonların saldırmayı tasarladıklarını kendisine söylemesi gerekiyormuş gibi, kedilerin sinsi hamlelerine benzeyen bu saldırırım “rezil bir hareket” olduğunu açıklamıştı. <span style="font-variant:small-caps;">ABD,</span> tabii ki Japonya’ya savaş açtı. Britanya da öyle. Hitler ve Mussolini uzaktaki Mihver ortaklarının arkasmda yer aldılar ve Amerika&nbsp;<span style="text-indent: 0.3in;">Birleşik Devletleri’ne savaş açtılar, sonra da</span> <span style="text-indent: 0.3in; font-variant: small-caps;">ABD</span> <span style="text-indent: 0.3in;">onlara savaş açtı. Tam bu noktada Alman ve İtalyan liderler büyük bir hata yaptı. Mihver paktının onları Japonya’yı desteklemeye zorladığı açıktı, fakat&nbsp;geçmişte Hitler hiçbir zaman sözünde durma zorunluluğu hissetmemişti. Bu kez de sözünü tutmasa ve Japonya’nın arkasında yer almasaydı,</span> <span style="text-indent: 0.3in; font-variant: small-caps;">ABD</span> <span style="text-indent: 0.3in;">büyük olasılıkla gücünün önemli bir bölümünü Japonya’ya karşı harcayacaktı. Bunun yerine Hitler, neredeyse hiç bağlantısı olmayan iki savaşı birleştirmiş ve ABD’yi kendisiyle savaşmaya&nbsp;kışkırtmış oldu.</span></p>

  <p><span style="font-variant:small-caps;">ABD</span> silahlanırken ve karşı saldırıya hazırlanırken Japonların yapacak çok işi vardı. İstedikleri Avrupa sömürgelerini ve Filipinler’i çabucak denetimleri altına aldılar. Hindistan ve Avustralya’yı işgal etmeyi bile düşündüler.</p>

  <p>Ani saldırıdan yalnızca birkaç ay sonra <span style="font-variant:small-caps;">ABD</span> bir deniz muharebesi kazandı. Muharebenin seyri şöyleydi: 1942’nin ilkbaharında Amerikalılar şifresini çözdükleri mesajlardan Japon gemilerinin Büyük Okyanus’ta yol aldığını öğrendi. Japon filosunda her biri yetmiş uçak için bir üs işlevi gören dört uçak gemisi vardı. Fakat bu&nbsp;donanma dünyanın yarısını kaplayan bir okyanusta tam olarak nereye doğru gidiyordu? Amerikalıların okuduğu şifreli Japon mesajlarında hedef “AF” olarak geçiyordu. Amerikalı bir şifre uzmanı&nbsp;AF’nin, Amerikalıların hava üssü olarak kullandıkları Midway&nbsp;Adası adında ıssız bir mercanada olduğunu tahmin etti. Yolladığı&nbsp;şifreli bir mesajla Japonları oyuna getirerek tahmininde yanılmadığını doğrulattı.</p>

  <p>Böylece sayıları Japonlarınkinden daha az olan <span style="font-variant:small-caps;">ABD</span> savaş gemileri hızla adaya gitti. Okyanusun üzerinde yüzlerce kilometre boyunca uçak filoları birbiriyle çarpıştı. Muharebe, Amerikan bombardıman&nbsp;uçaklarının Japon uçak gemilerini uçaklara bomba yüklendiği ve yakıt doldurulduğu sırada yakalamasıyla doruk noktasına ulaştı. Gemilerin güverteleri bombalar ve yakıt varilleriyle doluydu; her bir gemi&nbsp;bir havai fişek fabrikası kadar kolay bir hedefti. Bombardıman uçakları dalışa geçti. İki uçak gemisini batırdılar; birine ağır hasar verdiler, o da öğleyin battı; sonuncu uçak gemisini kaçmaya zorladılar, takip edip daha sonra batırdılar. Bunların hepsi öğleden önce saat&nbsp;<span style="text-indent: 0.3in;">10:25 ile 10:30 arasında olup bitmişti. Japonlar beş dakikada denizdeki üstünlüklerini yitirmişti.</span></p>

  <p>1942’den 1943’e geçilirken Müttefiklerin, doğuda ve batıda, Midway dışında kutlayacakları başka şeyler de vardı. ABD’deki fabrikalar neredeyse tamamen savaş için çalışıyordu ve Rusya da dahil olmak&nbsp;üzere bütün Müttefikler için gerekli malzemeleri üretiyordu. Kısa bir&nbsp;süre sonra günde bir gemi, beş dakikada da bir uçak üretmeye başladılar. Bu sırada Müttefikler Atlas Okyanusu’nun kuzeyinde, Avrupa’ya malzeme taşıyan nakliye gemilerine saldıran Alman denizaltılarını yok ediyorlardı.</p>

  <p>Afrika’da Britanyalılar Almanları Kahire’den geri püskürttü ve çarpışmalara Amerikalılar da katıldı. Müttefikler, 250.000 askeri esir&nbsp;alarak Almanları ve İtalyanları yenilgiye uğrattı. Bundan sonra İtalya’ya saldırdılar ve buradaki Alman ordusunu kuzeye doğru geri çekilmeye zorladılar.</p>

  <p>Öte yandan II. Dünya Savaşı’nın can alıcı bölgesi Rusya bozkırlarıydı. Bu uçsuz bucaksız düzlüklerde çarpışmaların en büyüğü yaşanıyor, en büyük kayıplar veriliyordu. Burada, tıpkı daha önceki&nbsp;işgalciler gibi. Almanlar da sorunlar yaşıyordu. Bu sorunlardan biri,&nbsp;“General Kış”tı. Almanlar soğuk için hazırlıklı değildi veya soğuğa&nbsp;karşı önlem almamışlardı. Motor yağları önce macuna, sonra da&nbsp;zamka döndü. Rusların sıska atları, damlardaki sazları kemirerek&nbsp;görevlerini başarıyla yapıyorken, Almanların üşüyen ve aç atları&nbsp;başarısız oluyordu. Rusların çizmelerinin soğuğu geçirmeyen, keçe&nbsp;tabanları vardı, oysa Almanların çizmelerinin tabanları deridendi ve&nbsp;nalıncı çivileriyle tutturulmuştu. Bu çiviler sıcağı görünce laçkalaşıp&nbsp;düşüyordu, on binlerce Alman asker ayak parmaklarından bazılarını kaybetti.</p>

  <p>Almanların en büyük sorunu Rusların sayıca çok olmasıydı. Stalin çarpışmalarda ölen askerlerin yerine cepheye hızla yeni askerler sürüyordu. Doğanın bir ahtapotun kopan kolunun yerine yenisini&nbsp;koyabilmesi gibi, Stalin de bir ordusunu yitirirse yerine yenisini koyuyordu. Bir ülke elinde ne varsa onunla savaşır. Savaş bittiğinde&nbsp;Rus subaylar, diğer ülkelerin ordularının bir mayın tarlasının içinden yol açmak için mayınları top mermileriyle patlattıklarını öğren<span style="text-indent: 0.3in;">miş ve hayretler içinde kalmışlardı. Top mermilerinin, böyle ziyan edilmesi olacak şey değildi! Ruslar kendi yöntemlerinin bir grup askeri sıraya sokmak ve “İleri marş!” komutu vermek olduğunu söylemişlerdi.</span></p>

  <p>Yeteri kadar top mermileri olmasa da, Rusların gereksinim duydukları şeylerin büyük bir kısmını kendi başlarına imal ettikleri de bir gerçekti. Aslında Almanların, Rus kentlerini ele geçirdiklerinde, Rusların giysilerini, tanklarını ve tüfeklerini üreten fabrikalarım da ele geçirmiş olmaları gerekirdi. Oysa Ruslar bütün fabrikaları söküp dağlardan aşırmış ve doğuda yeniden inşa etmişlerdi. Rusların üretmediği&nbsp;şeyleri de&nbsp;<span style="font-variant: small-caps;">ABD&nbsp;</span>sağlıyordu.</p>

  <p>Her iki taraf için de Rusya’nın başlıca kentlerinden biri olan Stalingrad can alıcı öneme sahipti. Bu kenti denetim altına almak gerekiyordu, çünkü Almanlar geniş bir bölgeye yayılan bu ırmak kentini alırlarsa Volga Irmağı’ndaki petrol teknelerini engelleyebilir, Rusya’yı&nbsp;felce uğratabilirdi. Ayrıca Stalingrad, adıyla bir simgeydi. Hitler kentin alınmasını emretmişti, Stalin de komutanlarını uyarmıştı: “Tek bir&nbsp;adım bile geri çekilmek yok!”</p>

  <p>Askerler aylarca mahzenlerde, kanalizasyonlarda, dar sokaklarda ve darmadağın olmuş fabrikaların yıkıntılarında bellerine kadar moloza batmış olarak göğüs göğüse çarpıştı. Bir Alman askeri Stalingrad’ın bir kent olmadığını, “yakıcı, kör edici dumandan dev bir bulut... içinden alevler çıkan dev bir fırın...” olduğunu yazmış ve şöyle&nbsp;devam etmişti: “Köpekler Volga’ya atlıyor ve ırmağın karşı tarafına&nbsp;ulaşmak için çılgın gibi yüzüyor.”</p>

  <p>1943’ün başlarında Almanlar kenti neredeyse ele geçiriyordu. Fakat tam o sırada iki zinde Rus ordusu karla kaplı bozkırlardan gelerek kuzeyden ve güneyden Stalingrad’a girmişti. Stalingrad’ı kuşattılar ve Almanları kapana kıstırdılar. Alman komutan kuşatmayı yararak kentin dışına çıkmak istemişti ama Hitler ona kentte kalması emrini verdi. Bir Alman ordusu dışarıdan yardım etmeye çabaladığında Ruslar onları geri püskürtüyordu. Almanların yiyeceği tükenmişti, açlık, soğuk ve hastalık yüzünden öldüler. Bir zamanlar 350.000 kişiydiler, oysa şimdi sayıları 100.000’e düşmüştü. Ruslar da ağır kayıplar veriyordu. Stalingrad’da, ABD’nin savaşın tamamında kaybettiğinden daha fazla asker kaybettiler.</p>

  <p>Sonunda, Alman komutan Hitler’in emrine itaatsizlik ederek teslim oldu. Hitler ondan intihar etmesini ve “ulusal kahramanlığa” erişmesini beklemişti. Bunun yerine, demişti Hitler buruk bir biçimde,&nbsp;“Moskova’ya gitmeyi seçti.” Moskova’da Ruslar Kremlin’in çanlarını çalıyordu.</p>

  <p>Rus orduları zaferlerini sürdürdü. Atlar, el arabaları ve develerin çektiği kızakları kullanarak cephe boyunca diğer noktalardaki allak&nbsp;bullak olmuş Almanlara saldırdılar. Yalnızca iki ay içinde 1942’de&nbsp;kaybettikleri bütün toprakları yeniden kazandılar. Tek bir kez, 1943&nbsp;yazında, Ukrayna’nın Kursk kentinde Almanlar kendilerini kovalayan Rusları durdurdular. Elli gün süren büyük bir muharebede Alman kuvvetleri Rusları 32 kilometre geri püskürttü. Almanlar hızlarını kaybedince Ruslar karşı saldırıya geçti ve kaybettikleri yeri yeniden kazandılar. Çarpışma Almanlara 1.400 uçağa, 3.000 tanka ve&nbsp;<span style="text-indent: 0.3in;">40.000 askere mal oldu. Kursk’tan sonra Ruslar hızla ilerledi ve Almanları Polonya’ya kadar geri püskürttü.</span></p>

  <p>Doğuda Ruslar Almanları geri çekilmeye zorlarken, batıdaki Müttefikler diğer taraftan bir saldırıya hazırlanıyorlardı. Başkomutanları yetenekli bir örgütçü olan Amerikalı general Dwight Eisenhower’di.&nbsp;Britanya’da bir donanma kurdu. Donanmanın bünyesinde iki milyon&nbsp;Britanyalı, Kanadalı ve Amerikalı asker; 80 savaş gemisi; 5.000 gemi;&nbsp;1.500 tank; 12.000 uçak; 4.000 çıkarma gemisi ve iki dev, yapay yüzer liman vardı. Müttefikler Manş Denizi’ni geçmeyi, Fransa’nın batı&nbsp;kıyılarına aniden saldırmayı, yüzer limanları yerleştirmeyi, tankları ve&nbsp;kamyonları karaya indirmeyi ve doğuya doğru savaşarak ilerlemeyi&nbsp;tasarlıyorlardı.</p>

  <p>6 Haziran 1944’te şafaktan önce, bütün ufku kaplayacak kadar büyük bir filo Manş Denizi’ni geçti. Bu o gün gerçekleştirilen çok sayıda geçişin yalnızca ilkiydi. (O kadar ayrıntılı bir plan yapılmıştı ki,&nbsp;her bir askerin yanında deniz tutmasına karşı hapların yanı sıra üzerinde ordunun “Tek Seferlik Kusma Torbası” etiketi bulunan torbalar da vardı.) Aslında Almanlar bir saldırı bekliyordu, ama bunun&nbsp;Fransa’nın İngiltere’ye en yakın noktası olan Calais’de olacağını&nbsp;düşünüyorlardı. Oysa Müttefikler daha güneydeki Normandiya sahillerine çıkarma yaptılar.</p>

  <p>Ağır sırt çantaları ve tüfekleriyle askerler çıkarma gemilerinden, yüzen tanklar, sandıklar, paramparça olmuş tekneler ve kopmuş kol,&nbsp;<span style="text-indent: 0.3in;">bacak ve kafalarla dolu suya atlıyorlardı. Bazı sahillerde, tepelerden açılan ağır Alman ateşinin altında kaldılar. Pek çoğu öldü. Bir sahilde, yaralı bileğine sarılı kanlı bir bez parçasıyla bir albay, yaralı ve&nbsp;dehşet içindeki askerlerin arasından fırlayıp şöyle bağırmıştı: “Bizi&nbsp;burada öldürüyorlar! İçeriye doğru ilerleyelim ve orada ölelim!”&nbsp;Kumsalı aştılar ve tepelere tırmandılar.</span></p>

  <p>İçeriye doğru ilerlemeye başladıklarında Hitler işlerini biraz kolaylaştırdı. Bu çıkarmanın bir yanıltma saldırısı olduğunu ve bunu kısa bir süre sonra kuzeyde gerçekleştirilecek daha büyük bir çıkarmanın&nbsp;izleyeceğini düşünerek yedek kuvvetlerini kullanmamıştı. Müttefik&nbsp;orduları Fransa’nın içlerine doğru yayddı ve Berlin’e doğru bir saldırı başlattı. Daha sonra Fransa’nın güneyinde karaya çıkan diğer Müttefik kuvvetleri de hızla kuzeye doğru ilerleyip saldırıya katıldılar.</p>

  <p>Almanlar altı ay boyunca yavaş yavaş geri çekildikten sonra Hitler yeniden Müttefiklere saldırdı. Çarpışma yeri tanıdıktı: Belçika’nın ormanlık Ardennes tepeleri. Mevsim de sonbaharın sonlarıydı, sis ve&nbsp;kar mevsimi. (Çarpışmayı planlayan bir Alman bu harekâtı şiirsel bir&nbsp;biçimde <span style="font-style:italic;">Sonbahar Pusu</span> olarak adlandırmıştı. Almanların kendi cephe hatlarında bir çıkıntı meydana getirmelerinden sonra Müttefikler&nbsp;bu harekâta Çıkıntı Muharebesi adını verdiler.) Başlangıçta Almanların karşı saldırısı başarıh oldu, fakat sonra Almanlar yavaşladı, hem&nbsp;Müttefiklerin bombardımanı, hem de benzinlerinin tamamen bitmesi&nbsp;yüzünden, oldukları yerde durdular. Müttefikler onları geri püskürttü ve Ren Irmağı’na ulaştıklarında Almanların yıkmadığı bir köprü&nbsp;buldular. Irmağı geçip Almanya’ya sel gibi aktılar.</p>

  <p>Düşmanları doğudan ve batıdan bastırırken Almanların neden savaşmayı sürdürdüklerini sormak gerekir. Saflarım dolduracak yeteri kadar askerleri yoktu ve yakıt o kadar azdı ki tanklarını öküzlerle çekerek savaş alanına götürüyorlardı. Nazi liderleri savaşmayı bırakmıyordu, çünkü Müttefiklerin barış görüşmesi yapmayı reddedeceklerini ve onları cezalandırmayı tasarladıklarını biliyorlardı. Fakat Almanların savaşmayı sürdürmesinin tek nedeni cezalandırılma korkusu değildi. Pek çoğu için teslim olmak diye bir şey söz konusu değildi. Sonuna kadar savaşmak ve tanrıların yok oluşuna ilişkin eski Alman efsanesinde olduğu gibi alevler arasında can vermek çok daha&nbsp;iyiydi.</p>

  <p>Öte yandan bazı Almanlar müzakereler sonucunda varılacak bir barış istiyorlardı. Ancak Hitler’in ortadan kaldırılmasıyla böyle bir&nbsp;barışın olanaklı olabileceğine inanan bir grup subay Hitler’e suikast&nbsp;hazırladı. Bu subaylardan biri Klaus von Stauffenberg’di. Bir tank tümenine komuta ederken sol gözünü, sağ elini ve sol elinin iki parmağını kaybetmişti. Stauffenberg her şeye rağmen bu tehlikeli işi yapmayı kabul etti. Hitler’in karargâhında yapılan bir toplantıda, Hitler’in koltuğunun yanına bir evrak çantasının içinde saatli bomba&nbsp;koydu. Fakat bomba patlamadan hemen önce biri oradan alıp uzaklaştırmış, ya da belki Hitler yerini değiştirmişti, ölmemişti, yaralı ve&nbsp;öfkeliydi. Stauffenberg’i, diğer komplocuları ve komploya karışmış&nbsp;olabilecek 5.000 kişiyi öldürttü. Savaş kahramanı, “Çöl Tilkisi” General Rommel de bu komploya kıyısından bulaşmıştı. Naziler ona&nbsp;seçme hakkı verdiler: İntihar veya yargılanma. Rommel zehir içti.</p>

  <p>Bu sırada Ruslar Polonya içlerinde ilerliyordu ve Berlin’e ilk ulaşan onlar oldu. Banliyölerde savaşarak kentin merkezine doğru&nbsp;ilerlediler. Sert Alman direnişini kırmaya çalışırken bombalar patlıyor, binalar yıkılıyor, serbest bırakılan mahkûmlar ve içkili Ruslar tecavüze ve yağmaya koyuluyorlardı.</p>

  <p>Yerin bir hayli altındaki bir sığınakta Hitler savaşı sürdürüyordu. Dağılan ordularını radyo konuşmalarıyla harekete geçirmeye çalışıyordu; Nazilerden, komünistlerle ve Yahudilerle savaşmaktan vazgeçmemelerini isteyen bir “vasiyet” yazmıştı. Müttefiklerin İtalya’daki Alman ordusunu yenilgiye uğrattığım öğrenmişti. (İtalyan direnişçiler Mussolini’yi ve sevgilisini öldürmüş, cesetlerini bir meydanda&nbsp;mezbahada kesime giden hayvanlar gibi ayaklarından asarak sergilemişlerdi.) Hitler sonunun yakın olduğunu biliyordu. Çok sevdiği köpeğinin ve yavrularının zehirlenmesini emretti, uzun süredir birlikte&nbsp;olduğu sevgilisiyle evlendi ve Nazi önderleriyle vedalaştı. Ruslar Reichstag’ın tepesinde bayraklarını dalgalandırırken, sığınakta Hitler ve&nbsp;karısı zehir içtiler, Hitler ayrıca kendini vurdu.</p>

  <p>Rus kuvvetleri Hitler’in öldüğünü öğrendiklerinde bir komutan Moskova’ya telefon etti ve haberi Rus lidere iletti. Stalin şöyle dedi:&nbsp;“Demek, o piçin sonu böyle oldu.”</p>

  <p>Büyük Okyanus’ta savaş sürüyordu. Buradaki savaş üçüncü yılını doldurmuştu, bunun nedeni kısmen Britanya ve ABD’nin Hitler’le sa<span style="text-indent: 0.3in;">vaşa öncelik vermesiydi. Burma’da Britanyalı askeri kuvvetler Japonya’nın üç ordusunu oyalarken</span> <span style="text-indent: 0.3in; font-variant: small-caps;">ABD</span> <span style="text-indent: 0.3in;">de bu zamanı uçak, gemi ve çıkarma gemisi imal etmek ve Japonların ada üslerini ele geçirmek için kullandı.</span></p>

  <p>Asya’daki savaş alanım anlamak için gözünüzün önüne üzeri benek benek adalarla kaplı baklava biçimli dev bir okyanus parçası getirin. Baklavanın üst kısmında Japonya yer alıyordu. 1942’de Amerika’nın yeterli askeri, gemisi ve uzun menzilli bombardıman uçağı yoktu, bu nedenle Japonya’ya doğrudan saldıramamıştı. Onun yerine, ulaşması daha kolay olan baklavanın alt kısmındaki Japon egemenliğindeki adalarla başlaması gerekiyordu. Amerikan kuvvetleri&nbsp;buradan yukarı doğru ada ada savaşarak ilerlemek zorundaydı. Çoğu&nbsp;ada kumsal parçasından veya mercan atollerinden başka bir şey değildi, ama <span style="font-variant:small-caps;">ABD</span> ordusunun pek çoğuna gemileri ve uçakları için birer üs&nbsp;olarak gereksinimi vardı. Bütün adalara birden saldırmadılar. Anahtar konumdaki bir adadan diğerine sıçradılar, böylece Japonları aralarda kalan önemsiz adalarda sıkıştırmış oldular.</p>

  <p>Japonlar canlarını imparatorları ve ülkeleri için vermeye hazır bir biçimde cesaretle karşı saldırıya geçtiler. Yenileceklerini anladıklarında subaylar çoğunlukla, esir düşmenin utancını yaşamamak için&nbsp;son, umutsuz bir saldırıya komuta ederek ölmeyi seçiyorlardı. İvo&nbsp;Adası’nda 20.000’in üzerinde Japon, sönmüş bir yanardağdan başka&nbsp;bir şey olmayan adayı savunmak için çılgınca savaştı. Neredeyse&nbsp;hepsi öldü.</p>

  <p>1944’e gelindiğinde Amerikalılar Japonya’ya birkaç yüz kilometre kadar yaklaşmıştı; bu mesafeden bombardıman uçaklarıyla saldırabilirlerdi. Hava akınlarıyla fabrikalar yerle bir edildi, Japon donanmasının kalan gemileri batırıldı ve Japonların ahşap ve kâğıttan yapılma&nbsp;evlerini yağlı paçavralar gibi tutuşturan yangınlar başladı. Büyük bir&nbsp;yangın Tokyo’nun 40 kilometrekarelik bir bölümünü kül etti, kanallardaki suyun kaynamasına yol açtı ve 89.000 kişiyi öldürdü.</p>

  <p>1945 yılının Nisan ayında Müttefikler Berlin yakınlarındayken, Amerikalılar Japonya'nın 520 kilometre güneyinde bulunan Okinava&nbsp;Adası’na saldırdı. İki taraf tepelerde ve top mazgallarıyla, tünellerle&nbsp;delik deşik olmuş dağ sırtlarında şiddetli çarpışmalar yaptılar. Amerikalılar alev makineleri ve patlayıcılar kullanarak tünellerde çok sa<span style="text-indent: 0.3in;">yıda asker ve sivil öldürdü. Ada açıklarında genç Japon pilotlar uçaklarıyla bilerek Amerikan gemilerine çarpıyorlardı. Bu pilotlardan biri şöyle bir haiku yazmıştı:</span></p>

  <p><span style="text-indent: 0.3in;"><br /></span></p>

  <p><span style="font-style:italic;">Ne olurdu düşebilseydik&nbsp;</span></p>

  <p><span style="font-style:italic;">Baharda kiraz çiçekleri gibi&nbsp;</span></p>

  <p><span style="font-style:italic;">Öyle saf ve ışıklar içinde.</span></p>

  <p><span style="font-style:italic;"><br /></span></p>

  <p>Yaklaşık doksan gün sonra <span style="font-variant:small-caps;">ABD</span> kuvvetleri Okinava’yı ele geçirdi. Japonların bütün üst düzey komutanları intihar etti.</p>

  <p>Savaşa son noktanın, Japonya’yı ele geçirmek için girişilecek şiddetli mücadeleyle konacağı açıktı. Almanlar teslim olmuştu, dolayısıyla Avrupa’daki Amerikan askerleri hiç kuşkusuz dünyayı dolaşıp Japonya’daki savaşa katılacaklardı. Belki Ruslar ve kısa bir süre önce Burma’yı yeniden ele geçiren Britanyalılar da katılacaktı. Yakın zamanda ele geçirilen Okinava hiç kuşkusuz harekât üssü olarak kullanılacaktı. Tahminen Japonya’nın yenilgiye uğratılması çok sayıda insanın yaşamına mal olacaktı, çünkü Japonlar kesinlikle diğer adalarda savaştıkları kadar şiddetli çarpışacaklardı. Beş yüz bin, belki de bir&nbsp;milyon Amerikan askeri ölecekti ve çok daha fazla sayıda hem asker,&nbsp;hem sivil Japon.</p>

  <p>Neyse ki her iki taraf da bu sondan kaçtılar. Bunun nasıl olduğunu açıklamak için önce bir başka cephede neler olduğuna bakacağız.</p>

  <p>Savaştan uzun bir süre önce fizikçiler atomların bir zamanlar düşündüklerinden daha karmaşık olduğunu öğrenmişti. Atom, önceden düşündükleri gibi, maddenin en küçük parçası değildi. Atomun&nbsp;içinde çok, çok daha fazlası vardı. Merkezinde, proton ve nötron adı&nbsp;verilen parçacıklarla çekirdek bulunuyordu. Genellikle, nötronlar bir&nbsp;kuvvet tarafından bir arada tutuluyordu. Öte yandan bir atomun nötronlarıyla diğer bir atomun çekirdeğinin parçalanabileceği ve böylece&nbsp;çekirdeği bir arada tutan büyük miktardaki enerjinin serbest kalacağı&nbsp;anlaşılmıştı. Açığa çıkacak enerji miktarını kafanızda canlandırabilmeniz için şöyle bir örnek verelim: Bir uçak biletindeki atomların bütün enerjisi açığa çıksaydı, bu enerjiyle bir uçak dünyanın çevresinde&nbsp;birkaç bin tur atabilirdi.</p>

  <p>II. Dünya Savaşı’nın başlamasından hemen önce bilim adamları bu enerjiyi araştırıyorlardı. Aralarından bazıları, soğurduğundan daha fazla nötron yayacak bir çekirdeğe sahip bir atom bulabilirlerse ve&nbsp;bu atomun çekirdeğini parçalayabilirlerse, bir “zincirleme tepkime”&nbsp;üretebileceklerini düşünüyordu. Uranyum (radyoaktif bir metal)&nbsp;atomlarının bu işi yapabileceğini tasarlıyorlardı. Parçalanmış uranyum çekirdeğinden yayılan nötronların başka bir çekirdeği parçalaması sağlanabilirdi, böylece bir başka çekirdeği parçalayacak daha&nbsp;fazla nötron açığa çıkabilir ve bu böyle sürebilirdi.</p>

  <p>Açığa çıkan enerji çok büyük olacaktı o zamana kadar dünyada görülmediği kadar büyük. Böyle bir enerji kullanılarak ucuz elektrik&nbsp;üretilebilir, bu da insanoğlu için bir nimet olurdu. Öte yandan biri bu&nbsp;enerjiyi birden serbest bırakmayı başarabilirse, bir kenti yok edecek&nbsp;güçte bir bombaya sahip olabilirdi.</p>

  <p>II. Dünya Savaşı bu kuramı sınamak için bir olanak sağladı. Savaşın başlarında dört fizikçi (dördü de Yahudi’ydi, Avrupa’da doğmuşlardı ama ABD’de yaşıyorlardı ve Hitler’in Yahudiler ile ilgili tasarılarının farkındaydılar), Başkan Roosevelt’e bir sözcü gönderdiler. ABD’nin Alınanlardan önce bir atom bombası (yani nükleer bomba)&nbsp;yapması gerektiğine dikkat çekiyorlardı. Roosevelt bunun gizli ve hızlı bir biçimde yapılmasına karar verdi. Proje merkezleri çabucak kuruldu, önce üniversitelerde, sonra da ıssız vadilerde ve boş çöllerde.&nbsp;Projeye başka ülkelerden gelen uzmanlar da katıldı ve 1945’e gelindiğinde 120.000 kişi bu proje için çalışıyordu.</p>

  <p>Yanıtı aranan ilk soru şuydu: Zincirleme tepkimeler yalnızca kuram mıydı, yoksa gerçekleştirilebilir bir şey miydi? İtalyan fizikçi Enrico Fermi başkanlığındaki bir ekip tehlikeli araştırmalar yaptı. Chicago Üniversitesi futbol stadyumunun altındaki bir duvar tenisi salonunda gizlilik içinde çalışıyorlardı. En sonunda korkunç bir deneye kalkışarak, “Rüzgârlı Kent” olarak anılan Chicago’yu daha rüzgârlı&nbsp;bir kent haline getirmeden, kendi kendine devam eden bir zincirleme&nbsp;tepkime gerçekleştirdiler.</p>

  <p>1945 Temmuzu’nun ortalarında uzmanlar bir atom bombası denemesi yaptılar. Amerika Birleşik Devletleri’nin güneybatısındaki bir çölde çelik bir kulenin üzerinde bomba patlatıldı. Göz kamaştırıcı bir&nbsp;ışık bütün gökyüzünü kapladı, bir sarsıntı dalgası gümbürdedi ve te<span style="text-indent: 0.3in;">pelerde yankılandı. Açığa çıkan ısı kulenin buharlaşmasına yol açtı ve çöl kumunu eriterek cama dönüştürdü. Bir ateş topu yükseldi, ardından dev, kabarık bir mavimsi bulut göründü. Araştırma ekibinin başı&nbsp;Robert Oppenheimer 30 kilometre öteden her şeyi kaynakçı gözlüğüyle izliyordu. Manzara ona Hintlilerin kutsal metinlerinde geçen&nbsp;bir sözü anımsatmıştı: “Artık Ölüm’üm ben, dünyaları yok eden.”</span></p>

  <p>Burada öykümüz bilimden bilimin uygulanmasına geçiyor. Roosevelt ilkbaharın başlarında ölmüştü ve artık başkan Harry Truman’dı. Atom bombasını kullanıp kullanmama kararını vermek ona düşmüştü. Bomba kullanılırsa çok sayıda suçsuz Japon’un öleceğini biliyordu. Ama (daha sonra söylediklerinden anlaşıldığına göre), bombanın&nbsp;neler yapabildiğini görürlerse Japonların savaşmaktan vazgeçeceğini&nbsp;de düşünüyordu. Japonya’yı işgal etmeye çalışmaktansa, bombayı&nbsp;kullanarak teslim olmaya zorlamak, çok sayıda Amerikan askerinin&nbsp;ve çok daha fazla sayıda Japonun yaşamını kurtarabilirdi.</p>

  <p>Bombayı kullanmak için Truman’ın bir nedeni daha vardı: Ona sahipti! Bombanın gerisinde iki milyar dolarlık ve üç yıllık bir çalışma yatıyordu. Bütün bunların boşa gitmesine izin verebilir miydi? Bu&nbsp;dehşet verici şeyin Japonya’ya atılmasını emrettiğinde aslında kullanılmamasına karar vermemek için kullanılmasına karar vermişti.</p>

  <p>1945 Ağustosu’nun başlarında hava erleri bir B-29 “uçan kale” uçağına bir atom bombası yüklediler. Uzmanlar ona Küçük Oğlan diyordu ama kanatçıkları olan uzun, siyah bir çöp kutusuna benziyordu. Pilot 2.400 kilometre uçarak Japonya’nın güneyine vardı ve orada bir liman ve askeri karargâh olan Hiroşima kentine bombayı attı.&nbsp;Bomba kent merkezinde altı kilometrelik bir alanı dümdüz etti ve ardında ölen veya can çekişen 80.000 kişi bıraktı.</p>

  <p>Kentin kenar mahallelerindeki bir öğretmen ve öğrencileri felaketi şöyle yaşamıştı: Öğretmen, “Oo, bir B!” diye bağırmıştı, B-29 uçağını kastediyordu, bütün çocuklar yukarı bakmıştı. Parlak bir ışık&nbsp;görmüşler ve korkunç bir sıcak dalgası hissetmişlerdi. Sonrasını bir&nbsp;öğrencinin anlattıklarından öğreniyoruz: “Zifiri karanlık [oldu]; [ve]&nbsp;karanlığın derinlerinden parlak kırmızı alevler çatırdayarak yükseldi&nbsp;ve her yere yayıldı. Arkadaşlarımın yüzleri yanmış ve kabarcıklarla&nbsp;dolmuştu, giysileri paçavraya dönmüştü; sendeleyerek yürürkenki titrek görüntülerini nasıl anlatabilirim? Öğretmenimiz, civcivlerini ko<span style="text-indent: 0.3in;">ruyan bir tavuk gibi öğrencilerini etrafında topladı ve öğrenciler de korkudan donup kalmış civcivler gibi başlarım öğretmenlerinin kollarının altına soktu.”*</span></p>

  <p>Bir başka öğretmen yakındaki bir tepeye tırmanmıştı. “Hiroşima’nın ortadan kaybolmuş olduğunu gördüm” diyecekti daha sonra. “(...) Dehşet içindeydim... Ondan sonra tabii bir sürü korkunç şey&nbsp;gördüm; ama bu yaşadığım, aşağıya bakıp da Hiroşima’dan hiçbir&nbsp;şey kalmadığını görmek, öyle sarsıcıydı ki neler hissettiğimi kesinlikle anlatamam... Hiroşima yoktu, gördüğüm buydu, Hiroşima yoktu&nbsp;işte.”</p>

  <p>Amerika Birleşik Devletleri, Japonya’ya savaştan çekilmesini, yoksa “gökten felaket yağmasına hazır olmasını” bildirdi. Japonya yanıt vermeyince <span style="font-variant:small-caps;">ABD</span> bu kez Nagasaki’ye ikinci bir bomba attı. Şişman&nbsp;Adam adı verilen bu bomba Küçük Oğlan’dan daha güçlüydü. Nagasaki’nin tepeleri patlamanın etkilerini sınırladı ve ilk anda Hiroşima’da ölenlerden daha az sayıda insan öldü. Fakat sonraki birkaç yılda yaralar ve radyasyonun yol açtığı hastalıklar yüzünden çok daha&nbsp;fazla insan öldü.</p>

  <p>Hiroşima’dan bu yana insanlar bu bombaların kullanılmasının doğru olup olmadığını soruyor. Bu tarihi ilgilendiren bir soru değil,&nbsp;ama içinde tarihsel olgulara ilişkin bazı sorunlar barındırıyor. Bombanın kullanılmasına karşı çıkanlardan bazıları Japonya’nın barış&nbsp;antlaşması yapmaya hazır olduğunu; bunu sağlamak için bombalara gereksinim olmadığını söylüyor. Fakat Japonların o dönemdeki&nbsp;ülke içi resmi mesajları, Japonların henüz savaştan çekilmeye karar&nbsp;vermediklerini açıkça ortaya koyuyor. Karşı çıkanlardan bazıları&nbsp;da Amerika Birleşik Devletleri’nin bombanın korkunç gücünü göstermek için ilk bombayı ıssız bir adaya atması gerektiğini söylüyor.&nbsp;Fakat bu uzaktan gösterme Japonları yeteri kadar etkilemezse ne&nbsp;olacaktı? Bir kent mi bombalanacaktı? Sonra da bir başka kent mi?&nbsp;Bunu yapmak olanaklı değildi, çünkü ABD’nin yalnızca Küçük Oğlan ile Şişman Adam’ı vardı. Kullanılmaya hazır bir başka bomba&nbsp;yoktu.</p>
  <hr />

  <p><b style="text-indent: 0.3in;"><i>* Bu ve bir sonraki alıntı Richard Rhodes, The Making of the Atomic Bomb [Atom Bombasının Yapılış Öyküsü] (1986), 716. ve 728. sayfalardan alınmıştır.</i></b><br /></p>

  <p>Bazıları atom bombalarının kullanımının ırkçı bir eylem olduğunu, ABD’nin bu bombaları asla beyaz ırktan insanlara atmayacağını söylüyor. Aslında Amerika Birleşik Devletleri, bombaları Hitler’in beyaz ırktan Almanları için kullanmayı tasarlamıştı ama bombaların&nbsp;yapımı bitmeden Almanya savaştan çekilmişti. Japonlar Hitler’in yenilgisinin kurbanı olmuşlardı.</p>

  <p>Bombanın kullanılması gerektiğini savunanlar, bombaların işgale gerek bırakmayarak yok ettiğinden daha fazla sayıda hayat kurtardığı konusunda Truman’la aynı fikirdeler. Bomba savunucuları ayrıca, başka yerlerde kullanılan sıradan bombaların, atom bombalarının Hiroşima ve Nagasaki’de yol açtığı can kaybından daha fazla cana mal olduğunu da belirtiyorlar. Müttefiklerin Almanya’ya&nbsp;düzenlediği hava saldırılarında 350.000 ile 700.000 arasında insan&nbsp;ölmüştü. Her iki taraftaki pilotlar da savaşta bir bombardımanın&nbsp;dev bir yangına yol açabildiğini “şans eseri” keşfetmişti. Böyle bir&nbsp;yangın çıktığında bir kentte yanabilecek her şey yanıyordu. İnsanlar&nbsp;havasızlıktan ölüyor, sonra da büzüşüp küçük kara bir bohçaya dönüşüyorlardı. Daha önce de söylediğimiz gibi böyle bir yangın Tokyo’da 89.000 kişinin ölümüne yol açmıştı. Bu, Hiroşima’da ölenlerden fazlaydı.</p>

  <p>Nagasaki’den sonra Japonya hemen teslim oldu. İmparator haberi radyodan, daha önce sesini hiç duymamış olan halkına duyurdu. Onlara Japonya’nın dayanılmaz olana dayanacağını ve katlanılmaz olana katlanacağım söyledi. Japonlar Tokyo Körfezi’nde demirlemiş olan Missouri savaş gemisinde teslim antlaşmasını imzaladılar.</p>

  <p><span style="text-indent: 0.3in;">Artık savaş her yerde bitmişti.</span></p>

  <p>Teslim antlaşmasında hazır bulunanlar arasında Japon dışişleri bakanı da vardı. Bakan daha sonra imparatora bir rapor yazdı. Savaş gemisindeyken, bir gemi bölmesinin üzerine çizilmiş Japon bayrağının simgesi olan çok sayıda küçük doğan güneş gördüğünü belirtmişti. Bu güneşler Amerikan savaş gemisinin düşürdüğü ve batırdığı uçakları, gemileri ve denizaltıları gösteriyordu. Güneşleri saymaya çalıştığını yazmıştı, ama, diye devam etmişti, “boğazıma bir yumru düğümlendi ve birden gözyaşları içinde kaldım. Gördüklerime zor dayanabildim. Adsız kahramanlar, bunlar ölüme parlak ve gözü pek bir biçimde meydan okuyan gençlerdi... Ulusal karakterimizin simgeleri kiraz&nbsp;<span style="text-indent: 0.3in;">çiçeklerine benziyorlardı, çabucak coşturucu bir güzelliğe bürünüp ve yine öyle çabuk dökülmüşlerdi.”*</span></p>

  <p><span style="text-indent: 0.3in;">Dünya, ancak savaşın sona ermesiyle Nazilerin, savaşın dışındaki en acımasız eyleminden haberdar oldu. Müttefik askerleri Berlin’e doğru doğudan ve batıdan savaşarak ilerlerken dikenli tellerle çevrili Nazi kamplarından geçmiş ve bu acımasızlığın kanıtlarını bulmuşlardı.</span></p>

  <p>Hitler uzun süre önce “aşağı-insanlara” olan nefretini bildirmişti. Bu insanlarla “pire torbası Slavlar”ı, “yarı-maymun siyahlar”ı ve hepsinden önemlisi “şeytani Yahudiler”i kastediyordu. Hitler iktidarı ele geçirir geçirmez, Naziler Alman Yahudilerine eziyet etmeye girişmiş, 1938’de, patlayan savaşın öncesinde de onları şurada burada öldürmeye başlamışlardı. Fakat II. Dünya Savaşı Nazilere yalnızca Almanya’da değil, ele geçirdikleri bütün topraklarda sınırsız hareket özgürlüğü sağlamıştı. Artık Hitler’in “Yahudi sorununun nihai çözümü” dediği şeyin zamanı gelmişti. Nazi önderleri emirleri altındaki askerlere Avrupa’daki bütün Yahudileri öldürme emri vermişti. “Birkaçının hayatta kalmasına izin verecek olursak,” diyorlardı, “bir gün intikam almaya kalkışacaklardır.”</p>

  <p>Yahudileri öldürürken Nazilerin karşılaştığı en büyük sorun yöntem sorunuydu. Almanya’da yalnızca 500.000 Yahudi vardı, ama bütün Avrupa’da sayıları 11 milyona ulaşıyordu. En fazla Yahudi, Almanların 1941 ve 1942 yıllarında işgal enikleri Polonya ve Rusya topraklarında yaşıyordu. Bu kadar Yahudinin nasıl öldürüleceği bir problem olarak ortada duruyordu.</p>

  <p>Ölümü kurbanlara götürmek mi, yoksa kurbanları ölümlerine götürmek mi daha verimliydi? Naziler her ikisini de denediler. Başlangıçta Yahudilerin yaşadığı yerleşimlere ölüm mangalarını yolluyorlardı; bu mangalar Yahudileri yakındaki tarlalara götürüyor, burada kurşuna diziyorlardı. Ayrıca kamyona benzeyen özel idam araçları da vardı. Askerler 60 kurbanı bir araca dolduruyor ve aracın egzoz gazını içeri veriyorlardı. Savaşın başlarında yapılan işten hoşnut bir müfettiş, böyle üç kamyonun “herhangi bir mekanik arıza belirtisi göstermeksizin 97.000 işlem gerçekleştirdiğini” söylemişti.</p>

  <p><span style="text-indent: 0.3in;">Naziler sonunda en iyisinin kurbanların ölümlerine götürülmesi olduğunu anladı. Yahudileri topladılar, yük vagonlarına tıktılar, kurdukları transit gettolarına veya çalışma kamplarına götürdüler, pislik içinde yaşattılar, ölesiye çalıştırdılar, aç bıraktılar ve soğuktan donmalarına göz yumdular. Ölmeyi başaramayan Yahudileri ve çok sayıda başka Yahudi’yi imha kamplarına naklettiler, buralarda onları kurşuna dizdiler ya da gaz odalarında öldürdüler. (Zehirli gaz olarak, görevli askerler açısından herhangi bir tehlike yaratmayan bir haşere ilacını seçmişlerdi.) Sonra da cesetleri yaktılar.</span></p>

  <p>Bu cinayetleri işleyenler sıradan askerler ve sivillerdi. Kendilerini, ağır ama yapılması gereken bir işi yapan ahlaklı Almanlar olarak görüyorlardı. “Nakletmek” veya “gazla zehirlemek” gibi ifadeleri kesinlikle kullanmıyorlardı, yaptıkları işleri “özel işlem”, “yerleştirme” ve “tasfiye” gibi süslü ifadelerle anlatıyorlardı. Çingeneleri, sakatları ve 5-6 milyon Yahudiyi öldürdüler.</p>

  <p><span style="text-indent: 0.3in;">Almanlar imha kamplarında neler olduğunu biliyorlar mıydı? Herkes biliyordu. Naziler bazen cinayetleri övünerek duyuruyordu. 1942’de Hitler kalabalık bir topluluğa şunları söylemişti: “Bir zamanlar Almanya’nın Yahudileri benim kehanetlerime gülüyordu. Hâlâ gülüyorlar mı, yoksa bütün gülme isteklerini yitirdiler mi, bilmiyorum... Her yerde gülmeyi bırakacaklar.” Hitler’in Avrupası’nda insanlar Almanların Yahudileri toplamasını izliyordu. Kamplardaki askerler fotoğraflar çekiyor, ailelerine gördükleri ve yaptıkları şeyleri anlatıyorlardı. Britanyalılar deşifre ettikleri Alman mesajlarından cinayetleri öğrenmişti. Katolik Kilisesi’nin önderi Papa XII. Pius bu konuda pek konuşmasa da olup bitenden haberdardı.</span></p>

  <p>Hitler iktidara geldiğinde Avrupa’nın dört bir yanındaki Yahudilerin kaçması gerektiği elbette düşünülebilir. Hitler’in uyguladığı eziyet hakkında bir şeyler duymuş olmalıydılar, o halde kaçabilecekken neden kaçmadılar? Pek azı kaçmıştı. Kaçmak demek sahip oldukları her şeyi, ailelerini, dostlarını ve yurtlarını bırakmaları demekti. Bir gün bu eziyetin biteceğine inanıyorlardı. Bu yüzden Yahudilerin büyük bölümü yakalanmıştı.</p>

  <p>Polonya’da Varşova gettosunda olduğu gibi, Yahudiler direnebildikleri yerde direnmişlerdi. Almanlar yaklaşık 500.000 Yahudiyi kentin bu bölümüne toplamış ve etraflarını duvarla çevirmişti. Gettodan&nbsp;<span style="text-indent: 0.3in;">her gün yaklaşık 5.000 Yahudiyi kırsal bölgedeki gizli bir imha kampına naklediyorlardı. Götürülenlerin çalışma kamplarına gittikleri yalanını söylüyorlardı, fakat gettonun neredeyse tamamını boşalttıktan sonra imha kampından kaçan birkaç Yahudi korkunç haberlerle geri döndüler.</span></p>

  <p>Gettodaki Yahudiler direnmeye başladılar. El yapımı bombaları ve Almanlardan ele geçirdikleri silahlan kullanarak Almanları gettodan çıkardılar, fakat düşmanları tanklarla, toplarla, zehirli gazlarla ve alev makineleriyle geri döndü. Yerle bir olmuş evlerin arasında bir ay boyunca çarpıştılar. Sonunda Yahudilerin cephanesi bitti ve önderlerinin çoğu intihar etti. Yaklaşık 55.000 Yahudiyi kamplara götürmek veya öldürmek Almanlara birkaç yüz askere mal olmuştu. Varşova Büyük Sinagoğu’nu havaya uçurdular ve komutanları, Hitler’e yolladığı rapora, “Varşova Gettosu Artık Yok” başlığını koydu.</p>

  <p>1930’larda Almanya’dan kaçan Yahudiler arasında Otto Frank’ın ailesi de vardı. Yahudi bir bankerin oğlu olan Frank refah içinde büyümüştü. Bir yıl Amerika’da ticaret eğitimi görmüş ve I. Dünya Savaşı’nda Alman ordusunda subay olarak görev yapmıştı. Savaştan birkaç yıl sonra evlenmişti. Hitler iktidara geldiğinde Otto ve Edith Frank tehlikeyi sezmiş, küçük kızları Margot ve Anne ile birlikte Hollanda’ya taşınmışlardı.</p>

  <p>Frank ailesi kurtulmuş değildi. II. Dünya Savaşı başlayınca Hitler Hollanda’yı işgal etmişti. Frank ailesi ve diğer Yahudiler giysilerine sarı yıldızlar takmaya zorlanmış, kızlar okullardan kovulmuştu. Naziler Hollanda’daki Yahudileri imha kamplarına nakletmeye başlayınca, Frank ailesi ve birkaç başka Yahudi, Otto’nun işyeri olarak kullandığı evin bazı odalarına saklanmıştı. Burada iki yıl yaşamışlardı. Yahudi olmayan dostları, kendi yaşamlarını tehlikeye atarak onlara bulabildikleri yiyecekleri, çoğunlukla da marul ve çürük patates getirmişti. Gündüzleri işyeri çalışanları çok yakınlarında olduğundan saklananlar fısıltıyla konuşuyorlardı. On saat boyunca tuvaletin sifonunu çekmiyorlardı.</p>

  <p><span style="text-indent: 0.3in;">O dönemde on dört yaşında olan Anne Frank saklanarak geçirdikleri günlerin bir kaydını tutmaya başlamıştı.* Alman askerlerin arka</span><span style="text-indent: 0.3in;">daşlarını ve başka Yahudileri tutukladıklarını biliyordu. “Çoğunun öldürüldüğünü düşünüyoruz” diye yazıyordu. “İngiliz radyosu onların gaz odalarında öldürüldüklerini söylüyor.” Başka bir gün: “Akşamları hava karardığında sık sık, iyi, masum insanların ağlayan çocuklarıyla birlikte, gözdağı veren ve yere düşene kadar onları tartaklayıp döven bir avuç askerin gözetiminde, uzun sıralar halinde durmaksızın yürüdüğünü görüyorum.” 1944 yılının Temmuz ayında da şöyle yazmıştı: “Dünyanın yavaş yavaş ıssızlaştığını görüyorum, bizi de yok edecek gök gürültüsünün gitgide yaklaştığını duyuyorum.”</span><br /></p>
  <hr />

  <p><span style="text-indent: 0.3in;">*</span><b style="text-indent: 0.3in;"><i>Anne Frank, Anne Frank'ın Hatıra Defteri, Papirüs Yayınları (2004).</i></b><br /></p>

  <p><span style="text-indent: 0.3in;">Bir muhbir saklanan bu Yahudileri Almanlara bildirdi; bir Alman subayıyla dört Hollandalı polis gidip bu küçük grubu dışarı çıkardı. (Naziler muhbire ele verdiği her kişi için bir dolar vermişti.) Daha sonra aynı gün Frank’ların yakın bir dostu olan bir kadın merdivenleri çıkıp ailenin saklandığı yere girdi. Yerde Anne’nin tutuğu günlüğü buldu. Alıp götürdü ve okumadan bir masanın çekmecesine koydu.</span></p>

  <p>Alman resmi belgelerinden, Frank’ların ve binden fazla başka “parka”nın bir trenle, imha kampları içinde en kötü şöhretlisi olan Polonya’daki Auschwitz kampına nakledildiğini öğreniyoruz. Kamptaki gardiyanlar Otto Frank’ı eşinden ve kızlarından ayırdılar. Frank’ların çalışacak kadar güçlü olduklarını gördüklerinden onları gaz odalarına sokmadılar. Edith birkaç ay sonra açlık ve yorgunluktan öldü. Otto ise kamptan sağ kurtulacak ve Annenin günlüğünün yayımlandığını görecekti.</p>

  <p>1944’ün sonlarında Ruslar Auschwitz’e yaklaşmaya başlamıştı, bu yüzden kamptaki Almanlar katliamın kanıtlarını saklamaya başladılar. Margot (artık on yedi yaşındaydı) ve Anne (on beş) da aralarında olmak üzere 4.000 kadını batıya, Almanya’ya, Bergen-Belsen kampının balçık tarlalarma götürdüler. Burada, kış aylarında, tuvalet işlevi gören hendeklerle çevrili kalabalık çadırlarda, ıslak samanların üzerinde yatıyorlardı. Bir fırtınada çadırları yırtılmıştı. Bitlerin taşıdığı tifüs bütün kampa yayılmış, kadın, erkek 50.000 kişiyi öldürmüştü. Bunlardan biri bitlerin istilasma uğramış Margot’ydu, ölünce üzerinde yattığı tahtadan yere düşmüştü. Paçavralar içinde bir iskeletten farksız durumdaki kalbi kırık Anne da kısa bir süre sonra öldü. Gardiyanlar büyük olasılıkla cesetlerini, bir ay sonra Bergen-Belsen kampına giren Britanyalı askerlerin bulduğu dev ceset çukurlarına gömmüştü.</p>

  <p>II. Dünya Savaşı yüzlerce milyon insanı sakat bıraktı ve yaşamlarını mahvetti. 60 milyon insanın ölümüne yol açtı. Bunların arasında, aç annelerin ölü doğan çocukları, alev makinelerinin kavurdukları, yanan tanklarda canlı canlı pişenler, kenti saran yangınlarda yananlar, nükleer bombalarla buharlaşanlar, radyasyondan etkilenenler, bombalarla, mayınlarla, patlamamış top mermileriyle havaya uçanlar, yıkılan binaların altında kalanlar, tankların ve kamyonların altında ezilenler, öldüresiye çalıştırılanlar veya dövülenler, kurşuna dizilenler, özel idam kamyonlarında ve imha kamplarında gazla zehirlenenler, misilleme için toplu olarak asılanlar, canlı canlı mağaralara atılanlar, uçağı düşürülenler, batan gemilerde boğulanlar vardı.</p>

  <p>Milyonlarca insan yaralanmalar, bulaşıcı hastalıklar, dizanteri, kolera veya tifüs yüzünden öldü. Milyonlarcası da kendisini ölesiye içmeye verdi, çöküntüye girdi, yaşananlar karşısında dondu kaldı, intihar etti veya ölümcül bir umutsuzluğa kapıldı.</p>
</body>
</html>
