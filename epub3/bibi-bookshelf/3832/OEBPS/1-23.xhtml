<html xmlns="http://www.w3.org/1999/xhtml">
	<head>
		<title>1-23</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:4a0fd80f-c62f-4129-9a2b-61a2b86a2fb8" name="Adept.expected.resource"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-7" id="_idParaDest-23" xml:lang="en-GB">Yirmi ikinci bölüm  </p>
			<p class="resim"><span><img alt="c.png" class="_idGenPageitem-4" src="image/c_fmt22.jpeg"/></span>        </p>
			<p class="paragraf"><span class="CharOverride-12" xml:lang="tr-TR">Korku içimi kaplarken sanki kanım çekilmiş, yüzümün rengi küle dönmüştü. İçgüdüsel olarak Christian’la aralarına geçip durdum.  </span></p>
			<p class="paragraf"><span class="CharOverride-12" xml:lang="tr-TR">Christian endişeli bir sesle, “O ne?” diye sordu.  </span></p>
			<p class="paragraf"><span class="CharOverride-12" xml:lang="tr-TR">Ona aldırış etmedim. Kate’in bunu yaptığına inanamıyordum.  </span></p>
			<p class="paragraf"><span class="CharOverride-12" xml:lang="tr-TR">“Kate! Bu seni ilgilendirmez.” Korkumun yerini öfke almış, gözlerimden zehir saçarak bakıyordum. Buna nasıl cüret ederdi? Şimdi, Christian’ın doğum gününde bunu yapamazdı. Tepkime şaşırıp yeşil gözlerini kocaman açarak kirpiklerini kırpıştırdı.  </span></p>
			<p class="paragraf"><span class="CharOverride-12" xml:lang="tr-TR">Christian bu kez daha tehditkâr bir tonla tekrar sordu. “Ana, o ne?”  </span></p>
			<p class="paragraf"><span class="CharOverride-12" xml:lang="tr-TR">“Christian, sen lütfen çıkar mısın?” diye rica ettim.  </span></p>
			<p class="paragraf"><span class="CharOverride-12" xml:lang="tr-TR">“Hayır. Göster bana” diye elini uzattı; tartışılacak durumda olmadığı belliydi – sesi soğuk ve katıydı. İsteksizce kâğıdı ona uzattım.  </span></p>
			<p class="paragraf"><span class="CharOverride-12" xml:lang="tr-TR">Kate, Christian’a aldırış etmeden, “Sana ne yaptı?” diye sordu. Çok endişeli görünüyordu. Aklımdan türlü erotik sahneler geçerken kızardım.  </span></p>
			<p class="paragraf"><span class="CharOverride-12" xml:lang="tr-TR">“Bu seni ilgilendirmez Kate.” Öfkemi gizlemeyi başaramıyordum.  </span></p>
			<p class="paragraf"><span class="CharOverride-12" xml:lang="tr-TR">Christian başını yana eğip, “Bunu nereden buldun?” diye sordu. Sorarken yüzü ifadesizdi ama sesi öyle tehditkâr bir biçimde yumuşaktı ki. Kate kızardı.  </span></p>
			<p class="paragraf"><span class="CharOverride-12" xml:lang="tr-TR">“Bunun bir önemi yok.” Christian’ın taşa çeviren bakışları altında telaşla devam etti. “Ana’nın odasının kapısına asılı bir ceketin cebindeydi – sanırım senin ceketin.” Christian’ın ateş saçan gri bakışları karşısında Kate’in sert tavrı biraz yumuşamıştı ama kendini toparlayarak kaşlarını çattı.  </span></p>
			<p class="paragraf"><span class="CharOverride-12" xml:lang="tr-TR">Daracık, parlak kırmızı elbisesinin içinde saldırı alarmı gibiydi. Muhteşem görünüyordu. Ama neden benim giysilerimi karıştırmıştı? Genellikle tam tersi olurdu.  </span></p>
			<p class="paragraf"><span class="CharOverride-12" xml:lang="tr-TR">“Herhangi birine bahsettin mi?” Christian’ın sesi ipek gibiydi.  </span></p>
			<p class="paragraf"><span class="CharOverride-12" xml:lang="tr-TR">Kate gücenmiş gibi, “Hayır! Elbette hayır” diye tersledi. Christian başını salladı; rahatlamış görünüyordu. Dönüp şömineye yürüdü. Şömine rafından çakmağı alıp kâğıdı yakışını, elinden bırakışını ve kâğıdın yavaşça alevlerin üzerinde yanarak küle dönüşünü Kate’le birlikte çıt çıkarmadan izledik. Odada ağır bir sessizlik vardı.  </span></p>
			<p class="paragraf"><span class="CharOverride-12" xml:lang="tr-TR">Tekrar Kate’e dönüp, “Elliot’a bile mi?” diye sordum.  </span></p>
			<p class="paragraf"><span class="CharOverride-12" xml:lang="tr-TR">Üstüne basa basa, “Hiç kimseye” dedi. İlk defa kafası karışmış ve incinmiş görünüyordu. “Sadece iyi olup olmadığını bilmek istedim Ana” diye fısıldadı.  </span></p>
			<p class="paragraf"><span class="CharOverride-12" xml:lang="tr-TR">“Ben iyiyim Kate. İyiden de iyi. Lütfen, Christian’la her şey güzel gidiyor, gerçekten güzel. Bu eski hikâye. Lütfen önemseme.”  </span></p>
			<p class="paragraf"><span class="CharOverride-12" xml:lang="tr-TR">“Önemsemeyeyim mi?” dedi. “Nasıl önemsemem? Ne yaptı sana?” Yeşil gözleri öyle içten bir endişe doluydu ki.  </span></p>
			<p class="paragraf"><span class="CharOverride-12" xml:lang="tr-TR">“Bana hiçbir şey yapmadı Kate. Gerçekten, ben iyiyim.”  </span></p>
			<p class="paragraf"><span class="CharOverride-12" xml:lang="tr-TR">Bana gözlerini kırpıştırarak baktı.  </span></p>
			<p class="paragraf"><span class="CharOverride-12" xml:lang="tr-TR">“Gerçekten mi?”   </span></p>
			<p class="paragraf"><span class="CharOverride-12" xml:lang="tr-TR">Christian gözlerini Kate’ten ayırmadan bir koluyla sarıp beni kendine çekti.  </span></p>
			<p class="paragraf"><span class="CharOverride-12" xml:lang="tr-TR">“Ana, karım olmayı kabul etti Katherine” dedi sakin bir sesle.  </span></p>
			<p class="paragraf"><span class="CharOverride-12" xml:lang="tr-TR">“Karın mı!” Kate gözleri şaşkınlıkla kocaman açılarak ciyakladı.  </span></p>
			<p class="paragraf"><span class="CharOverride-12" xml:lang="tr-TR">“Evleniyoruz. Nişanımızı bu akşam duyuracağız” dedi Christian.  </span></p>
			<p class="paragraf"><span class="CharOverride-12" xml:lang="tr-TR">“Ya!” Kate şaşkınlık içinde bana bakıyordu. Kalakalmıştı. “Seni on altı gün yalnız bıraktım ve bu mu oldu? Bu çok ani. Daha dün gibi hatırlıyorum; sana şey dediğim gün...” Ne diyeceğini bilemeyerek bana bakmaya devam etti. “O e-postanın bununla ilgisi ne?”  </span></p>
			<p class="paragraf"><span class="CharOverride-12" xml:lang="tr-TR">“Bir ilgisi yok, Kate. Unut lütfen. Onu seviyorum, o da beni seviyor. Bunu yapma. Bu partiyi ve gecemizi mahvetme” diye fısıldadım. Kirpiklerini kırpıştırdı; gözleri beklenmedik gözyaşlarıyla parlıyordu.  </span></p>
			<p class="paragraf"><span class="CharOverride-12" xml:lang="tr-TR">“Hayır. Elbette yapmam. Sen iyi misin?” Güvence istiyordu.   </span></p>
			<p class="paragraf"><span class="CharOverride-12" xml:lang="tr-TR">“Daha mutlu olmamıştım” diye fısıldadım. Christian’ın koluyla sarılmış olmama rağmen uzanıp elimi tuttu.  </span></p>
			<p class="paragraf"><span class="CharOverride-12" xml:lang="tr-TR">“Gerçekten iyi misin?” diye sordu umutla.  </span></p>
			<p class="paragraf"><span class="CharOverride-12" xml:lang="tr-TR">“Evet.” Neşem tekrar yerine gelmeye başlayarak ona sırıttım. Benim tarafıma geri dönmüştü. Mutluluğum ona yansımış, bana gülümsüyordu. Christian’ın kollarından çıkıp ona doğru bir adım attım ve hemen bana sarıldı.  </span></p>
			<p class="paragraf"><span class="CharOverride-12" xml:lang="tr-TR">“Ah, Ana, bunu okuduğumda o kadar endişelendim ki. Ne düşüneceğimi bilemedim. Bana açıklayacak mısın?” diye fısıldadı.  </span></p>
			<p class="paragraf"><span class="CharOverride-12" xml:lang="tr-TR">“Bir gün, şimdi değil.”  </span></p>
			<p class="paragraf"><span class="CharOverride-12" xml:lang="tr-TR">“Güzel. Kimseye söylemem. Seni çok seviyorum Ana, kız kardeşim gibi. Ben sandım ki... Ne düşüneceğimi bilemedim. Üzgünüm. Sen mutluysan ben de mutluyum.” Christian’a dönüp ondan da özür diledi. Christian buz gibi gözlerle ve ifadesi değişmeden başını salladı. Ah, lanet olsun, hâlâ kızgındı.  </span></p>
			<p class="paragraf"><span class="CharOverride-12" xml:lang="tr-TR">Kate, “Gerçekten üzgünüm. Haklısın, bu beni ilgilendirmez” diye fısıldadı.  </span></p>
			<p class="paragraf"><span class="CharOverride-12" xml:lang="tr-TR">Kapı vurulunca Kate’le irkilerek ayrıldık. Grace başını içeri uzattı.  </span></p>
			<p class="paragraf"><span class="CharOverride-12" xml:lang="tr-TR">Christian’a, “Her şey yolunda mı canım?” diye sordu.  </span></p>
			<p class="paragraf"><span class="CharOverride-12" xml:lang="tr-TR">Kate hemen, “Yolunda Bayan Grey” diye atıldı.  </span></p>
			<p class="paragraf"><span class="CharOverride-12" xml:lang="tr-TR">Christian, “İyiyiz anne” dedi.  </span></p>
			<p class="paragraf"><span class="CharOverride-12" xml:lang="tr-TR">“Güzel.” Grace odaya girdi. “O zaman oğluma doğum günü için sarılmamın sakıncası yoktur herhalde.” İkimize de gülümseyerek baktı. Christian ona sımsıkı sarıldı. Anında yumuşamıştı.  </span></p>
			<p class="paragraf"><span class="CharOverride-12" xml:lang="tr-TR">Grace gözlerini yumarak tatlı bir sesle, “İyi ki doğdun canım” dedi. “Hâlâ aramızda olduğun için çok mutluyum.”  </span></p>
			<p class="paragraf"><span class="CharOverride-12" xml:lang="tr-TR">Christian başını eğip annesine bakarak, “Anne, ben iyiyim” diyerek gülümsedi. Grace geri çekilip Christian’a baktı, sırıttı.  </span></p>
			<p class="paragraf"><span class="CharOverride-12" xml:lang="tr-TR">“Senin için çok mutluyum” deyip yüzünü okşadı.  </span></p>
			<p class="paragraf"><span class="CharOverride-12" xml:lang="tr-TR">Christian ona bin megavatlık sırıtışıyla bakıyordu.  </span></p>
			<p class="paragraf"><span class="CharOverride-13" xml:lang="tr-TR">Grace biliyordu! Ona ne zaman söylemişti?  </span></p>
			<p class="paragraf"><span class="CharOverride-12" xml:lang="tr-TR">“Pekâlâ çocuklar, eğer özel görüşmenizi bitirdiyseniz dışarıda tek parça halinde olduğunuzu görmek ve Christian’ın doğum gününü kutlamak isteyen bir kalabalık var.”  </span></p>
			<p class="paragraf"><span class="CharOverride-12" xml:lang="tr-TR">“Şimdi geliyorum.”  </span></p>
			<p class="paragraf"><span class="CharOverride-12" xml:lang="tr-TR">Grace, Kate’le bana endişeli bir bakış attı ama gülümsemelerimiz onu yatıştırmışa benziyordu. Bizim için kapıyı açarken bana göz kırptı. Christian’ın uzattığı elini tuttum.  </span></p>
			<p class="paragraf"><span class="CharOverride-12" xml:lang="tr-TR">Kate alçakgönüllülükle, “Christian, gerçekten özür dilerim” dedi. Alçakgönüllü Kate görülecek şeydi doğrusu. Christian ona başını salladı ve Kate’in arkasından odadan çıktık.  </span></p>
			<p class="paragraf"><span class="CharOverride-12" xml:lang="tr-TR">Koridorda Christian’a endişeli bir bakış attım. “Annen bizi biliyor mu?”  </span></p>
			<p class="paragraf"><span class="CharOverride-12" xml:lang="tr-TR">“Evet.”  </span></p>
			<p class="paragraf"><span class="CharOverride-12" xml:lang="tr-TR">“Ah.” Bir de akşam az daha azimli Bayan Kavanagh tarafından başka bir yöne kayacaktı. Christian’ın yaşam tarzının detaylarını herkesin öğreneceği düşüncesi bile ürpermeme yetmişti.  </span></p>
			<p class="paragraf"><span class="CharOverride-12" xml:lang="tr-TR">“Eh, geceye ilginç bir başlangıç oldu” diyerek ona tatlı bir gülümsemeyle baktım. Başını eğip o da bana baktı – işte, o muzip ifade geri dönmüştü. Tanrı’ya şükür.  </span></p>
			<p class="paragraf"><span class="CharOverride-12" xml:lang="tr-TR">“Her zamanki gibi hafife almakta çok yeteneklisiniz Bayan Steele.” Elimi dudaklarına götürüp salona girerken parmaklarımın boğumlarını öpmeye başlamıştı ki ani, sağır edici bir alkış tufanı koptu.  </span></p>
			<p class="paragraf"><span class="CharOverride-13" xml:lang="tr-TR">Lanet olsun</span><span class="CharOverride-12" xml:lang="tr-TR">. Burada kaç kişi vardı böyle?  </span></p>
			<p class="paragraf"><span class="CharOverride-12" xml:lang="tr-TR">Odada hızla gözlerimi gezdirdim. Grey’lerin hepsi, Mia’yla birlikte Ethan, Dr. Flynn ve sanırım karısı. Tekneden Mac ve uzun boylu, yakışıklı bir Afrikalı Amerikalı da vardı – onu Christian’la tanıştığım gün ofisinde gördüğümü hatırlıyordum. Mia’nın cadı arkadaşı Lily, hiç tanımadığım iki kadın ve... </span><span class="CharOverride-13" xml:lang="tr-TR">ah, hayır</span><span class="CharOverride-12" xml:lang="tr-TR">. Birden keyfim kaçmıştı. </span><span class="CharOverride-13" xml:lang="tr-TR">O</span><span class="CharOverride-12" xml:lang="tr-TR"> kadın... Bayan Robinson.  </span></p>
			<p class="paragraf"><span class="CharOverride-12" xml:lang="tr-TR">Gretchen, elinde bir tepsi şampanyayla ortaya çıktı. Derin dekolteli siyah bir elbise giymiş, saçını örmek yerine topuz yapmış, Christian’a yanakları kızararak gözlerini kırpıştırıyordu. Alkışlar kesildi. Christian elimi sıktı. Herkes beklentiyle ona bakıyordu.  </span></p>
			<p class="paragraf"><span class="CharOverride-12" xml:lang="tr-TR">“Herkese teşekkürler. Bunlardan birine ihtiyacım olacak gibi görünüyor.” Tepsiden iki kadeh alarak Gretchen’a nezaketen gülümsedi. Gretchen’ın düşüp bayılacağını sandım. Christian kadehlerden birini bana verdi.  </span></p>
			<p class="paragraf"><span class="CharOverride-12" xml:lang="tr-TR">Kadehini kalabalığa doğru kaldırdı ve herkes öne doğru yaklaştı. En önde siyahlar içindeki kötü kadın vardı. Başka bir renk giymez miydi bu?  </span></p>
			<p class="paragraf"><span class="CharOverride-12" xml:lang="tr-TR">Hemen gelip Christian’a sarıldı ve iki yanağında öptü. “Christian, çok endişelendim.” Elimi çekmeye çalışsam da Christian izin vermiyordu.   </span></p>
			<p class="paragraf"><span class="CharOverride-12" xml:lang="tr-TR">Christian soğuk bir tavırla, “Ben iyiyim Elena” diye mırıldandı.  </span></p>
			<p class="paragraf"><span class="CharOverride-12" xml:lang="tr-TR">“Beni neden aramadın?” Sorusunda bir çaresizlik vardı ve gözleri Christian’ın gözlerinde bir şeyler arıyordu.  </span></p>
			<p class="paragraf"><span class="CharOverride-12" xml:lang="tr-TR">“Meşguldüm.”  </span></p>
			<p class="paragraf"><span class="CharOverride-12" xml:lang="tr-TR">“Mesajlarımı almadın mı?”  </span></p>
			<p class="paragraf"><span class="CharOverride-12" xml:lang="tr-TR">Christian huzursuzca kıpırdanarak kolunu belime sarıp beni biraz daha yanına çekti. Elena’ya hâlâ ifadesiz bir yüzle bakıyordu. Elena beni daha fazla görmezden gelemeyip başıyla nazik bir selam verdi.  </span></p>
			<p class="paragraf"><span class="CharOverride-12" xml:lang="tr-TR">“Ana” diye hırladı. “Çok hoş görünüyorsun canım.”  </span></p>
			<p class="paragraf"><span class="CharOverride-12" xml:lang="tr-TR">Ben de, “Elena” diye hırladım. “Teşekkürler.”  </span></p>
			<p class="paragraf"><span class="CharOverride-12" xml:lang="tr-TR">Grace’in bakışlarını yakaladım. Kaşlarını çatmış, üçümüzü izliyordu.  </span></p>
			<p class="paragraf"><span class="CharOverride-12" xml:lang="tr-TR">Christian duygusuz bakışlarla Elena’ya dönüp, “Elena, bir duyuru yapmak istiyorum” dedi.  </span></p>
			<p class="paragraf"><span class="CharOverride-12" xml:lang="tr-TR">Elena’nın mavi gözleri gölgelendi. “Elbette.” Yalandan gülümseyerek geri çekildi.  </span></p>
			<p class="paragraf"><span class="CharOverride-12" xml:lang="tr-TR">Christian, “Millet” diye seslendi. Odadaki uğultu dinene kadar bir süre bekledi. Bütün gözler yine ondaydı.  </span></p>
			<p class="paragraf"><span class="CharOverride-12" xml:lang="tr-TR">“Bugün geldiğiniz için teşekkür ederim. İtiraf etmeliyim ki sakin bir aile yemeği bekliyordum, bu yüzden güzel bir sürpriz oldu.” Sırıtarak el sallayan Mia’ya imalı bir bakış attı, sonra bezgin bir ifadeyle başını sallayıp devam etti.  </span></p>
			<p class="paragraf"><span class="CharOverride-12" xml:lang="tr-TR">“Ros ve ben” –yanında neşeli bir sarışınla yakınımızda duran kırmızı saçlı kadını işaret ediyordu– “dün kıl payı kurtulduk.”  </span></p>
			<p class="paragraf"><span class="CharOverride-12" xml:lang="tr-TR">Ah, yanında çalışan Ros buydu demek. Gülümseyerek kadehini Christian’a kaldırdı. Christian ona başını salladı.  </span></p>
			<p class="paragraf"><span class="CharOverride-12" xml:lang="tr-TR">“Bu yüzden bugün burada olup güzel haberleri sizinle paylaşabildiğim için özellikle mutluyum. Bu güzel kadın” –dönüp bana baktı– “Bayan Anastasia Rose Steele, karım olmayı kabul etti ve bunu ilk duyanların sizler olmasını istedim.”  </span></p>
			<p class="paragraf"><span class="CharOverride-12" xml:lang="tr-TR">Herkesin ağzı şaşkınlıktan açık kaldı, bir yerden bir sevinç çığlığı geldi ve ardından bir alkış koptu! Tanrım, bu gerçekti. Kate’in elbisesinin rengini almış olmalıydım. Christian çenemi tuttu, dudaklarımı dudaklarına yaklaştırdı ve küçük bir öpücük verdi.  </span></p>
			<p class="paragraf"><span class="CharOverride-12" xml:lang="tr-TR">“Yakında benim olacaksın.”  </span></p>
			<p class="paragraf"><span class="CharOverride-12" xml:lang="tr-TR">“Zaten öyleyim” diye fısıldadım.  </span></p>
			<p class="paragraf"><span class="CharOverride-12" xml:lang="tr-TR">Ağzıyla, “Resmen” diye heceleyerek acımasız bir bakış attı.  </span></p>
			<p class="paragraf"><span class="CharOverride-12" xml:lang="tr-TR">Mia’nın yanında duran Lily, hayal kırıklığına uğramış görünüyordu; Gretchen’ın yüzü acı veya bozuk bir şey yemiş gibiydi. Etrafımıza toplanmış kalabalığa gergin bir şekilde göz gezdirirken Elena’yı fark ettim. Ağzı açıktı. Kalakalmış, hatta dehşete kapılmış gibiydi. Bu afallamış halini görünce elimde olmadan birazcık da olsa yoğun bir tatmin yaşadım. Zaten burada ne işi vardı ki?  </span></p>
			<p class="paragraf"><span class="CharOverride-12" xml:lang="tr-TR">Merhametsiz düşüncelerimi Carrick ve Grace böldü; bir anda bütün Grey’ler tarafından elden ele dolaştırılıyor, kucaklanıp öpülüyordum.  </span></p>
			<p class="paragraf"><span class="CharOverride-12" xml:lang="tr-TR">Grace coşkuyla, “Ah, Ana, aileye katılacağın için çok mutluyum” dedi. “Christian’daki değişim... O... mutlu. Sana teşekkür etmeliyim.” Bu coşkulu sözler beni utandırmıştı ama içten içe hoşuma da gitmişti.  </span></p>
			<p class="paragraf"><span class="CharOverride-12" xml:lang="tr-TR">Mia bana sarılırken, “Yüzük nerede?” diye heyecanla sordu.  </span></p>
			<p class="paragraf"><span class="CharOverride-12" xml:lang="tr-TR">“Şey...” Bir </span><span class="CharOverride-13" xml:lang="tr-TR">yüzük! Tanrım. </span><span class="CharOverride-12" xml:lang="tr-TR">Yüzük aklıma bile gelmemişti. Christian’a baktım.  </span></p>
			<p class="paragraf"><span class="CharOverride-12" xml:lang="tr-TR">“Birlikte seçeceğiz” derken Mia’ya ters ters bakıyordu.  </span></p>
			<p class="paragraf"><span class="CharOverride-12" xml:lang="tr-TR">Mia, “Ah, bana öyle bakma Grey!” diye azarladı ve kollarını Christian’a doladı. “Senin için çok sevindim Christian” dedi. Grey’in ters bakışlarından korkmayan bir tek oydu. Bense korkup siniyordum... Eh, en azından eskiden öyleydi.  </span></p>
			<p class="paragraf"><span class="CharOverride-12" xml:lang="tr-TR">“Ne zaman evleniyorsunuz? Tarih belirlediniz mi?” diye yüzü sevinçle parlayarak Christian’a döndü.  </span></p>
			<p class="paragraf"><span class="CharOverride-12" xml:lang="tr-TR">Christian başını sallarken çileden çıktığı belliydi. Sinirli bir şekilde “Bilmiyorum ve hayır, belirlemedik. Ana’yla bütün bunları konuşacağız” dedi</span><span class="CharOverride-12" xml:lang="tr-TR">.  </span></p>
			<p class="paragraf"><span class="CharOverride-12" xml:lang="tr-TR">“Umarım büyük bir düğün yaparsınız – burada” diye heyecanla sırıttı. Christian’ın iğneleyici tonuna aldırış etmemişti.  </span></p>
			<p class="paragraf"><span class="CharOverride-12" xml:lang="tr-TR">Christian, “Herhalde yarın Vegas’a uçarız” deyince eksiksiz bir Mia Grey somurtmasıyla ödüllendirildi. Gözlerini devirip ona bu son birkaç gün içinde ikinci kez sımsıkı sarılan Elliot’a döndü.  </span></p>
			<p class="paragraf"><span class="CharOverride-12" xml:lang="tr-TR">“Yürü be” derken sırtına vuruyordu.  </span></p>
			<p class="paragraf"><span class="CharOverride-12" xml:lang="tr-TR">Bu tebrik seremonisi fazla gelmişti. Kendimi Christian ve Dr. Flynn’le beraber arkada bir yerlerde bulana kadar birkaç dakika daha sürdü. Elena ortadan kaybolmuşa benziyordu; Gretchen da süngüsü düşmüş halde şampanya kadehlerini tazeliyordu.  </span></p>
			<p class="paragraf"><span class="CharOverride-12" xml:lang="tr-TR">Dr. Flynn’in yanında uzun ve simsiyah saçlı, etkileyici bir göğüs dekoltesi ve çok güzel ela gözleri olan çekici bir genç kadın vardı.  </span></p>
			<p class="paragraf"><span class="CharOverride-12" xml:lang="tr-TR">Flynn, “Christian” diyerek elini uzattı. Christian mutlu bir ifadeyle Flynn’in elini sıktı.  </span></p>
			<p class="paragraf"><span class="CharOverride-12" xml:lang="tr-TR">“John. Merhaba Rhian.” Siyah saçlı kadını yanağından öptü. Minyon, hoş bir kadındı.  </span></p>
			<p class="paragraf"><span class="CharOverride-12" xml:lang="tr-TR">“Hâlâ bizimle olduğuna çok memnunum Christian. Sensiz hayatım sıkıcı ve fakir olurdu.”  </span></p>
			<p class="paragraf"><span class="CharOverride-12" xml:lang="tr-TR">Christian sırıttı.  </span></p>
			<p class="paragraf"><span class="CharOverride-12" xml:lang="tr-TR">“John!” diye azarladı Rhian. Christian şaşırmış görünüyordu.  </span></p>
			<p class="paragraf"><span class="CharOverride-12" xml:lang="tr-TR">“Rhian, bu Anastasia, nişanlım. Ana, bu John’ın eşi.”  </span></p>
			<p class="paragraf"><span class="CharOverride-12" xml:lang="tr-TR">“Sonunda Christian’ın kalbini ele geçiren kadınla tanıştığıma memnun oldum” derken Rhian bana nazikçe gülümsüyordu.  </span></p>
			<p class="paragraf"><span class="CharOverride-12" xml:lang="tr-TR">Tekrar utanarak, “Teşekkürler” diye mırıldandım.  </span></p>
			<p class="paragraf"><span class="CharOverride-12" xml:lang="tr-TR">Dr. Flynn muzip bir şaşkınlıkla başını sallayarak, “Az önceki iyi ters köşeydi” dedi. Christian kaşlarını çattı.  </span></p>
			<p class="paragraf"><span class="CharOverride-12" xml:lang="tr-TR">“John, sen ve kriket benzetmelerin.” Rhian gözlerini devirdi. “İkinizi de tebrik ederim ve doğum günün kutlu olsun Christian. Ne harika bir doğum günü hediyesi.” Bana kocaman gülümsedi.  </span></p>
			<p class="paragraf"><span class="CharOverride-12" xml:lang="tr-TR">Dr. Flynn’in ya da Elena’nın burada olacağından hiç haberim yoktu. Benim için şok olmuştu. Ona ne sorabilirim diye zihnimi kurcaladım ama sonra bir doğum günü partisi psikiyatrik danışmanlık için uygun bir yer gibi gelmedi.  </span></p>
			<p class="paragraf"><span class="CharOverride-12" xml:lang="tr-TR">Birkaç dakika havadan sudan konuştuk. Rhian iki oğlan çocuğu annesi bir ev kadınıydı. Dr. Flynn’in ABD’de çalışmasının sebebinin o olduğu çıkarımını yaptım.  </span></p>
			<p class="paragraf"><span class="CharOverride-12" xml:lang="tr-TR">“Durumu iyi Christian; tedaviye olumlu yanıt veriyor. Birkaç hafta sonra tedavisini dışarıda sürdürmeyi düşünebiliriz.” Dr. Flynn ve Christian alçak sesle konuşuyorlardı ama Rhian’ı biraz kaba bir şekilde duymazdan gelerek elimde olmadan kulak kabarttım.  </span></p>
			<p class="paragraf"><span class="CharOverride-12" xml:lang="tr-TR">“Yani artık hayat oyun günleri ve alt bezlerinden ibaret.”  </span></p>
			<p class="paragraf"><span class="CharOverride-12" xml:lang="tr-TR">“Bütün zamanını alıyor olmalı.” Kızararak tatlı tatlı gülen Rhian’a dikkatimi çevirdim. Christian ve Flynn’in Leila’dan bahsettiklerini biliyordum.  </span></p>
			<p class="paragraf"><span class="CharOverride-12" xml:lang="tr-TR">Christian, “Ona benim için bir şey sor” diye mırıldandı.  </span></p>
			<p class="paragraf"><span class="CharOverride-12" xml:lang="tr-TR">“Peki, sen ne yapıyorsun Anastasia?”  </span></p>
			<p class="paragraf"><span class="CharOverride-12" xml:lang="tr-TR">“Ana lütfen. Yayıncılık sektöründeyim.”  </span></p>
			<p class="paragraf"><span class="CharOverride-12" xml:lang="tr-TR">Christian ve Dr. Flynn daha kısık sesle konuşmaya başlamışlardı; sinir bozucuydu. Daha önce fark etmediğim iki kadın yanımıza yaklaşınca sustular – Ros ve Christian’ın partneri olarak tanıştırdığı Gwen.  </span></p>
			<p class="paragraf"><span class="CharOverride-12" xml:lang="tr-TR">Ros çok cana yakın bir kadındı ve Escala’nın neredeyse hemen karşısında oturduklarını öğrendim. Christian’ın pilotluk yeteneklerini öve öve bitiremedi. </span><span class="CharOverride-13" xml:lang="tr-TR">Charlie Tango</span><span class="CharOverride-12" xml:lang="tr-TR">’ya ilk kez binmişti ve hiç tereddüt etmeden yeniden binebileceğini söylüyordu. Christian’dan büyülenmeyen, şimdiye kadar gördüğüm nadir birkaç kadından biri olmuştu... eh, sebebi ortadaydı.  </span></p>
			<p class="paragraf"><span class="CharOverride-12" xml:lang="tr-TR">Gwen, alaycı bir espri anlayışı olan, kıkırdak bir tipti; Christian ikisinin yanında genelde olmadığı kadar rahat görünüyordu. Onları yakından tanıyordu. İş konuşmadılar ama Ros’un Christian’a kolaylıkla ayak uydurabilecek zeki bir kadın olduğu anlaşılıyordu. Aynı zamanda hırıltılı, harika bir sigara-tiryakisiyim kahkahası vardı.  </span></p>
			<p class="paragraf"><span class="CharOverride-12" xml:lang="tr-TR">Ayaküstü konuşmamız, Grace’in gelip yemeğin mutfakta açık büfe usulü servis edilmeye başladığını haber vermesiyle bölündü. Misafirler yavaş yavaş evin arka kısmına yönelmeye başladı.  </span></p>
			<p class="paragraf"><span class="CharOverride-12" xml:lang="tr-TR">Mia koridorda yakama yapıştı. Uçuk pembe, saçma bez bebek elbisesi ve müthiş topuklularıyla tepemde Noel ağacı perisi gibi dikiliyordu. Elinde iki kokteyl kadehi vardı.  </span></p>
			<p class="paragraf"><span class="CharOverride-12" xml:lang="tr-TR">Bir sır verecekmiş gibi, “Ana” diye fısıldadı. Christian’a baktım ama iyi-şanslar-ben-de-ona-katlanamayacağım bakışıyla elimi bıraktı ve Mia’yla birlikte yemek odasına sıvıştım.  </span></p>
			<p class="paragraf"><span class="CharOverride-12" xml:lang="tr-TR">Yaramaz bir havayla, “Al” dedi. “Bu babamın özel martini-limonlarından; şampanyadan daha güzel.” Kadehin birini bana uzatıp tereddütle bir yudum alışımı endişeli bir ifadeyle izledi.  </span></p>
			<p class="paragraf"><span class="CharOverride-12" xml:lang="tr-TR">“Hmm... Lezzetli. Ama sertmiş.” Ne istiyordu? Beni sarhoş etmeye mi çalışıyordu?   </span></p>
			<p class="paragraf"><span class="CharOverride-12" xml:lang="tr-TR">“Ana, tavsiyeye ihtiyacım var. Lily’ye de soramam – her şeyimi eleştiriyor.” Gözlerini devirerek sırıttı. “Seni çok kıskanıyor. Sanırım bir gün Christian’la birlikte olmayı umuyordu.” Mia bunun saçmalığına bir kahkaha patlattı; ben de içten içe ümitsizliğe kapıldım.  </span></p>
			<p class="paragraf"><span class="CharOverride-12" xml:lang="tr-TR">Buna uzun bir süre katlanmak zorunda kalacaktım – diğer kadınların erkeğimi istemesine. Bu tatsız düşünceyi kafamdan atıp dikkatimi dağıtmak için önümdeki meseleye döndüm. Martinimden bir yudum daha aldım.  </span></p>
			<p class="paragraf"><span class="CharOverride-12" xml:lang="tr-TR">“Yardımcı olmaya çalışırım. Söyle bakalım.”  </span></p>
			<p class="paragraf"><span class="CharOverride-12" xml:lang="tr-TR">“Bildiğin gibi Ethan’la ben kısa süre önce sayende tanıştık.” Yüzünde güller açarak bakıyordu.  </span></p>
			<p class="paragraf"><span class="CharOverride-12" xml:lang="tr-TR">“Evet.” Nereye varacaktı bakalım.  </span></p>
			<p class="paragraf"><span class="CharOverride-12" xml:lang="tr-TR">“Ana, benimle çıkmak istemiyor.” Suratını astı.  </span></p>
			<p class="paragraf"><span class="CharOverride-12" xml:lang="tr-TR">“Ya.” Gözlerimi kırpıştırarak kalakaldım. Aklımdan, </span><span class="CharOverride-13" xml:lang="tr-TR">Belki seninle o kadar da ilgilenmiyordur</span><span class="CharOverride-12" xml:lang="tr-TR"> diye geçiyordu.   </span></p>
			<p class="paragraf"><span class="CharOverride-12" xml:lang="tr-TR">“Bak, tam anlatamadım. Kız kardeşi ağabeyimle birlikte olduğu için çıkmak istemiyor. Bilirsin, bunun bir tür ensest olduğunu düşünüyor. Ama benden hoşlandığını biliyorum. Ne yapabilirim?”  </span></p>
			<p class="paragraf"><span class="CharOverride-12" xml:lang="tr-TR">“Ah, anladım” diye mırıldanarak zaman kazanmaya çalıştım. “Arkadaş olup biraz zamana bırakmaya ne dersin? Yani, onunla daha yeni tanıştın.”  </span></p>
			<p class="paragraf"><span class="CharOverride-12" xml:lang="tr-TR">Bir kaşını kaldırdı.  </span></p>
			<p class="paragraf"><span class="CharOverride-12" xml:lang="tr-TR">“Bak, biliyorum ben de Christian’la yeni tanıştım ama...” Ne söylemek istediğimden emin değildim; kaşlarımı çattım. “Mia, bu Ethan’la ikinizin çözmesi gereken bir şey. Ben arkadaşlığı denemeyi seçerdim.”  </span></p>
			<p class="paragraf"><span class="CharOverride-12" xml:lang="tr-TR">Mia sırıttı.  </span></p>
			<p class="paragraf"><span class="CharOverride-12" xml:lang="tr-TR">“O bakışı Christian’dan kapmışsın.”  </span></p>
			<p class="paragraf"><span class="CharOverride-12" xml:lang="tr-TR">Kızardım. “Tavsiye istiyorsan Kate’e sor. Belki o sana ağabeyinin duygularıyla ilgili bir ipucu verebilir.”  </span></p>
			<p class="paragraf"><span class="CharOverride-12" xml:lang="tr-TR">“Öyle mi düşünüyorsun?”  </span></p>
			<p class="paragraf"><span class="CharOverride-12" xml:lang="tr-TR">“Evet.” Cesaret verici bir gülümseme takındım.  </span></p>
			<p class="paragraf"><span class="CharOverride-12" xml:lang="tr-TR">“Tamam. Sağ ol Ana.” Bana bir daha sarılıp heyecanla ve yüksek topuklarını düşünürsek gayet etkileyici bir şekilde, şüphesiz Kate’e musallat olmak üzere kapıya doğru fırladı. Martinimden bir yudum daha aldım. Arkasından çıkmak üzereydim ki olduğum yerde kaldım.  </span></p>
			<p class="paragraf"><span class="CharOverride-12" xml:lang="tr-TR">Elena hışımla odaya girdi. Yüzü gergindi. Gaddar ve öfkeli bir kararlılıkla bana doğru geliyordu. Kapıyı arkasından sessizce kapatıp bana kaşlarını çatarak baktı.  </span></p>
			<p class="paragraf"><span class="CharOverride-13" xml:lang="tr-TR">Ah, lanet olsun.  </span></p>
			<p class="paragraf"><span class="CharOverride-12" xml:lang="tr-TR">Küçümseyen bir gülümsemeyle, “Ana” dedi.  </span></p>
			<p class="paragraf"><span class="CharOverride-12" xml:lang="tr-TR">İki kadeh şampanya ve elimdeki ölümcül kokteylle hafiften sarsılmış dengemi topladım. Sanırım yüzümden bütün kanım çekilmişti, ama elimden geldiğince sakin ve soğukkanlı görünmek için bilinçaltımı da, içimdeki tanrıçayı da önüme dizdim.  </span></p>
			<p class="paragraf"><span class="CharOverride-12" xml:lang="tr-TR">“Elena.” Sesim cılız ama kurumuş ağzıma rağmen netti. Bu kadın beni neden bu kadar korkutuyordu? Ve benden ne istiyordu?   </span></p>
			<p class="paragraf"><span class="CharOverride-12" xml:lang="tr-TR">“Sana gönülden tebriklerimi sunabilirdim ama sanırım bu uygunsuz olurdu.” Nefret dolu, delici ve buz gibi mavi gözlerini gözlerime dikmişti.  </span></p>
			<p class="paragraf"><span class="CharOverride-12" xml:lang="tr-TR">“Tebriklerini istemiyorum, ihtiyacım da yok Elena. Seni burada gördüğüm için şaşırdım ve hayal kırıklığına uğradım.”   </span></p>
			<p class="paragraf"><span class="CharOverride-12" xml:lang="tr-TR">Bir kaşını kaldırdı. Sanırım etkilenmişti.  </span></p>
			<p class="paragraf"><span class="CharOverride-12" xml:lang="tr-TR">“Seni hiç önemli bir rakip olarak düşünmedim Anastasia. Ama beni her fırsatta şaşırtıyorsun.”  </span></p>
			<p class="paragraf"><span class="CharOverride-12" xml:lang="tr-TR">Sakin bir tavırla, “Ben seni hiç düşünmedim” diye yalan söyledim. “Şimdi izin verirsen seninle zamanımı harcamak yerine yapacak çok daha iyi işlerim var.”  </span></p>
			<p class="paragraf"><span class="CharOverride-12" xml:lang="tr-TR">“Dur bakalım küçükhanım” diye tıslayarak kapıya yaslanıp resmen yolumu kesti. “Christian’la evlenmeyi kabul ederek ne halt yediğini sanıyorsun? Aklından onu mutlu edebileceğini bir an için bile olsun geçirdiysen çok yanılmışsın.”  </span></p>
			<p class="paragraf"><span class="CharOverride-12" xml:lang="tr-TR">“Christian’la ne yapmayı kabul ettiğim seni ilgilendirmez.” Alaycı bir tatlılıkla gülümsedim. Aldırış etmedi.  </span></p>
			<p class="paragraf"><span class="CharOverride-12" xml:lang="tr-TR">“Onun ihtiyaçları var – asla tatmin edemeyeceğin ihtiyaçlar” derken sinsice sırıtıyordu.  </span></p>
			<p class="paragraf"><span class="CharOverride-12" xml:lang="tr-TR">“Sen onun neye ihtiyacı olduğunu nereden biliyorsun?” diye tersledim. Adrenalin her yerime hücum ederken öfkem içimde parlak alevlerle yanıyordu. Bu lanet olası fahişe ne cüretle bana öğüt veriyordu? “Sen hasta bir çocuk tacizcisinden başka bir şey değilsin ve bana kalsa seni cehennemin dibine atıp arkama bakmadan uzaklaşırdım. Şimdi yolumdan çekil, yoksa ben seni çekmek zorunda kalacağım.”  </span></p>
			<p class="paragraf"><span class="CharOverride-12" xml:lang="tr-TR">“Çok büyük bir hata yapıyorsun küçükhanım.” Uzun, cılız, manikürü özenli parmağını bana doğru salladı. “Sen bizim yaşam tarzımızı ne cüretle eleştiriyorsun? Hiçbir şey bilmiyorsun ve kendini neyin içine soktuğunla ilgili hiçbir fikrin yok. Senin gibi çekingen, küçük bir servet avcısıyla mutlu olacağını sanıyorsan...”  </span></p>
			<p class="paragraf"><span class="CharOverride-13" xml:lang="tr-TR">Bu kadarı yeterdi! </span><span class="CharOverride-12" xml:lang="tr-TR">Martini limonumun kalanını yüzüne boşaltıp onu sırılsıklam ettim.  </span></p>
			<p class="paragraf"><span class="CharOverride-12" xml:lang="tr-TR">“Bana kendimi neyin içine soktuğumu söyleyecek kişi sen değilsin!” diye bağırdım. “Ne zaman öğreneceksin? Bu seni hiç ilgilendirmez!”  </span></p>
			<p class="paragraf"><span class="CharOverride-12" xml:lang="tr-TR">Ağzı dehşetle açık kalmıştı, yapış yapış içkiyi yüzünden silmeye çalıştı. Galiba üstüme atlamaya hazırlanıyordu ki kapının açılmasıyla öne fırladı.  </span></p>
			<p class="paragraf"><span class="CharOverride-12" xml:lang="tr-TR">Christian kapıda duruyordu. Durumu anlaması için bir nanosaniye yetti – benim yüzüm küle dönmüş, onunki sırılsıklam ve sinirden morarmıştı. Christian güzel yüzü gölgelenip ekşiyerek gelip aramızda durdu.  </span></p>
			<p class="paragraf"><span class="CharOverride-12" xml:lang="tr-TR">Buz gibi ve tehdit saçan bir sesle, “Sen ne halt ettiğini sanıyorsun Elena?” dedi.   </span></p>
			<p class="paragraf"><span class="CharOverride-12" xml:lang="tr-TR">Elena ona gözlerini kırpıştırarak baktı. “O sana göre değil Christian” diye fısıldadı.  </span></p>
			<p class="paragraf"><span class="CharOverride-12" xml:lang="tr-TR">Christian, “Ne?” diye bağırınca ikimiz de irkildik. Yüzünü göremiyordum ama bütün vücudu kasılmış, öfke saçıyordu.  </span></p>
			<p class="paragraf"><span class="CharOverride-12" xml:lang="tr-TR">“Neyin bana göre olduğunu sen nereden bilirsin ki?”  </span></p>
			<p class="paragraf"><span class="CharOverride-12" xml:lang="tr-TR">“Senin ihtiyaçların var Christian” dedi bu kez daha yumuşak bir sesle.  </span></p>
			<p class="paragraf"><span class="CharOverride-12" xml:lang="tr-TR">“Sana daha önce de söyledim: Bu senin hiç ilgilendirmez” diye kükredi. Ah, lanet olsun, Çok Kızgın Christian pek de çirkin olmayan başını saklandığı yerden çıkarmıştı. İnsanlar duyacaktı.  </span></p>
			<p class="paragraf"><span class="CharOverride-12" xml:lang="tr-TR">“Ne şimdi bu?” Ona dik dik bakarak duraksadı. “Sen olduğunu mu düşünüyorsun? Sen mi? Bana göre olan sen misin?” Şimdi sesi daha yumuşaktı ama tamamen aşağılayıcıydı. Birden burada olmak istemediğime karar verdim. İkisinin arasında kalması gereken bu sahneye şahit olmak istemiyordum. Bu onların özeliydi. Ama kalakalmıştım; uzuvlarım hareket etmek istemiyordu.  </span></p>
			<p class="paragraf"><span class="CharOverride-12" xml:lang="tr-TR">Elena yutkundu. Kendini biraz toparlar gibi oldu. Duruşu hafifçe değişti, daha hükmedici bir tavırla Christian’a doğru bir adım attı.  </span></p>
			<p class="paragraf"><span class="CharOverride-12" xml:lang="tr-TR">Kibirle, “Ben senin başına gelen en iyi şeydim” diye tısladı. “Şimdiki haline bir bak: Birleşik Devletler’in en zengin, en başarılı girişimcilerinden biri –kontrollü, azimli– hiçbir şeye ihtiyacın yok. Evreninin efendisisin.”  </span></p>
			<p class="paragraf"><span class="CharOverride-12" xml:lang="tr-TR">Christian sanki kurşun yemiş gibi geri çekildi, öfke dolu bir şaşkınlık içinde ağzı açık kaldı.  </span></p>
			<p class="paragraf"><span class="CharOverride-12" xml:lang="tr-TR">“Çok hoşuna gidiyordu Christian, kendini kandırmaya çalışma. Kendini mahvetmek üzereydin, seni kurtardım, seni parmaklıkların ardında bir hayattan kurtardım. İnan bana bebeğim, sonun orasıydı. Sana bildiğin her şeyi ben öğrettim, ihtiyacın olan her şeyi.”  </span></p>
			<p class="paragraf"><span class="CharOverride-12" xml:lang="tr-TR">Christian dehşet içinde bembeyaz kesildi. Konuşmaya başladığında sesi alçak ve inanamıyormuş gibi çıkıyordu.  </span></p>
			<p class="paragraf"><span class="CharOverride-12" xml:lang="tr-TR">“Sen bana düzüşmeyi öğrettin Elena. Ama içi boştu, senin gibi. Linc’in seni terk etmesine şaşırmadım.”  </span></p>
			<p class="paragraf"><span class="CharOverride-12" xml:lang="tr-TR">Midem ağzıma gelmişti. Burada olmamalıydım ama olduğum yerde donakalmış, birbirlerine içlerindekini kusmalarını hayretle izliyordum.  </span></p>
			<p class="paragraf"><span class="CharOverride-12" xml:lang="tr-TR">“Bana bir kere bile sarılmadın” diye fısıldadı Christian. “Bir kere bile beni sevdiğini söylemedin.”  </span></p>
			<p class="paragraf"><span class="CharOverride-12" xml:lang="tr-TR">Gözlerini kıstı. “Aşk aptalların işidir Christian.”  </span></p>
			<p class="paragraf"><span class="CharOverride-12" xml:lang="tr-TR">“Defol git evimden.” Grace’in öfkeden köpüren sesiyle hepimiz irkildik. Üçümüzün de başları aniden Grace’in durduğu kapı eşiğine çevrildi. Onun Saint-Tropez bronzluğu karşısında bembeyaz kesilmiş Elena’ya hiddetle bakıyordu.   </span></p>
			<p class="paragraf"><span class="CharOverride-12" xml:lang="tr-TR">Bir an sanki zaman durdu, hep beraber şaşkınlık içinde derin bir nefes aldık ve Grace kararlı adımlarla içeri girdi. Önüne gelip durana kadar Elena’dan ayırmadığı gözleri ateş saçıyordu. Elena’nın gözleri dehşet içinde açıldı ve Grace’in onun suratına indirdiği tokadın sesi yemek odasının duvarlarında yankılandı.  </span></p>
			<p class="paragraf"><span class="CharOverride-12" xml:lang="tr-TR">“Pis pençelerini oğlumun üstünden çek ve evimden defol – şimdi!” diye sıkılı dişlerinin arasından tısladı.  </span></p>
			<p class="paragraf"><span class="CharOverride-12" xml:lang="tr-TR">Elena kızaran yanağını tutarak, bir an şok ve dehşet içinde gözlerini kırpıştırarak Grace’e baktı. Sonra kapıyı arkasından kapatmayı umursamadan hızla odadan çıktı.   </span></p>
			<p class="paragraf"><span class="CharOverride-12" xml:lang="tr-TR">Grace yavaşça Christian’a döndü ve ikisi birbirine bakarken gergin bir sessizlik kalın bir battaniye gibi üstümüzü kapladı. Kısa bir an sonra Grace, “Ana, sana teslim etmeden önce oğlumla bir iki dakika yalnız kalabilir miyim?” dedi. Sesi alçak, hırıltılı ve ah, çok güçlü çıkmıştı</span><span class="CharOverride-12" xml:lang="tr-TR">.  </span></p>
			<p class="paragraf"><span class="CharOverride-12" xml:lang="tr-TR">“Elbette” diye fısıldadım. Elimden geldiğince hızlı çıkarken omzumun üstünden gergin bakışlar atıyordum. Ama ben kapıdan çıkarken ikisi de bana bakmıyordu. Kulak tırmalayan o sessiz iletişimleriyle birbirlerine bakıyorlardı.  </span></p>
			<p class="paragraf"><span class="CharOverride-12" xml:lang="tr-TR">Koridorda bir an için kendimi kaybettim. Kalbim gümbürdüyor, nabzım onunla yarışırcasına atıyordu... Paniğe kapılmıştım ve ne yapacağımı bilmiyordum. Tanrım, bu ağır gelmişti, üstelik Grace artık biliyordu. Christian’a ne söyleyeceğini düşünemiyordum bile; yanlış olduğunu biliyordum ama duymaya çalışarak kapıya yaslandım.  </span></p>
			<p class="paragraf"><span class="CharOverride-12" xml:lang="tr-TR">“Ne zamandır Christian?” Grace’in sesi yumuşaktı. Onu zor duyuyordum.  </span></p>
			<p class="paragraf"><span class="CharOverride-12" xml:lang="tr-TR">Christian’ın cevabını duyamadım.  </span></p>
			<p class="paragraf"><span class="CharOverride-12" xml:lang="tr-TR">“Kaç yaşındaydın?” Üsteliyordu. “Söyle bana. Bütün bunlar başladığında kaç yaşındaydın?” Christian’ı yine duyamamıştım.  </span></p>
			<p class="paragraf"><span class="CharOverride-12" xml:lang="tr-TR">“Her şey yolunda mı Ana?” Ros araya girdi.  </span></p>
			<p class="paragraf"><span class="CharOverride-12" xml:lang="tr-TR">“Evet. İyiyim. Teşekkürler. Ben...”  </span></p>
			<p class="paragraf"><span class="CharOverride-12" xml:lang="tr-TR">Ros gülümsedi. “Ben de çantamı almaya gidiyordum. Bir sigaraya ihtiyacım var.”  </span></p>
			<p class="paragraf"><span class="CharOverride-12" xml:lang="tr-TR">Bir an aklımdan ona katılmak geçti.  </span></p>
			<p class="paragraf"><span class="CharOverride-12" xml:lang="tr-TR">“Ben tuvalete gidiyorum.” Aklımı ve düşüncelerimi toplamam, az önce tanık olduklarımı ve duyduklarımı işlemden geçirmem lazımdı. Yalnız kalmak için en güvenli yer üst kat gibi görünüyordu. Kabul odasına doğru yürüyen Ros’a bakıp merdivenleri ikişer ikişer atlayarak ikinci kata, sonra üçüncü kata çıktım. Olmak istediğim tek bir yer vardı.   </span></p>
			<p class="paragraf"><span class="CharOverride-12" xml:lang="tr-TR">Christian’ın çocukluk odasının kapısını açtım ve yutkunurcasına derin bir nefes alarak arkamdan kapattım. Gidip kendimi yatağına attım ve bembeyaz tavana gözlerimi diktim.  </span></p>
			<p class="paragraf"><span class="CharOverride-13" xml:lang="tr-TR">Lanet olsun</span><span class="CharOverride-12" xml:lang="tr-TR">. Bu kesinlikle şimdiye kadar katlanmak zorunda kaldığım en dayanılmaz yüzleşmelerden biri olmuştu ve şu anda uyuştuğumu hissediyordum. Nişanlım ve eski âşığı – hiçbir gelin adayının bunu görmemesi gerekirdi. Diğer taraftan içten içe, gerçek yüzünü ortaya çıkardığı ve ben de buna istemeden de olsa tanık olduğum için memnundum.   </span></p>
			<p class="paragraf"><span class="CharOverride-12" xml:lang="tr-TR">Tekrar Grace aklıma geldi. Zavallı Grace, neler duymuştu. Christian’ın yastıklarından birine sarıldım. Christian’la Elena’nın ilişki yaşadıklarını duymuştu ama ilişkinin biçimini bilmiyordu. Tanrı’ya şükür. İnledim.  </span></p>
			<p class="paragraf"><span class="CharOverride-12" xml:lang="tr-TR">Ben ne yapıyordum? Belki de kötü cadı haklıydı.  </span></p>
			<p class="paragraf"><span class="CharOverride-12" xml:lang="tr-TR">Hayır, buna inanmayı reddettim. O çok soğuk ve acımasızdı. Başımı salladım. Haksızdı. Ben Christian’a göreydim. Onun ihtiyacı olan bendim. Ve bir anda göz kamaştıran bir netlikle, hayatını şimdiye kadar nasıl yaşadığını değil neden öyle yaşadığını sorguladım. Kim bilir kaç kıza –sayısını bilmek bile istemiyordum– bunları yapmasının nedenini. Yanlış olan nasıl olduğu değildi. Onlar yetişkindi. Dr. Flynn nasıl söylemişti? Hepsi güvenli, aklı başında, karşılıklı rızaya dayalı ilişkilerdi. Önemli olan nedeniydi. Yanlış olan nedendi. Neden, içindeki o karanlık yerden geliyordu.  </span></p>
			<p class="paragraf"><span class="CharOverride-12" xml:lang="tr-TR">Gözlerimi kapatıp kolumu üstüne örttüm. Ama artık yoluna devam etti, geride bıraktı ve ikimiz de aydınlıktayız. Ona kendimi kaptırdım, o da bana. Birbirimize rehberlik edebiliriz. Birden bir şey aklıma geldi. </span><span class="CharOverride-13" xml:lang="tr-TR">Lanet olsun! </span><span class="CharOverride-12" xml:lang="tr-TR">Ne zamandır içimi kemiriyordu ve şimdi bu hayaleti sonsuz uykusuna uğurlayabileceğim tek yerdeydim. Doğruldum. Evet, bunu yapmalıydım.  </span></p>
			<p class="paragraf"><span class="CharOverride-12" xml:lang="tr-TR">Beceriksizce kalktım, ayakkabılarımdan kurtuldum ve üzerinde asılı panoyu incelemek için masasına yaklaştım. Christian’ın çocukluk fotoğrafları hâlâ asılı duruyordu. Az önce o ve Bayan Robinson arasında geçenlere tanık olduktan sonra her zamankinden çok içime dokundular. Ve işte köşede, annesinin, bağımlı fahişenin küçük, siyah-beyaz bir fotoğrafı duruyordu.  </span></p>
			<p class="paragraf"><span class="CharOverride-12" xml:lang="tr-TR">Masa lambasını açıp ışığı fotoğrafa tuttum. Adını bile bilmiyordum. Christian’a çok benziyordu ama daha genç ve daha üzgün görünüyordu. Bu kederli yüze bakarken hissettiğim tek şey acıma oldu. Aramızdaki benzerlikleri bulmaya çalıştım. Fotoğrafı iyice yaklaşarak inceledim ama hiç benzerlik bulamadım. Belki saçlarımız dışında, ama onunkinin rengi benimkinden açıktı. Ona hiç benzemiyordum. Rahatlamıştım.  </span></p>
			<p class="paragraf"><span class="CharOverride-12" xml:lang="tr-TR">Bilinçaltım kollarını kavuşturmuş, yarım çerçeveli gözlüklerinin üzerinden cık cık ediyordu. </span><span class="CharOverride-13" xml:lang="tr-TR">Neden kendine işkence ediyorsun? Evet dedin. Yatağını yaptın</span><span class="CharOverride-12" xml:lang="tr-TR">. Ona dudaklarımı büzdüm. Evet, öyleydi ve bundan gayet memnundum. Hayatımın geri kalanını Christian’la o yatakta yatarak geçirmek istiyordum. İçimdeki tanrıça yüzünde dingin bir gülümsemeyle lotus pozunda oturuyordu. Evet. Doğru kararı vermiştim.  </span></p>
			<p class="paragraf"><span class="CharOverride-12" xml:lang="tr-TR">Onu bulmalıydım – Christian endişelenecekti. Ne zamandır bu odada olduğum hakkında bir fikrim yoktu; kaçtığımı düşünecekti. Nasıl aşırı tepki vereceğini düşünürken gözlerimi devirdim. Grace’le konuşmalarının bitmiş olmasını umuyordum. Grace’in ona kim bilir başka neler söylediğini düşününce ürperdim.  </span></p>
			<p class="paragraf"><span class="CharOverride-12" xml:lang="tr-TR">Christian’la ikinci katın merdivenlerinde karşılaştım; beni aramaya çıkmıştı. Gergin ve diken üstünde gibi görünüyordu; buraya birlikte geldiğim tasasız Elli değildi. Merdiven sahanlığında durdum. O da en üst basamakta duruyordu ve göz gözeydik.   </span></p>
			<p class="paragraf"><span class="CharOverride-12" xml:lang="tr-TR">“Merhaba” dedi temkinli bir ses tonuyla.  </span></p>
			<p class="paragraf"><span class="CharOverride-12" xml:lang="tr-TR">Ben de aynı şekilde, “Merhaba” diye cevapladım.  </span></p>
			<p class="paragraf"><span class="CharOverride-12" xml:lang="tr-TR">“Endişelendim...”  </span></p>
			<p class="paragraf"><span class="CharOverride-12" xml:lang="tr-TR">“Biliyorum” diyerek lafını kestim. “Üzgünüm, kutlamaları kaldırabilecek durumda değildim. Uzaklaşmam gerekiyordu, bilirsin. Düşünmek için.” Uzanıp yüzünü okşadım. Gözlerini kapatıp başını elime eğdi.  </span></p>
			<p class="paragraf"><span class="CharOverride-12" xml:lang="tr-TR">“Ve bunu benim odamda yapabileceğini düşündün demek?”  </span></p>
			<p class="paragraf"><span class="CharOverride-12" xml:lang="tr-TR">“Evet.”  </span></p>
			<p class="paragraf"><span class="CharOverride-12" xml:lang="tr-TR">Elimi tutup bana sarıldı; ben de kendimi seve seve kollarına, dünyada en sevdiğim yere bıraktım. Yeni yıkanmış çamaşır, vücut şampuanı ve Christian kokuyordu – yeryüzündeki en yatıştırıcı ve uyarıcı koku. Burnunu saçlarıma götürerek derin bir nefes aldı.  </span></p>
			<p class="paragraf"><span class="CharOverride-12" xml:lang="tr-TR">“Bunlara katlanmak zorunda kaldığın için üzgünüm.”  </span></p>
			<p class="paragraf"><span class="CharOverride-12" xml:lang="tr-TR">“Bu senin hatan değil Christian. O neden buradaydı?” Dudaklarını özür diler gibi bükerek bana baktı.  </span></p>
			<p class="paragraf"><span class="CharOverride-12" xml:lang="tr-TR">“O bir aile dostu.”  </span></p>
			<p class="paragraf"><span class="CharOverride-12" xml:lang="tr-TR">Tepki vermemeye çalıştım. “Artık değil. Annen nasıl?”   </span></p>
			<p class="paragraf"><span class="CharOverride-12" xml:lang="tr-TR">“Annem şu anda bana acayip kızgın. Burada olduğuna gerçekten çok mutluyum; ve bir partinin ortasında olduğumuza. Yoksa son nefesimi veriyor olabilirdim.”  </span></p>
			<p class="paragraf"><span class="CharOverride-12" xml:lang="tr-TR">“O kadar kötü ha?”  </span></p>
			<p class="paragraf"><span class="CharOverride-12" xml:lang="tr-TR">Başını sallarken bakışları ciddiydi; annesinin tepkisine ne kadar şaşırdığını sezdim.  </span></p>
			<p class="paragraf"><span class="CharOverride-12" xml:lang="tr-TR">Alçak, tatlı bir sesle sordum: “Onu suçlayabilir misin?”  </span></p>
			<p class="paragraf"><span class="CharOverride-12" xml:lang="tr-TR">Bana sıkıca sarıldı; sanki emin değildi, düşüncelerini toplamaya çalışıyordu.   </span></p>
			<p class="paragraf"><span class="CharOverride-12" xml:lang="tr-TR">Nihayet cevap verdi. “Hayır.”  </span></p>
			<p class="paragraf"><span class="CharOverride-13" xml:lang="tr-TR">Vay canına! Büyük bir aşama.</span><span class="CharOverride-12" xml:lang="tr-TR"> “Oturabilir miyiz?” dedim.  </span></p>
			<p class="paragraf"><span class="CharOverride-12" xml:lang="tr-TR">“Elbette. Buraya mı?”  </span></p>
			<p class="paragraf"><span class="CharOverride-12" xml:lang="tr-TR">Başımı salladım; son basamağa oturduk.   </span></p>
			<p class="paragraf"><span class="CharOverride-12" xml:lang="tr-TR">Endişe içinde elini tuttum ve üzgün, ciddi yüzüne baktım. “Peki, sen nasıl hissediyorsun?”  </span></p>
			<p class="paragraf"><span class="CharOverride-12" xml:lang="tr-TR">İç geçirdi.  </span></p>
			<p class="paragraf"><span class="CharOverride-12" xml:lang="tr-TR">“Kurtulmuş.” Omuz silkti sonra o muhteşem, kaygısız Christian gülümsemesiyle bana baktı, birkaç dakika öncesinin yorgunluğu ve gerginliği yok oluverdi.  </span></p>
			<p class="paragraf"><span class="CharOverride-12" xml:lang="tr-TR">“Gerçekten mi?” Ona sevinçle bakıyordum. Tanrım, o gülümseme için kırık cam parçaları üzerinde yürüyebilirdim.  </span></p>
			<p class="paragraf"><span class="CharOverride-12" xml:lang="tr-TR">“İş ilişkimiz sona erdi. Bitti.”  </span></p>
			<p class="paragraf"><span class="CharOverride-12" xml:lang="tr-TR">Kaşlarım çatıldı. “Güzellik salonlarını satacak mısın?”  </span></p>
			<p class="paragraf"><span class="CharOverride-12" xml:lang="tr-TR">Güldü. “İntikam peşinde değilim Anastasia” dedi azarlar gibi. “Hayır. Ona hediye edeceğim. Pazartesi avukatımla konuşacağım. Ona o kadarını borçluyum.”  </span></p>
			<p class="paragraf"><span class="CharOverride-12" xml:lang="tr-TR">Bir kaşımı kaldırdım. “Artık Bayan Robinson yok?” Gülmemek için dudaklarını büzerek başını salladı.   </span></p>
			<p class="paragraf"><span class="CharOverride-12" xml:lang="tr-TR">“Yok.”  </span></p>
			<p class="paragraf"><span class="CharOverride-12" xml:lang="tr-TR">Sırıttım.  </span></p>
			<p class="paragraf"><span class="CharOverride-12" xml:lang="tr-TR">“Bir arkadaş kaybettiğin için üzgünüm.”  </span></p>
			<p class="paragraf"><span class="CharOverride-12" xml:lang="tr-TR">Omuz silkti, sonra alaycı bir gülümsemeyle, “Gerçekten öyle misin?” dedi.  </span></p>
			<p class="paragraf"><span class="CharOverride-12" xml:lang="tr-TR">“Hayır” diye itiraf ettim kızararak.  </span></p>
			<p class="paragraf"><span class="CharOverride-12" xml:lang="tr-TR">“Gel.” Ayağa kalkıp elini uzattı. “Şerefimize verilen partiye katılalım. Belki sarhoş bile olabilirim.”  </span></p>
			<p class="paragraf"><span class="CharOverride-12" xml:lang="tr-TR">“Sen sarhoş oluyor musun?” diye sordum elini tutarken.  </span></p>
			<p class="paragraf"><span class="CharOverride-12" xml:lang="tr-TR">“Asi delikanlılık günlerimden beri hayır.” Merdivenleri inmeye başladık.  </span></p>
			<p class="paragraf"><span class="CharOverride-12" xml:lang="tr-TR">“Yemek yedin mi?”  </span></p>
			<p class="paragraf"><span class="CharOverride-13" xml:lang="tr-TR">Ah, lanet olsun.  </span></p>
			<p class="paragraf"><span class="CharOverride-12" xml:lang="tr-TR">“Hayır.”  </span></p>
			<p class="paragraf"><span class="CharOverride-12" xml:lang="tr-TR">“O zaman yemelisin. Elena’nın kokusu ve görüntüsüne bakılırsa üzerine döktüğün babamın ölümcül kokteyllerinden biriydi.” Yüzündeki muzip ifadeyi başarısızca gizlemeye çalışarak bana baktı.  </span></p>
			<p class="paragraf"><span class="CharOverride-12" xml:lang="tr-TR">“Christian ben...”  </span></p>
			<p class="paragraf"><span class="CharOverride-12" xml:lang="tr-TR">Elini dur der gibi kaldırmıştı.   </span></p>
			<p class="paragraf"><span class="CharOverride-12" xml:lang="tr-TR">“Tartışmıyoruz Anastasia. Eğer içeceksen ve eski âşıklarımın yüzüne içki fırlatacaksan yemen gerek. Bu, bir numaralı kural. Sanırım bu tartışmayı birlikte geçirdiğimiz ilk geceden sonra yapmıştık zaten.”  </span></p>
			<p class="paragraf"><span class="CharOverride-12" xml:lang="tr-TR">Ah, evet. Heathman.  </span></p>
			<p class="paragraf"><span class="CharOverride-12" xml:lang="tr-TR">Hole döndüğümüzde durdu, parmakları çenemi sıyırarak yüzümü okşadı.  </span></p>
			<p class="paragraf"><span class="CharOverride-12" xml:lang="tr-TR">“Saatlerce uyanık kalıp uyumanı izlemiştim” diye mırıldandı. “Belki de sana o zaman bile âşıktım.”  </span></p>
			<p class="paragraf"><span class="CharOverride-13" xml:lang="tr-TR">Ah.   </span></p>
			<p class="paragraf"><span class="CharOverride-12" xml:lang="tr-TR">Eğildi ve yumuşacık öpmeye başlamasıyla her yerim eridi. Son bir saatin gerilimi vücudumdan süzülüp gitti.  </span></p>
			<p class="paragraf"><span class="CharOverride-12" xml:lang="tr-TR">“Ye” diye fısıldadı.  </span></p>
			<p class="paragraf"><span class="CharOverride-12" xml:lang="tr-TR">Boyun eğerek, “Tamam” dedim, çünkü şu anda onun için herhalde her şeyi yapardım. Elimi tutup beni partinin tam gaz sürdüğü mutfağa doğru götürdü.  </span></p>
			<p class="paragraf20">  </p>
			<p class="paragraf"><span class="CharOverride-12" xml:lang="tr-TR">“İyi geceler John, Rhian.”  </span></p>
			<p class="paragraf"><span class="CharOverride-12" xml:lang="tr-TR">“Tekrar tebrik ederim Ana. Harika bir çift olacaksınız.” Gitmek üzere Rhian’la kol kola koridorda duran Dr. Flynn ikimize de nazikçe gülümsedi.  </span></p>
			<p class="paragraf"><span class="CharOverride-12" xml:lang="tr-TR">“İyi geceler.”  </span></p>
			<p class="paragraf"><span class="CharOverride-12" xml:lang="tr-TR">Christian kapıyı kapatırken başını sallıyordu. Bana baktı; gözleri aniden heyecanla parlamaya başlamıştı.  </span></p>
			<p class="paragraf"><span class="CharOverride-13" xml:lang="tr-TR">Bu da neydi?  </span></p>
			<p class="paragraf"><span class="CharOverride-12" xml:lang="tr-TR">“Bizimkilerden başka kimse kalmadı. Sanırım annem biraz fazla içti.” Grace aile odasında oyun konsolunda karaoke yapıyordu. Mia ve Kate de onunla dişe diş kapışmakla meşguldü.  </span></p>
			<p class="paragraf"><span class="CharOverride-12" xml:lang="tr-TR">“Onu suçlayabilir misin?” diye dudak büktüm. Biraz neşemizi yerine getirmek istemiş ve başarılı olmuştum.  </span></p>
			<p class="paragraf"><span class="CharOverride-12" xml:lang="tr-TR">“Bana dudak mı büküyorsunuz Bayan Steele?”  </span></p>
			<p class="paragraf"><span class="CharOverride-12" xml:lang="tr-TR">“Öyle.”  </span></p>
			<p class="paragraf"><span class="CharOverride-12" xml:lang="tr-TR">“Ne acayip gündü ama.”  </span></p>
			<p class="paragraf"><span class="CharOverride-12" xml:lang="tr-TR">“Christian, son zamanlarda seninle geçirdiğim günlerin hepsi acayip” dedim alaycı bir tonla.  </span></p>
			<p class="paragraf"><span class="CharOverride-12" xml:lang="tr-TR">Başını salladı. “Haklı bir noktaya parmak bastınız Bayan Steele. Gel, sana bir şey göstermek istiyorum.” Elimi tutarak beni Carrick, Ethan ve Elliot’ın, kokteyllerinin sonunu yudumlayıp arta kalanları atıştırarak Mariners muhabbeti yaptığı mutfağa doğru götürdü.  </span></p>
			<p class="paragraf"><span class="CharOverride-12" xml:lang="tr-TR">Fransız kapılardan çıkarken Elliot imalı bir şekilde, “Yürüyüşe mi?” diye takıldı. Christian onu duymazdan geldi. Carrick sessiz bir azarla başını sallayarak Elliot’a kaşlarını çattı.  </span></p>
			<p class="paragraf"><span class="CharOverride-12" xml:lang="tr-TR">Basamaklardan çimenliğe adım atınca ayakkabılarımı çıkardım. Yarım ay körfezin üzerinde pırıldıyordu. Seattle’ın ışıkları uzakta göz kırparken her şeyi grinin envai tonuna boyayacak kadar parlaktı. Kayıkhanenin ışıkları ayın soğuk aydınlığında tatlı tatlı yanan işaret ateşleri gibi görünüyordu.  </span></p>
			<p class="paragraf"><span class="CharOverride-12" xml:lang="tr-TR">“Christian, yarın kiliseye gitmek istiyorum.”  </span></p>
			<p class="paragraf"><span class="CharOverride-12" xml:lang="tr-TR">“Ya?”  </span></p>
			<p class="paragraf"><span class="CharOverride-12" xml:lang="tr-TR">“Geri dönmen için dua ettim ve döndün. En azından bunu yapabilirim.”  </span></p>
			<p class="paragraf"><span class="CharOverride-12" xml:lang="tr-TR">“Tamam.”  </span></p>
			<p class="paragraf"><span class="CharOverride-12" xml:lang="tr-TR">Rahat bir sessizlik içinde el ele bir süre yürüdük. Sonra bir şey aklıma geldi.  </span></p>
			<p class="paragraf"><span class="CharOverride-12" xml:lang="tr-TR">“José’den aldığın fotoğraflarımı nereye asacaksın?”  </span></p>
			<p class="paragraf"><span class="CharOverride-12" xml:lang="tr-TR">“Yeni eve asabiliriz diye düşünmüştüm.”  </span></p>
			<p class="paragraf"><span class="CharOverride-12" xml:lang="tr-TR">“Evi aldın mı?”  </span></p>
			<p class="paragraf"><span class="CharOverride-12" xml:lang="tr-TR">Dönüp bana baktı; sesi endişe yüklüydü. “Evet, sevdiğini düşünmüştüm.”  </span></p>
			<p class="paragraf"><span class="CharOverride-12" xml:lang="tr-TR">“Sevdim de. Ne zaman aldın?”  </span></p>
			<p class="paragraf"><span class="CharOverride-12" xml:lang="tr-TR">“Dün sabah. Şimdi ona ne yapacağımıza karar vermemiz gerek” diye mırıldandı rahatlayarak.  </span></p>
			<p class="paragraf"><span class="CharOverride-12" xml:lang="tr-TR">“Lütfen yıkma. Çok tatlı bir ev. Sadece biraz şefkate, sevgiye ve ilgiye ihtiyacı var.   </span></p>
			<p class="paragraf"><span class="CharOverride-12" xml:lang="tr-TR">Christian bana bakıp gülümsedi. “Tamam. Elliot’la konuşurum. Tanıdığı iyi bir mimar var; Aspen’deki evim üzerinde de çalışmıştı. Yeniden düzenleyebilir.”  </span></p>
			<p class="paragraf"><span class="CharOverride-12" xml:lang="tr-TR">Birden aklıma ay ışığı altında çimenlerden kayıkhaneye son gidişimiz geldi. Güldüm. Ah, belki şimdi de aynısını yapmaya gidiyorduk. Sırıttım.  </span></p>
			<p class="paragraf"><span class="CharOverride-12" xml:lang="tr-TR">“Ne?”  </span></p>
			<p class="paragraf"><span class="CharOverride-12" xml:lang="tr-TR">“Beni kayıkhaneye son götürüşünü hatırladım.”  </span></p>
			<p class="paragraf"><span class="CharOverride-12" xml:lang="tr-TR">Sessizce güldü. “Ah, eğlenceliydi. Aslında...” Birden durup beni omzuna attı, ben de çığlığı bastım. Zaten fazla yolumuz kalmamıştı.  </span></p>
			<p class="paragraf"><span class="CharOverride-12" xml:lang="tr-TR">“Doğru hatırlıyorsam gerçekten kızgındın.”  </span></p>
			<p class="paragraf"><span class="CharOverride-12" xml:lang="tr-TR">“Anastasia, ben hep gerçekten kızgınım.”  </span></p>
			<p class="paragraf"><span class="CharOverride-12" xml:lang="tr-TR">“Hayır, değilsin.”  </span></p>
			<p class="paragraf"><span class="CharOverride-12" xml:lang="tr-TR">Ahşap kapının önüne geldiğimizde popoma bir şaplak attı. Beni vücudundan kaydırarak yere indirip elimi ellerine aldı.  </span></p>
			<p class="paragraf"><span class="CharOverride-12" xml:lang="tr-TR">“Evet, artık değilim.” Eğilip beni tutkuyla öptü. Geri çekildiğinde nefesim tükenmiş, arzu bütün vücuduma hücum etmişti.  </span></p>
			<p class="paragraf"><span class="CharOverride-12" xml:lang="tr-TR">Bana baktı; kayıkhanenin içinden gelen bir ışık huzmesinin aydınlığında gergin olduğunu gördüm. Benim gergin adamım – beyaz atlı şövalye veya karanlık şövalye değil, ama bir adam. Güzel, aslında o kadar da arızalı olmayan, sevdiğim adam. Uzanıp yüzünü okşadım, parmaklarımı favorilerinden indirerek çenesinde gezdirdim, sonra işaretparmağımla dudağına dokundum. Rahatladı.  </span></p>
			<p class="paragraf"><span class="CharOverride-12" xml:lang="tr-TR">“İçeride sana göstereceğim bir şey var” deyip kapıyı açtı.  </span></p>
			<p class="paragraf"><span class="CharOverride-12" xml:lang="tr-TR">Floresanların sert ışığı iskelede, karanlık suların üzerinde hafifçe sallanan etkileyici gezinti motorunu aydınlatıyordu. Yanında bir kayık vardı.  </span></p>
			<p class="paragraf"><span class="CharOverride-12" xml:lang="tr-TR">“Gel.” Christian elimi tutup beni ahşap merdivenlerden çıkardı. Yukarıdaki kapıyı açıp girmem için kenara çekildi.   </span></p>
			<p class="paragraf"><span class="CharOverride-12" xml:lang="tr-TR">Çenem az kalsın yere düşüyordu. Çatı katı tanınmaz hale gelmişti. Oda çiçeklerle kaplıydı... her yerde çiçek vardı. Birileri, güzel kır çiçeklerinin arasında odayı yumuşak ve loş bir ışıkla aydınlatan minyatür fenerler ve pırıldayan Noel ışıklarıyla büyüleyici bir çardak yaratmıştı.  </span></p>
			<p class="paragraf"><span class="CharOverride-12" xml:lang="tr-TR">Odada gözlerimi gezdirdikten sonra ona baktım. İfadesinden bir şey anlaşılmıyordu. Omuz silkti.  </span></p>
			<p class="paragraf"><span class="CharOverride-12" xml:lang="tr-TR">“Kalpler ve çiçekler istemiştin” diye mırıldandı.  </span></p>
			<p class="paragraf"><span class="CharOverride-12" xml:lang="tr-TR">Gördüklerime inanamaz halde kirpiklerimi kırpıştırıyordum.  </span></p>
			<p class="paragraf"><span class="CharOverride-12" xml:lang="tr-TR">“Kalbim senin” dedi ve elini odaya doğru salladı. “Ve işte çiçekler” diye fısıldayarak cümlesini tamamladı.   </span></p>
			<p class="paragraf"><span class="CharOverride-12" xml:lang="tr-TR">“Christian, bu çok hoş.” Aklıma söyleyecek başka bir şey gelmiyordu. Kalbim boğazıma oturmuş, gözyaşları gözlerimde birikmişti.  </span></p>
			<p class="paragraf"><span class="CharOverride-12" xml:lang="tr-TR">Elimden tutup beni odaya çekti ve daha ne olduğunu anlayamadan önümde diz çöktü. </span><span class="CharOverride-13" xml:lang="tr-TR">Yüce Tanrım, bunu beklemiyordum! </span><span class="CharOverride-12" xml:lang="tr-TR">Nefes almayı bırakmıştım.  </span></p>
			<p class="paragraf"><span class="CharOverride-12" xml:lang="tr-TR">İç cebinden bir yüzük çıkardı ve başını kaldırıp bana baktı. Parlayan gri bakışları çıplak, duygu doluydu.  </span></p>
			<p class="paragraf"><span class="CharOverride-12" xml:lang="tr-TR">“Anastasia Steele, seni seviyorum. Hayatımın geri kalanında da seni sevmek, mutlu etmek ve korumak istiyorum. Benim ol. Sonsuza kadar. Benimle hayatımı paylaş. Evlen benimle.”  </span></p>
			<p class="paragraf"><span class="CharOverride-12" xml:lang="tr-TR">Gözlerimi kırpıştırarak ona bakarken gözyaşlarım dökülmeye başladı. Benim Elli’m, benim erkeğim. Onu öyle seviyordum ki bir duygu dalgası üzerime çarparken ancak, “Evet” diyebildim.  </span></p>
			<p class="paragraf"><span class="CharOverride-12" xml:lang="tr-TR">Rahatlayarak sırıttı; yüzüğü yavaşça parmağıma geçirdi. Çok güzeldi; platin bir halka üzerinde oval bir elmas. </span><span class="CharOverride-13" xml:lang="tr-TR">Vay canına – büyüktü</span><span class="CharOverride-12" xml:lang="tr-TR">... Büyüktü ama sadeydi ve sadeliğiyle göz kamaştırıyordu.  </span></p>
			<p class="paragraf"><span class="CharOverride-12" xml:lang="tr-TR">Birden duyduğum mutluluğun ağırlığıyla, “Ah, Christian” diye hıçkırdım ve yanına diz çöktüm. Saçlarına ellerimi daldırıp onu bütün kalbimle ve ruhumla öptüm. Bu güzel adamı, beni onu sevdiğim kadar seven adamı öptüm. Kollarını bana doladı ve elleri saçlarımla, ağzı ağzımla buluştu. İçten içe sonsuza kadar benim ona, onun da bana ait olacağını biliyordum. Birlikte çok uzun bir yol yürümüştük ve daha yürünecek çok yolumuz vardı ama birbirimiz için yaratılmıştık. Kaderimiz buydu.  </span></p>
			<p class="paragraf"><span class="CharOverride-12" xml:lang="tr-TR">  </span></p>
			<p class="yildiz"><span><img alt="1.png" class="_idGenPageitem-6" src="image/1_fmt.jpeg"/></span>  </p>
			<p class="paragraf"><span class="CharOverride-12" xml:lang="tr-TR">  </span></p>
			<p class="paragraf"><span class="CharOverride-12" xml:lang="tr-TR">İçine derin bir nefes çekerken sigaranın ucu karanlıkta parladı. Dumanı üflediği uzun soluğunu, ay ışığının altında soluk ve hayaletimsi bir şekilde dağılan iki halkayla tamamladı. Can sıkıntısıyla yerinde kıpırdandı ve yırtık kahverengi kâğıda sarılı şişeden çabucak bir yudum daha aldığı ucuz viskiyi yine bacaklarının arasına sıkıştırdı.  </span></p>
			<p class="paragraf"><span class="CharOverride-12" xml:lang="tr-TR">Hâlâ peşinde olduğuna inanamıyordu. Kendi kendine dudak büktü. Helikopter konusunda sabırsızlık etmişti, fazla cesur bir hareket olmuştu. Hayatında yaptığı en heyecanlı şeylerden biriydi. Ama işe yaramamıştı. Gözlerini devirdi. </span><span class="CharOverride-13" xml:lang="tr-TR">Orospu çocuğunun o aleti gerçekten uçurabildiği kimin aklına gelirdi ki?  </span></p>
			<p class="paragraf"><span class="CharOverride-12" xml:lang="tr-TR">Burnundan soluyarak güldü.  </span></p>
			<p class="paragraf"><span class="CharOverride-12" xml:lang="tr-TR">Onu hafife almışlardı. Grey eğer sessizce ağlayarak ortadan kaybolacağını düşündüyse, o puşt bir bok bilmiyordu.  </span></p>
			<p class="paragraf"><span class="CharOverride-12" xml:lang="tr-TR">Hayatı boyunca hep böyle olmuştu. İnsanlar onu hep hafife alıyordu – sadece kitapları okuyan bir adam. Sikmişim! Kitapları okuyan, fotoğraf hafızasına sahip bir adam. Ah, neler öğrenmişti, neler biliyordu. Yine burnundan soluyarak güldü. </span><span class="CharOverride-13" xml:lang="tr-TR">Evet, senin hakkında Grey. Senin hakkında neler biliyorum.  </span></p>
			<p class="paragraf"><span class="CharOverride-12" xml:lang="tr-TR">Detroit’in fakir mahallelerinden gelen bir çocuk için hiç fena değildi.  </span></p>
			<p class="paragraf"><span class="CharOverride-12" xml:lang="tr-TR">Princeton’da burslu okuyan bir çocuk için hiç fena değildi.  </span></p>
			<p class="paragraf"><span class="CharOverride-12" xml:lang="tr-TR">Üniversitede köpek gibi çalışıp yayıncılığa giren bir çocuk için hiç fena değildi.  </span></p>
			<p class="paragraf"><span class="CharOverride-12" xml:lang="tr-TR">Ama şimdi bunların hepsinin içine edilmişti; Grey ve küçük fahişesi yüzünden. Sanki tiksindiği her şeyi temsil ediyorlarmış gibi kaşlarını çatarak eve baktı. Ama bir hareket yoktu. Gördüğü tek dram sahnesi, siyahlar içinde iriyarı, sarışın bir fahişenin ağlayarak, sendeleyerek araba yoluna koşturması ve CLK’sına binerek siktirip gitmesi olmuştu.  </span></p>
			<p class="paragraf"><span class="CharOverride-12" xml:lang="tr-TR">Neşeden yoksun bir kahkaha attı, sonra yüzünü buruşturdu. Siktir! Kaburgaları. Grey’in adamının hızlı tekmesinden sonra hâlâ acıyordu.  </span></p>
			<p class="paragraf"><span class="CharOverride-12" xml:lang="tr-TR">O sahneyi bir kez daha hatırladı. “Bayan Steele’e bir daha dokunursan aşağılık herif, seni öldürürüm.”  </span></p>
			<p class="paragraf"><span class="CharOverride-12" xml:lang="tr-TR">O pislik de gününü görecekti. Evet, daha başına gelecekler vardı.  </span></p>
			<p class="paragraf"><span class="CharOverride-12" xml:lang="tr-TR">Oturduğu yere iyice yerleşti. Uzun bir gece olacağa benziyordu. Kalacak, izleyecek ve bekleyecekti. Kırmızı Marlboro’sundan bir nefes daha çekti. Şansını bekliyordu. Çok yakında o şansı ele geçirecekti.  </span></p>
		</div>
	</body>
</html>