<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link href="BookStyles.css" type="text/css" rel="stylesheet"/>
<style type="text/css">
	table {
		width:60%;
		margin:20px auto;
		vertical-align:center;
	}
	td {
		padding:2px;
		vertical-align:middle;
	}
	td:nth-child(odd){
		width:80%;
	}
</style>
</head>

<body>
<h2 title="2  ZENGİNLİK VE GÜÇ ARAYIŞI">2</h2>
<hr class="hrst"/>
<p class="parT">ZENGİNLİK VE<br/>
GÜÇ ARAYIŞI</p>
<p class="fPrg1">On sekizinci yüzyılın sonundan hemen önce Türkler, İranlılar ve diğer Ortadoğulular Batı’yı doğrudan incelemek için çok az imkâna sahipti. Oysa ki Batılılar maddi ve kültürel açıdan her alanda geride oldukları dönemde dahi Doğuluları gözlemleme hususunda çok daha fazla imkânı ellerinde tutuyordu. Temaslar üç temel bölgede yaşanıyordu: Diplomasi, ticaret ve savaş. Ancak Avrupalı güçler nispeten erken dönemlerden itibaren Doğu’da önce büro sonrasında konsolosluk, en nihayetinde de büyükelçiliklerinin devamlılığını sağladığı halde, Doğulu güçler bu uygulamayı izlememişler ve sadece bazen kısa süreli özel heyetler göndermişlerdir.</p>
<p>Benzer bir ihtilaf ticarette de görülebilir. Batılı tacirler İslam topraklarında her yere tamamen serbestçe seyahat ediyordu. Ortadoğulu tacirler ise Batı’ya pek gitmiyordu. Müslümanlar, İslam toprağı olmayan yerlere gitme hususunda muazzam bir tereddüt gösteriyordu ve nitekim Batılılar da onların gelmesini istemiyordu. Örneğin Venedik’te Türk tacirler için bir han ve antrepo inşa edilmesi teklif edildiğinde, Venedik divanlarında Türklerin böyle bir merkez inşa etmesine izin verilip verilmemesi hususunda uzun ve sert tartışmalar yapılmıştı.<a href="--FNote-2.xhtml#FNote01" id="FNote_01"><sup>1</sup></a> Venedik için Türkiye ticaretinin önemi aşikârdı ve Venedikli tacirler İstanbul ve diğer Türk şehirlerine güzelce yerleşmişlerdi. Ancak teklif kabul edilene kadar çok güçlü itirazlar yükselmiştir. Öne sürülen görüşlerden birisi buna izin vermenin Yahudileri ve Protestanları kabul etmekten daha kötü sonuçlar doğuracağı, çünkü Yahudilerin aksine Türklerin bir ordusu ve donanmasının olduğu dolayısıyla da bunun gerçek bir tehlike arz edeceği yönündeydi. Türkler Avrupalı bir hükümdara özel temsilcilerinden birini gönderdiğinde gideceği ülkede, hatta yol üzerinde geçeceği ülkelerde ciddi tartışmalar yaşanıyordu: Böyle temsilcilerin gelmesine, ülkelerden geçip gitmesine izin verilmeli miydi? Bu hiç de basit ve açık bir soru değildi.</p>
<p>Müslümanlar açısından da Avrupa’ya gitmek için eş değer bir gönülsüzlük vardı. Müslüman fakihler bir Müslümanın gayrimüslim bir ülkede yaşamasının caiz olup olmadığını uzun uzun tartışmışlardır. Bir gayrimüslimin kendi ülkesinde (ya da kendi ifadeleriyle bir kâfirin diyar-ı küfürde) hidayete erip doğru inanca ulaşması durumunda ne yapması gerektiğini tartışmışlardır. Olduğu yerde mi kalmalı, yoksa kalmamalı mı? Klasik dönem fakihlerinin genel kabulü aynı yerde kalmaması yönündedir. Küfür diyarında bir Müslümanın iyi bir Müslüman hayatı sürmesi imkânsızdır. Vatanını terk etmeli ve Müslüman bir ülkeye gitmelidir. Daha zor bir mesele İspanya’nın Hıristiyanlarca fethedilmesi sonrasında ortaya çıkmıştır. Eğer bir Müslüman toprağı Hıristiyanlar tarafından fethedilirse Müslümanlar Hıristiyanların hakimiyetinde kalmalı mıdır? Birçok fakihin cevabı yine olumsuzdur, Müslümanlar orada kalmamalıdır. Faslı el-Venşerisi,<a href="--FNote-2.xhtml#FNote02" id="FNote_02"><sup>2</sup></a> İspanya meselesinde ortaya tamamen farazi bir soru atar: Eğer Hıristiyan yönetim hoşgörülüyse ve Müslümanların dinlerini yaşamasına müsaade ediyorsa Müslümanlar yine de topraklarında kalabilir mi? Bu durumda Venşerisi’nin cevabı gitmelerinin çok daha önem kazandığı yönündedir, çünkü hoşgörülü bir yönetim altında irtidad tehlikesi artar.</p>
<p>Müslümanların tavrı yayılmacı Batı’nın etkisinden muzdarip diğer doğu uygarlıklarından farklı olmuştur. Hindular, Budistler, Konfüçyenler ve diğerleri için Hıristiyanlık ve Hıristiyan dünyası yeni ve bilinmezdi. Buradan gelenler ve beraberlerinde getirdikleri şeyler öyle ya da böyle faydalı görülebilmiştir. Müslümanlar için Hıristiyanlık ve dolayısıyla onunla ilişkili her şey bildik, tanıdık ve önemsizdi. Hıristiyanlık ve Yahudilik İslam’ın öncülüydü; kutsal kitapları hakiki vahyi taşıyordu ancak bu kutsal hitaba layık olmayan emanetçileri tarafından tahrif edilmişti. Zaten bu sebeple mükemmel ve nihai İslam vahyi ile hükümsüz kılınmışlardı. Hıristiyanlıkta gerçek olan şey İslam’ın içerisinde vardı. Olmayan şey yanlıştı.</p>
<p>Hıristiyanlık bakımından üç büyük Asya uygarlığına karşı belirgin sebeplerden ötürü benzer bir tutum farklılığı söz konusuydu. Ne Hintler ne Çinliler Hıristiyan kutsal topraklarına hükmetmişti; bunlar ne İspanya’yı fethetmiş ne Konstantinopolis’i ele geçirmiş ne de Viyana’yı kuşatmıştı. Hindular, Budistler veya Konfüçyenler Hıristiyan İncillerini fasit ve miadını doldurmuş olarak görmemiş, bunların yerine Tanrı kelamının daha yeni ve daha iyi bir halini sunmamışlardı. İslam ile Hıristiyanlık arasında uzun süreli çatışmanın kendine has zorlukları vardı ancak buna benzer çatışmalar bu iki uygarlık ile zikredilen uzak Asya uygarlıkları arasında mevcut değildi.</p>
<p>Genel olarak Müslümanlar Hıristiyan Avrupa’ya gitmek hususunda pek istekli değildi. Fakihler de belirgin ve sınırlı amaçlar haricinde böylesi seyahatleri yasaklamıştı. Yaygın amaç -sonradansa mazeret- esirleri serbest bırakmaktı. Bütün fakihler olmasa da bazıları kıtlık zamanında erzak almak üzere diyar-ı küfre gitmeye cevaz vermiştir.</p>
<p>Ortadoğu ülkelerinden Batı’ya diplomasi veya ticaret amacıyla giden çok az sayıdaki insanın büyük kısmı Müslüman değildir, dini azınlıklara mensuptur. Bunlar genellikle Yahudiler, sıklıkla Katolik olmayan Hıristiyanlar ve Osmanlı açısından oldukça güvenilir addedilen Rumlar veya Ermeniler oluyordu. Tabii ki bunların Katolik güçlere karşı sempati duyacaklarından şüphelenemezdi.</p>
<p>Bu koşullar altında, Batı dillerinin bilinmemesi pek de şaşırtıcı değildir. Sadece İtalyanca Doğu Akdeniz’de geçer akçeydi ve Doğu ile Batı arasında bir iletişim ortamı sunuyordu. Bu ortama Doğu Hıristiyanları, Yahudiler ve nadiren Müslümanlar dahil oluyordu. Batı eğitimi almış azınlık doktorları da tıp alanında giderek artan bir rolün sahibi oluyorlardı. Döneme ait Arapça, Farsça ve Türkçe bilimsel eserler Batı tıbbı ve Batı coğrafyasının hayli sınırlı şekilde bilindiğini (her ikisi de pratik nedenlerle gerekliydi), Batı tarihi veya kültürüne ise hiç ilgi duyulmadığını göstermektedir.</p>
<p>Yeni Dünya’nın keşfi her iki noktayı da aydınlatmıştır. Kolomb’a ait haritanın (bugün kayıptır) Türklere ait 1513’te hazırlanmış bir nüshası, 1929’da Alman bir bilim adamı tarafından ortaya çıkarılana dek İstanbul Topkapı Sarayı’nın bir köşesinde meçhul bir şekilde varlığını korumuştur.<a href="--FNote-2.xhtml#FNote03" id="FNote_03"><sup>3</sup></a> Yeni Dünya’ya dair Türkçe bir kitap on altıncı yüzyılın sonlarında yazılmıştır. Görünüşe göre bu eser Avrupalı kaynaklara dayanılarak (yazılı değil de sözlü kaynaklara göre) kaleme alınmıştır. Bu eser Yeni Dünya’nın bitki örtüsü, hayvanları ve yerlilerini anlatır ve tabii ki bu kutlu diyarın süreç içerisinde İslam’ın ışığı ile aydınlanıp sultanın topraklarına katılması yönündeki ümidini ifade eder. Bu kitap da 1729 yılında İstanbul’da basılana kadar meçhul kalmıştır.<a href="--FNote-2.xhtml#FNote04" id="FNote_04"><sup>4</sup></a></p>
<p class="aPP">Yeni Dünya’dan hiç istenmeden sifilis ithal edilmişti. Bu hastalık, yazarı 1510 dolaylarında vefat eden Farsça bir tıp eserinde geçer.<a href="--FNote-2.xhtml#FNote05" id="FNote_05"><sup>5</sup></a> Müellifin “frengi” dediği bu hastalık ona göre Avrupa’dan</p>
<div class="fitpP"><img src="pict07.jpg" alt=""/></div>
<p class="pBT">Resim 2-1<br/>
Kristof Kolomb kral Ferdinand’ın Huzurunda.<br/>
<i>Tarih-i Hind-i Garbi</i> (Batı Hindistan Tarihi) isimli Türkçe yazmadın bir minyatür,<br/>
1583-1584 Beyazıt Kütüphanesi, İstanbul. Türkiye Cumhuriyeti Kültür Bakanlığı izniyle.</p>
<p class="bPP">gelmiştir; dolayısıyla ismi de buradan gelmektedir. Hastalık on beşinci yüzyılın sonlarından önce Azerbaycan’a ulaşmıştı. Yaygın görüşe göre tıp bilgisi İbn Sina zamanında en mükemmel halini almış ve ilkesel olarak herhangi bir değişiklik veya eklemeye ihtiyaç duyulmamıştı. Tabii ki değişim veya ekleme bazıları tarafından küfür olarak addedilmişti. Ancak frengi yeniydi ve Avrupa’dan gelmişti. Dolayısıyla bu hastalığın teşhis ve tedavisi için Avrupa eserlerini çevirmek kabul edilebilirdi. Birtakım Avrupa eseri gereğine göre çevrilmiş ve sultana sunulmuştu. İlginç şekilde bu eserler 1655’te sunulduğu halde hepsi on altıncı yüzyıl Avrupa eserleriydi.<a href="--FNote-2.xhtml#FNote06" id="FNote_06"><sup>6</sup></a> Bilgi edinilip saklanacak, gerekirse getirtilecek bir şeydi; büyütülüp geliştirilecek bir şey değildi.</p>
<p>Ortadoğulular, pratik sebeplerle top, tüfek, teleskop ve gözlük gibi Batılı aletleri kabul edip kullanmak istemişlerdir. Bu konuyla ilgili çok güzel bir tarihsel kayıt elimizdedir. Müslüman şeriatında bir adam veya kadın kendi malını mirasçılarına dağıtmak hususunda pek bir keyfiyete sahip değildir. Mal ve mülk bazı kurallara göre dağıtılmalıdır. Nitekim bu kurallar klasik Osmanlı imparatorluğunda sıkı şekilde uygulanıyordu. <i>Kassam</i> adı verilen bir kamu görevlisi vardı. Bunun görevi mirasçılar arasında mirasın düzgünce dağıtılmış olduğunu denetlemekti. Bu amaçla yetkililer envanter defterleri tutup değer belirlemeleri yapmışlardır. Merkez ve taşra arşivlerinde ölmüş kimselere ait mal ve mülkü belirten yüz binlerce envanter defteri saklanmıştır. Bu yekûn imparatorluğun her bir köşesinde yüzlerce yıl içerisinde oluşmuştur. Bunlar, duvar veya cep saatleri, ateşli silahlar, gözlükler ve teleskoplar ve hatta sandalyelerin kabul edilip sahiplenilmesi vasıtasıyla pratik Batılılaşma olarak adlandırabileceğimiz şeyin boyutunu ve büyüklüğüne dair paha biçilemez bir gösterge sunmaktadır. On sekizinci yüzyıldan bazı listelerdeki rakamlar gerçeği açığa çıkarır:</p>
<table align="center">
<tbody>
<tr>
<td width="75%">
<p class="wwsP1">Duvar ve cep saati</p>
</td>
<td width="20%">
<p class="wwsP1">147</p>
</td>
</tr>
<tr><td>
<p class="wwsP1">Tabanca ve tüfek</p>
</td>
<td>
<p class="wwsP1">76</p>
</td>
</tr>
<tr><td>
<p class="wwsP1">Kumaş</p>
</td>
<td>
<p class="wwsP1">62</p>
</td>
</tr>
<tr><td>
<p class="wwsP1">Sandalye</p>
</td>
<td>
<p class="wwsP1">57</p>
</td>
</tr>
<tr><td>
<p class="wwsP1">Dürbün ve teleskop</p>
</td>
<td>
<p class="wwsP1">39</p>
</td>
</tr>
<tr><td>
<p class="wwsP1">Cam eşya ve çatal bıçak takımı</p>
</td>
<td>
<p class="wwsP1">38</p>
</td>
</tr>
<tr><td>
<p class="wwsP1">Ayna</p>
</td>
<td>
<p class="wwsP1">33</p>
</td>
</tr>
<tr><td>
<p class="wwsP1">Sandık ve çekmece</p>
</td>
<td>
<p class="wwsP1">21</p>
</td>
</tr>
<tr><td>
<p class="wwsP1">Gözlük</p>
</td>
<td>
<p class="wwsP1">12</p>
</td>
</tr>
<tr><td>
<p class="wwsP1">Yatak</p>
</td>
<td>
<p class="wwsP1">5</p>
</td>
</tr>
<tr><td>
<p class="wwsP1">Kitap ve harita</p>
</td>
<td>
<p class="wwsP1">5</p>
</td>
</tr>
<tr><td>
<p class="wwsP1">Muhtelif eşya</p>
</td>
<td>
<p class="wwsP1">5</p>
</td>
</tr>
<tr><td>
<p class="wwsP1">TOPLAM</p>
</td>
<td>
<p class="wwsP1">500<a href="--FNote-2.xhtml#FNote07" id="FNote_07"><sup>7</sup></a></p>
</td>
</tr>
</tbody>
</table>
<p>Bilinçli ve istemli modernleşme süreci, ilk kez Batılılarla daha yakın ve sürekli bir temas gerektirmiş ve her geçen gün sayısı artan Ortadoğuluyu önceden hakir görülen Avrupa dillerini öğrenmeye ve hatta Avrupa şehirlerinde yaşamak için katlanmaya sevk etmiştir.</p>
<p>Bu ziyaretçiler birkaç türdü. İlk tür diplomatlardı. Reformist Sultan III. Selim modernleşme reform programının bir parçası olarak kalıcı elçilikler vasıtasıyla Avrupa’nın sürekli diplomasi uygulamasını benimsemeye karar vermiştir. İlk elçilik 1793 yılında Londra’da kurulmuş bunun ardından Viyana, Berlin, St. Petersburg ve Paris elçilikleri gelmiştir.<a href="--FNote-2.xhtml#FNote08" id="FNote_08"><sup>8</sup></a></p>
<p class="aPP">Avrupa’daki bu ilk Ortadoğulu diplomatların karşılaştığı sorun ve zorluklar birçok açıdan Avrupalı mevkidaşlarının Doğu’da uzun süre karşılaştıkları sorun ve zorluklarla hemen hemen aynıdır: Farklı kutsal kitap ve klasik metinlerle yetişen, farklı idealler ve arzulardan şevk duyan, hepsinden öte farklı ve çoğu kimse için tamamen bilinmez bir dil konuşan, bilinmez bir yazı kullanan bu görevliler yabancı ve tuhaf bir toplumda görevlerini nasıl yapacaklardı?</p>
<div class="fitpP"><img src="pict08.jpg" alt=""/>
<p class="pBT">Resim 2-2<br/>
Mirza Ebü’l-Hasan Han, İran’ın İngiltere Elçisi, ressam Thomas Lawrence, 1810.<br/>
Fogg Art Müzesi’nin izniyle. Harvard Üniversitesi Sanat Müzeleri,<br/>
William M. Chadbourne Bağışı.</p>
</div>
<p class="fPrg2">Bunların konumları Avrupalılarınkinden çok daha zordu. Avrupalılar daha önce zikredildiği üzere dil öğrenme geleneğine (kutsal metinler, klasik metinler ve sadece yabancı bir dil) sahipti. Hatta daha egzotik diller öğrenmek bile istiyorlardı. On altıncı ve on yedinci yüzyılda büyük Avrupa üniversitelerinde Arapça kürsüleri kurulmuştu. Sonradan Farsça da buna eklenmişti ancak Türkçe kürsüsü yoktu. Türkçe İngilizce, Fransızca, Almanca vb. gibi modern bir dil olarak görülüyor, üniversitede incelenecek bir dil olarak görülmüyordu. Ancak Avrupalıların akademik programlar haricinde Türkçe çalışması için geniş imkânları vardı. İslam dünyasının tarihi, kültürü, dini ve halihazırdaki durumunu anlatan, Avrupa dillerinde çok sayıda basılı literatür mevcuttu. Avrupalı okurun elinin altında çevrilmiş Ortadoğu klasikleri seçkisi bulunuyordu.<a href="--FNote-2.xhtml#FNote09" id="FNote_09"><sup>9</sup></a> Avrupalı Hıristiyanlar daha fazla avantaja sahipti; Türkiye, Mısır, Suriye, hatta uzakta kalan Irak ve İran’da yaşayan dindaşlarına ait yerel cemaatlerden yardım alabilirlerdi. Yahudiliğin sürdüğü fakat Hıristiyanlığın yok olduğu Kuzey Afrika haricinde bu cemaatler varlıklarını sürdürmeye hatta serpilmeye devam ediyordu. Roma tarafından yapılan yoğun propaganda çabaları önemli Doğu kiliselerinin Roma komünyonuna girmeye ikna etmiş ve Rumca, Ermenice ve Arapça konuşan cemaatlerin ortaya çıkmasını sağlamıştır. Müslüman ziyaretçiler Batı Avrupa’da benzer bir mercie sahip değildi. Yeniden fetihler yoluyla buradaki Müslüman cemaatler çıkartılmış ve herhangi bir temasa veya takviyeye izin verilmemiştir.</p>
<p>İlk başta Avrupa’daki Ortadoğulu diplomatlar Batılı meslektaşlarıyla aynı çözümü buldular: Önceleri, tercüman olarak tutulan ancak sonradan bundan daha fazlasını yaparak büyük görüşmelerde aracı, hatta bazen yönetici olarak hizmet eden dragomanları kullandılar. Avrupa’da Türkler ilk başta bu aracılara, Türkiye’deki Avrupalılardan daha çok güvendiler. Belki de güçlü zorunluluklar sebebiyle, Avrupalı meslektaşlarından daha hızlı şekilde Türkler yeni diller öğrenmeye ve yeni yetenekler kazanmaya azmettiler.</p>
<p>Bunu muazzam bir hız ve başarıyla yaptılar. III. Selim tarafından başlatılan düzenli diplomatik ilişkilerde yaşanılan ilk tecrübede zorluklarla karşılaşıldı ve yarıda bırakıldı. Ancak 1830’larda yeni bir başlangıç yapıldı ve böylelikle ilk olarak Türkler, ardındanda İranlılar ve varlık gösterdikçe diğer Ortadoğulu yönetimler yüksek seviyeli diplomatik yetenek ve profesyonellik kazandı.</p>
<p>Başlangıçta sayıları sınırlıydı. Ortadoğulu yönetimler kısa sürede çok çeşitli konularda ve bu konulara girebilmek için dillerde eğitime gereksinim olduğunu gördüler. Bu uygulama sonucunda Batı ülkelerine eğitim görmesi için öğrenci gönderimi arttı.</p>
<p>Uygarlığın sınırlarının ötesindeki kâfir barbarları hakir görmeye alışmış bir toplumda yaşayan bir Batılının, bu değişim şiddetini kabul etmesi zordur. Yurtdışına seyahat etmek dahi sakıncalıydı; kâfir hocaların eğitiminden geçme fikri tasavvur bile edilemezdi.</p>
<p>Kâfirlerden bir şeyler öğrenme meselesi askeri meselelerle doğrudan ilişkili olarak erken bir tarihte çıkmıştı. Türk kroniklerinde fırtınada karaya vurmuş ve mürettebatı tarafından terk edilmiş bir Venedik savaş gemisinin hikâyesi geçer. Osmanlı donanması uzmanları gemi iskeletini incelemişler ve alınmasının faydalı olduğunu düşündükleri şeylere rastlamışlardır. Ancak dini-fıkhi meseleler çıkmıştır: Kâfirleri taklit etmek caiz olur mu? Din otoritelerinin cevabı kâfirleri, onlarla daha etkili savaşmak için taklit etmenin caiz olduğu yönündeydi. Aynı görüş, on sekizinci yüzyılda ve on dokuzuncu yüzyılın başlarında, ulemaya silahlı kuvvetlerde yapılan çeşitli Batılılaşma reformlarının ve özellikle de Avrupalı hocaların (her zaman ihtida etmemişlerdir) ve Avrupalı ders kitaplarının (her zaman çevrilmemişlerdir) yer aldığı okulların kurulmasının meşruiyeti sorulduğu zaman da kullanılmıştır. Hatırat yazarlarının sıklıkla sorduğu sorulardan biri de şudur: “Geçmişte kâfirlerin yeni aletlerini yakalayabilecek olduğumuz halde şimdi neden bunu yapamıyoruz?” İlginç bir şekilde, uzun süredir neden yeni aletler getirenlerin sadece kafirler olduğunu sormuyorlardı. Bu soruyu sorduklarında mesele modernleşmeden -geri kalmamaktan- çok daha ötede bir şey söz konusuydu.</p>
<p>Kâfirlerin aletlerini almak veya taklit etmek bir şeydi; kâfir hocalardan öğrenmek ise başka bir şey. Aslında küffar ülkelerine öğrenmek için gitmek çok daha radikal bir değişimdi. Yine de bu gerekli hale gelmişti. İlk olarak Mısır paşası, sonra Türkiye sultanı ve en sonda da İran şahı Londra, Paris ve diğer şehirlere seçkin öğrenci grupları gönderdi. Başlangıçta bu öğrenci grupları büyük oranda askeriydi ve amaçları Batı savaş usulünün sırlarını ortaya çıkarıp bunlarda ustalaşmaktı. Ancak bunun için Batı dillerini öğrenmek gerekiyordu ve bu öğrenciler askeri kitapçıklardan, muhtemelen çok daha ilgi çekici okuma malzemeleri buldu. İlk defa Ortadoğulu genç Müslümanlar doğrudan Batılı fikirlerin etkisine maruz kalıyordu. Geçmişte, iki uygarlık arasındaki engel Rönesans, Reform ve bilimsel devrimin Müslüman Ortadoğu’da alakasız ve bilinmez kalmasına sebep olmuştu. Ancak Fransa’daki devrimler yeni fikirler ve modeller sunuyordu.</p>
<p>İlk başlarda, Türk bir tarihçinin işaret ettiği üzere “bilimsel akım edebiyat ve hukuk duvarlarını kırmıştı.”<a href="--FNote-2.xhtml#FNote10" id="FNote_10"><sup>10</sup></a> On dokuzuncu yüzyılın coşkulu ve iyimser liberalizmi duvarda bir gedik açmış, bu kanal vasıtasıyla o zamana dek kapalı olan Müslüman elitlere yeni fikirler önce damla damla gelmiş sonra ise sel olup akmıştı.</p>
<p>Bu yeni fikirlere ait etkinin beklenmedik bir sonucu Batı’ya üçüncü tip Ortadoğulu ziyaretçilerin gelmesi olmuştur: Bazı Batı uygulamalarını gözlemlemiş ve vatanlarında bunları uygulamaya çalışıp tedbir amaçlı her şeyi bırakıp Londra veya Paris’e geri dönmüş siyasi mülteciler. Ancak bunlar da, kısa bir sürgün döneminden sonra vatanlarına dönmüş ve bazen rejim bazen de daha genel bağlamda manzara değişikliğinin bir parçası olmuşlardır.</p>
<p>Dil eğitimine yönelik yeni yaklaşım iletişimde büyük bir değişim yaratmış ve uygarlıklar arasındaki önemli etkenlerden biri haline gelmiştir. Batı’yla temas artık yabancıların ve azınlıkların süzgecinden geçmiyor, doğrudan sağlanıyordu. Bu değişim gün geçtikçe daha çok Ortadoğulu sürece dahil oldukça daha etkili hale geliyordu. Değişim sürecinde kırılma noktası 1821 yılında, Yunan Bağımsızlık Savaşına evrilecek Yunan isyanının patlak vermesiyle yaşandı. Büyük Yunan dragomanlarının sonuncusu, Stavraki Aristarki -muhtemelen haksız yere- isyancılara yardakçılıkla suçlanmış ve infaz edilmişti. Osmanlı tarihçileri kısa süre içerisinde buna cevap olarak Bâbıâli’ye birçok mektup yığıldığını ancak bunu okuyacak kimsenin olmadığını söyler. Daha sonra sorun bahriyeye baş müderris olarak, Hoca İshak Efendi’nin getirilmesiyle çözülmüştür. Hoca İshak Efendi (ö. 1834) mühtedi bir Rum Yahudisiydi ve Batı bilim literatürünü Türkçeye ilk çeviren kişiydi. Bu çeviri görevinde tamamen yeni bir kelime haznesi yaratmak zorunda kalmıştır.<a href="--FNote-2.xhtml#FNote11" id="FNote_11"><sup>11</sup></a> Ondan sonra büyük dragomanlar ve bunların elemanları Müslüman olmuştur. Tercüme Odası etki ve güç için büyük bir basamak haline gelmiştir. Şimdi önemli olan Avrupalılarla nasıl konuşulacağını ve baş edileceğini bilmek, Avrupa’da neler olup bittiğinden haberdar olmaktı. On dokuzuncu yüzyılın ortalarında ve sonlarında görev almış önemli Osmanlı devlet adamlarının çoğunluğu bu basamağı kullanarak yükselmiştir; ordu, bürokrasi ve dini kurum gibi eski basamakları kullanmamışlardır.</p>
<p>Dil devriminin etkisi sınıflar ve odalarla sınırlı kalmamıştır. Çeviri, Batı kitapları Ortadoğulu okurlara ulaşılabilir kılmıştır. Modernleşmenin bir diğer aracı olan matbaa bu eserleri hemen erişilebilir kılmıştır.</p>
<p>Dil engelinin kalkmasıyla Batı’nın doğrudan incelenmesi mümkün hale gelmiş, Avrupalıların zenginliği ve gücünden daha çok haberdar olunmuş, bunlar daha yakından fark edilmiştir. Şimdi mesele daha belirgindi: Bu zenginlik ve gücün kaynağı, Batı başarısının tılsımı nedir? Böyle bir soruya geleneksel cevaplar dini açıdan verilirdi. Bütün sorunlar son kertede diniydi ve dolayısıyla bütün nihai cevaplar da diniydi. Geleneksel yazarların bu sorunun ilk haline verdiği nihai cevap her daim “köklerimize, eski güzel yöntemlere, gerçek imana, Allah lafzına dönelim” olmuştur. Bunun altında her zaman, işler kötü gidiyorsa, Tanrı’nın yolundan saptığımız için bizi cezalandırdığı varsayımı yatar.<a href="--FNote-2.xhtml#FNote12" id="FNote_12"><sup>12</sup></a> Bu görüş, kâfirlerin değişimden fayda sağladığı düşünüldüğü takdirde bütün inandırıcılığını kaybeder.</p>
<p>Ortadoğulular bu soruya uygarlık veya kültür dediğimiz şeyler üzerinden cevap vermeyi zor bulmuştur. Asıl, saf bir İslam’a geri dönmeyi vazetmek bir şey; Hıristiyan yöntemleri ve fikirleri içerisinde bir cevap aramaya çalışmak bambaşka, hatta zamanın fikirlerine göre apaçık saçma bir şeydir. Müslümanlar Hıristiyanlığı, İslam’da mükemmel halini aldığı gerçek inancın eski ve tahrif edilmiş bir biçimi olarak atfetmeye alışkındı. Geriye gidilerek ileriye gidilemezdi. Dolayısıyla Batı dünyasının yakaladığı muazzam üstünlük din veya dinin bir parçası olan kültür haricinde başka koşullara bağlı olmalıydı. O zamanın Batılısı -ve bugünün birçok Müslümanı- bilim ile felsefenin bunu sağladığını söyleyebilirdi. Bu görüş felsefenin, ilahiyatın cariyesi olduğunu ve bilimin ise sadece bilgi ve alet parçaları derlemesi olduğunu düşünenler için geçerli değildi. Müslümanlar İslam’ın himayesi altında eskilerin mirasını elde tutup kemale erdirdikleri kendi felsefelerine sahipti. Aynı zamanda geçmişin büyük bilim adamlarından kendilerine geçmiş kendi bilimleri de vardı.</p>
<p>Bunun yerine Müslümanlar, Batı’yı Batı yapan, kendi tecrübelerinden çok farklı kılan özelliklerde Batı’nın başarı sırrını aradı, Hıristiyanlığa bulaşmadı. Doğrudan veya dolaylı olarak Hıristiyanlığa ait bir şey olmayan ve hatta Doğu’da Hıristiyanlık karşıtı olarak görülen, Avrupa’daki ilk büyük fikirler hareketi olan Fransız Devrimi bir süreliğine böyle bir seçenek sunuyormuş gibi görüldü. Ancak devrim, İmparatorluk ve Restorasyon yönetimi sırasında çekiciliğini kaybetti. On dokuzuncu yüzyılın tamamı ve yirminci yüzyılın büyük çoğunluğu sırasında gizli tılsımı arayışı Batı’nın iki yönüne odaklandı: Ekonomi ve siyaset ya da başka bir ifadeyle zenginlik ve güç.</p>
<p>Ekonomi ve özellikle de sanayi zenginliğin ve dolayısıyla askeri etkinin temel kaynağı olarak görüldü. 1803-1806 arasında Paris’te Osmanlı elçisi olan Halet Efendi şöyle gözlemlemiştir: “Üç-dört sene içerisinde yirmi beş bin kese akçe toplanırsa, enfiye, kâğıt, kristal, kumaş ve porselen için birer adet atölye ve dil ve coğrafya için bir okul yaptırıldığı takdirde beş sene içerisinde tutunacakları hiçbir dalları kalmaz. Ticaretlerinin bütün geçerlilikleri bu beş şeyden ibarettir.”<a href="--FNote-2.xhtml#FNote13" id="FNote_13"><sup>13</sup></a></p>
<p>Halet’in anlatımı oldukça hamdır. Önce Mısır sonra Türkiye, daha sonra da bölgedeki diğer ülkelerde olmak üzere sonraki hükümdar ve idareciler temelde aynı yaklaşımın daha gelişmiş hallerini benimsedi ve Avrupa’yı, temelde ordularını teçhizatlandırıp donatmak için fabrikalar inşa ederek yakalamaya çalıştılar.</p>
<p>Sanayi Devrimi’ni yakalamaya yönelik sonraki çabalar biraz daha iyi gitti. Ortadoğu’nun ekonomik seviyesinden çok daha aşağıdayken harekete geçmiş olan Asya’nın yükselen güçlerinin aksine, Ortadoğu’daki ülkeler yatırım, iş yaratımı, üretim ve dolayısıyla ihracat ve kâr hususlarında geriden geliyordu. Dünya Bankası’nın bir tahminine göre, Arap dünyasının fosil yakıt haricindeki toplam ihracatı, nüfusu beş milyon olan Finlandiya’nın ihracatından azdır. Sermaye yatırımları aracılığıyla bölgeye kâr da gelmemektedir. Ancak zengin Ortadoğulular kendi sermayelerini yurtdışına, gelişmiş dünyaya yatırmayı tercih ederler.</p>
<p>İslam ve Batı arasında hemen görülebilen bir diğer fark siyaset ve özellikle de yönetim alanlarındadır. Daha on sekizinci yüzyılda Berlin ve Viyana elçileri, sonrasında ise Paris ve Londra elçileri atama ve tayinin himaye ve lütfa göre değil liyakat ve yeterliliğe göre yapıldığı etkili bir bürokratik yönetimin işleyişini -hayret ve bazen hayranlıkla- tasvir eder ve benzer bir şeyin benimsenmesini tavsiye ederler.</p>
<p>Batı örneğinin etkisi ve Batılı fikirler beraberinde yeni kimlik tanımları ve yeni bağlılıklar ile özlemler getirdi. İki fikir bilhassa önemliydi ve kimliğin temel olarak dine dayandığı, bağlılığın ise genelde hanedana gösterildiği bir kültür için yeniydi. İlki, bilhassa Fransa ve İngiltere olmak üzere, Batı Avrupa’dan gelen vatanseverlik fikriydi ve genç Osmanlı elitleri tarafından kabul görmüştü. Bu Osmanlı elitleri imparatorluğun çok unsurlu yapısını, hükümdara gösterilen bağlılık üzerinden ifade bulan ortak bir ülke sevgisiyle bir arada tutacak yol olarak Osmanlı vatanseverliğini görüyorlardı. İkinci fikir ise, Orta ve Doğu Avrupa’dan gelen ulusçuluk. Ulusçuluk kimliğin daha etnik ve linguistik bir tanımıydı. Osmanlı siyasi toplumunda ulusçuluğun etkisi birleştirici değil bölücü ve dağıtıcı olmuştur.</p>
<p>Orta ve Doğu Avrupa tarzı ulusçuluğun etkisi Batı Avrupa tarzı vatanseverlikten çok daha fazla olmuş, hatta vatanseverliğin benimsendiği yerlerde imparatorluk geneline değil sadece bir ulusa dair muhteva nüfuz kazanmıştır. Avrupa’nın kimlik ve bağlılık unsurları Ortadoğu halkları için bütünüyle olmasa da yabancıydı. Çok parçalı Almanya ve İtalya ile çok dilli Avusturya ve Rusya imparatorluklarındaki durum, Ortadoğu koşullarına çok daha yakındı ve buralardan örneğin Macar ve Leh mülteciler tarafından, getirilen mesaj çok daha anlaşılırdı. 1848 olaylarından sonra çok sayıda Macar mülteci Türkiye’ye gitti ve birçoğu burada kaldı. Bazıları Türkçe öğrendi, bazıları Müslüman oldu ve Türkiye’deki bu yeni fikirlerin gelişmesindeki rolleri kayda değerdir. Aynı durum, daha az kapsamlı olsa da, aynı zamanda sığınmaya gelen Polonyalılar için geçerlidir.</p>
<p>Osmanlı nüfusunun ve özellikle de gayrimüslim halkların tutum ve beklentileri üzerinde bu fikirlerin güçlü ve ters etkileri oldu. Osmanlı vatanseverliği ve yeni reformlar, bir yandan daha önce baskın olan Müslümanlar ile bunlar arasında yasal ve toplumsal eşitlik sağladı. Diğer yandan da ulusçuluk, baskıcı Osmanlı boyunduruğu olarak görmeye başladıkları yönetimden kendilerini kurtararak, ayrı bir ulusal egemenlik edinme arzusunu besliyordu. Bu her ikisi de birçok farklı inanç ve millete mensup halkın sultanın üstün yetkisi altında makul bir uyum içinde yaşamasını sağlayan eski mutabakatı zayıflattı.</p>
<p>Bütün bunlar, gayrimüslim tebaanın ve özellikle Hıristiyanların güçlendiği bir zamanda gerçekleşmişti. Bunun birkaç nedeni vardı. Birincisi daha iyi bir eğitimdi. Aşikâr sebepler dolayısıyla dil öğrenmek, seyahat etmek ve Batı eğitimi almak hususunda gayrimüslimler Müslümanlardan, Hıristiyanlar ise Yahudilerden daha iyi fırsatlara sahipti. Bir diğeri de, gayrimüslimler Avrupa güçlerinin himayesindeydi. Bunlar yine gayrimüslimleri Müslümanlara, Hıristiyanları Yahudilere tercih ediyor ve iki bakımdan da geleneksel durumu tersine çeviriyorlardı.</p>
<p class="aPP">Dolayısıyla Osmanlı Hıristiyan ve Yahudileri, özellikle yurtdışında olmak üzere kendi akrabaları ve dindaşlarıyla kurdukları ilişkilerin müşterek azınlık avantajına sahip olmuşlardı.</p>
<div class="fitp"><img src="pict09.jpg" alt=""/></div>
<p class="pBT">Resim 2-3<br/>
Şam’daki kahvehaneler, <i>Syria</i> the Holy Land. Asia Minor etc.’den. Resmeden W. H. Bartlett, William Purse, vd., Londra, 1836.</p>
<p class="fPrg2">Diğer taraftan Müslümanlar, hâlâ kâfirler ve özellikle de geleneksel kâfir işleri için eski horgörülerini sürdürüyordu. Bazı zanaatlar ve meslekler Yahudilere, Rumlara veya Ermenilere has görülüyordu ve bu nedenle bir Müslüman veya bir Türk’ün bu meslekleri tutması onur kırıcıydı. Bu tür bir tercih başka zamanlar ve başka toplumlar için hiç de yabancı değildir. Belki de bu sebeplerden dolayı devlet destekli ekonomik girişimlerin çoğu başarısız olmuş, azınlıklar ve yabancı hamileri ise ekonomiyi giderek daha fazla kontrol altına almıştır. Tabii bir aşama sonrasında bu durum için yabancılar ve korudukları azınlıklar da denebilir.<a href="--FNote-2.xhtml#FNote14" id="FNote_14"><sup>14</sup></a></p>
<p>Değişen ilişki, geleneksel Ortadoğu zevki olan bir fincan kahve gibi basit bir örnekte görülebilir. Kahve aslen Etiyopya’dan gelmiştir. Kızıldeniz’in iki yakasında, Arabistan ve Mısır’da yetiştirilmiş, önce Suriye ve Türkiye’ye, sonrasında ise Avrupa’ya ihraç edilmiştir. Şeker İran ve Hindistan’dan gelmiştir. Uzun zaman boyunca hem kahve hem de şeker, ya Ortadoğu’dan ya da Ortadoğu üzerinden Avrupa’ya ithal edilmiştir. Ama sonra sömürgeci güçler, yeni sömürgelerinde daha bol ve daha ucuz bir şekilde kahve ve şeker yetiştirebileceklerini buldu. Bunu o kadar iyi ve başarılı şekilde yaptılar ki Osmanlı topraklarına kahve ve şeker ihraç etmeye başladılar. On sekizinci yüzyıl sonlarında, bir Türk ya da Arap geleneksel zevki olan bir fincan şekerli kahveyi eline aldığında, kahve muhakkak Felemenk Cava’sı veya İspanyol Amerika’dan, şeker ise İngiliz veya Fransız Batı Hint Adaları’ndan geliyordu; sadece sıcak su yerliydi. On dokuzuncu yüzyıl ve yirminci yüzyılın başlarında, bu bile geçerliliğini kaybetti: İmtiyaz sahibi Avrupalı şirketler Ortadoğu şehirlerine su ve gaz tedarikini devraldı.</p>
<p class="aPP">Bu arada modernleşme süreci iletişimdeki üç büyük gelişme ile önem kazanıp hızlandırılmıştır:</p>
<div class="nBlock">
<div class="nNum">1.</div>
<div class="nArt">Matbaa. Matbaaların kurulması ve yayılması.</div>
<div class="nNum">2.</div>
<div class="nArt">Çeviri. İlk başta bu sınırlıydı; daha sonra artan sayıda kitap Türkçe, Arapça ve Farsçaya çevrilmiş, basılmış ve dağıtılmıştır. İlk yapılan çeviriler açık bir şekilde, mütercimleri görevlendiren yöneticiler ve memurlar tarafından faydalı olduğu düşünülen eserlerdir. Ancak zamanla edebi eserler de çevrilip yayınlandı.</div>
<div class="nNum">3.</div>
<div class="nArt">Gazeteler. İlk gazete yabancılar tarafından çıkartılıp dağıtıldı. İstanbul’daki Fransız Büyükelçiliği, 1795 yılında kurulmuş ve Fransızca konuşan topluma ve elbette Fransızca okumayı öğrenmiş olanlara hitabeden <i>Gazzete Française de Constantinople</i> üzerinden Devrim fikirlerini getirmiştir. Mısır’da Bonaparte da gazeteler kurmuştur. Daha sonra ticari çıkarlar gelmiş ve 1824 yılında İzmir’de ilk ticari destekli gazete yayınlanmıştır.</div>
</div>
<p class="fPrg2">Hıristiyan misyonları tarafından da önemli katkılar yapılmıştır. Müslümanları dinlerinden çevirmeye çalışmak çok büyük bir suçtu ancak Osmanlı yetkilileri Batı Katolikleri ve Protestanlarının Doğu Hıristiyanlarını kazanmaya çalışmalarına ses çıkarmıyordu. Rumca ve Ermenice dini propaganda, bu toplumlar dışında neredeyse hiç etki yaratmıyordu. Ancak, Arapça konuşulan ülkelerdeki Hıristiyanlar Arapçayı kullandılar ve Beyrut’taki Cizvitler ve daha sonra diğer gruplar için gazete ve başka eserler üretip geniş bir okur kitlesine ulaştılar.</p>
<p>Yerel olarak desteklenen ilk gazeteler devlete aitti: Mısır’da <i>Gazete</i>, Osmanlı’da <i>Takvim-i Vekayi</i> ve başka yerlerdeki muadilleri. 14 Mayıs 1832 tarihli Osmanlı <i>Takvim-i Vekayi</i> gazetesinin ilk sayısındaki başyazı bu ilk resmi gazetelerin amaç ve işlevlerini ortaya koymaktadır. Yazı bu gazetenin, eski devlet tarihçilik geleneğinin doğal bir gelişimi olduğunu, dolayısıyla “yanlış anlaşılmaları engellemek ve körlemesine eleştirilerin önünü almak için olayların hakikatini ve hükümetin fiil ve emirlerinin gerçek manasını bilinir kılmayı hedeflediğini” belirtir. Basına biçilen bu rol bölgeden tamamen ortadan kalkmış değildir. Yazıda gazetenin “diğer bir amacının ticaret, bilim ve sanat hakkında yararlı bilgiler sağlamak” olduğu söylenmektedir.<a href="--FNote-2.xhtml#FNote15" id="FNote_15"><sup>15</sup></a></p>
<p>En sonunda, Türkçe, Farsça, Arapça gibi yerel dillerde gayriresmi yerel basın gelişti. Kırım Savaşı sırasında (1854-56) bir başka Batı cihazının, telgrafın gelmesi basının gelişimine büyük yardım sağlamıştı. Ortadoğu’dan dış dünyaya gönderilen ilk telgraf mesajının askeri bir bildiri olması ne yazık ki ortama uygundur: “Sivastopol düştü.” Bunun yanlışlığı, Sivastopol’un daha düşmemiş olması da ne yazık ki ortama uygundur. Nitekim kısa bir zaman sonra bu da gerçekleşecekti.</p>
<p>Telgraf muazzam değişiklikler getirdi. Bu icat bölgede benzeri görülmemiş bir şekilde hem kamu hem de özel kanallar aracılığıyla haberlerin ve ayrıca istihbaratın temin edilmesini ve yayılmasını mümkün kılmıştır. Bu, hem resmi hem de özel habercilik için büyük fayda sağladı.</p>
<p>Kırım Savaşı, telgrafla birlikte, başka bir yenilik daha getirmişti: Savaş muhabiri. Şimdi ilk kez Batı Avrupalı gazeteciler, Londra, Paris ve diğer yerlerdeki günlük gazetelerin hevesli okuyucularına düzenli haberler sunma amacıyla Osmanlı topraklarına geliyordu. Bazıları yerel gazetelere haber vermek için de anlaşmalar yaptı. Bu gazetelerden bazıları ilk kez günlük olarak yayınlanmaya başladı. Bu muazzam bir öneme sahipti ve Ortadoğu halklarının hem kendilerinin hem de parçası oldukları dünyaya ilişkin algılarını değiştirdi.</p>
<p>Ortaya çıkan değişimin büyüklüğünü göstermek için şu örnek yeterli olabilir: Osmanlı Devleti tarihçilerinin en büyüklerinden biri olan Naima (1655-1716), 1590-1660 dönemini yazmaktan sorumluydu. Bu 70 yılın kaydı en az altı cilt tutar ve Orta Avrupa’daki olaylar ve Avusturya-Osmanlı kuvvetleri arasındaki mücadelenin farklı yönleri hakkında ayrıntılı bilgi verir. Türklerin ilgisini çektiği düşünülebilecek Otuz Yıl Savaşı, daha çok eski bir tarihçenin çeviriyazımından oluşan birkaç sayfayla geçiştirilmiştir; o kadar ki vakanüvis düzeltmeye bile tenezzül etmemiştir: IV. Felipe’den bahsederken “bugün hâlâ İspanya Kralı’dır” der.<a href="--FNote-2.xhtml#FNote16" id="FNote_16"><sup>16</sup></a> Kral Felipe, Naima on yaşındayken, 1665 yılında ölmüştür. Osmanlıları dış dünyayı bu hep yaptıkları gibi küçümsemeleri ile Amerikan İç Savaşı’ndan 1863-64 Polonez ihtilaline kadar birçok meseleyi duyuran ve tartışan 1860’ların Türkçe gazeteleri arasındaki zıtlık çok çarpıcıdır. Sonunda, buharlı gemilerin, demiryollarının gelişi ve karayolu ağının inşa edilmesi hem dış dünyayla hem de bölgeyle iletişimi büyük ölçüde hızlandırdı.</p>
<p>Arapça, Farsça ve Türkçe gazete ve dergilerin kurulması, birçok önemli değişiklik getirdi: İlk kez, İslam dünyasının içindeki ve dışındaki olayları izleme fırsatı doğdu; bu gelişmeleri tartışmak için kavramsal ve sözlüksel kaynaklar ile yeni ve daha esnek bir dil ortaya çıktı ve birçok açıdan hepsinden önemlisi, yeni bir figür olarak gazeteci belirdi.</p>
<p>Gazeteci ile birlikte, dıştan eşit derecede öneme sahip yeni bir meslek grubu daha ortaya çıktı: Avukat. İslami bir devlette, ilkesel olarak kutsal İslam kanunu şeriat dışında bir kanun yoktur. On dokuzuncu yüzyılın reformları ve Avrupa ile ticari ve diğer temasların ihtiyaçları, Avrupa kanunlarına göre modellenen yeni yasaların -ticari, medeni, cezai ve de anayasal- çıkarılmasına yol açmıştır. Geleneksel düzende tek avukat, hem fakih hem de mütekellim olan şeriat uzmanı ulemaydı. Laik hukuku idare eden mahkemelere başvuran laik avukat, toplumda yeni ve etkili bir unsuru temsil etti.</p>
<p>Eski düzende eğitim de büyük ölçüde din adamlarının elindeydi. Bu da ellerinden alınmıştır, çünkü reformcu yöneticiler modern becerileri öğretmek, modern bilgiyi yaygınlaştırmak için okullar ve sonra üniversiteler kurmayı gerekli görmüşlerdir. Bazen okul müdürü, bazen profesör olan yeni tarz öğretmen, yeni düzenin entelektüel ayaklarından biri olarak gazeteci ve avukata katıldı.</p>
<p class="aPP">Reform ve modernleşmenin giderek artan etkisi, çelişkili biçimde, özgürlüğü artırmamış, otokrasiyi güçlendirmiştir:</p>
<div class="nBlock">
<div class="nNum">1.</div>
<div class="nArt">Modern teknolojinin kullanımına sunulan yeni iletişim ve icbar aygıtları ile merkezi iktidar güçlendi;</div>
<div class="nNum">2.</div>
<div class="nArt">Taşra ayanı, şehir eşrafı, ulema ve Yeniçerilere benzer eski askeri birlikler gibi sınır koyan geleneksel aracı güçler zayıflatıldı ya da ortadan kaldırıldı. Bunların otoriteleri, merkezi hükümetten ziyade gelenek ve bilinirliklerinden kaynaklanıyordu ve bu nedenle daha bağımsız bir tutum benimseyebildiler. On yedinci ve on sekizinci yüzyıllar boyunca, taşrada ve hatta payitahttaki güçleri, giderek zayıflayan bir merkezi hükümet pahasına istikrarlı bir şekilde artmıştı. On dokuzuncu yüzyıl süresince, bu aracı güçler ya Yeniçeri Ocağı gibi kaldırıldı ya da kontrol altına alındı.</div>
</div>
<p class="fPrg2">Tabii şu da eklenebilir ki, özellikle iletişimde olmak üzere modernleşmenin en son etkileri, ters yöne temayül etmiştir. Televizyon ve uydu, faks ve internet, yeni bir açıklık getirip dayatmış, otokrasiyi sürdüren kapalı toplum ve kapalı zihinlerin altını kazmaya başlamıştır. Benzer şekilde, eğitimin ya da en azından okuryazarlığın nüfusun çok daha büyük kesimlerine yayılması, yine yöneticilerin ve -ek yaparsam- öğretmenlerin otokrasisine yeni sınırlamalar getirmiştir.</p>
<p>Ama bu çok sonra, günümüzde gerçekleşmiştir. On dokuzuncu yüzyılın reformları sırasında, modernleşmenin etkisi otokrasiyi arttırdı, güçlendirdi ve birden bire daha etkili, daha görünür kıldı. Bununla birlikte Ortadoğulular başka bir Avrupa uygulamasına, bazen özgürlük diye de anılan, anayasal ve temsili demokrasiye dikkatlerini yöneltti.</p>
<p>Bu yeni görüşler, geleneksel siyasi değerler sisteminde bazı değişiklikler getirmiştir. Müslümanlar, Batı’da hem siyaset bilimi hem de anayasa hukuku olarak sınıflandırılabilecek konulara her zaman büyük önem vermişlerdir. Müslümanlar için, bu konular yöneticinin rolünü ve yönetici ile tebaasını oluşturan mümin kitlesi arasındaki ilişkiyi ilahi olarak düzenleyen şeriatın bir parçasıydı. Batılılar, tiranlık ve özgürlük kavramları arasında iyi ve kötü devleti düşünürler. Ortadoğu’da serbesti veya özgürlük hukuki değil siyasi bir kavramdır. Bu ifadeler köle olmayan biri anlamına geliyordu ve Batı’nın aksine Müslümanlar köleliği ve özgürlüğü siyasi metafor olarak kullanmıyorlardı. Geleneksel Müslümanlar için, tiranlığın zıttı serbesti değil adaletti. Bu bağlamda adalet, esasen iki şey demekti: Yönetici gaspla değil hakkıyla makamındaydı ve Allah’ın kanununa göre ya da en azından bilinen ahlaki ve hukuki ilkelere göre yönetiyordu. Bu iki husustan ilki, bölgedeki monarşilerin çoğunun kaldırılmasından sonra giderek acil hale gelen başa geçmeyle ilgili önemli sorunları gündeme getirdi. İkincisi, keyfi ve istişari yönetim arasındaki karşıtlık üzerinden tartışılmıştır. Her ikisi de günümüzde önemli konular olmaya devam etmektedir.</p>
<p>Tiranlık ile adalet arasındaki temel karşıtlığa ek olarak, keyfi ve istişari yönetim arasında, her zaman akla gelmese de, ikinci bir karşıtlık daha vardı. İlkinde, kaprisli yönetici kendi başına karar verir ve hareket eder; ikincisinde ise, başkalarına danışan bilge ve adil yönetici vardır. Kur’an’dan başlayarak İslami metinler “danışmaktan” söz ettiği halde resmi bir danışma yöntemi belirlenmemiş veya danışılacakların tanımı bir usule göre yapılmamış, sadece uygulamaya göre bir yol tutulmuştur.</p>
<p>Siyasi anlamda “özgür” ve “özgürlük” anlamına gelen kelimeler, on sekizinci yüzyıl Ortadoğu eserlerinde, her zaman Avrupa bağlamında yer alır. Avrupa devletleri ve yönetimleri hakkında on sekizinci yüzyılın başlarından kalma Türkçe bir risale, Danzig’den serbest bir şehir olarak bahseder; 1720’de Fransa’ya giden bir Türk elçisi, “serbest” Toulouse ve Bordeaux’yu görmek üzere götürülmüş ve bunun ne anlama geldiğini sefaretnamesinde açıklamıştır. Yazdığına göre her şehirde bir <i>parlement</i> ve <i>president</i> vardır. Her iki kelime de Türk-Arap yazısıyla Fransızca verilip açıklanmıştır. 1790’da Berlin’e giderken Macaristan’dan geçen Osmanlı Büyükelçisi Azmi Efendi, önceki İmparator Joseph’in Macarları “eski özgürlüklerinden” mahrum ettiğini, ancak İmparator Leopold’un bunları geri verdiğini zikretmiştir.<a href="--FNote-2.xhtml#FNote17" id="FNote_17"><sup>17</sup></a> Devrim Paris’inden gelen elçilik raporları, zaman zaman -genellikle olumsuz yönde- özgürlükten bahseder ve Başkatip Atıf Efendi’nin Fransa’daki Devrim’in yarattığı siyasi durum ve devrimci yönetimce yürütülen propaganda hakkında Divan-ı Hümayun’a bilgi vermek için 1798’de yazdığı bir tezkirede<a href="--FNote-2.xhtml#FNote18" id="FNote_18"><sup>18</sup></a> özgürlük kelimesini birkaç kez kullanır. Aynı yıl, Fransa’nın Mısır seferini kumanda eden General Bonaparte, Mısırlılara “özgürlük ve eşitlik temelinde kurulan” Fransız Cumhuriyeti adına geldiğini söylemiştir. Öyle görünüyor ki kardeşlik yoldayken kaybolmuş.</p>
<p>Ancak İngiliz uygulaması ve Fransız teorisinden esinlenilen yeni özgürlük ve katılım fikirleri, ilk olarak Hıristiyan dünyasından yayılan fikirlere daha açık olan Hıristiyan tebaa ve azınlıklara, daha sonra da Müslüman çoğunluğa gelerek yavaş yavaş Ortadoğu’ya giriyordu. Halihazırda 1807 ve 1808 yıllarında Osmanlı tebaasından çeşitli gruplar, padişahın otoritesini ve belgelerde adları geçen saygın kimseleri tanımlayıp sınırlarını belirlemek için eşi görülmemiş iki girişimde bulunmuştu 1826’da vefat eden Osmanlı tarihçisi Şanizade, 1236/1820-21 yılında yaşananları dikkate alarak çok önemli gözlemlerde bulunur. Eserinin bu bölümünde “meşveret meclisleri” düzenlenmesini tasvip eder. Bu meclisleri, tabii ki İslam ve Osmanlı tarihindeki eski örneklere isnat eder, ancak bir taraftan da bu tür istişarelerin “bazı iyi örgütlenmiş devletlerde” -bu açıkça Avrupa ülkeleri için kullanılan bir hüsnü tabirdir- geleneksel hale geldiğini söyler. Daha da dikkat çekici unsur, Şanizade bu meclislere katılan kişilere İslam siyasi düşüncesi ve uygulaması açısından yeni bir rol biçmektedir. Bu meclislere katılanların, “devletin hizmetkarı’’ ve “tebaaların temsilcileri’’ (<i>vükela-i raiyyet</i>) olmak üzere iki gruptan oluştuğunu belirtir. Serbestçe (<i>ber veçh-i serbestiyet)</i> görüşür, tartışır ve böylece bir karara varırlar. Bu yeteri kadar vurgu yapmayan, neredeyse belirsiz tutumuyla Şanizade halk temsili, serbest tartışma ve ortak karar gibi yeni ve garip kavramları tanıtır.<a href="--FNote-2.xhtml#FNote19" id="FNote_19"><sup>19</sup></a></p>
<p>On dokuzuncu yüzyıl boyunca, siyasal özgürlük kavramı, Avrupa’da kaleme alınan kitaplarının çevirisi, Avrupa meseleleri hakkındaki hazırlanan raporlar ve tartışmalar, daha sonra da diplomatların, öğrencilerin ve ardından Avrupa’dan gelen mültecilerin etkisi gibi çok farklı şekillerde bilinirlik kazanmıştı.</p>
<p>Çok geçmeden, Ortadoğulu Müslümanlar bu fikirlerin kendi durumlarıyla muhtemel ilişkilerini tartışmaya başladı. İlk başta, yaklaşımları temkinli ve muhafazakardı. Özgürlük kavramları, Almanların <i>Rechtsstaat</i> [hukuk devleti] fikrine çok şey borçluydu ve klasik İslami adalet kavramının bir gelişimi olarak kolaylıkla sunulabiliyordu. Benzer fikirler, dönemin çeşitli yazarları tarafından da ifade edilir ve 1839’daki büyük Osmanlı Tanzimat Fermanı ve sonraki ıslahatların temelini oluşturur. Ayrıca bu fikirler, atandığı Paris elçiliğine giderken 1834 yılında Viyana’ya uğrayan ıslahatçı Mustafa Reşid Paşa’ya da ilham vermiştir. Prens Metternich ile bir görüşme yaptığı söylenir.</p>
<p>Bu fikirlerin gelişi ve yayılmasında önemli bir kişi de, 1837’de Viyana elçisi olduğu ve Prens Metternich ile yakın ilişkisi bulunduğu sırada bir ıslahat layihası hazırlayan Sadık Rıfat Paşa’ydı (1807-1836). Diğer pek çok Ortadoğulu ziyaretçi gibi Sadık Rıfat Paşa da Avrupa’nın ilerlemesi ve zenginliğinden çok etkilenmiş ve kendi ülkesini düzeltmenin en iyi yolunun gördüklerini benimsemek ve uyarlamak olduğunu düşünmüştür. Avrupa’nın zenginliği, endüstrisi ve bilimi, paşaya göre, istikrar ve sükûnet sağlayan belirli siyasi koşulların sonucudur. Bunlar, “her millet ve halkın yaşam, mülk, onur ve saygınlığının tam bir güvence altına alınmasına, yani gerekli özgürlük haklarının doğru şekilde uygulanmasına” bağlıdır.<a href="--FNote-2.xhtml#FNote20" id="FNote_20"><sup>20</sup></a></p>
<p>Aslına bakılırsa Paris ve Londra’da daha radikal özgürlük yorumları yapılıyordu ve yeni otokrasi daha bunaltıcı hale geldikçe, bu yorumlar genç eğitimli Müslümanlar için daha çekici hale geliyordu. Bu cazibe, Müslüman dünyanın önemli kısımlarının İngiliz ve Fransız tahakkümü altına girmesiyle azalmak şöyle dursun, daha da arttı. Sonuçta bu da, demokrasinin onlara verdiği gücün bir başka göstergesiydi; üstelik bu yeni efendiler en azından özgürlük fikrini yeni tebaalarıyla paylaşmaya istekliydi. Edmund Burke ve Lord Macaulay gibi dikkate değer şahsiyetler de dahil olmak üzere bazıları, çok daha ileri giderek İngiliz özgürlüğünün İngiltere’nin sömürge halklarına da yayılmasını talep ediyordu.</p>
<p>Ortadoğu’da bazı otokratik yönetimler anayasal hükümet yönünde bazı jestlerde bulundular ancak bundan ötesine neredeyse hiç geçilemedi. 1861’de, Osmanlı’ya bağlı Tunus Bey’i, kimileri atanan kimileri seçilen 60 üyeli bir meclisle bir anayasa ilan etti. Ancak 1864 yılında Fransız himayesinin kurulmasıyla meclis askıya alınmıştır. 1866’da, Osmanlı’ya bağlı bir diğer yönetici olan Mısır Hidiv’i iki aşamalı bir seçim sistemiyle üç yıllığına seçilen 75 delegeden müteşekkil bir “temsilcidanışma meclisi” toplamıştır. Bu önlemler, benzeme çabası olarak görülemezdi çünkü bunlar büyük ölçüde kendi halkları için değil siyasi baskılarından korktukları ve maddi destekleri istedikleri Avrupa güçlerine verilen ödünlerden ibaretti. Pek tabii ki bu önlemler özgürlük ve katılım arzusunu güçlendirmiş olabilir ancak tatmin edici olmamıştır.</p>
<p>1860’lı yılların ortalarında yeni bir hareket başladı: Genç Osmanlılar. “Genç” kelimesinin kullanımı bile ilginçtir. Artık Batı dünyasında “genç” kelimesini olumlu bir siyasi terim olarak kullanmaya alışkınız. On dokuzuncu yüzyıl Ortadoğu’sunda bu kelime yeni ve garipti. “Genç” deneyimsiz ve ham çağrışımı yapıyordu ve hiçbir grup genç oldukları için bir makama talip olmayı düşünemezdi. Aksine, saygı anlamına gelen bütün kelimeler yaşlı, kıdemli anlamına gelir. “Yaşlı” için Arapçada şeyh ve Farsçada <i>pir</i> kullanılır. Her ikisi de siyasi veya dini otoriteye dair yan anlamlar taşır. Türkçe <i>ağa</i> kelimesinin temel anlamı “büyük kardeş/ağabey”dir. Bazı Türk dillerinde "baba”, “amca” ve hatta “abla” anlamına gelir. Osmanlı’da ise bu kelime askeri veya diğer alanlarda emir ve otorite anlamlarını taşır. Yeniçeri Ağası birlikleri kumanda eder, devletin haremindeki siyahi hadımların başı olan Kızlar Ağası ise bu kurum içerisindeki düzeni sürdürüyordu. Batı dillerinde yaş -kıdem- için benzer bir saygı ifadesi vardır; <i>elder, alderman, senate, senator</i> ve <i>senior</i> gibi kelimeler ortak anlamlara sahiptir. Hem Genç Osmanlılar’ın hem de halefleri olan Genç Türkler’in, isimlerindeki “genç” kelimesinin Türkçedeki günlük kullanımından kaçınmaları dikkate değerdir. Genç Osmanlılar kendilerine <i>Yeni</i> diyordu. Genç Türkler kendilerine Fransızca isimlerinin çeviriyazımını kullanarak <i>Jöntürk</i> diyorlardı.</p>
<p>Genç Osmanlılar açıkça İtalyan liberal yurtsever Giuseppe Mazzini’nin Genç İtalya ve Genç Avrupa’sı örnek alınarak kurulmuştu; anayasa ve bir meclis için çalışıyorlardı; kaçınılmaz şekilde, 1867 de liderleri, başta Londra ve Paris olmak üzere sürgüne gönderildi. 1870’te geri döndüler ve 1876’da, Avrupa güçlerinden gelen bazı baskılar sayesinde, padişahı, atanmış ve halk tarafından seçilmiş iki meclisten müteşekkil bir parlamento getiren yepyeni bir anayasa ilan etmeye ikna ettiler.</p>
<p>Belçika anayasasına ve 1850 Prusya anayasal kanunlarına çok şey borçlu olan bu anayasa özgürlükçü olmaktan uzaktı. Böyle olsa da çok fazla geldi.</p>
<p>Birincisi 1877 Mart’ında, ikincisi, cebri bir dağılmanın ardından aynı yılın aralık ayında olmak üzere iki seçim yapıldı. İlk Osmanlı parlamentosu, toplamda yaklaşık beş ay süren iki dönem boyunca çalıştı. Bununla birlikte, seçilen üyeler hatırı sayılır bir gayret gösterdiler ve hiç şüphe yok ki bu sebeple 14 Şubat 1878’de irade-i seniyesini kullanan sultan, çok geçmeden parlamentoyu feshetti. Parlamento 30 yıl boyunca bir daha toplanmadı.</p>
<p class="aPP">Mısır’da, ilk kez 1866’da toplanan meclis, belirlenmiş üç dönemde de toplandı ve benzer başka meclisler bunu takip etti. 1882’deki İngiliz işgalinden sonra, doğal olarak ciddi ölçüde sınırlı yetkilerle bir tür anayasal ve parlamenter hükümet kurmak için adımlar atıldı. Fakat bunlar bile Ortadoğu’nun başka bir yerine nazaran epey ileri şeylerdi. Bu emperyalistler kontrolündeki yerleşim bölgesi, bağımsız</p>
<div class="fitp"><img src="pict10.jpg" alt=""/></div>
<p class="pBT">Resim 2-4<br/>
Dolmabahçe Sarayı’nda Osmanlı Parlamentosu’nun açılış konuşması. <i>Die Heutige Türkei</i>’den alınmıştır. Leipzig-Berlin, 1882.</p>
<p class="bPP">topraklardan gelen siyasi mülteciler için bir iltica cenneti haline geldi ve onlara bölgede başka hiçbir yerde bulunmayan ifade ve tanışma özgürlüğü sundu. Uzun süredir “özgürlük” ve “bağımsızlık” neredeyse eş anlamlı kelimeler olarak kullanılıyordu. Çok yeni tecrübeler bunların çok farklı olduğunu ve hatta bazı durumlarda birbirlerinden ayrı tutulabileceklerini göstermiştir.</p>
<p>1905’teki Rus-Japon Savaşı ve bütün Asya ve Afrika’da takdirle karşılanan Japon zaferiyle yeni bir aşama başladı. Sonunda bir Doğu ülkesi Avrupalı emperyal bir güce başarıyla meydan okumuş ve mağlup etmişti. Bu zaferden daha öte dersler alan kimseler vardı. Japonya, bir tür anayasal ve parlamenter devleti benimseyen tek Doğulu güçtü. Rusya ise bunu reddeden tek Avrupalı güçtü. Japonların zaferi, anayasal demokrasinin bir ülkeyi sağlıklı, zengin ve güçlü kıldığına dair nihai kanıtı sunuyor gibi görünüyordu.</p>
<p>Mağlup Ruslar arasında bile anayasal kıpırtılar yaşanıyordu. Ortadoğu’da, ilk olarak 1906’da İran’da daha sonra 1908’de Türkiye’de olmak üzere iki anayasal devrim yaşandı. Her ikisi de umut ve coşku ile başladı. Her ikisi de, kısa aralıklarla, daha despotik rejimlere bürünüp, daha fakirleşmiş ve zayıf düşmüş ülkeler yaratarak son buldu.</p>
<p>1920 yılına gelindiğinde, Avrupa’nın İslam’a karşı zaferinin tamamlandığı görülüyordu. Afganistan, iç Arabistan ve erişim zorluğu çekilen ve cazibesi olmayan diğer birkaç yerde, bağımsız Müslüman yöneticiler eski yöntemleri izlemeyi sürdürdü. Bunların dışında, Avrupa’dan gelen veya taklit edilen yeni yöneticiler ve yeni yöntemler her yere yayılmıştı. Devrim ve iç savaşla harap olmuş eski Rus imparatorluğunda bile, Moskova, çarların eski, kısa süre özgür kalabilmiş Müslüman toprakları üzerindeki kontrolünü yeniden güvence altına alıyordu.</p>
<p>Bir zamanların büyük Osmanlı İmparatorluğu yenildi ve işgal edildi, kendisine bağlı İslam toprakları muzaffer devletler arasında bölüştürüldü. Teknik olarak tarafsız olmasına rağmen İran bazen müttefik, bazen rakip, bazen her ikisi olarak davranan İngiliz ve Rus kuvvetleri tarafından istila edildi.</p>
<p>Müslüman dünyanın geri kalanı, büyük Avrupa imparatorlarından birine veya diğerlerine dahil edildi. İslam imparatorluğu ile Avrupa arasındaki uzun süreli İslam ve Hıristiyanlık mücadelesi Batı’nın mutlak zaferiyle sonuçlanmış gibi duruyordu.</p>
<p>Ancak zafer aldatıcıydı ve kısa sürdü. Batı Avrupa imparatorlukları, beraberlerinde getirdikleri ve sömürge halklarına dayattıkları kültürün, kurumların ve hatta dillerin doğası gereği, demokrasi ve imparatorluğun nihai bağdaşmazlığını gösterdi ve kendi tahakkümlerine mahkûm oldular. Tebaalarına İngilizce, Fransızca ve Felemenkçe öğrettiler, çünkü dairelerde ve muhasebe ofislerinde memurlara ihtiyaçları vardı. Ancak bu tebaalar Batılı bir dilde ustalaştıkça -hele Batı egemenliğindeki Asya ve Afrika’da bunu yapan Müslümanların sayısının arttıkça- kendilerine siyasi özgürlük, ulusal egemenlik ve yönetilenin rızasıyla gelen sorumlu hükümet gibi yeni ve tehlikeli fikirlerle dolu yeni bir dünya buldular.</p>
<p>Bu fikirler, Batı imparatorluklarının hem tebaalarını hem de efendilerini güçlü bir vekilde etkiledi; biri, eski tarz otokratik egemenliği kabul etmek istemiyor diğeri ne bunu dayatmak istiyordu. On dokuzuncu yüzyılda, bu fikirler Osmanlı Devleti’nin Hıristiyan tebaasını isyan etmeye ve bağımsızlıklarını talep etmeye teşvik etti. Yirminci yüzyılda, aynı fikirler Asrupa imparatorluklarının Müslüman halkları üzerinde de aynı etkiye sahip olmuştu ve bu sefer emperyalist efendiler kendi ilkelerini ve kendilerine karşı kullanılan ideallerini tanımak zorunda kaldılar.</p>
<p>Batı yönetimine karşı isyan hareketlerinin bazıları dinden ilham aldı ve İslam adına savaşıldlı. Fakat o zamanlar en etkili isyan hareketleri, yani siyasi bağımsızlık getiren başkaldırılar Batı’ya kendi entelektüel silahlarıyla savaş açan Batılılaşmış entelektüeller tarafından yönetilmiştir. Tabii ki ara sıra Batı’yla Batı’nın yardım ve cesaretlendirmeleri ile savaşmışlardır. Batılı sempatizanlar Türk, Arap, Hint ve diğer milliyetçiliklerin gelişiminde önemli ve bazen unutulmuş bir rol oynamıştır.</p>
<p>İngilizler ve Fransızlar yönetimlerinde bulunan yerlerde kendi örneklerine benzer anayasal ve parlamenter rejimler yarattılar: İngiliz tarzı anayasal monarşiler ve Fransa tarzı cumhuriyetler. Hiçbiri çok iyi iş görmedi ve bağımsızlıkla birlikte neredeyse hepsi itibarsızlaştırıldı ve devrildi. Rusya İmparatorluğu’nda devrim ve iç savaş, bir süreliğine merkezi hükümetin sömürge bölgeleri üzerindeki kontrolünü gevşetti. Ancak Sovyetler, bu kontrolü öncekinden daha büyük bir otoriteyle geri kazanmayı başardı ve yönettiği Müslüman topraklarında kendine benzer Sovyet cumhuriyetler kurma konusunda İngiliz veya Fransızlardan çok daha başarılı oldu. Sovyetler Birliği’nin dağılmasından sonra bile, bu eski Sovyet cumhuriyetleri, eski efendilerinin kucağından kurtulmakta, İngiltere ve Fransa’nın tebaalarına göre daha çok zorluk çekmiştir.</p>
<p>1930’lar boyunca İtalya ve daha sonra Almanya, Batı güçlerine karşı çıkma cazibesiyle birlikte yeni ideolojik ve siyasi modeller sundu. Geniş bir destek kazandılar ve İkinci Dünya Savaşı’ndaki askeri yenilgilerinden sonra bile, hem ideoloji hem de devlet idaresinde açık edilmeyen modeller olarak hizmet etmeye devam ettiler.</p>
<p>Ancak ekonomi için bu geçerli değildir. 1945’te Sovyetler Birliği’nin zaferi yeni bir çözüm önerdi: Batı başarısının ekonomik yorumuna, sosyalist bir kestirmeyle geri dönüş. Ekonominin devlet eliyle kontrol edilmesi birçok ülkeye dayatıldı. Bazen Arap sosyalizmi, bazen de bilimsel sosyalizm denilen çok çeşitli sosyalizm türleri benimsendi. Feci bir başarısızlıkla sona erdi ve tiranlıkla gelen yıkıma uğradılar. Artık bölgedeki çoğu insan sosyalizmin -ya da en azından tecrübesinin- ne Arap ne de bilimsel olduğuna karar vermiştir.</p>
<p>Bu adı taşıyan sosyalizm genel olarak terk edilmiştir, ancak sosyalizmin benimsenmesinden çok önce başlayan ekonomiye devletin fazlasıyla dahli, uzun süredir varlığını sürdürmekte ve hâlâ ekonomik büyümeyi engellemeye devam etmektedir. Ortadoğu ve Batı’nın ekonomik yaklaşımları arasındaki fark, hiçbir toplumun muaf olmadığı her toplumun kendisine özgü yolsuzluk biçimlerinde bile görülebilir. Batı’da, bir kişi piyasada para kazanır ve bunu iktidarı satın almak veya etkilemek için kullanır. Doğu’da kişi iktidarı ele geçirir ve bunu para kazanmak için kullanır. Ahlaki açıdan ikisi arasında bir fark yoktur, ancak ekonomi ve devlet üzerindeki etkileri çok farklıdır.</p>
<p>Batı’nın başarısının ardındaki gizem hâlâ çözülmemiştir. Silahlı kuvvetleri, bunları yöneten devleti ve onları besleyen, destekleyen ve teçhiz eden ekonomiyi modernize etmekten daha fazlası olabilir mi? Başka bir deyişle, modernlikten öte bir şey olabilir mi?</p>
</body>
</html>