<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
	<title>İri Memeler ve Geniş Kalçalar</title>
	<link href="main.css" rel="stylesheet" type="text/css"/>
<meta name="Adept.resource" value="urn:uuid:7475e036-2ad0-9835-172e-f49c4d72ddd9"/>
</head>
<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0815.01"/></div>
	<section class="container">
		<h1>Yedinci Bölüm</h1>
		<section class="subchapter" epub:type="subchapter">
			<h2>1</h2>
			<p>Qing Hanedanı İmparatoru Guangxu’nun saltanatının yirmi altıncı yılında, miladi takvime göre 1900 yılı.</p>
			<p>Ay takviminin yedinci ayının yedisi sabahı<a class="si-noteref" epub:type="noteref" href="#f60" id="ref_f60">60</a> Yargıç Ji Guifen önderliğindeki Alman birlikleri yoğun sisten faydalanıp Gaomi Kuzeydoğu Bucağı’nın güneybatısındaki Kumlu Kuş Yuvası köyünü kuşattı. Annem, o gün sadece altı aylıkmış, bebekken ona Xuan’er diye seslenirlermiş.</p><div style="display:none;"><a id="GBS.0815.02"/></div>
			<p>Annemin babası, dedem Beş Bela Lu, o zamanlar yürürken yerde iz bile bırakmayan çeviklikte genç bir dövüş sanatları öğrencisiymiş. O sabah avluda sisin içinde egzersiz yaptıktan sonra o zamanlar çok değerli şeyler olan iki ithal metal kovayı yüklenip köyün güneyindeki tatlı su kuyusundan su çekmeye gitmiş. Sis daha tam anlamıyla çekilmese de köyün sokakları insan kaynıyormuş. Dedem, Du Jieyuan’ların<a id="GBS.0815.03"/> avlusundaki harman yerinden gelen egzersiz seslerini duymuş. Du Jieyuan dövüş sanatlarında usta, uzun boylu, beyaz yüzlü, sakallı, yakışıklı bir adammış ama niyeyse çirkin, kara yüzü çiçek bozuğu bir kadınla evliymiş. Söylentiye göre dövüş sanatında ustalaştıktan sonra karısını boşamak istemiş ama bir gece rüyasında renkli tüyleri olan büyük bir kuş görünüp bir kanadıyla onu örtüvermiş,<a id="GBS.0815.04"/> Du Jieyuan sabah uyanınca çopur karısının bir kolunu kendi göğsünün üzerinde buluvermiş. Bunun bir işaret olduğuna inanan Du, karısını boşama fikrinden vazgeçmiş. Yine söylentiye göre bu efsanevi dövüş sanatları ustası dörtnala giden bir atın üzerinde ayakta durup iki tane dolu su fıçısını yere hiç dökmeden taşıyabilirmiş.</p>
			<p>Dedem kuyunun yanına varınca birden kuyudan gelen çok hoş bir koku<a id="GBS.0815.05"/> almış. Bu kuyunun Doğu Çin Denizi’ne bağlı olduğu söylenirmiş, yıllardır hiç kurumamış ve içinde sık sık altın sarısı renginde büyük balıklar olurmuş. Bu köyün tek tatlı su koyu olduğundan bütün köy buradan su içermiş. Köylüler bu kuyuya kendi gözleri gibi bakar ve sahip çıkarmış. Dedem başını kuyunun içine uzatınca kuyunun içinde akikten yapılmış gibi duran beyaz bir nilüferin açtığını görmüş. Çok<a id="GBS.0816.01"/> şaşırmış, telaşla birkaç adım geri çekilmiş o büyülü, güzel çiçeği rahatsız etmekten çekinerek. Boş kovaları sırtlanıp geri dönerken yolda Du Jieyuan’ların su çekmeye giden hizmetçisi Du Li’ye ratlamış. Du Li uykulu gözlerle uzun uzun esneyip, “Wuluan, bu sabah ne kadar erkencisin!” demiş.</p>
			<p>Dedem, Du Li’yi durdurup, “Kuyuya gitme,” demiş.</p>
			<p>“Ne oldu ki?”</p>
			<p>“Kuyuda beyaz bir nilüfer açmış.”</p><div style="display:none;"><a id="GBS.0816.02"/></div>
			<p>“Kuyuda beyaz değil kırmızı bir nilüfer açsa da yine giderim su çekmeye yoksa patron kızar.”</p>
			<p>Du Li ağır, ahşap kovalarını sırtlanıp sendeleyerek kuyuya doğru seyirmiş.</p>
			<p>Dedem peşinden koşturup, “Gerçekten de beyaz bir nilüfer var,” demiş.</p>
			<p>“Beş Bela, daha sabahın körü, çiçek mi açarmış?”</p>
			<p>“Kendi gözlerimle gördüm, bir kâsenin ağzından daha büyük.”</p>
			<p>“Bir tencere kapağından daha<a id="GBS.0816.03"/> büyük olsa da yine de gideceğim su çekmeye.”</p>
			<p>Du Li kuyunun yanına varmış, kuyunun içine baktıktan sonra dedeme dönüp, “Seni anasını...” diye sövmüş.</p>
			<p>Du Li daha sözünü tamamlayamadan kuyunun üzerine kapaklanmış. Dedem iç karartan bir silah sesi duymuş, bir de bakmış ki Du Li’nin bağrından kan fışkırıyor. Başlarında kare şeklinde şapkalar olan, uzun boylu, uzun ince bacaklı bir grup Alman<a id="GBS.0816.04"/> askeri asma köprüden yanlarına doğru telaşla koşturuyormuş. Askerlerin başında saç örgüsü boynunun üzerine düşmüş, eli silahı bir Çinli varmış.</p>
			<p>Alman şeytanları!</p>
			<p>Qingdao ve Jinan arasında bir demiryolu inşa etmeye gelen Almanlar, Gaomi Kuzeydoğu Bucağı’nın Feng Shui’isini bozmuş. Bu yüzden Shangguan Dou ve Dişlek Sima onlarla bir bok ve sidik savaşına girişmiş. Savaş, Gaomi Kuzeydoğu Bucağı’ndaki<a id="GBS.0816.05"/> köylülerin kaybetmesiyle, büyük bir fiyaskoyla sonuçlanmış. Shangguan Dou kızgın bir demir ızgaranın üzerinde yalınayak yürürken acı çığlıklar atmış, bir de mide bulandıran yanmış insan eti kokusu varmış, dedem işte o kokuyu hiç unutamamış. Köylüler başarısız girişimlerinden şu sonuçları çıkarmış: Almanlar hiç de dizlerini bükemiyor değil, dizleri kuklalarınki gibi tahtadan değil ve hiç<a id="GBS.0817.01"/> de söylendikleri gibi bok ve idrarı görünce kusmaya başlayıp ölüveren, temizlik aşkıyla yanıp tutuşan şeytanlar değiller. Kumlu Kuş Yuvası köyünün halkı Almanlara düşman olmuş böylece. İnşaat mühendisi bir Alman, köyün pazarında Yu Bao denen bir adamın ablasının memelerini elleyince galeyana gelen köylü, adamı linç edip öldürmüş. Almanların geri çekilmeyeceklerini biliyorlarmış. Dalan şehrindeki<a id="GBS.0817.02"/> bok ve idrar savaşı sürerken Kumlu Kuş Yuvası köyünün Kırmızı Mızrak Birliği de onlara destek vermiş. Dedem, Kırmızı Mızrak Birliği’nin onbaşısıymış. Du Jieyuan de birliğin komutanıymış. Birlikteki askerlere dövüş sanatı eğitimi vermişler, mızrak ve havan topu dökmüşler, köyü saran duvarı yenileyip etrafına hendek kazarak savaşa hazırlanmışlar. Bunu takip eden birkaç ay hiçbir olay çıkmayınca insanlar<a id="GBS.0817.03"/> yavaş yavaş gevşemeye başlamış. Ama sonra olacak olan oluvermiş işte, birazdan ne olacak korkusuyla endişe içinde bekleşmeye başlamışlar. Alman askerleri duvarı aşıp giriş kapısını açmış, asma köprüyü yerle bir edip üzerlerine bir sel gibi çullanmış. Kuyunun içinde beyaz bir nilüferin açtığına inanmayan Du Li, o gün öldürülen ilk kişiymiş işte, ardından Kumlu Kuş Yuvası köyünden üç yüz doksan<a id="GBS.0817.04"/> dört kişi daha öldürülmüş.</p>
			<p>Beş Bela Lu, Alman askerlerinin büyük bir turna sürüsü gibi üzerlerine geldiklerini görmüş. Almanların ellerindeki silahlar, pat pat pat pat diye ateş püskürürken başının üzerinde mermiler vızıldamış. Sis daha çekilmediğinden sisin içinde bir görünüp bir kaybolan Almanların kaç kişi olduklarını bilmiyormuş. Dedem yüksek sesle bağırarak köylüleri uyarmış. Dedem dört<a id="GBS.0817.05"/> kile buğdayla takas ettiği o metal kovaları orada bırakmaya kıyamamış, kovaları sırtladığı gibi koşmaya başlamış. Kovalar koşarken tıngırdıyormuş. Bir Alman mermisi kovalardan birinde delik açmış. Sokağa çıkan insanlar panik içinde koşuşturuyormuş. Elinde bir değirmen sopasıyla koşturan Kör Chen bir Alman askerine toslayıp, “Şeytanlar nerede, şeytanlar nerede?” diye sormuş yüksek sesle.</p>
			<p>Alman<a id="GBS.0818.01"/> askeri, silahının namlusunu adamın ensesine dayayıp ateş etmiş. Kör Chen’in elindeki sopa yere düşmüş.</p>
			<p>İnsanlar kapılarını kapayıp eşyalarını toplamaya başlamış. Kırmızı Mızrak Birliği’nin komutanı Du Jieyuan onbaşılarını ve adamlarını toplayacak vakti olmadığından bir düzine kadar hizmetçi ve çalışanını bir araya getirip hünnap ağacından yapılmış kalaslarla kapısını desteklemiş. O çopur karısı<a id="GBS.0818.02"/> da yardıma gelmiş. Hamile karnı ve şişmiş memeleriyle elinde demir bir çekiçle kocasının arkasında koşturuyormuş.</p>
			<p>Dedem eve dönünce avlu kapısını sürgülemiş. Ninem kucağında Lu Xuan’er’le <em>kang</em>’ın üstünde titriyormuş. Ninem Yao, Kumlu Kuş Yuvası köyünün en güzel kadınıymış. Uçları bambu sürgünü gibi sivri, en fazla on santim uzunluğunda küçük ayakları varmış. Du Jieyun, Beş Bela Lu’ya sık sık,<a id="GBS.0818.03"/> “Benim gibi onurlu bir dövüş sanatları ustasının koca ayaklı çopur bir karısı varken, senin gibi aptal bir ufaklığın koynuna her gece nasıl olur da altın nilüferi andıran ayakları olan güzel bir kız girer anlamıyorum,” dermiş. Yao ninemin ayakları daha çocukluğunda kırılıp bağlandığından dolayı küçükmüş ve küçük ayakları yüzünden rahat hareket edemezmiş, bütün gün evde oturduğundan günyüzü görmeyen<a id="GBS.0818.04"/> teni pamuk gibi beyazmış.</p>
			<p>“Xuan’in babası...” demiş Yao korkudan toprak sarısına dönmüş bir yüzle, “Ne yapacağız şimdi?”</p>
			<p>Beş Bela Lu, tencerenin altına bulaşmış isi alıp Yao’nın yüzüne sürmüş. Köy eviymiş işte, içi neredeyse bomboşmuş, saklanacak bir yer bile yokmuş. Beş Bela Lu, bu kahraman adam belime kuvvet deyip bir dikişte bir şişe içki içmiş, içkinin verdiği cesaretle kapının arkasında<a id="GBS.0818.05"/> duran üzeri balmumu kaplı, kırmızı püsküllü mızrağını aldığı gibi avluya koşturup giriş kapısının ardına saklanmış.</p>
			<p>Du Jieyuan ahşap bir merdivenle tahıl ambarının düz çatısına çıkmış. Ağır mı ağır bir havan topu taşıyan iki çalışanı onun peşi sıra nefes nefese çatıya çıkmış. Çatıdan köylülerin panik halindeki bir koyun sürüsü gibi sis içinde kalmış sokaklarda bir o yana bir bu yana koşuşturduğunu<a id="GBS.0819.01"/> görmüş. Bir bölük Alman askeri, sistematik bir şekilde yere diz çöküp ateş ediyormuş, vurulan köylüler yığınlar halinde yere serilmiş. Köylülerin bazısı hiç hareket etmeden oldukları yere düşüyor, bazısı da kanlar içinde çığlıklar atarak bir süre yuvarlandıktan sonra hareketsiz kalıyormuş. Du Jieyuan, sisin çekildiği duvarın etrafında dolanan uzun boylu Alman askerleri ve üzerinde önlü arkalı<a id="GBS.0819.02"/> “cesaret” yazan beyaz kumaşlar asmış bir grup Mançu askeri görmüş. Güney girişinin önünde bir grup Alman şeytanı varmış, siyah katırların çektiği, pırıl pırıl parlayan iki büyük havan topuyla asma köprünün üzerinden gıcırtılarla geliyorlarmış. Köy artık tamamen kuşatılmış durumdaymış.</p>
			<p>Du Jieyuan’ın çalışanları havan topunu tavana çıkardıktan sonra aşağıya inip sukabaklarına doldurulmuş barutu<a id="GBS.0819.03"/> almaya gitmişler. Sis, ambarın çatısından çekilince çatıya altın sarısı güneş ışınları vurmaya başlamış. Du’nun karısı da tavana çıkıp etrafı gözlemlemiş. “Ping Jie,” demiş kocasına lakabıyla seslenerek, “korkarım ki bugün çok kötü şeyler olacağa benziyor.” Du, ona bakıp, “Sen çocuğu alıp yeraltındaki kilere in, bugün burada bir ölüm kalım savaşı verilecek. Hesapları tuttuğum defteri <em>kang</em>’ın hasırının<a id="GBS.0819.04"/> altına saklamıştım, ben ölürsem Qingzhou’ya gidip Murong Efendi’yi bul, o sana yardım edecektir,” demiş. “Ping Jie,” demiş karısı gülerek, “delirdin galiba!” Almanlar bu sırada bir atış daha yapınca kucağında bir çocuk olan bir kadın Du’ların avlu girişinin taş merdivenlerinin üzerine yığılıvermiş. Avludaki köpekler havlamaya başlamış. “Topu hazırlayın!” demiş Du. Çalışanlar namlunun içine<a id="GBS.0819.05"/> biraz barut koyup bir sopayla iyice ittikten sonra fıstık büyüklüğünde saçmalar da koymuşlar hemen ardından. “Patron, ne kadar barut koyalım?” diye sormuş birisi. “Dokuz parça!” demiş Du.</p>
			<p>Du Jieyuan havan topunun konumunu kendi elleriyle ayarlamış, namlunun ucunu sabah sisinin içinde halen belli belirsiz görünen Alman askerlerine doğrultmuş. Karısının elinde tuttuğu tütsüyü almış, tütsüyü<a id="GBS.0820.01"/> üfleyip ateşi körükledikten sonra topun fitilini ateşlemiş. Namludan beyaz bir duman çıkmış kıvrılarak. Dökme top, bir süre uysal bir canavar gibi beklemiş, beklemiş, ardından kırmızı bir ateş topu püskürmüş ağzından, düşman üssüne girip büyük demir bir süpürge gibi süpürüvermiş Alman askerlerini. Sokakta yabancıların acı çığlıkları yankılanmış. Namlunun ucundan beyaz dumanlar yükselmiş. “Doldurun!”<a id="GBS.0820.02"/> diye emretmiş Du. Top atışı sokaktaki sisi dağıtınca Alman askerleri apar topar <em>hutong</em>’un içine saklanmış. Sokakta sadece birkaç düzine ceset ve yaralı kalmış, yaralıların yüzlerini kapattıkları parmaklarının arasından kan süzülüyormuş. Du’nun adamları telaşla topa barut yüklüyormuş. Toparlanan Alman askerleri çatıya doğru ateş etmeye başlamış. Du’nun kulağını bir mermi sıyırmış. Kulağında bir<a id="GBS.0820.03"/> yanma hisseden Du, kulağını yokladıktan sonra elindeki kanı görür görmez çatının üzerine sinmiş. Adamlarından biri karnından vurulmuş, karnını tutup soluk bir yüzle, “Patron, patron, bizim ailede beş kuşaktır erkek yok, ben ölünce soyumuz kuruyacak,” demiş ağlayarak. “Siktir git, ne evinden bahsediyorsun sen, bugün bütün köyün soyu kuruyacak,” demiş Du yüzündeki kanı silerken, “doldurun şu topu.”<a id="GBS.0820.04"/> “Ping Jie,” diye seslenmiş karısı, “aşağıya inelim.” Du kana bulanmış sukabağını çekerken, “Bir atış daha yapalım, henüz durumu eşitlemedik,” demiş. Karısı, “Epey vurduk, yeteri kadar eşit,” demiş. Hemen ardından bir mermi isabet etmiş kadının boynuna, kadın parmak uçlarında yükselip yere düşmüş, ağzından kan fışkırıyormuş. Bitti, Zümrüdüanka vuruldu, diye düşünmüş Du. Karısının çopur yüzü seğirmiş,<a id="GBS.0820.05"/> çekik gözlerinde karanlık bir ışık parlamış. Du, sukabağının içindeki bütün barutu dumanlar çıkaran namluya döküvermiş. Havan topunun arkasına çömelip mermilerden korunmak için siper almış. Sopayı iki eliyle tutup barutları iyice bastırmış. Yaralanmamış olan adamı tütsüyü ona uzatıp, “Patron, hadi ateşle,” demiş.</p>
			<p>Güm güm! Saçma parçaları sokağın karşındaki duvarı parçalamış. Duvarın üzerinde<a id="GBS.0821.01"/> bir peteği andıran delikler oluşmuş, duvarın toprak sıvaları dökülmüş.</p>
			<p>Du Jieyuan yalpalayarak ayağa kalkıp güneşe doğru bağırmış, “İmparator çok yaşa! Çok yaşa!”</p>
			<p>Alman askerleri bu uzun adama nişan alıp ateş açınca Du, ambarın çatısından aşağıya yuvarlanmış.</p>
			<p>Bu sırada Almanların o iki büyük havan topu da Du Jieyuan’ın evine doğru önlü arkalı ateş açıyormuş. Almanların top mermileri<a id="GBS.0821.02"/> tunçtan yapılmış olduğundan çok keskin ve net bir ses çıkarıp insanın kulak zarını titretiyormuş. Evin çatısına isabet eden toplar gümbürdemiş, etraf toz duman olmuş, kırık tuğla ve kiremit parçalarıyla, şarapnel parçaları uçuşmuş havada.</p>
			<p>Alman askerleri, Beş Bela Lu’nun avlu kapısına yüklenip içeriye dalıvermişler. İçeri girer girmez öne doğru ateş açmışlar ama bir karşılık alamamışlar. Beş<a id="GBS.0821.03"/> Bela Lu kapının arkasına gizlenmiş sessizce bekliyormuş. Bir Alman askeri süngülü tüfeğiyle başını horoz gibi evin içine uzatarak içeriye girmiş. Askerin pantolonu çok darmış, dizleri buharda pişmiş yuvarlak mısır ekmeği gibi kabarıkmış, üniformasının ceketinde iki sıra ışıl ışıl parlayan bakır düğme varmış. Beş Bela Lu hâlâ kımıldamıyormuş. Asker arkasına dönüp eliyle avlu kapısının orada duranlara<a id="GBS.0821.04"/> işaret vermiş. Beş Bela Lu, askerin mavi gözlerini, kırmızı burnunu ve kepinin altından görünen beyaz tüylerini çok net bir şekilde seçebiliyormuş. Asker de kapının arkasında demir bir kule gibi saklanan Beş Bela Lu’yu fark etmiş, silahına davranmış ama artık çok geçmiş. Beş Bela Lu kırmızı tüylü mızrağı elinde bir ok gibi fırlatmış kapının arkasından, daha askerin yanına varmadan fırlatmış<a id="GBS.0821.05"/> mızrağını, mızrağın metal ucu askerin karnına saplanmış. Askerin vücudu mızrağın balmumu kaplı gövdesinden kayıvermiş. Beş Bela Lu mızrağı çıkarmaya çalışırken arkasından buz gibi bir rüzgârın, esip beline giriverdiğini hissetmiş. Elleri uyuşmuş, mızrağı bırakıp güçlükle arkasını dönünce iki Alman askerinin göğsüne doğrulttuğu namluları görmüş. Kollarını iki yana açıp tam öne doğru atılacakmış ki<a id="GBS.0822.01"/> birden beyninde bir patlama duymuş, sanki bir şey kırılıyormuş, gözlerine yeşim taşı yeşili bir perde çekilmiş birden.</p>
			<p>Alman askerleri silahlarını bırakıp evin içine koşturmuş, odanın birinde kendini tavanın kirişine asmış kar beyazı bir kadının cesediyle karşılaşmışlar. Kadının sadece birer uzun ve sivri tırnağı varmış gibi görünen iki küçük ayağını gören Alman askerleri dehşete düşmüş.</p><div style="display:none;"><a id="GBS.0822.02"/></div>
			<p>Ertesi gün annemin, haberi anca duyan halası ve halasının kocası Koca Elli Yu, koşturarak eve gelip bir un fıçısına saklanmış olan Xuan’er’i kurtarmış. Tüm vücudu una bulanmış, neredeyse ölümün eşiğindeymiş. Annemin halası Yu Lu, onun ağzındaki ve burnundaki unları temizlemiş, neredeyse bütün gün sırtına vurulduktan sonra boğuk boğuk ağlamaya başlamış annem.</p>
		</section>
		<section class="subchapter" epub:type="subchapter">
			<h2>2</h2>
			<p>Lu Xuan’er beş yaşındayken<a id="GBS.0822.03"/> halası birkaç bambu parçası, ahşap bir tokmak ve biraz kalın beyaz ayak bağlama bezi çıkarıp, “Xuan’er, artık beş yaşındasın, artık ayaklarını bağlamak gerek!” dedi.</p>
			<p>Xuan’er, “Hala, neden ayaklarımı bağlayacağız?” diye sordu merakla.</p>
			<p>Halası ciddi bir tavırla, “Ayakları bağlanmayan kızlar evlenemez de ondan,” diye cevapladı onu.</p>
			<p>Xuan’er, “Neden evlenecekmişim ki?” diye sordu.</p>
			<p>Halası<a id="GBS.0822.04"/> gülerek, “Hayatının sonuna kadar sana bakmamı beklemiyorsun herhalde?” dedi.</p>
			<p>Eniştesi Koca Elli Yu, yumuşak kalpli bir kumarbazdı, dışarıda çelikten yapılmış kasıntı bir adam gibi gezinirdi ama eve döndüğünde süt dökmüş kediye dönerdi. Sobanın önüne oturmuş içkisinin yanına meze yapmak için birkaç küçük balık pişiriyordu. İki koca eli öyle göründüğü gibi beceriksiz değildi, aslında çok çevik<a id="GBS.0822.05"/> ve marifetli elleri vardı. İnce söğüt dallarına geçirilmiş balıkların cızırdarken çıkardığı o mis gibi koku Xuan’er’in burnuna doldu. Xuan’er, eniştesine büyük bir minnet duyuyordu çünkü halası ne zaman dışarıya çalışmaya gitse bu tembel enişte evde kalıp gizli gizli yemek aşırırdı, bazen büyük bir demir kaşıkta yumurta kızartır, bazen de ateşte et kavururdu. Eniştesi ne zaman yemek aşırsa bir<a id="GBS.0823.01"/> parçasını da Xuan’er’e verirdi ama tek şartla: Halana söyleme sakın.</p>
			<p>Balıkların iki tarafındaki pulları tırnaklarıyla temizledikten sonra bir çimdik balık alıp dilinin üzerine koydu, ardından biraz içki içip balığı midesine yolladı. “Halan doğru söylüyor, küçükken ayağı bağlanmayan kızlar büyüyünce kimsenin istemediği kokuşmuş koca karılara dönüşüyor,” dedi.</p>
			<p>“Duydun mu ne dediğini? Enişten<a id="GBS.0823.02"/> de aynı şeyi söylüyor,” dedi halası.</p>
			<p>Koca Elli Yu, “Xuan’er neden halanla evlendiğimi biliyor musun?” diye sordu.</p>
			<p>Xuan’er, “İyi biri de ondan!” diye cevapladı.</p>
			<p>“Hayır,” dedi Koca Elli Yu, “çünkü ayakları küçüktü.”</p>
			<p>Xuan’er önce halasının küçük ayaklarına, sonra da kendi doğal ayaklarına bakıp, “Benim ayaklarım da bağlanınca böyle mi olacak?” diye sordu.</p>
			<p>Halası, “Orası sana kalmış,<a id="GBS.0823.03"/> eğer sözümü dinlersen seninkiler daha bile küçük olur,” dedi.</p>
			<p>Annem ne zaman bize ayaklarının bağlanma hikâyesini anlatsa bu hem kan ve gözyaşı dolu bir serzenişe hem de annemin kendi şanlı tarihiyle hava attığı bir gösteriye dönüşürdü.</p>
			<p>Annem, halasının sarsılmaz kararlılıkta erkeksi bir karakteri olduğunu söylemişti, elinden her iş gelirmiş, marifetliliğiyle Gaomi Kuzeydoğu Bucağı’nın<a id="GBS.0823.04"/> bütün köylerinde tanınırmış. Herkes evi onun yönettiğini bilirmiş. Koca Elli Yü sadece kumar oynar ve kuş avlarmış, bunun dışında bir şey yaptığı yokmuş, elli dönümlük arazi, iki eşek, ev ve tarla işleriyle tarlada çalışacak adam bulma işi, hep halasının eline bakarmış. Boyu en fazla bir elli, kilosu da kırkı geçmeyen bu kadının bu küçük haliyle bu kadar çok ve büyük işin altından başarıyla kalkması<a id="GBS.0823.05"/> gerçekten bir mucizeymiş. Yeğenini örnek bir genç kız olarak yetiştirmeye yemin etmiş böyle bir hala için ayak bağlamak elbette ki kesinlikle atlanmaması gereken bir noktaymış. Annemin ayak parmaklarını bambu parçalarının arasına iyice sıkıştırıp geriye doğru kırmış, annem kesilmek üzere olan bir domuz gibi ciyaklamış, sonra şapa bastırdığı beyaz bezleri sıkıca ayaklarına dolamış defalarca, kat<a id="GBS.0824.01"/> üstüne kat çıkıp, ardından tokmağı alıp parmaklarını ezmiş bir güzel. Annem bunun acısının tıpkı kafanı duvara vurmak gibi olduğunu söylemişti.</p>
			<p>“Hala, bu kadar çok sıkma...” diye yalvarmış annem.</p>
			<p>“Seni sevdiğimden bu kadar çok sıkıyorum,” demiş halası keskin bir bakış atıp, “eğer seni bu kadar çok sevmeseydim ne kadar gevşek olursa olsun umurumda olmazdı, ayakların iki küçük altın nilüfere<a id="GBS.0824.02"/> dönüşünce gelip bana teşekkür edeceksin.”</p>
			<p>Annem ağlayarak, “Hala, ben evlenmesem olur mu? Eniştemle sana bakarım hayatınızın sonuna kadar,” demiş.</p>
			<p>Yumuşak kalpli eniştesi bunu duyunca araya girmiş: “Biraz gevşetsen ne olur sanki, hadi gevşetiver...”</p>
			<p>Halası eline bir süpürge alıp kocasına fırlatmış, “Defol git, seni tembel it!” demiş.</p>
			<p>Eniştesi şöyle bir sıçramış, <em>kang</em>’ın yanından<a id="GBS.0824.03"/> geçerken üzerinde duran bozuk para kemerini alıp koşarak uzaklaşmış.</p>
			<p>Eniştesi tam bir kumar bağımlısıymış, kasabada her pazar kurulduğunda pazarın yarısı onun sesiyle yankılanırmış. Elleri bakır paraların pasından yeşermiş. Kazanınca da kaybedince de içki içermiş. Sarhoş olunca da sokakta bulaşacak adam ararmış. Bir keresinde “Demir Süpürge” denen bir adamın iki ön dişini bir yumrukta kırıvermiş.<a id="GBS.0824.04"/> “Demir Süpürge” de mi kim? Gaomi Kuzeydoğu Bucağı’nın en meşhur haydudu. “Demir Süpürge” dişlerini tükürüp, “Güzel vuruş, sen de bize katılmak ister misin?” demiş gülerek. Koca Elli Yu de, “Bunu gidip bir karıma danışmam lazım,” demiş.</p>
			<p>Dalan Pazarı’ndan sık sık böyle tuhaf ama komik sahnelere denk gelebilirmişsiniz: Kısa boylu, zayıf ve küçük ayaklı Yu Lu, kocasının kulağından çekmiş, yiğit<a id="GBS.0824.05"/> bir tavırla eve doğru gidiyormuş. Koca Elli Yu boynunu çaresizce çevirip bir şeyler gevelerken bir yandan da küçük yelpazeleri andıran koca ellerini çırpıyormuş havada. Bu manzarayı gören herkes çok şaşırırmış: “Demir Süpürge” gibi bir haydudun dişlerini döken bir kabadayı nasıl oluyor da şu küçük ayaklı kadının elinde, süt dökmüş kedi gibi uysallaşıyor?</p>
			<p>Koskoca Qing Hanedanı göz açıp kapamadan<a id="GBS.0825.01"/> yıkılınca yerine Çin Cumhuriyeti kuruldu, Xuan’er şimdi on altı yaşında ve altın nilüferi andıran küçük ayakların en güzeline sahip.</p>
			<p>“Bir çift küçük ayak görmek istiyorsan, koyun aşağısına bak.” Xuan’er’in halasının evi artık Nilüfer Koyu’nda. Yarı okumuş eniştesi evlerinin girişine üzerinde “Hoş Kokulu Nilüfer Salonu” yazan bir tabela astırdı. Xuan’er’yin küçük ayaklarıyla o da gurur duyuyordu,<a id="GBS.0825.02"/> küçük ayakları dışında bir de nadir bir güzelliğe de sahip olan yeğenini satışa sunulabilecek değerli bir hazine olarak görüyordu. “Bizim Xuan’er, İmparatorluk Sınavı’nı kazananların en iyilerinden birine, bir <em>zhuangyuan</em>’a<a class="si-noteref" epub:type="noteref" href="#f61" id="ref_f61">61</a> varacak!” derdi durup durup. İnsanlar da ona, “Koca El, Mançu-Qing Hanedanı yıkıldı, artık <em>zhuangyuan</em> diye bir şey de kalmadı,” derlerdi. Enişte bey hemen, “O zaman askerî<a id="GBS.0825.03"/> bir valiye varır, o da olmazsa bir kaymakamla evlenir,” derdi.</p>
			<p>1917 yazında Gaomi Kuzeydoğu Bucağı’na yeni atanan kaymakam Niu Tengxiao’nun, göreve başlar başlamaz yaptığı ilk şey afyon ve kumarı yasaklamak, haydutları ortadan kaldırmak ve ayakları özgürleştirmek oldu. Afyon içmek ve satmak görünürde yasaktı ama karaborsada el altından satılan afyon kuytu köşelerde içilmeye devam etti. Kumar<a id="GBS.0825.04"/> da hızını kesmeden devam ediyordu. Haydutları ortadan kaldırma planı bir işe yaramadı. Geriye kalan tek şey olan ayak bağlama yasağına da kimse karşı çıkmadı. Kaymakam Niu bu yasağı yaymak için köylere bizzat kendi gidip kapı kapı dolaştı, böylece bu hareketiyle halk arasındaki itibarını da arttırmış oldu.</p>
			<p>Yedinci ayın o nadir görülen güneşli günlerinden birinde Dalan şehrine bir Cabrio arabası<a id="GBS.0825.05"/> geldi. Kaymakam belediye başkanını, belediye başkanı semt idare kurulundakileri, semt idare kurulundakiler muhtarları, muhtarlar da halkı çağırdı. Hepsi büyük bir toplantı yapmak üzere harman yerinde toplandı, kadını, erkeği, yaşlısı, genci bütün köy halkı geldi, gelmeyenler bir kile tahıl vermekle cezalandırılacaktı.</p>
			<p>İnsanlar toplanmaya devam ederken Kaymakam Niu, Koca Elli Yu’nun evin girişine<a id="GBS.0826.01"/> astığı ahşap tabelayı işaret edip, “Böyle bir köy evinde böyle eğlenceli ilginçlikler olabileceğini hiç düşünmemiştim,” dedi. Belediye başkanı, “Kaymakam bey, o evde harika bir çift altın nilüfer var,” dedi yaltaklanarak. Kaymakam Niu, “Bu ahlaksız zevkler ulusal bir hastalık haline gelmiştir, o sözde hoş kokulu nilüferler bir çift kokuşmuş ayaktan başka bir şey değil!” dedi.</p>
			<p>İnsanlar akın<a id="GBS.0826.02"/> akın gelip Kaymakam Niu’nun konuşmasını dinlemek için harman yerine toplandı. Annem bize Kaymakam Niu’nun yüksek yakalı siyah bir tunik, kahverengi bir şapka giydiğini söylemişti, ağzının üzerinde siyah bir bıyık ve burnunun üzerinde altın çerçeveli bir gözlük varmış, cepsaatinin zinciri, tuniğinin önünde sallanıyormuş ve beyefendiler gibi elinde bir bastonla geziyormuş. Sesi hışırtılıymış, bir ördek<a id="GBS.0826.03"/> gibi kesik kesik vaklıyormuş. Belagat sanatına çok hâkimmiş, konuşurken ağzının kenarından küçük baloncuklar fışkırıyormuş ama annem, dediklerinin tek kelimesini bile anlamamış.</p>
			<p>Annem, halasının giysilerine yapışmış, çok utanıyormuş. Ayakları bağlandığından beri dışarıya çıkmamış, kapıdan dışarıya adımını atmadığı gibi bütün gün, evde oturup ağ örüyor ve nakış işliyormuş. Hayatında hiç bu<a id="GBS.0826.04"/> kadar çok insanı bir arada görmediğinden dolayı utançtan başını önüne eğmiş. Herkesin kendi küçük ayaklarına baktığını hissediyormuş. Annem bize o gün uzun kollu, geniş yenli, yenlerinin kenarları saten manşetli, taze soğan yeşili kapitone bir ceket giydiğini söylemişti. Örgü yaptığı parlak siyah saçları neredeyse dizlerine kadar iniyormuş. Su kırmızısı ve kenarları işlemeli bir pantolon giyiyormuş.<a id="GBS.0826.05"/> Ayağında üzeri çiçek işlemeli satenden yüksek topuklu takunyalar varmış, yürürken arada pantolonunun paçaları içinde kaybolan takunyalarıyla takır tukur sesler çıkararak yürüyormuş. Yürürken dengesini sağlamakta güçlük çektiğinden halasına tutunuyormuş.</p>
			<p>Kaymakam, ayak bağlamanın zararları üzerine konuşurken arada “Hoş Kokulu Nilüfer Salonu”nu da eleştirmiş. “Bu feodal sistemin zehirli bir<a id="GBS.0827.01"/> kalıntısı, marazi bir yaşam belirtisidir,” demiş. Herkes annemin ayaklarına doğru bakınca annem başını yerden kaldırmaya cesaret edememiş. Kaymakam sonra “Ayaklara Özgürlük” diye bir bildiri okumaya başlamış:</p>
			<div class="assertion">
				<span>Kadınların ayaklarına özgürlük, bu bir emirdir.</span>
				<span>Hükümet bu konuda çok ısrarlı, kanun da çıkardı.</span>
				<span>Üçüncü ayda yürürlüğe girdi, şakası yok.</span>
				<span>Şehir şehir, köy köy, kapı kapı<a id="GBS.0827.02"/> dolaşılıp inat edenlerle görüştük.</span>
				<span>Bakıyorlar ama görmüyorlar, sanki önemsiz bir detaymış gibi.</span>
				<span>İşbu yasağı buradan tekrarlıyorum, ayaklara özgürlük geldi.</span>
				<span>Elli yaş sınırdır, altındakilere aynen uygulanacak.</span>
				<span>Otuz haziran son gün, düzenli kontroller başlayacak.</span>
				<span>Ayda bir kontrol var, yasağa uymayanlar cezalandırılacak.</span>
				<span>İlk ayın cezası iki yüz yuan; bu, aydan aya artacak.</span><a id="GBS.0827.03"/>
				<span>Evli olanların kocası, bekârların ana babası ödeyecek.</span>
				<span>Aslolan budur, yalan yanlış bilgilendirilmeyin sakın ola.</span>
				<span>Bu bildiri açık ve net bir şekilde asıldı tapınaklara da.</span>
				<span>Gonk eşliğinde mahalle aralarında da okunacak üç gün boyunca.</span>
				<span>Herkes kurtulursa güçlenir ulus anca.</span>
				<span>Bu yasağa karşı çıkanlara merhamet gösterilmeyecek asla.</span>
			</div>
			<p>Kaymakam bildiriyi okuduktan sonra yanında<a id="GBS.0827.04"/> getirdiği altı tane genç kızı çağırmış “Doğal Ayak Gösterisi” yapmaları için. Kızlar üstü açık arabadan kıkırdayarak sıçramış. Gerçekten de eli ayağı hafif, ince belli, esnek kızlarmış bunlar. “Sevgili köy halkı, yaşlılar, gençler ve kardeşlerim, gözlerinizi açın da iyice bakın!” diye seslenmiş kaymakam maiyetine. Herkes gözlerini kırpmadan bu altı genç kızı izliyormuş. Kızlar kısa saçlı ve<a id="GBS.0827.05"/> perçemliymiş, üzerlerinde yakası kıvrık, uzun kollu, gök mavisi gömleklerle parlak bacaklarını gösteren kısa beyaz etekler varmış, kısa beyaz çoraplarla Warrior<a class="si-noteref" epub:type="noteref" href="#f62" id="ref_f62">62</a> marka lastik, beyaz spor ayakkabı giyiyorlarmış.</p>
			<p>Gaomi Kuzeydoğu Bucağı’ndaki köylülerin bağırlarına taze bir nefes ve serin bir rüzgâr esmeye başlamış.</p>
			<p>Genç kızlar yan yana dizilip düzgün bir şekilde sıra olmuş, kalabalığa doğru<a id="GBS.0828.01"/> saygıyla eğilip selam verdikten sonra kaşlarını kaldırıp büyük bir uyum içinde şakımaya başlamışlar: “Bizim doğal ayaklarımız var, bizim doğal ayaklarımız var, vücutlarımız çok değerli, ana baba yadigârı,” –kızlar sıçrayıp zıplamış, ayaklarını yukarıya kaldırıp doğal güzelliklerini kalabalığa göstermişler– “koşup zıplar, özgürce, istediğimiz gibi hareket ederiz, o küçük, sakat ayaklılar gibi<a id="GBS.0828.02"/> acı çekmeyiz,” –koşup zıplamaya başlamışlar– “feodalizm biz kadınlara zarar veriyor, bizi bir oyuncak gibi görüyor, ayaklarımıza özgürlük geldi, doğal ayaklarımız var artık, ayak bağlarınızı yırtıp atın, ayakları özgürleşen kadın bakın nasıl da mutlu.”</p>
			<p>Doğal ayaklı genç kızlar, hoplayıp zıplayarak sahneden aşağıya inmiş. Onların ardından bir ortopedi cerrahı çıkmış sahneye yanında büyük bir<a id="GBS.0828.03"/> bağlanmış ayak modeli getirerek, kalabalığa canlı bir şekilde açıklamış küçük ayakların hangi kemiklerinin kırıldığını, deforme edilmiş kemiklerin ne hale geldiğini ve bir daha nasıl eski haline gelemeyeceğini.</p>
			<p>En sonunda yine sahne alan Kaymakam Niu, Gaomi Kuzeydoğu Bucağı’nın “Bir Numaralı Altın Nilüferi”nin sahneye çıkıp kendi deneyimlerine dayanarak ayak bağlamanın ne kadar iğrenç ve kötü<a id="GBS.0828.04"/> bir şey olduğunu anlatmasını emretmiş neredeyse göğü delen bir kafayı yemişlikle.</p>
			<p>Korkudan ödü patlayan annem, hemen halasının arkasına gizlenmiş. “Kaymakam beyin emridir, var mı karşı gelen?” demiş belediye başkanı. Annem, halasının beline sıkıca sarılıp, “Hala, halacığım, kurtar beni, ben sahneye çıkmak istemiyorum...” demiş.</p>
			<p>“Xuan’er, çık hadi,” demiş halası, “göster şunlara. Kendi<a id="GBS.0828.05"/> malının değerini bilmediğinden çekinme sakın, sahneye çıkıp diğerleriyle karşılaştırmalara izin ver ki, hangisinin daha iyi olduğunu anlasınlar. Benim kendi ellerimle sardığım bu küçük altın nilüferler o altı yabani eşeğin toynaklarından elbette ki daha iyidir.”</p>
			<p>Halası, anneme sahneye kadar eşlik edip sonra bir kenara çekilmiş. Xuan’er rüzgârda salınan bir söğüt dalını andırıyormuş. Gaomi<a id="GBS.0829.01"/> Kuzeydoğu Bucağı erkeklerinin geleneklerle bağlanmış gözlerinde gerçek güzelliğin simgesiymiş bu. Erkeklerin hepsi Xuan’er’in o küçük ayaklarına dikmiş gözlerini, kirpiklerini şöyle bir kaldırarak onun pantolonunun paçalarını hafifçe sıyırıp o altın nilüferleri daha iyi görebilmek için yanıp tutuşuyorlarmış. Kaymakamın bakışları ışığın etrafında dönen bir pervane gibi dolanmış annemin ayak bileklerinin<a id="GBS.0829.02"/> etrafında, ağzı açık bakakalmış, kendini toparladıktan sonra yüksek sesle, “Bakın hadi, böylesine güzel bir genç kızın el emeğinden yoksun âciz bir ucubeye nasıl dönüştüğüne iyice bakın,” demiş.</p>
			<p>Halası deli cesaretiyle kaymakama çıkışmış: “Altın nilüfere sahip olan bir kız şımartılmak için yaratılmıştır, bayağı işleri cariyeler yapar!”</p>
			<p>Halasının kartal keskinliğinde gözlerine bakan kaymakam,<a id="GBS.0829.03"/> “Sen misin bu kızın annesi?” demiş.</p>
			<p>“Öyleysem ne olmuş?” demiş halası.</p>
			<p>“Kızın küçük ayakları senin marifetin mi?” demiş kaymakam.</p>
			<p>“Benimse ne olmuş?” demiş halası.</p>
			<p>“Bu şirret orospuyu gözaltına alın!” demiş kaymakam. “Kızın ayakları özgürleşene kadar orada tutun.”</p>
			<p>“Cesareti olan varsa buyursun!” diye gürlemiş Koca Elli Yu şimşek gibi, yumruklarıyla kalabalığı yarıp Yu Lu’ nun<a id="GBS.0829.04"/> yanına gitmiş.</p>
			<p>“Sen de kimsin?” diye sormuş kaymakam.</p>
			<p>“Ben senin baban sayılırım!” demiş Koca Elli Yu meydan okurcasına.</p>
			<p>“Yakalayın şunu!” diye emretmiş öfkelenen kaymakam.</p>
			<p>Birkaç görevli Koca Elli Yu’yu yakalamak için ürkek adımlarla öne çıkmış. Koca Elli Yu elinin tersiyle adamları savurmuş.</p>
			<p>Kalabalık birbirine girip hararetli bir tartışmaya başlamış. İçlerinden bazıları<a id="GBS.0829.05"/> yerden kesek alıp doğal ayaklı altı genç kıza doğru fırlatmış.</p>
			<p>Gaomi Kuzeydoğu Bucağı köylüleri her zaman cesaretleriyle bilinirmiş, Kaymakam Niu’nun bunu şimdiye kadar duymuş olması gerekirmiş. “Bugün halletmem gereken daha önemli işlerim var, bu seferlik bunu yanınıza bırakıyorum. Ama ayak bağının yasaklanması hükümetin verdiği bir emirdir, buna karşı çıkmaya cesareti olanlar çok ağır bir<a id="GBS.0830.01"/> şekilde cezalandırılacaklardır!” demiş kaymakam.</p>
			<p>Ardından kalabalığı yarıp arabasına binmiş, “Hadi gazla, gidiyoruz!” diye bağırmış yüksek sesle.</p>
			<p>Şoför, arabanın önüne gidip araba yüksek sesle öksürmeye başlayana kadar çevirmiş krank milini.</p>
			<p>Büyük ayaklı genç kızlar ve kaymakamın maiyetindeki diğer birkaç kişi de apar topar arabaya tıkışmış.</p>
			<p>Araba “vın vın” diye ses çıkarmaya başlamış.<a id="GBS.0830.02"/> Şoför arabaya atlayıp direksiyonun başına geçmiş. Araba tozu dumana katıp yola koyulmuş.</p>
			<p>Ufak bir velet birden ellerini çırpıp, “Koca Elli Yu, kaymakama gününü gösterdi,” diye bağırmış.</p>
			<p>O günün akşamı demirci ustası Shangguan Fulu’nun karısı Shangguan Lü, Koca Ağızlı Yuan denen bir çöpçatana bir top beyaz kumaş hediye edip Yu ailesine yollamış; tek oğlu olan Shangguan Shouxi’ye aracılık<a id="GBS.0830.03"/> yapması için.</p>
			<p>Koca Ağızlı Yuan elindeki yelpazeyle büyük ayaklarına vurup, “Koca baldız, eğer Mançu Hanedanı düşmeseydi biri gelip kıçımı matkapla delse bile yine de sizin evin eşiğinden adamımı atmaya cesaret edemezdim,” demiş annemin halasına, “ama şimdi cumhuriyet olduk, küçük ayaklı kadınlar artık pek revaçta değil. O varlıklı ailelerin oğullarının kafaları yeni fikirlerle dolu artık,<a id="GBS.0830.04"/> üniforma giyip sigara içiyorlar, yabancı okullarda okumuş büyük ayaklı kızların peşine düştüler, o büyük ayaklı kızlar, hem koşmasını, hem zıplamasını, hem konuşmasını, hem gülmesini, hem de oğlanlar bellerine sarıldığında kıkırdamasını çok iyi beceriyor. Senin yeğen de korkarım ki düşmüş bir Zümrüdüanka’ya dönüştü, sıradan bir tavuktan daha beter durumda yani. Shangguan ailesi bunu göz ardı etmeye<a id="GBS.0830.05"/> hazır, koca baldız, bence artık tütsüyü yakmanın zamanı geldi. O Shangguan Shouxi denilen oğlan, yakışıklı ve iyi huylu bir çocuk. Ailesinin irice bir eşeğiyle katırı da var, kendi demirci dükkânlarını işletiyorlar, öyle varlıklı bir aile sayılmazlar ama fakir de sayılmazlar. Xuan’er’in böyle iyi bir aileye varması o kadar da kötü sayılmaz.”</p>
			<p>“Bu kızı bir demirciye varması için mi prensesler<a id="GBS.0831.01"/> gibi yetiştirdim ben?!” demiş halası.</p>
			<p>“Koca baldız, duymadın mı yoksa? İmparator Xuantong’un karısı Harbin’e ayakkabı cilalamaya gönderilmiş, hayat asalet filan dinlemiyor, kraliçe de olsan gözünün yaşına bakmıyor işte. Hayat bu, tahmin edilemiyor, bir bakmışsın başka bir yerdesin!” demiş Koca Ağızlı Yuan.</p>
			<p>“Shangguan’lara söyle de benimle kendileri konuşmaya gelsin!” demiş halası.</p>
			<p><a id="GBS.0831.02"/>Ertesi sabah annem kapının üzerindeki çatlaklardan bakıp yakında kaynanası olacak Shangguan Lü’nün iriyarı vücudunu görmüş. Ayrıca halası ve Shangguan Lü’nün yüzleri kızarana kadar tartışmasını izlemiş nişan hediyeleri hakkında. “Ya katırı verirsin ya da iki dönümlük bir tarla,” demiş halası, “on yedi sona boyunca boşuna bakmadım ona ben!”</p>
			<p>“Tamam be,” demiş Shangguan Lü, “başımıza bela aldık<a id="GBS.0831.03"/> sanki, sen kazandın, katır senin olsun. Ama sizin şu ahşap tekerlekli arabayı da alırız.”</p>
			<p>İki kadın ellerini çırpıp anlaşmayı sonlandırmış. “Xuan’er,” diye seslenmiş halası, “hadi gel de kaynananla tanış.”</p>
		</section>
		<section class="subchapter" epub:type="subchapter">
			<h2>3</h2>
			<p>Xuan’er ve Shangguan Shouxi üç yıldır evli olmalarına rağmen bir türlü çocukları olmuyordu. Kaynanası bir gün üstü kapalı ama yine de çok açık bir tavırla, “Tek bildiğin şey<a id="GBS.0831.04"/> yemek yemek ama hâlâ yumurtladığını görmedik, ne diye baktığımızı sanıyorsun sana!” dedi.</p>
			<p>Shangguan Lü elindeki kızgın demir parçasını tavuklara doğru fırlattı. Demir parçasını yiyecek sana tavuklar boyunlarını uzatıp gagalamaya başlayınca gagaları öyle bir yandı ki üzerinden dumanlar çıkmaya başladı.</p>
			<p>Xuan’er bir armut ağacının altında kemik dövüyordu, kırılan kırmızı beyaz kemik parçaları<a id="GBS.0831.05"/> üzerine sıçrıyordu. Shangguan Lü ay takviminin dördüncü ayının sekizinci günü yapılacak olan “Orak Festivali” için telaşa kapılmıştı, satın aldığı birkaç kilo kemiği, uğraşmak istemediğinden geline vermişti dövmesi için, kemikleri un ufak edip turplu çöreğe karıştıracaklardı. Arpalar çoktan hasat edilmiş, buğdaylarsa sarı sarı başaklanmıştı, köylüler oraklarını bileyip buğday hasadına hazırlanıyordu.<a id="GBS.0832.01"/> O yılın baharı havalar iyi gittiğinden buğdaylar iyice boy vermişti. Shangguan’ların demirci dükkânında da bir patlama yaşanıyordu, çiftçiler akın akın dükkâna geliyordu, kimi yeni oraklar satın alıyor kimi de eskimiş oraklarını tamir ettiriyordu. Eritme fırını avlunun ortasındaydı, üzerinde güneşten korunmak için muşambadan bir tente kuruluydu. Alev alev yanan kömürün kokusu çok hoştu. Fırındaki<a id="GBS.0832.02"/> ateşin kırmızı dilleri güneş ışınları altında çatırdıyordu. Shangguan Fulu kerpetenle çeliği tutarken Shangguan Shouxi de körüğü üflüyordu. Shangguan Lü yırtık pırtık siyah bir elbise giyiyordu, beline ateşten sıçrayan kıvılcımların yakarak bir sürü delik açtığı muşambadan sarı bir önlük bağlamıştı sıkıca, başında eski püskü bir hasır şapka elinde çekiçle çelik dövüyordu. Kurum kaplamış yüzü,<a id="GBS.0832.03"/> terden yol yol olmuştu, eğer göğsünün önünde su fıçısını andıran iri memeleri de olmasaydı kimse onun bir kadın olduğuna inanmazdı. Kızgın çeliği döven çekiç sesleri sabahtan gece yarılarına kadar devam ediyordu. Ailenin günde iki öğün yemek yemek gibi bir kuralı vardı. Xuan’er yemek yapmakla, sığır ve domuzları ve beslemekle sorumluydu. Çekiçlerden çıkan tak tuk sesleri içinde o da bütün gün<a id="GBS.0832.04"/> koşturup duruyordu. Bütün gün etrafta meşgul meşgul koşturmasına rağmen kaynanası hâlâ onunla uğraşıp duruyordu. Shangguan Lü bir yandan sırtından terler boşanıp çekiç sallarken bir yandan da gözucuyla gelinini izlerdi. Durmadan bir şeyler mırıldanırdı, ağzı hiç boş durmazdı, gelinini yeteri kadar azarladıktan sonra sıra kocası ve oğluna sövmeye gelirdi. Ama hepsi bir süre sonra onun küfürlerine<a id="GBS.0832.05"/> alıştı, bu evin reisi Shangguan Lü’ydü sonuçta ve ailenin en iyi demirci ustası da oydu. Lu Xuan’er kaynanasından korkup ondan nefret etse de, yine de bu kadına gizli bir hayranlık besliyordu. Akşama doğru oturup Shangguan Lü’nün çekiçle çeliği dövmesini izlemek köyde bir çeşit bayram dinlencesine dönüşmüştü. Günlük hasat yapıldıktan sonra Shangguan’ların avlusu gelip giden köylülerle dolup taşardı.<a id="GBS.0833.01"/> Günbatımının kızıllığında kavak ağaçlarının pamukçukları kar gibi görünürdü. Fırının ateşi altın sarısı gibi parlar, kömür mis kokusunu yayar, eriyen çelik gittikçe şeffaflaşıp parlak bir beyaza bürünürdü. Shangguan Fulu iyice şeffaflaşmış çeliği, kerpetenle alıp örsün üzerine koyardı. Sonra eline küçük bir çekiç alıp çeliği dövermiş gibi yapardı. Işıldayan çeliği gören Shangguan Lü’nün iri vücudu<a id="GBS.0833.02"/> afyon görmüş yoksun bir bağımlı gibi birden enerji dolardı, yüzü kızarır, gözleri parlar, birkaç kez avucuna tükürüp titreyen ellerle çekici alır, koca çekici kaldırdığı gibi beyaz beyaz parlayan celiği dövmeye başlar, çelikten çıkan tok sesler ona sanki yumuşak bir plastiğe vuruyormuş gibi gelirdi. Tak tak tak sesiyle inip kalkan vücudu yeri göğü kaplıyor sanırdınız onu izlerken, insan gücü ve<a id="GBS.0833.03"/> çelik, kadın ve erkek yarışıyor sanırdınız, çelik parçası onun o büyük çekicinin ağır darbeleri altında erişte gibi değişirdi, önce düzleşir, incelir, maviyle yeşil arası bir renge bürünür, saflaşır ve en sonunda yavaş yavaş şekle girerdi. Çekici kaldırdığında orada bulunan köylülerin yarıdan çoğu kadının memelerine bakardı, memeleri çalışırken hoplayıp durur, bir an bile yerlerinde durmazdı. Elinde<a id="GBS.0833.04"/> orağıyla gelen Bangzi birden gülmeye başladı. “Bangzi, Bangzi, sana diyorum, seni anasını sattığımın lahanası, ne diye gülüp duruyorsun?” dedi Shangguan Lü gergin bir sesle. “Teyzeciğim, yarın sana iki tane bakır çan vereceğim,” dedi Bangzi. “Bana ne diye çan vereceksin?” diye sordu Shangguan Lü. “Memelerine takasın diye, böylece demir döverken işine biraz hareket katmış olursun,” dedi Bangzi.<a id="GBS.0833.05"/> “İyi de bunda gülünecek ne var? Sen günyüzü görmemişsin anlaşılan, eğer yarın geldiğinde o çanları bana vermezsen, senin o piç kurusu derini yüzerim canlı canlı, tamam mı?” dedi Shangguan Lü.</p>
			<p>Çelik son şeklini alıp su verilmeden önce Shangguan Lü son bir şey daha yapıp çeliğin en hassas olmayan yerine bir erik çiçeği motifi yapardı. Bu motif Shangguan ailesinin simgesi ve aynı zamanda “Shangguan<a id="GBS.0834.01"/> Kızıl Demir Fırını”nın amblemiydi de. Bu amblemin üzerinde bulunduğu bütün çelik aletlerin servis garantisi de vardı. Shangguan’ların en meşhur ürünleri oraktı, namı diğer “Shangguan Orağı”. Shangguan orağı ilk bakışta çok hantal görünürdü ama elinize aldığınızda çeliği iyi dövüldüğünden bıçak kadar hafif ve çok kullanışlı olduğunu fark ederdiniz. İyi dövülmüş “Shangguan Orağı”yla tıraş bile<a id="GBS.0834.02"/> olabilirdiniz. Ürünün bol olduğu her yıl Shangguan’ların işlerinden de bir canlılık yaşanır, para su gibi akardı.</p>
			<p>Shangguan’lar bu parayı elbette ki kolay kazanmıyordu, tüm gün güneşin altında cayır cayır yanan bir fırının başında kavruluyorlardı, vücutlarından boşalan her ter damlası yırtık pırtık giysilerinin üzerinde bir tuz tabakasına dönüşürdü. Xuan’er’in kaynanası elde çekiç, çelik döverken<a id="GBS.0834.03"/> ileride demircilik yapacak kadınlar için bir emsal oluşturuyordu, kadının o iri memeleri, yoğun bir tempoda çalışırken dövdüğü erimiş çelikler gibi yumuşacıktı. Kaynanasının en ustalaştığı işse çeliğe su vermekti. “Çeliği iyi dövmeseniz de olur ama çeliğe su verirken en ufak bir hata yaparsanız çelik hurdaya dönüşür. Çeliğe iyi su vermenin iki kuralı vardır, birincisi deneyim, ikincisi de<a id="GBS.0834.04"/> hissiyat ama hissiyat, yani yaptığınız işi gönül rahatlığıyla içinize sindire sindire yapmak deneyimden daha önemlidir,” dedi Shangguan Lü, ardından işlediği parçayı su verme teknesine bırakınca cızırdayan sudan çok hoş bir koku yayılmaya başladı. Su verme işlemi devam ederken Shangguan Lü gözlerini kıstı ve yüzünde çok nadir görülen yumuşak bir ifade belirdi. Tekneden yoğun buhar kümeleri yükseliyordu,<a id="GBS.0834.05"/> teknedeki cızırtının sudan mı yoksa çelikten mi geldiğini anlamıyordunuz, çeliğin o tatlı kokusu buharla birlikte yükselip önce avluya oradan da <em>hutong</em>’un içine doğru yayıldı.</p>
			<p>İnsanlar Shangguan’ların evinde evin hanımının-Shangguan Lü’nün borusunun öttüğünü söylerlerdi, tıpkı Koca Elli Yu’nun evinde de olduğu gibi. Ama ailelerini geçindiren bu iki kadın arasında çok büyük farklılıklar vardı.<a id="GBS.0835.01"/> Shangguan Lü, iriyarı, gücü sınır tanımayan bir kadındı, Xuan’er’in halasıysa zayıf, narin ama gözü açık, eli çabuk bir kadındı. Shangguan Lü büyük bir kilise çanı gibi homurdanarak konuşurdu, Xuan’er’in halasıysa son derece kırılgan ama turpu şak diye kesen keskin bir sesle konuşurdu.</p>
			<p>Fırının uzun süredir körüklenmeyen ateşi ince, sarı ipek iplikleri andırıyordu. Siyah kurumlar yükseliyordu<a id="GBS.0835.02"/> alevlerle birlikte. Shangguan Shouxi ateşi körükledi. Shangguan Shouxi’nin burnu küçüktü, sonra gözleri, kafası, elleri, kolları, aklınıza gelebilecek her yeri küçüktü, Shangguan Lü gibi iriyarı, at gibi bir kadından böyle küçük bir adamın çıkmış olabileceğine inanamazdınız. Shangguan Lü sık sık iç geçirirdi: “Tohum iyi değilse toprak ne kadar bereketli olursa olsun yine de bir işe yaramaz.” Shangguan<a id="GBS.0835.03"/> Lü, su verilmiş orağı eline alıp son bir kez kokladı sanki burnu su vermenin kalitesine karar veriyormuş gibi. Sonra orağı elinden fırlatıp omuzlarını düşürerek, “Sofrayı kur,” dedi yorgun bir sesle.</p>
			<p>Shangguan Lu küçük ayaklarıyla generalinden emir almış bir piyade gibi koşturup evle avlu arasında mekik dokudu. Akşam yemeği sofrası avludaki erik ağacının altına kuruldu, ağacın dallarından<a id="GBS.0835.04"/> birinde zayıf sarı ışığıyla pervaneleri kendine çeken bir fener asılıydı, pervaneler fenerin etrafında çarpa çarpa uçuşuyordu. Sofrada içine domuz kemiği ve turp harcı konmuş olan bir tepsi çörek vardı, hepsinin önüne birer kâse fasulye çorbası konulmuştu, bunların dışında bir demet taze soğan ve soğanı banmak için bir kâse taze soya sosu da vardı. Shangguan Lu’nun içinde bir huzursuzluk vardı, arada<a id="GBS.0835.05"/> kaçamak bakışlarla kaynanasına bakıyordu. Sofrada eğer fazla yemek olursa kaynanası yüzünü asıp yemeğin ziyan olacağı söyleyerek homurdanırdı; eğer yemek azsa kaynanası bu kez de yemek çubuklarını ve kâsesini bir yana fırlatıp yemeğin ne kadar tatsız olduğundan şikâyet ederdi. Shangguan ailesine gelin olmak gerçekten çok zordu! Çörekler ve çorbadan dumanlar yükselirken tüm gün çınlama sesleri<a id="GBS.0836.01"/> içinde çelik döverek cebelleşen ailenin üzerine ağır bir sessizlik çökerdi. Shangguan Lü ortada, kocasıyla oğlu da onun iki yanında oturuyordu. Lu Xuan’er ise oturmaya cesaret edemiyordu, başını eğmiş, sofranın başında ayakta dikiliyordu kaynanasının emirlerini beklerken.</p>
			<p>“Sığırları besledin mi?”</p>
			<p>“Besledim, ana.”</p>
			<p>“Kümesi kilitledin mi?”</p>
			<p>“Kilitledim, ana.”</p>
			<p>Shangguan Lü bir kâse<a id="GBS.0836.02"/> çorbayı höpürdeterek dikiverdi başına.</p>
			<p>Shangguan Shouxi ağzından bir kemik parçası tükürüp mutsuz bir halde homurdandı: “Başkaları domuz etli çörek yerken, biz kemiklisini yiyoruz köpek gibi...”</p>
			<p>Shangguan Lü yemek çubuklarını masaya çarpıp sövdü oğluna: “Sen, hangi hakla yemek seçiyorsun bakayım?”</p>
			<p>Shangguan Shouxi, “Ambarda bir sürü buğday, evdeki dolaplarda da yığınla para var, ne<a id="GBS.0836.03"/> diye biriktiriyoruz onları?” dedi.</p>
			<p>“Oğlum doğru söylüyor,” diye araya girdi Shangguan Fulu, “çalışmamızın karşılığında bir ödülü hak ettik.”</p>
			<p>“O ambardaki buğdaylarla dolaplardaki paralar kimin biliyor musunuz?” dedi Shangguan Lü, “Bacaklarımı şöyle son bir kez Batı’daki cennete doğru uzattığımda onları da tabutun içine koyup yanımda götüreceğimi mi sanıyorsunuz? Hayır, size bırakacağım!”</p><div style="display:none;"><a id="GBS.0836.04"/></div>
			<p>Lu Xuan’er başını eğip nefesini tuttu.</p>
			<p>Shangguan Lü bir hışım doğrulup evin içine girdi, “Dinleyin bakalım,” diye bağırdı, “yarın börek kızartacağız, domuz pastırması kavuracağız, yumurta haşlayıp tavuk keseceğiz, kek yapıp mantı da açarım. Neden ortalığa saçmayalım? Atalarımızdan birinin işlediği günahın cezasını çekiyor olmalıyız, oğluma kısır bir gelin aldık, boyuna yiyor ama bir çocuk<a id="GBS.0836.05"/> bile doğurmadı daha, ailemizin soyu gözlerimin önünde kuruyor. Neyi kime saklıyoruz? Bari hepsini yiyip bitirelim de bitsin bu iş.”</p>
			<p>Lu Xuan’er yüzünü ellerinin arasına alıp ağlamaya başladı.</p>
			<p>Shangguan Lü bu kez daha yüksek bir sesle sövmeye koyuldu: “Anasını sattığımın bir de ağlıyor! Üç yıldır ekmeğimizi boşuna yediğin yetmedi mi, erkeği geçtim de bari bir kız çocuğu doğursaydın o da<a id="GBS.0837.01"/> bir şey sayılırdı, rahatın yerinde ama bize bir osuruk bile koklatmadın. Neden seni besleyelim ki? Yarın halanın yanına geri dönüyorsun. Shangguan ailesinin soyunun senin yüzünden kurumasını istemiyorum!”</p>
			<p>Lu Xuan’er o gece gün aydınlanana kadar ağladı. Shangguan Shouxi yanına yanaşınca itaatkâr bir tavırla teslim oldu. “Bende bir sorun yok,” dedi ağlayarak, “belki sorun sendedir.”</p>
			<p>Shangguan<a id="GBS.0837.02"/> Shouxi, Xuan’er’in üzerine çıkıp, “Tavuk yumurtlayamazsa bütün suçu horozun üstüne atarmış!” dedi.</p>
		</section>
		<section class="subchapter" epub:type="subchapter">
			<h2>4</h2>
			<p>Hasat toplanmıştı, yağmur mevsimi kapıdaydı, yerel âdetlere göre gelin, baba evine dönüp yazın en sıcak günlerini orada geçirirdi. Üç yıldır evli olan gelinlerin çoğu birincisi elini tutup yürüyebilen, ikincisi kucağında meme emen ve üçüncüsü de karnında olan çocuklarıyla sırtında<a id="GBS.0837.03"/> yapılacak bir bohça ayakkabı kalıbıyla gururla baba evine dönerdi. Zavallı Xuan’er ise sefil bir haldeydi. Eve yanında sadece kocasından yediği dayaklar yüzünden oluşmuş morluklar ve yaralarla, kaynanasının hâlâ kulaklarında çınlayan küfürleri ve koltuğunun altına sıkıştırdığı küçük kırmızı bir bohçayla gözleri ağlamaktan şişmiş ve kızarmış bir halde üzgünce dönüyordu. Halasıyla ne kadar yakın olsa<a id="GBS.0837.04"/> da annesinin yerini tutmuyordu işte, kocasının evinde ne kadar çile çekmişse de kan tükürüp kızılcık şerbeti içtim, demek zorundaydı, halasının evinin kapısından girerken kendini zorlayıp mutlu bir yüz takınmalıydı.</p>
			<p>Daha kapıdan adımını yeni içeri atmıştı ki keskin gözlü halası bir bakışta içini görmüş gibi, “Hâlâ bir şey yok, değil mi?” dedi.</p>
			<p>Halasının bir sözüyle kahrolan Xuan’er’in<a id="GBS.0837.05"/> gözlerinden kırık inci tanelerini andıran yaşlar süzülüverdi hemen.</p>
			<p>“Çok garip,” diye mırıldandı halası, “koskoca üç yıl ve hâlâ gölgesi bile yok.”</p>
			<p>Akşam yemeğinde Xuan’er’in kollarındaki morlukları gören Koca Elli Yu, “Koskoca cumhuriyet olduk, hâlâ karısını döven mi kaldı, beni kızdırmasınlar, Shangguan’ların o kaplumbağa yuvasını yakıp kül ederim!” diye sövdü.</p>
			<p>Halası, kocasına bakıp,<a id="GBS.0838.01"/> “Bakıyorum da yemek bile kapatamadı senin o kokuşmuş ağzını!” diye sövdü.</p>
			<p>Halasının sofrasındaki yemekler çok çeşitliydi, bolluktan Xuan’er’in gözü döndü ama kendini tutup çok az yemek yemeye dikkat ediyordu. Eniştesi, Xuan’er’in kâsesine büyük bir balık parçası koydu.</p>
			<p>“Yavrum,” dedi halası, “bütün suçu kaynananın üzerine atamazsın, insanlar neden gelin alır sanıyorsun? Soylarını devam<a id="GBS.0838.02"/> ettirmek için!”</p>
			<p>“Sen de benim soyumu devam ettirmedin,” dedi eniştesi, “ama ben sana yine de iyi davranmıyor muyum?”</p>
			<p>“Sen karışma, tamam mı?” dedi halası, “Şöyle yapalım, gidip eşeği hazırla da Xuan’er’i ilçeye bir kadın doktoruna götürelim.”</p>
			<p>Xuan’er eşeğe binip Gaomi Kuzeydoğu Bucağı’nın etrafı nehir ve derelerle çevrili tarlalarında yola koyuldu. Gökyüzünü büyük beyaz bulut kümeleri<a id="GBS.0838.03"/> kaplamıştı, bulutların arasından görünen gök, başka bir mavilikteydi. Yeşim taşı yeşili ekinlerle yabani otlar sanki zamana karşı yarışıp hızla büyümüş, zaten dar olan patikaları iyice görünmez hale getirmişti. Eşek yalpalayarak koştururken arada boynunu yabani otların arasına uzatıp mor renkli çiçekleri yiyordu. “Mor çiçekler birer kâse dolusu mavi içki, küçük kızla damat yürüyor. Yürü hadi,<a id="GBS.0838.04"/> yürümeye devam, karanlık bir günbatımına doğru, çiçekler çoktan uykuya daldı. Sarıl, sımsıkı sarıl, seneye bir sepet benekli köpek yavrusu doğuracağım.” Çocukluğunda söylediği bu şarkı, rüzgâra karışıp uzaklara gitti. Xuan’er’in içini sonsuz bir hüzün kapladı. Yolun kenarındaki göletler hendeklerle başka göletlere bağlanıyordu. Suyun şeffaf ve sarımtırak yüzeyinde yavru balık sürüleri aheste aheste<a id="GBS.0838.05"/> yüzüyordu. Otların tepesine tünemiş bir yalıçapkını, boynunu içine çekmiş hareketsiz duruyordu, birden suyu atılan bir taş gibi gölete dalıp gagasında beyaz bir balıkla dışarı fırladı. Güneş ışınları öyle kavurucuydu ki yerden dumanlar çıkıyordu, Xuan’er etrafındaki bitkilerin büyüme seslerini duydu. Kuyrukları birbirine yapışmış, çiftleşen iki yusufçuk uçuverdi önünden. Başını kaldırınca gökte<a id="GBS.0839.01"/> oynaşan iki kırlangıç gördü. Kuyruklarını yeni düşürmüş kurbağa yavruları zıplıyordu patikanın üzerinde, yumurtadan yeni çıkmış çekirgeler gördü otların üzerine tünemiş. Yeni doğmuş yaban tavşanları, annelerinin peşinde otların arasında yiyecek arıyordu. Yabani ördek yavruları annelerinin peşine takılmış yüzüyordu gölette. Küçük pembe perdeli ayaklarıyla yüzerken çıkardıkları dalgalar göletin kenarına<a id="GBS.0839.02"/> vuruyordu... Tavşanlarla çekirgeler bile doğururken ben niye doğuramıyorum? İçinde büyük bir boşluk hissediyordu. Birden efsanelerde anlatılan karınlarındaki bir çantada çocuk taşıyan o kadınları görür gibi oldu ama kendi çantası bomboştu işte. Tanrım, Avalokiteśvara, çocuk doğurtan baş ebe, yalvarırım sana, ne olur bana da bir çocuk bağışla... Birden Avalokiteśvara’nın o pirinç unu beyazı yüzüyle<a id="GBS.0839.03"/> su sümbülü gibi gözlerini gördü, Avalokiteśvara üzeri pullarla kaplı, çenesi sakallı ve boynunda altın bir çan asılı olan bir tek boynuzlu atın üzerindeydi, başı kırmızı bulutlarla çevriliydi, ayaklarının etrafından beyaz bulutlar süzülüyordu, otların üzerinde uçarak ilerliyordu. Ah, imparatoriçem, sevgili anacığım, o kucağınızdaki tosuncuğu bana bağışlayın lütfen, eğer dileğimi gerçekleştirirseniz,<a id="GBS.0839.04"/> size on bin kez secde ederim. Bu dinsel sanrı, gözlerini yaşlarla doldurmuştu, tek boynuzlu atın sesi kulaklarında çınlayan altın çanının tam önüne düştüğünü gördü. Avalokiteśvara kucağındaki tosuncuğu ona doğru uzattı. Avalokiteśvara ve bebeğin mis gibi kokusu doldu içine...</p>
			<p>Eniştesi kırkına merdiven dayamış bir adam olmasına rağmen hâlâ yaramaz bir çocuk gibiydi. Eşeğin dizginlerini tutacağı<a id="GBS.0839.05"/> yerde eşeği kendi kendine yürümeye bırakmıştı. Kendi de yolun kenarındaki yabani otların arasında bir o yana bir bu yana koşturup duruyordu. Topladığı kır çiçeklerinden bir taç yapıp Xuan’er’in başına geçirdi, “Seni güneşten korur,” diyerek. Otların arasında kuşları kovalarken nefes nefese kaldı. Otların arasında yumruk büyüklüğünde yabani bir kavun bulup yemesi için Xuan’er’e verdi. Eniştesi<a id="GBS.0840.01"/> kavunun tatlı olduğunu söylemişti ama Xuan’er kavundan bir ısırık alınca kavunun acılığından neredeyse dili uyuştu. Eniştesi paçalarını sıvayıp gölete daldı, göletin içinde küçük birer karpuz büyüklüğünde iki tane böcek yakalayıp elinde sallamaya başladı, ardından, “Dönüşüm!” diye bağırdı. Sonra böceği Xuan’er’e koklattı. “Ne kokusu bu?” Xuan’er başını sallayıp bilmediğini söyledi. “Karpuz kokusu<a id="GBS.0840.02"/> bu, bunlar karpuz böceği olmalı, karpuzun çekirdekleri böceğe dönüşmüş,” dedi eniştesi.</p>
			<p>Xuan’er eniştesinin kocaman bir çocuk olduğunu düşündü, oyuncu ve çok eğlenceli bir çocuk.</p>
			<p>Jinekoloğun raporuna göre Xuan’er’in hiçbir sorunu yoktu.</p>
			<p>“Ben şimdi gidip hesap sorarım Shangguan’lardan!” dedi halası öfkeyle, oğulları bildiğin kısır bir katır çıktı, acısını bizim Xuan’er’imizden çıkaramazlar!</p><div style="display:none;"><a id="GBS.0840.03"/></div>
			<p>Ama halası avlu kapısına kadar gidip hemen geri döndü.</p>
			<p>On gün sonra yağmurlu bir akşamda halası çok zengin bir sofra hazırladı, sofra eniştesinin güçlü likörlerinden biriyle tamamlandı. Halası karşısına oturmuştu. İki yeşil kadeh alıp birini Xuan’er’in önüne diğerini kendi önüne koydu. Mum ışığı halasının gölgesini arkadaki duvara yansıtıyordu. Halası kadehlere içki doldururken Xuan’er<a id="GBS.0840.04"/> onu elinin titrediğini gördü.</p>
			<p>“Hala, neden içki içiyoruz?” diye sordu Xuan’er büyük bir şeyin olacağını hisseden bir önseziyle.</p>
			<p>“Yok bir şey,” dedi halası, “bu durmadan yağan yağmur içimi kararttı, hem içip dertleşiriz biraz.”</p>
			<p>Halası bardağını kaldırıp, “Hadi, içsene yavrum,” dedi.</p>
			<p>Xuan’er da bardağını kaldırdı, ürkek bakışlarla halasını süzdü. Halası bardağını kaldırıp kadeh tokuşturdu.</p><div style="display:none;"><a id="GBS.0840.05"/></div>
			<p>Sonra boynunu kaldırıp içkiyi bir dikişte içiverdi.</p>
			<p>Xuan’er da aynısını yaptı.</p>
			<p>“Yavrum, ne yapmayı planlıyorsun?” diye sordu halası.</p>
			<p>Xuan’er üzgün bir şekilde başını sallamakla yetindi.</p>
			<p>Halası kadehleri tekrar doldurdu.</p>
			<p>“Yavrum,” dedi halası, “kader deyip kabulleneceğiz. Shangguan’ların oğlu kısır, bize de yapmadıklarını bırakmadılar. Bunu aklında tut, onların bize gönül<a id="GBS.0841.01"/> borcu var, bizim onlara değil. Yavrum, bu dünyada en iyi işler hep gözden ırakta, kara bir fenerin ışığı altında gerçekleşir. Neden bahsettiğimi anladın mı?”</p>
			<p>Xuan’er şaşkın şaşkın başını salladı, birden midesine inen iki bardak likör çoktan başını döndürmeye başlamıştı bile.</p>
			<p>O gece Koca Elli Yu, Xuan’er’in <em>kang</em>’ını ziyaret etti.</p>
			<p>Xuan’er sabah uyandığında başı çatlayacakmış gibi ağrıyordu.<a id="GBS.0841.02"/> Kulağının dibinde biri horluyordu. Güçlükle gözlerini açınca eniştesinin anadan doğma bir halde yanında uzandığını gördü. Eniştesinin pençeyi andıran koca ellerinden biri memesinin üzerindeydi. Çığlık atıp yorganı üzerine çektikten sonra hüngür hüngür ağlamaya başladı. Eniştesi uyanır uyanmaz başına büyük bir bela almış küçük bir erkek çocuğu gibi giysilerini alıp <em>kang</em>’dan aşağıya atladı, “Halan...”<a id="GBS.0841.03"/> diye kekeledi, “Bunu yapmamı o istedi...”</p>
			<p>Ertesi yılın baharında, Qingming Bayramı daha yeni geçmişken, Shangguan’ların gelini Lu Xuan’er kara gözlü, zayıfça bir kız çocuğu dünyaya getirdi. Shangguan Lü, Buddha heykelciğinin önünde üç kere secde etti. “Yere göğe şükürler olsun, sonunda rahmi açıldı. <em>Bodhisattva</em>, seneye de bir erkek torun ihsan eyle bana,” diye mırıldandı.</p>
			<p>Cömert bir tavırla<a id="GBS.0841.04"/> haşladığı bir kâse yumurtayı gelinine uzatırken, “Ye hadi,” dedi.</p>
			<p>Kaynanasının yaptığından etkilenen Shangguan Lu, kadının kocaman yüzüne bakınca burnu ekşidi birden, gözyaşlarını tutamayıp ağlamaya başladı.</p>
			<p>Kaynanası <em>kang</em>’ın bir köşesinde eski püskü bez parçalarına kundaklanmış kız çocuğuna bakıp, “Ona Laidi<a class="si-noteref" epub:type="noteref" href="#f63" id="ref_f63">63</a> diyelim,” dedi.</p>
		</section>
		<section class="subchapter" epub:type="subchapter">
			<h2>5</h2>
			<p>2. ablam Shangguan Zhaodi de Koca Elli Yu’nun<a id="GBS.0841.05"/> tohumudur.</p>
			<p>Annem üst üste iki tane kız çocuğu doğurunca Shangguan Lü’nün yüzündeki mutsuzluk giderek daha da belirginleşmiş.</p>
			<p>Annem zalim bir gerçeğin farkına varmış sonunda: Bu kadına sadece bir gelin sahibi olmak yetmedi, üzerine iki kız doğurdum, yine yetmedi. Bu ailede bir statü edinmenin tek şartı bir erkek çocuğu doğurmak.</p>
			<p>Annem üçüncü çocuğuna bataklığın oradaki sazlıkların içinde<a id="GBS.0842.01"/> hamile kalmış.</p>
			<p>Zhaodi’nin doğumu üzerinden daha bir ay geçmemiş, annem bir öğle üzeri Shangguan Lü’nün talimatları doğrultusunda köyün güneybatısındaki bataklığın sazları arasında ördekleri beslemek için salyangoz toplamaya gitmiş. O yılın baharında köye ördek yavrusu satan iriyarı, yabancı bir adam gelmiş, omuzlarına mavi bir kumaş parçası atmış ve ayaklarında kenevirden yapılmış ayakkabılar<a id="GBS.0842.02"/> olan bu adam, içinde kabarık tüylü, kayısı sarısı ördek yavruları olan iki kafes taşıyormuş. Ördek kafeslerini kilisenin önündeki sokağa koyup melodik bir sesle bağırıyormuş: “Ördeklerim var, ördek yavrusu satıyorum.” O yıl köyde civciv ve kaz yavrusu satanlar olmuş ama şimdiye kadar hiç ördek yavrusu satan biri görmemişler. İnsanlar adamın ördek kafeslerinin etrafını sarıp o pembe gagalı, kabarık<a id="GBS.0842.03"/> sarı tüyleriyle küçük birer topu andıran sevimli şeylere bakmışlar. Ördek yavruları küçük paletli ayaklarıyla beceriksizce yürürken durmadan vaklıyormuş. “Alın hadi, bedava, baharda alın, sonbaharda ödeyin parasını, ördekler erkek çıkarsa para bile almam. Pekin ördeği bunlar, iyi yumurtlarlar, bu sene yumurtlamaya başladılar mı her gün bir yumurta, sadece salyangoz ve midyeyle besleyebilirsiniz,<a id="GBS.0842.04"/> günde iki kere yumurtlar, bir sabah, bir akşam.” Shangguan Lü siftah yapıp on tane ördek almış, onu gören köylüler de dayanamayıp iki kafes ördeği göz açıp kapamadan bitirivermişler.</p>
			<p>Ördek satan adam, köyde bir tur atıp gitmiş. O günün gecesi Sima’lardan büyük olanı, Sima Ting’i haydutlar kaçırmış Mutluluk Malikânesi’nden, fidye olarak binlerce gümüş para almadan da salmamışlar. Köylüler o<a id="GBS.0842.05"/> ördek satan adamın haydutlara casusluk yaptığını, ördek satar gibi yapıp köyde gezinirken Mutluluk Malikânesi’nin tüm girdisi çıktısını öğrendiğini ve haydutlara bilgi verdiğini iddia etmiş.</p>
			<p>Ama adamın sattığı ördekler gerçekten de iyi çıkmış, beş ay sonra küçük bir tekne kadar büyümüşler. Ördeklerine bayılan Shangguan Lü, gelinini her gün salyangoz toplamaya gönderip ördeklerinin yumurtlamaya<a id="GBS.0843.01"/> başlamasını beklemiş dört gözle.</p>
			<p>Annem bir elinde toprak bir kap, diğerinde ucuna tel bir süzgeç bağlı olan uzun bir sopayla kaynanası nereyi işaret ediyorsa oraya gidip salyangoz toplarmış. Köyün yakınlarındaki hendek ve göletlerin içindeki salyangozlar ördek besleyen köylülerin akınına uğrayınca içlerinde bir tane bile salyangoz kalmamış. Kaynanası geçen gün Lianlan denilen küçük bir köyün<a id="GBS.0843.02"/> pazarına giderken yolu bataklıktan geçmiş, bataklığın oradaki sazlıklarda salyangoz kaynıyormuş.</p>
			<p>Annem oraya gidince sazlıkların arasında sürü sürü yabanördeğinin yüzdüğünü görmüş. Bir kürek gibi düz gagalarıyla kaynanasının gördüğü salyangozları yiyip bitirmişler. Uğradığı hayal kırıklığı annemi geç kaldığına pişman etmiş. Eve eli boş dönerse kaynanasının onu çok kötü azarlayacağını da biliyormuş.<a id="GBS.0843.03"/> Sazların kenarındaki çamurlu ve dolambaçlı patikada ilerlemeye başlamış belki yabanördeklerinin uğramadığı bir su birikintisinin üzerinde biraz salyangoz bulurum da kaynanamın verdiği görevi başarıyla yerine getiririm umuduyla. Memelerinin şiştiğini duyumsayınca evde bir kenara bıraktığı iki kızı gelmiş aklına. Laidi daha yeni yeni yürümeye başlamış, Zhadi’yse daha iki aylık bile değilmiş.<a id="GBS.0843.04"/> Kaynanası o on ördeğini torunlarından daha fazla önemsiyormuş. Çocuklar ağladığında onları kucağına bile almıyormuş. Shangguan Shouxi’ye gelince, ona insan demek bile çok güçmüş, evin dışında hiçbir işe yaramayan sümsüğün tekiymiş, annesinin yanında süt dökmüş kediye dönermiş ama sıra anneme gelince zalim davranışlarıyla onu canından bezdirirmiş. O iki kız çocuğunu da hiç sevmezmiş. Ne zaman anneme<a id="GBS.0843.05"/> kötü davransa annem içinden, “Eşek herif, vur hadi, bu iki kız da senin tohumun değil. Ben, Lu Xuan’er, bin tane çocuk daha doğursam da hiçbiri senin Shangguan tohumlarından olmayacak,” dermiş. Eniştesi Koca Elli Yu’yla aralarında bir yakınlaşma olduğundan beri gidip de halasının yüzüne bakacak cesareti yokmuş, bu yüzden o senenin en sıcak günlerinde yanlarına dönmemiş. Kaynanası onu gitmeye<a id="GBS.0844.01"/> zorlayınca, “İkisi de öldü, nereye göndereceksin beni?” deyivermiş. Koca Elli Yu’nun tohumları da işe yaramayınca annem, “Daha sağlam tohumları olan bir adam bulmalıyım,” diye düşünmüş. “Kaynanam, kocam, vurun hadi, sövün bana, anca dört gözle bekleyip durun bir gün doğuracağım erkek çocuğunu ama doğuracağım erkek çocuğunun damarlarında Shangguan kanı dolanmayacak, aldınız mı başınıza belayı!”</p><div style="display:none;"><a id="GBS.0844.02"/></div>
			<p>İşte böyle düşüncelere dalıp patikanın yolunu kapatmış olan sazlıkları aralayarak ilerlemeye devam etmiş. Sazlıkların hışırtısı ve su bitkilerinden gelen o soğuk küf kokusu içinde soluk bir korku uyandırmış. Su kuşları, sazlıkların derinliklerinde ötüşürken serin bir esinti hissetmiş sazlıkların arasından gelen. Annemin birkaç adım önünde beliren uzun ağızlı bir yabandomuzu yolunu kapatmış.<a id="GBS.0844.03"/> Domuzun burnunun iki yanında uzun, diş gibi boynuzları varmış. Diken gibi sert kirpiklerinin çevrelediği küçük gözleriyle anneme düşmanca bakarken burnundan gözdağı veren homurtular yükseliyormuş. Annem sanki bir şişe sirke içmiş gibi titreyip kendine gelmiş. Buraya nasıl geldim acaba? Gaomi Kuzeydoğu Bucağı’nda bilmeyen var mı ki? Bu sazlıkların derinlikleri haydut yuvası, hiç kimse, hatta eli silahlı<a id="GBS.0844.04"/> askerler bile buraya ayak basmaya cesaret edemez, iki yıl önce köyü haydutlar bastığında onlarca havan topuyla zar zor geri püskürtmüşlerdi onları.</p>
			<p>Annem telaş içinde arkasına dönmüş ama biraz sonra insan ve hayvanların ayak izleriyle dama tahtasına dönmüş olan patikalardan hangisinin onu buraya kadar getirdiğini bilememiş. Paniğe kapılmış bir halde bir batıya bir doğuya doğru koşturup bir<a id="GBS.0844.05"/> sürü patikayı denemiş ama hiçbiri bir yere çıkmayınca endişeden ağlamaya başlamış. Güneş, sazlıkların bir kılıcı andıran sivri uçlarından aşağıya inerken yıllardır yerde birikmiş olan çürümüş saz yaprakları leş gibi kokmaya başlamış. Küçük ayaklarıyla bir bokun üzerine basınca, bok çok berbat kokmasına rağmen ona şunu hatırlatmış, bokun olduğu yerde insan da vardır. Hemen yüksek sesle bağırmaya başlamış:<a id="GBS.0845.01"/> “Kimse yok mu? Kimse yok mu?” Kendi sesinin sazlara çarptığını duymuş, sesinin gür ve sık sazların arasında kayboluşunu izlemiş. Başını eğip bastığı bokun içindeki iyi sindirilmemiş, bütün bütün bitki köklerini görünce aydınlanmış birden: Bu insan boku değil ki, olsa olsa bir yabandomuzunun ya da başka bir yabani hayvanın dışkısı olmalı. Ardından biraz daha yürümüş, sonra çaresizlik içinde<a id="GBS.0845.02"/> yere oturup hüngür hüngür ağlamaya başlamış.</p>
			<p>Sonra sırtında bir soğukluk hissetmiş, sanki sazlıkların içinde gizlenen bir çift sinsi göz, onu gözetliyormuş. Telaşla ardına dönmüş ama bir şey görememiş birbirine geçmiş sazlıklardan başka, boyları diğerlerinden daha uzun olanlar gökyüzünü işaret ediyormuş. Sazlıkların arasında bir esinti daha çıkmış, geldiği gibi giderken arkasında sadece hışırtılar<a id="GBS.0845.03"/> bırakmış. Sazlıkların derinliklerinden yine kuş sesleri gelmeye başlamış ama sanki bir insan kuş taklidi yapıyormuş gibi tuhafmış sesleri. Dört bir yanı tehlikeyle çevriliymiş, sazların yaprakları arasında bir sürü koyu yeşil göz parlıyormuş. Bataklık yakamozları sazların yapraklarında dans ediyormuş. Ödü patlıyormuş, tüyleri diken diken olmuş, memeleri demire kesmiş. Yavaş yavaş mantığını<a id="GBS.0845.04"/> yitirmeye başladığında gözlerini kapayıp koşmaya başlamış. Bir göletin sığ sularına girince suyun üzerine kara bir bulut gibi çöreklenmiş sivrisinek sürülerini uyandırmış. Sivrisinekler acımasızca üzerine saldırıp sokmaya başlamış. Bütün vücudu terden yapış yapış olmuş, bu yüzden üzerine daha fazla sivrisinek çekiyormuş. Toprak kabını çoktan kaybetmiş, tel süzgeci de kaçarken bir yere fırlatmış.<a id="GBS.0845.05"/> Acı çığlıklar atarak koşturuyormuş benim zavallı anneciğim. Tam da umudunu yitirdiği an Tanrı ona bir kurtarıcı göndermiş. Hani şu ördek yavrusu satan seyyar satıcıyı.</p>
			<p>Üzerinde kenevirden bir yağmurluk ve koni şeklinde bir şapka olan adam, annemi sazlıkların derinliklerinden alıp daha yukarılarda bir yere çıkarmış. Orada daha az saz varmış. Geldikleri yerin ortasında bir de çadırı andıran,<a id="GBS.0846.01"/> yıkık dökük bir baraka varmış. Barakanın önünde bir ateş yanıyormuş ve ateşin üzerinde demir bir tencere varmış. Tencereden darı lapasının o hoş kokusu yükseliyormuş.</p>
			<p>Adam annemi barakanın içine buyur etmiş. Annem dizlerinin üzerine çöküp, “İyi kalpli ağabey, buradan çıkmama yardım et ne olur, ben demirci Shangguan’ların geliniyim,” demiş.</p>
			<p>“Ne acelesi var?” demiş adam gülerek, “Kırk yılın<a id="GBS.0846.02"/> başı bir misafir gelmiş, ağırlamazsam yakışık almaz!”</p>
			<p>Barakanın zemini ahşap kaplamaymış, tahtaların üzerine de nemden korunmak için köpek derisi seriliymiş. Adam sivrisinek kovmak için yaktığı misk otunun fitilini canlandırmak için hafifçe üfledikten sonra, “Sivrisinekler mi yedi seni? Buradaki sivrisinekler bir ısırıkla bir öküzü bile devirebilir, senin o narin tenine kim bilir neler yapmışlardır,”<a id="GBS.0846.03"/> demiş.</p>
			<p>Misk otundan yükselen beyaz dumanlar çok hoş kokuyormuş. Adam barakanın desteklerinden birine asılı olan sepetten küçük, kırmızı bir demir kutu çıkarmış. Kutunun kapağını açmış, içindeki portakal renkli merhemi annemin sivrisinek ısırıklarından şişmiş yüzüne ve ellerine sürmüş. Annemin içine bir ferahlık doğmuş. Adam sepetin içinden bir parça şeker çıkarıp annemin ağzına sokuşturmuş.<a id="GBS.0846.04"/> Annem binlerce dönümlük bir sazlığın ortasında yalnız kalan bir kadınla erkeğin er ya da geç başına gelecekleri çok iyi biliyormuş. Annem gözyaşları eşliğinde, “Nazik ağabey, bana ne istersen yapabilirsin, senden tek dileğim beni en çabuğundan buradan çıkarman, evde beni bekleyen emzirecek çocuklarım var...” demiş.</p>
			<p>Annem hiç karşı koymamış bu iriyarı adama. Ne acı ne de mutluluk duymuş. Tek<a id="GBS.0846.05"/> istediği şey bu adamın ona bir erkek çocuğu vermesiymiş.</p>
		</section>
		<section class="subchapter" epub:type="subchapter">
			<h2>6</h2>
			<p>4. ablam Shangguan Xiangdi’nin babası şarlatan bir doktordu.</p>
			<p>Şahin burunlu, akbaba gözlü, bir deri bir kemik, genç bir adammış. Sokaklarda ve sapa yerlerde gezerken bir yandan elindeki pirinç çanı sallar, bir yandan da mırıldanırmış: “Dedem bir saray doktoruydu, babamın bir eczanesi vardı ama ben üzgün bir meteliksizim,<a id="GBS.0847.01"/> çan çalıp köy köy gezerim.”</p>
			<p>Annem sırtında bir sepet otla tarladan dönerken bu başıboş adamın bir ihtiyarın ağzından “diş kurdu” çıkardığını görmüş. Şarlatan doktor küçük metal bir kutudan çıkardığı siyah bir cımbızla ihtiyarın ağzından birkaç küçük böcek çıkarmış. Eve dönünce diş ağrısı çekmekte olan kaynanasına yolda gördükleri anlatmış.</p>
			<p>Doktor, Shangguan Lu’ya elindeki feneri Shangguan<a id="GBS.0847.02"/> Lü’nün ağzına doğru tutmasını söylemiş. Bir süre cımbızla kadının dişlerini kurcaladıktan sonra, “Teyzeciğim, sende ‘ateş dişi’ var, kurt filan değil,” demiş.</p>
			<p>Sonra gümüş bir iğne çıkarıp Shangguan Lü’nün eline ve yanağına batırmış, sonra sırtındaki heybeden toz halinde bir paket ilaç çıkarıp ağzına üflemiş. Kısa bir süre sonra Shangguan Lü’nün dişi ağrımıyormuş artık.</p>
			<p>Doktor, Shangguan’ların<a id="GBS.0847.03"/> doğu kanadındaki odada kalmış o gece. Ertesi sabah bir gümüş para çıkarıp odayı hasta kabulü için kullanmak istediğini söylemiş. Doktorun dişini iyileştirmesi ve ışıl ışıl parlayan bir gümüş para teklif etmesine sevinen Shangguan Lü bunu hemen kabul etmiş.</p>
			<p>Doktor işini gerçekten çok iyi yapıyormuş.</p>
			<p>Köyün çobanlarından Yu Si’nun boynunda bir şişkinlik varmış yıllardır iyileşmeyen, sürekli<a id="GBS.0847.04"/> kan ve irin akıttığı gibi bir de acı acı kaşınırmış. Doktor şişkinliği görür görmez gülerek, “Bunda bir şey yok, küçük bir şişlik alt tarafı, iyileşir,” demiş, “gidip biraz inek dışkısı sür, geçer.”</p>
			<p>İnsanlar doktorun şaka yaptığını sanmış.</p>
			<p>“Beyim,” demiş Yu Si, “hastayla dalga geçmek yakışık almaz.”</p>
			<p>“Eğer bana inanıyorsan,” demiş doktor, “gidip boku bulursun, eğer inanmıyorsan gidip<a id="GBS.0847.05"/> benden daha iyi bir doktor bul.”</p>
			<p>Ertesi gün Yu Si elinde büyük bir balıkla doktora teşekkür etmeye gelmiş. Şişkinliğe dışkıyı sürdüğünü, başlarda çok fena kaşındığını ama biraz süre geçtikten sonra şişkinlikten küçük kara kurtçuklar çıkınca kaşıntısının hafiflediğini, dışkıyı şişkinliğin üzerine birkaç kat sürdükten sonra da şişkinliğin iniverdiğini söylemiş.</p>
			<p>“Tam anlamıyla bir dâhi!”<a id="GBS.0848.01"/> diye de eklemiş Yu Si doktora övgülerini sunarken.</p>
			<p>“Senin yaranın içinde,” demiş doktor, “bokböceği vardı. İnek bokunu gören bokböceği kendini yaranın içinden hemen dışarı atacaktı tabii ki de.”</p>
			<p>Bu vakayla birlikte büyük bir nam salan doktor Shangguan’ların evinde tam üç ay oturmuş. Oda kirası ve yemek masraflarını aylık ödüyormuş, Shangguan’larla da sanki aileden biriymiş gibi çok iyi<a id="GBS.0848.02"/> geçiniyormuş.</p>
			<p>Shangguan Lü bir gün doktora doğurganlıkla ilgili bir ilacı olup olmadığını sormuş.</p>
			<p>Doktor hemen bir reçete yazıvermiş: “On yumurtayı susam yağında biraz balla kavur.”</p>
			<p>“Bu ilacı ben de denemek istiyorum,” demiş Shangguan Shouxi.</p>
			<p>Bu gizemli doktora karşı bir şeyler hissetmeye başlamış olan annem, bir gün doğu kanadındaki odaya gizlice girip doktora kocasının kısır<a id="GBS.0848.03"/> olduğunu söylemiş.</p>
			<p>“O diş kurtlarını,” diye açıklamış doktor, “metal kutumun içine önceden koymuştum.”</p>
			<p>Annemin hamile kaldığından emin olduktan sonra tekrar yola koyulmuş doktor. Evden ayrılmadan önce aylardır hastaları tedavi ederek kazandığı bütün parayı Shangguan Lü’ye verip bir de onu ciciannesi ilan etmiş.</p>
		</section>
		<section class="subchapter" epub:type="subchapter">
			<h2>7</h2>
			<p>Annem akşam yemeğinde elindeki kâseyi düşürüp kırmış. Beyninde<a id="GBS.0848.04"/> bir patlama sesi duyunca bunun hiç de hayra alamet olmadığını hissetmiş.</p>
			<p>Dördüncü kızını doğurduktan sonra Shangguan ailesinin havası iyice değişmiş, sanki karanlık bir gölge çöküvermiş ailenin üzerine, kaynanasının yüzüne sanki her an üzerine atılıp annemin başını kesecekmiş gibi, daha yeni su verilmiş orak sertliğinde bir ifade yerleşmiş.</p>
			<p>Eski bir gelenek olan “lohusalık dönemi” evde<a id="GBS.0848.05"/> yürürlükten kaldırılmış. Kızını doğurduktan sonra daha bacaklarının arasındaki kanı bile temizlemeye fırsat bulamadan kaynanasının elinde metal bir kerpetenle pencereye vurduğunu duymuş. “Aileye bir katkıda daha bulunduğunu sanıyorsun, değil mi?” demiş kaynanası öfkeyle, “Bir kızın ardından siktiri boktan bir kız daha doğurmakla aileye bir katkıda mı bulunduğunu sanıyorsun ha? Elimde tepsi ve kâselerle<a id="GBS.0849.01"/> senin ayağa kalkmanı mı bekleyeceğimi sanıyorsun? Koca Elli Yu’nun evinde böyle mi eğittiler seni? Bakıyorum da bir de gelinin var sana hizmet edecek! Birden kaynana kesiliverdin başıma! Belki de önceki hayatımda yaşlı bir öküzü öldürüp ilahî düzene bir rahatsızlık vermişimdir de bu da benim cezamdır! Gerçekten aklımı yitirmiş, kör olmuş, kalbim domuz yağıyla kaplanmış ya da ruhum şeytanlar<a id="GBS.0849.02"/> tarafından ele geçirilmiş olmalı senin gibi bir gelini oğluma alırken!” Kerpetenle pencereye vurup kükremeye devam etmiş: “Sana söylüyorum, sağır mısın, yoksa aptalı mı oynuyorsun, duymadın mı sana dediklerimi?” “Duydum...” demiş annem hıçkırarak. “O zaman niye hâlâ sallanıyorsun?” demiş kaynanası, “Kaynatanla kocan harmana gitti, ben de süpürgeyi bıraktığım gibi küreği aldım elime, o kadar meşgulüm<a id="GBS.0849.03"/> ki, keşke aynı anda dört farklı yerde olabilsem ama sen, orada <em>kang</em>’ın üzerinde altın döşek, gümüş yorgan, şımarık bir prenses gibi yatıyorsun! Eğer bana bir erkek torun verseydin altın bir leğen içinde ayaklarını yıkardım senin!”</p>
			<p>Annem <em>kang</em>’dan inip üzerine bir pantolon geçirmiş, başına kirli bir havlu sarıp her yeri kanla kaplı olan yeni doğmuş kızına bakmış, yenleriyle gözünün yaşını silip<a id="GBS.0849.04"/> gevşemiş bacaklarını sürüyerek dayanılmaz sancılar içinde avluya doğru yürümeye başlamış. Yaz ortasının kör edici güneş ışınlarından gözlerini bile açamıyormuş. Su fıçısından bir kepçe soğuk su alıp yutkunarak içmiş. “Neden geberip gitmiyorum bu dünyadan?” diye düşünmüş, “Böyle yaşamak işkenceden farksız, neden kendi canını kendim almayayım!” Sonra kaynanasının avluda elinde kuzgun karası bir<a id="GBS.0849.05"/> kerpetenle Laidi’nin bacağını kıstırdığını görmüş. Shangguan Zhaodi ve Shangguan Lingdi korkmuş gözlerini onlara dikip bir saman yığınına iyice sokulmuşlar, kıpırdamaya bile cesaret edemiyorlarmış, o küçük bedenleri samanların arasına karışıp gözden yitmek için can atıyormuş. Laidi kesilmek üzere olan bir domuz gibi çığlık atıyor, o zayıf vücuduyla yerde çırpınıyormuş. “Sana ağlaman için güzel bir<a id="GBS.0850.01"/> neden vereceğim şimdi!” diye kükrüyormuş Shangguan Lü öfkeyle, yılların verdiği deneyim ve kuvvetle kızın vücudunu durmadan kerpetenle kıstırırken.</p>
			<p>Annem öne doğru atılmış, Shangguan Lü’nün kolunu tutup ağlayarak yalvarmış: “Ana, çocuk o, nerden anlar, bağışla yavrucağı... Eğer birini kerpetenle kıstırmak istiyorsan beni kıstır...” Annem güçsüz bir halde Shangguan Lü’nün önünde diz çökmüş.<a id="GBS.0850.02"/> Shangguan Lü elindeki kerpeteni öfkeyle yere fırlatıp bir süre şaşkın şaşkın bakınmış, ardından göğsünü dövüp ağlamaya başlamış: “Tanrım, Tanrım benim, bu kadın beni sinirden öldürecek bir gün...”</p>
			<p>Annem kendini zorlayarak harman yerine vardığında Shangguan Shouxi ona tırmıkla vurup sövmüş: “Tembel eşek, niye bu kadar geç kaldın? Beni yorgunluktan öldürmek mi istiyorsun?”</p>
			<p>Bacakları zaten<a id="GBS.0850.03"/> tutmayan annem, tırmığı da yiyince ister istemez yere oturuvermiş. Güneşten bir piliç gibi kavrulmuş kocasının boğuk kükremesini duymuş: “Numaraya yapmayı bırak! Hemen ayağa kalk da tırmıklamaya başla harmanı!”</p>
			<p>Kocası sapı dut ağacından yapılmış tırmığı annemin önüne fırlatıp sallana sallana bir akasya ağacının altına serinlemeye gitmiş. Kaynatasının da elindeki tırmığı fırlattığını görmüş.<a id="GBS.0850.04"/> Oğluna sövmeye başlamış adam: “Seni anasının gözü, sen çalışmazsan ben de çalışmam. Bu bir tarla ekini, bir başıma ben mi kaldıracağım?” Kaynatası da akasyanın gölgesine oturmuş. Baba oğul ağacın altında baba oğul gibi değil sanki iki yakın arkadaşmış gibi esneyip durmuş.</p>
			<p>“İşi bırakıyorum!” demiş oğul, “Bunca uğraşa rağmen yediğimiz hâlâ bir kaba pirinç.”</p>
			<p>“Sen kaba pirinç yiyorsun da,”<a id="GBS.0850.05"/> demiş babası, “sanki ben işlenmişini yiyorum!”</p>
			<p>Baba oğlun atışmasını dinleyen annemin içine bir hüzün çökmüş. Shangguan’ların o yılki hasadı bolmuş, önünde uzanan olgunlaşmış buğday başaklarıyla dolu iki dönümlük tarlaya bakmış. Kavrulmuş buğdayın o hoş kokusunu içine çekmiş annem. Köylülere bazen düğün çiçeğinden daha acı terler akıtsa da hasat zamanı her zaman mutluluk getirirmiş. Annem<a id="GBS.0851.01"/> elleriyle yerden destek alıp zar zor ayağa kalkmış. Tırmığı yerden almak için eğilirken neredeyse bayılacakmış, tırmıktan aldığı destekle doğrulmuş, mavi gök ve sarı toprak, etrafında onu yere devirmek isteyen devasa bir tekerlek gibi döneniyormuş, annemin bacakları tutmaz olmuş ama bir şekilde ayakta kalmayı başarmış işte. Karnı ağrıyormuş, daha az önce yükünü boşaltan karnına sancılar giriyormuş,<a id="GBS.0851.02"/> doğum kanalından süzülen soğuk ve mide bulandırıcı sıvılar uyluklarını ıslatıyormuş.</p>
			<p>Güneşin şeytani ışınları tarlanın üzerinde beyaz ve çok sıcak bir ateş gibi parlıyormuş. Buğday başakları ve saplarında geriye kalan son damla nemler de buharlaşıp mutlu bir şekilde havaya karışıyormuş, sancılarını bastırmaya çalışan annem tırmıkla kaldırdığı harmanı ters çevirip ekinlerin kurumasını hızlandırmaya<a id="GBS.0851.03"/> çalışıyormuş. “Çapanın üzerinde su vardır, tırmığın üzerindeyse ateş,” dediğini hatırlamış kaynanasının, kaynanası böyle bir sürü ipe sapa gelmez laf söylermiş ama hâlâ köyün en saygın kadınlarından biri sayılıyormuş. Adil, taşaklı ve cömert bir kadınmış, pintiliği sadece ailesine sökermiş, komşularına hiç de öyle davranmazmış. Çelik dövmede üstüne yokmuş, çiftlik işlerine gelince hem tarlada<a id="GBS.0851.04"/> hem de harmanda çok iyi iş çıkarırmış. Annem kaynanasıyla kıyaslayınca kendini bir aslanın önündeki tavşana benzetirmiş. Ürkek, nefret dolu ama aynı zamanda aslana hayran da olan bir tavşancık. Kaynanacığım, o koca elini kaldır da affına sığınıp altından geçebileyim bir kerecik! Küçük altın balıkları andıran buğday başakları hışırdıyormuş, tırmığın dişleri arasından kayan ağır buğday taneleri<a id="GBS.0851.05"/> yere düşerken patırdıyormuş. Buğday başaklarına karışıp harmanın içine düşen zümrüt yeşili, sivri kafalı küçük bir çekirge pembe kanatları açıp annemin elinin üzerine zıplamış. Annem yeşim taşını andıran bitişik gözleri olan bu küçük ve narin böceğin, orakla ikiye ayrılmış olan karnını görmüş. Karnının yarısını kaybetmiş olan çekirge hâlâ hayatta ve hâlâ uçabiliyormuş, çekirgenin inatla yaşama tutunduğunu<a id="GBS.0852.01"/> gören annem, bundan çok etkilenmiş, bileğini hafifçe oynatıp çekirgenin uçmasını beklemiş ama çekirge olduğu yerde duruyormuş. Annem çekirgenin ayaklarıyla derisine tutunurken verdiği o ince hissiyatla kendini tutamayıp içini çekmiş. Halasının karpuz bostanındaki çadırının içinde ikinci kızı Zhaodi’nin rahmine düştüğü o sabahı hatırlamış, Mo Nehri’nden gelen soğuk bir esintinin çadırın içine<a id="GBS.0852.02"/> girdiği o sabahı. Bostanının içindeki gümüş grisi karpuz yaprakları arasında mor renkli, pırıl pırıl parlayan büyük bir karpuz varmış. O zamanlar Laidi daha meme emiyormuş. O zaman da tıpkı bunun gibi pembe kanatları olan bir çekirge sürüsü çadırın etrafında ötüyormuş. Eniştesi Koca Elli Yu, annemin önüne diz çöküp kendi başına vurmaya başlamış, “Beni bu işe halan bulaştırdı, o günden beri içimde<a id="GBS.0852.03"/> bir huzursuzluk var, bir an bile rahat edemiyorum, artık insan bile sayılmam, Xuan’er, şu bıçağı alıp acıma bir son ver ne olur!” demiş. Bir rafın üzerinde ışıl ışıl parlayan karpuz bıçağını işaret edip ağlamaya başlamış. Annemin kafası karışmış, bir sürü duyguyu aynı anda duyumsuyormuş. Elini tereddüt içinde uzatıp eniştesinin kel kafasını okşamış, “Enişte, seni suçlamıyorum, beni onlar zorladı...<a id="GBS.0852.04"/> bu adımı atmaya...” demiş. Annemin sesi birden keskinleşmiş, çadırın dışındaki yuvarlak karpuzları işaret edip sanki karpuzlar birer insanmış gibi, “Dinleyin beni! İstediğiniz kadar gülebilirsiniz! Enişte, hayat nasıl bir şey anlamadım, bir sürü keskin dönemeçle dolu, bugüne kadar hep iffetimle yaşayıp dik durmaya çabaladım ama karşılığında dayak yedim, sövüldüm, baba ocağına geri gönderildim;<a id="GBS.0852.05"/> beni adam yerine koymaları için başka adamların altına yatıp hamile kalmam gerekti. Enişte bu tekne er ya da geç alabora olacak, Zhang’ların hendeğinde batmazsa Li’lerin deresinde batacak,” demiş. Sonra dudağını alaycı bir gülümsemeyle büküp devam etmiş: “Enişte, ne derlerdi hani, ‘Başkalarının tarlasına tohum ekme?!’” Eniştesi huzursuz bir tavırla ayağa kalkmış, annem de bir kadına hiç yakışmayan<a id="GBS.0853.01"/> bir hareketle eniştesinin pantolonunu indirivermiş...</p>
			<p>Mutluluk Malikânesi’nin harman yerinde dört katır taş bir silindiri çekerek daireler çiziyormuş. Çalışanlar katırları kırbaçlıyormuş. Katırların anırması, insanların bağrış çağırışları, silindirin dönerken çıkardığı ve katırların ezdiği ekinlerden çıkan sesler öğle güneşinin altında birbirine karışmış, altın rengi buğday başakları katırların<a id="GBS.0853.02"/> toynakları altında parlak bir dalgaya dönüşüyormuş. Diğer tarafta, Shangguan’ların harman yerindeyse sırtından ter damlayan bir kadın kendi başına canla başka çalışıyormuş. Buğday başakları o kadar kavrulmuş ki harman yerinde büyük bir yangının çıkması ufak bir kıvılcıma bakarmış. Harmanda çalışmak için gerçekten bundan daha iyi bir zaman bulunamazmış! Güneş gökyüzünde bir fırın gibi parlıyormuş.<a id="GBS.0853.03"/> Harman yerinin hemen yanındaki akasya ağacının yaprakları hımbıl hımbıl sarkıyormuş. Baba oğul Shangguan’lar serin bir gölgede dinlenirken, evin sıcaktan bunalmış köpeği de yıkık bir duvarın dibinde pembe dilini çıkarmış hızlı hızlı soluyormuş. Annemin tüm vücudu leş gibi kokan yapış yapış bir terle kaplıymış. Boğazı alev alev yanıyormuş. Başı ağrıyor, midesi bulanıyor, alnındaki damarlar sanki<a id="GBS.0853.04"/> her an patlayacaklarmış gibi acı acı zonkluyormuş. Belden aşağısı sanki bir su fıçısına batırılmış koca bir pamuk tomarıymış. Harman yerinde ölümü kucaklamak isteyen bir azim ve insanı şaşırtan bir güçle hâlâ çalışmaya devam ediyormuş, hadi, az kaldı! Harman yerine vuran parlak güneş ışığı, buğday başaklarına can vermiş gibiymiş, başaklar milyonlarca küçük Japon balığını ya da kımıl kımıl kıvrılan<a id="GBS.0853.05"/> milyonlarca yılanı andırıyormuş. Ekinlere dönüp bakınca annemin içine trajik bir hüzün çöreklenmiş. “Gökteki Kutsal Babamız, gözlerini iyice aç da bak! Gözlerinizi açın komşular! Bakın Shangguan’ların yeni doğum yapmış gelini daha kanı bile kurumadan nasıl da harmana çıkıp kavurucu güneşin altında çalışıyor. Bir de kaynatasıyla kocası, iki sözde erkek, akasyanın gölgesinde geviş getiriyor. İmparatorluk<a id="GBS.0854.01"/> tarihinin üç bin yıllık kayıtlarında bile böylesine bir acıya rastlayamazsınız.” Annem kendi kendine söylenirken öyle içlenmiş ki kendini tutamayıp hıçkıra hıçkıra ağlamaya başlamış. Puslu gözlerinin önünde ekinlerin arasından rengârenk bir bulut yükselmiş. Bulut öyle ta göğün en tepesine kadar yükselmemiş ama sonra o altın çanın sesini duymuş. Gökteki Kutsal Babamızın arabası bu. Her yerde<a id="GBS.0854.02"/> <em>sheng</em><a class="si-noteref" epub:type="noteref" href="#f64" id="ref_f64">64</a> çalıyor, Altın Ejderha’nın arabası da geldi, Zümrüdüanka dans ediyor. Avalokiteśvara geliyor tek boynuzlu atının sırtında, kucağında bir tosuncuk. Annem tam da baygınlıktan yere düşeceği anda Avalokiteśvara’nın pirinç unu beyazlığındaki güzelim pipisi sallanan tosuncuğu yere indirdiğini görmüş. Çocuk ağlayarak annemin karnına girivermiş. Annem yere diz çöküp gözyaşları içinde haykırmış:<a id="GBS.0854.03"/> “Şükürler olsun sana Avalokiteśvara, şükürler olsun...”</p>
			<p>Annem kendine geldiğinde kendini yıkık duvarın gölgeciğinde tüm vücudu toz ve çamura bulanmış bir halde yatarken bulmuş, üzerini sinekler kaplamış, bir köpek ölüsü gibi uzanıyormuş. Shangguan’ların kara katırı, harmanın hemen yanında dikiliyormuş. Kaynanası Shangguan Lü de elinde bir kırbaçla tembel kocası ve oğlunu dövüyormuş. O iki<a id="GBS.0854.04"/> canım koca bebek, kollarını kaldırıp kendilerini korumaya çalışırken dayak yiyen bir köpek gibi bağırıyorlarmış. Kaynanasıysa kırbacını acımasızca şaklatıp derilerini yarmak istercesine vuruyormuş.</p>
			<p>“Vurma artık, vurma...” diye yalvarıyormuş kaynatası başını tutarak, “Muhterem karıcığım çalışıyoruz işte, daha ne yapmamızı istiyorsun!”</p>
			<p>“Ya sen,” demiş Shangguan Lü, kırbacı Shangguan Shouxi’ye<a id="GBS.0854.05"/> savurup, “seni küçük piç kurusu seni! Ne zaman kaytarsanız bunun senin fikrin olduğunu bilmediğimi mi sanıyorsun!”</p>
			<p>Shangguan Shouxi boynunu omuzlarının arasına gömüp, “Anam, canım anam, vurma artık, beni dayaktan öldürürsen yaşlanınca sana kim bakacak ha, kim kaldıracak cenazeni!” demiş.</p>
			<p>“Bunları senin yapmanı mı bekliyorum sanıyorsun?” demiş kaynanası hüzünlü bir ses tonuyla, “Peh, beni<a id="GBS.0855.01"/> gömecek birileri gelene kadar kemiklerimi çoktan yakacak odun olarak kullanmış olurlar.”</p>
			<p>Baba oğul beceriksiz hareketlerle katırın koşum takımlarını takmış, ellerine aletlerini alıp tarlaya koşturmuşlar.</p>
			<p>Shangguan Lü elinde kırbacıyla yıkık duvarın yanına gidip suçlayıcı bir ses tonuyla, “Hadi kalk da eve geri dön, canım gelinim benim, buraya yatıp ne yapıyorsun? Burada yatıp beni konu<a id="GBS.0855.02"/> komşuya rezil mi edeceksin? Sonra komşuların arkamdan konuşup beni gelinine insan gibi davranmamakla suçlamalarını mı istiyorsun? Hadi, ne duruyorsun? Yoksa sana sekiz kişilik bir tahtırevan kiralayıp içeriye taşıtmamı mı bekliyorsun? Ah, ne günlere kaldık, gelinler artık kendilerinin kaynanalarından daha iyi olduklarını düşünüyor! Bir gün bir oğul doğurursan kaynana olmanın tadını sen de alırsın!”<a id="GBS.0855.03"/> demiş.</p>
			<p>Annem duvara tutunarak ayağa kalkmış.</p>
			<p>Kaynanası başında duran koni şeklindeki şapkayı çıkarıp annemin başına koymuş, “Git hadi, bahçeden biraz salatalık topla, salatalıkları akşama biraz yumurtayla kavur da şunlara yemek çıksın. Eğer yapabilecek gibi hissedersen biraz su da çekip sebzeleri de yıkayıver. Artık yaşıyor muyum bilemedim! Buna yaşamak denirse tabii, hepinizin yükü sırtımda,”<a id="GBS.0855.04"/> demiş.</p>
			<p>Kaynanası kendi kendine söylenerek harman yerine dönmüş.</p>
			<p>O gece şimşek çakmış, gök gürlemiş. Bir harman ekin, bir yıl boyunca dökülen kan ve ter. Annem dayanılmaz sancılar içinde ölü gibi ağırlaşmış vücudunu sürüyerek evdekilerle birlikte hasadı içeri almak için dışarı çıkmış. Soğuk yağmur suyu, annemi sudan çıkmış sıpaya çevirmiş. İşleri bitip eve döndüklerinde kendini <em>kang</em>’ın<a id="GBS.0855.05"/> üzerine ancak atabilmiş, orada öylece uzanırken artık cehennemin kralı Yama’nın kapısının önünde dolandığını duyumsamış, onun küçük iblisleri de annemin boynuna bir zincir dolayıp kilit takarak onu içeriye sürüklemek istiyormuş.</p>
			<p>Annem içgüdüsel bir hareketle eğilip tuzla buz olmuş kâsenin parçalarını toplamaya çalışırken birden kaynanasının suyun içinden başını çıkarmış bir inek gibi böğürdüğünü<a id="GBS.0856.01"/> duymuş. Bunu takiben başına gelen ağır bir darbeyle kendini yerde bulmuş. Kaynanası elindeki kan lekeli taş sarmısak tokmağını fırlatırken sözcükler ağzından bir havan topunun patlaması gibi dökülüvermiş: “Kır, yık, dök hadi, bugünlerde bu ailenin başına gelen de bu zaten!”</p>
			<p>Annem tam ayağa kalkmış ki kaynanası tokmağı bu sefer başının arkasına geçirmiş. Ilık kan, hemen boynuna doğru süzülmüş.<a id="GBS.0856.02"/> Annem ağlayarak, “Ana, kasten yapmadım ki...” demiş.</p>
			<p>“Bir de kalkmış cevap veriyorsun?” demiş kaynanası.</p>
			<p>“Cevap vermiyorum,” demiş annem.</p>
			<p>Kaynanası gözünün ucuyla oğluna bakıp, “Aman be, seninle uğraşamayacağım! Shouxi, şu bir işe yaramayan karını al da sunağa koy, önüne yemek koyup ibadet ederiz!” demiş.</p>
			<p>Annesinin tam olarak ne demek istediğini çok iyi anlayan Shangguan Shouxi<a id="GBS.0856.03"/> duvara dayalı duran bir sopayı alıp beline geçirince annem kendini yerde bulmuş. Sonra sopayla anneme defalarca vurmuş. Shabgguan Lü oğluna onaylayan bakışlar atmış. “Shouxi, vurma artık, öldüreceksin kadını, ölürse mahkemeye düşeriz,” demiş Shangguan Fulu.</p>
			<p>“Kadınlar değersiz yaratıklardır,” demiş Shangguan Lü, “köteği eksik etmeyeceksin. Kadının dövülmüşü hamurun yoğrulmuşu makbuldür.”</p>
			<p><a id="GBS.0856.04"/>“Öyleyse sen niye beni dövüyorsun?” diye sormuş Shangguan Fulu.</p>
			<p>Anneme vurmaktan yorulan Shangguan Shouxi elindeki sopayı bir yana fırlatmış, armut ağacının yanına gidip nefeslenmeye çalışmış.</p>
			<p>Annemin beli ve kalçaları ıslak ve yapış yapışmış. Kaynanasının havayı koklayıp sövdüğünü duymuş: “Vay anasını gömdüğüm, birkaç sopa yiyince hemen altına kaçırdı.”</p>
			<p>Annem dirseklerinden güç alıp<a id="GBS.0856.05"/> başını kaldırmış, o âna kadar duymadıkları vahşilikte bir sesle bağırmış: “Shangguan Shouxi, hadi başlamışken devam etsene, öldürsene beni... Eğer beni döverek öldürmezsen orospu çocuğusun...”</p>
			<p>Annem diyeceğini dedikten sonra oracıkta bayılıvermiş.</p>
			<p>Gece yarısı kendine geldiğinde gözünü açar açmaz tüm göğün yıldıza kestiğini görmüş. Yukarıda, 1924 yılının bir gecesinde Samanyolu’nun kenarından<a id="GBS.0857.01"/> kayan bir kuyrukluyıldız uzun kuyruğunu sürüyerek insanoğluna kargaşa ve huzursuzluk dolu yeni bir çağın başladığını haber veriyormuş.</p>
			<p>Annemin yanında üç tane korumasız küçük yaratık uzanıyormuş; Laidi, Zhaodi ve Lingdi, bir de <em>kang</em>’ın üzerinde boğuk hıçkırıklarla ağlayan Xiangdi varmış, bu yeni doğmuş bebeğin göz çukurları ve kulakları kımıl kımıl kımıldayan kurtçuklarla kaplıymış, bu kurtçuklar<a id="GBS.0857.02"/> yeşil sineklerin gün boyu bıraktıkları larvalarıymış.</p>
		</section>
		<section class="subchapter" epub:type="subchapter">
			<h2>8</h2>
			<p>Shangguan’lara karşı büyük bir nefret ve tiksinti duyan annem, Kum Ağzı köyünde köpek eti satarak geçimini sağlayan Gao Dabiao adlı bekâr bir kasaba sunmuş kendi etini üç gün boyunca. Gao Dabiao’nun sığır gibi gözleri ve kalkık dudakları varmış, üzerine köpek yağı bulandığından bir zırhı andıran pamuklu ceketini yaz kış, demez<a id="GBS.0857.03"/> üzerinden çıkarmazmış. Onu gören köpekler ne kadar vahşi olurlarsa olsunlar hemen yanından sıvışır, araya güvenli bir mesafe koyunca da ona doğru dönüp havlamaya başlarlarmış. Annem bir gün Taşkın Ejderha Nehri’nin kuzey kıyısına yabani ot toplamaya gittiğinde fırsat bu fırsattır, deyip Gao Dabiao’yu görmeye gitmiş. Annem içeriye girdiğinde Gao Dabiao köpek eti haşlıyormuş. “Eğer buraya köpek eti<a id="GBS.0857.04"/> almaya geldiysen daha pişmedi!” demiş adam. “Hayır,” demiş annem, “bu kez ben sana et sunmaya geldim. O yıl bayramda gösterilen operada kimseler bakmıyorken ellemiştin beni hani, hatırladın mı?” Gao Dabiao’nun yüzü kıpkırmızı olmuş. “Bugün, etrafta birilerinin olmasından çekinmene gerek yok, gelirken kapıyı kapattım!” demiş annem.</p>
			<p>Annem hamile kaldığına kanaat getirdikten sonra Tan ailesinin<a id="GBS.0857.05"/> çadırına gidip oradaki Avalokiteśvara sunağında tütsü yakmış, secde etmiş, dilekte bulunmuş, hatta evlenirken yanında getirdiği bütün parasını bırakıp adak tutmuş ama ertesi yıl yine bir kız çocuğu doğurmuş. Bu da 5. ablam, Shangguan Pandi.</p>
			<p>Annem altıncı kızı Shangguan Niandi’nin biyolojik babasının Gao Dabiao mu yoksa Tianqi Tapınağı’ndaki yakışıklı rahip mi olup olmadığını anlayana kadar<a id="GBS.0858.01"/>  –annem bile hangisi olduğunu çok sonradan fark edecekmiş– Shangguan Niandi yedi ya da sekiz yaşına basmış, kızının yüzünün uzunluğu, burnunun inceliği ve kaşlarının uzunluğu babasının kim olduğunun kanıtıymış.</p>
			<p>O yılın baharında Shangguan Lü garip bir hastalığa yakalanmış, boynunun aşağısında kalan her yeri feci kaşınan, gümüş grisi pullarla kaplanmış. Baba oğul Shangguan’lar kadın derisini<a id="GBS.0858.02"/> kaşıyıp haşat etmesin diye ellerini arkasından bağlamışlar. Bu garip hastalık o demir gibi kadını gece gündüz inletiyormuş, avlunun duvarları ve armut ağacının kalın gövdesi Shangguan Lü’nün o feci kaşıntıdan kurtulmak için sırtını sürtmesi yüzünden kan izleriyle dolmuş. “Kaşıntıdan ölüyorum, kaşıntıdan...” diye inliyormuş acı içinde Shangguan Lü, “Göğü gücendirdim, göğü gücendirdim, yardım edin<a id="GBS.0858.03"/> bana, kurtarın beni...”</p>
			<p>Baba oğul Shangguan’lar üzerlerinden taş bir silindir geçse dahi osurmaz, ellerine bir tığ bile batsa kanamaz derecede beceriksiz adamlar olduklarından Shangguan Lü’ye bakacak bir doktor bulma görevi doğal olarak annemin başına kalmış. Annem katıra atlayıp Gaomi Kuzeydoğu Bucağı’nı baştan sona kat etmiş, bir sürü doktor çağırmış, hem geleneksel Çin tıbbı hem de Batılı<a id="GBS.0858.04"/> metotlar kullanılmış ama Shangguan Lü’yü gören doktorların kimi bir reçete karalayıp gidiyor kimi de reçete bile yazmadan arkasını dönüp gidiyormuş. Annem şamanlara ve büyücülere de danışmış; ama ne sihirli iksirler ne de okunmuş sular bir işe yarmış, Shangguan Lü’nün hastalığında hiçbir düzelme olmadığı gibi günden güne de gittikçe ağırlaşıyormuş.</p>
			<p>Shangguan Lü bir gün annemi <em>kang</em>’ın yanına<a id="GBS.0858.05"/> çağırıp, “Shouxi’nin odalığı, eskilerin dediği gibi, ‘Babalarla oğullarını nezaket bağlar birbirine, kaynanayla geliniyse düşmanlık,’ ben öldükten sonra bu ailenin sorumluluğu senin eline geçecek, o baba oğul bir ömür boyu büyümeyecek eşek sıpaları,” demiş.</p>
			<p>“Ana,” demiş annem, “böyle şeyler söyleme, 3. Fan amca bana Madian kasabasının Tianqi Tapınağı’nda dermansız hastaları bile iyileştirebilen<a id="GBS.0859.01"/> çok bilge bir keşiş olduğunu söyledi, gidip onu getireceğim sana.”</p>
			<p>“Boşa para harcama,” demiş kaynanası, “ben hastalığımın nedenini çok iyi biliyorum. Evleneli daha çok olmamıştı, bir kedinin üzerine kaynar su döküp öldürdüm hayvanı ama ne yapayım o da civcivlerimizi çalıyordu, çok kızmıştım, ona ders olsun, dedim, nereden bileyim öleceğini, işte bu hastalık o kedinin benden aldığı intikamdır.”</p><div style="display:none;"><a id="GBS.0859.02"/></div>
			<p>Ama annem katırla tam on beş kilometre yol tepip Madian kasabasının Tianqi Tapınağı’ndaki bilge keşişi bulmuş.</p>
			<p>Keşiş beyaz yüzlü, kaşı gözü yerinde yakışıklı bir adammış, bütün vücudu baştan aşağıya sandal ağacı kokuyormuş.</p>
			<p>Tespih çekip annemin hikâyesini dinledikten sonra, “Patron hanım,” demiş, “bu fakir keşiş, tapınağın dışında hasta görmez, geri dönüp kaynananızı buraya getirin.”</p><div style="display:none;"><a id="GBS.0859.03"/></div>
			<p>Başka çaresi olmayan annem eve geri dönmüş, katırı ahşap bir arabaya bağlayıp arabanın içine oturttuğu kaynanasını tapınağa götürmüş.</p>
			<p>Bilge keşiş, kaynanasına iki tane ilaç yazmış, biri içmesi, diğeri de derisine sürmesi gereken bir sıvıymış. “Eğer bu ilaçlar bir etki göstermezse bir daha beni görmeye gelmenize gerek yok,” demiş keşiş, “ama eğer bir iyileşme görürseniz yine gelin ki size<a id="GBS.0859.04"/> başka ilaçlar da yazayım.”</p>
			<p>Annem eczaneye gidip ilaçları kaptığı gibi eve koşturmuş, kendi kendine eziyet ettiğini bile bile hazırlamaya koyulmuş reçeteyi. Kaynanası ilaçlardan üç kere içip iki kere süründükten sonra kaşıntısı mucizevi bir şekilde duruvermiş.</p>
			<p>Bu işe çok sevinen kaynanası sandığından para çıkarıp anneme vermiş, keşişe teşekkür edip yeni ilaçlar yazdırması için.</p>
			<p>Bilge<a id="GBS.0859.05"/> keşiş, kaynanasına yeni ilaçları yazarken annem hazır gelmişken bir soruvereyim, deyip keşişe kız değil de erkek çocuk doğurabilmesi için ne gibi bir şey önereceğini soruvermiş, birdir ikidir derken sohbet gittikçe daha da koyulaşmış. Tutku dolu bir keşişle bir oğlu olması için yanıp tutuşan bir kadından daha iyi bir ikili olabilir miymiş ki oracıkta sevgili olmuşlar.</p>
			<p>Annemin tadı damağında<a id="GBS.0860.01"/> kalan Kum Ağzı köyünden Gao Dabiao, gözlerini yine anneme dikmiş.</p>
			<p>Bir gün akşamüzeri güneş batıp ay yükseliyorken annem katırının üzerinde Tianqi Tapınağı’ndan eve dönüyormuş. Yolu, Mo Nehri’nin güney kıyısındaki darı tarlalarından geçerken Gao Dabiao birden karanlığın içinden fırlayıp annemin yolunu kesmiş.</p>
			<p>“Lu Xuan’er ne maymun iştahlı karıymışsın!” demiş Gao Dabiao.</p>
			<p>“Dabiao,” demiş<a id="GBS.0860.02"/> annem, “sana acıdığımdan gözlerimi kapayıp istediğini verdim birkaç kez ama şansını fazla zorlama.”</p>
			<p>“Şu küçük keşişle işi pişirdin diye beni bir kenara atamazsın!” demiş Gao Dabiao.</p>
			<p>“Saçmalıyorsun!” demiş annem.</p>
			<p>“Beni kandıramazsın,” demiş Gao Dabiao, “ya dediğimi yaparsın ya da Gaomi Kuzeydoğu Bucağı’nda yaşayan herkese söylerim o kaynananın hastalığı için tapınağa gitme ayaklarının,<a id="GBS.0860.03"/> aslında keşişle gizliden işi pişirmek için olduğunu.”</p>
			<p>Annem, Gao Dabiao’nun onu kucağında darı tarlalarının içine taşımasına izin vermiş...</p>
			<p>Kaynanası iyileşmiş. Ama annemle keşişin yaşadığı yasadışı ilişki bir şekilde kaynanasının kulağına çalınmış işte.</p>
			<p>Shangguan Niandi doğduğunda onun da bir kız olduğunu gören kaynanası hiçbir şey söylemeden bebeği iki bacağından tuttuğu gibi odanın<a id="GBS.0860.04"/> içinde duran oturakta boğmaya çalışmış.</p>
			<p>Annem <em>kang</em>’dan aşağıya atlamış, kaynanasının bacaklarına yapışıp yalvarmaya başlamış: “Ana, ah ana, merhamet eyle, altı aydır sana bakmamın hatırına kızımın canını esirge ne olur...”</p>
			<p>“Bu konuda sana hak veriyorum,” demiş kaynanası bebek elinde ciyak ciyak ağlarken, sesini biraz alçaltıp, “keşişle yaptıkların doğru mu?” diye sormuş.</p>
			<p>Annem tereddütte<a id="GBS.0860.05"/> kalmış, hiçbir şey söylememiş.</p>
			<p>“Söyle!” demiş kaynanası, “Bu elimde tuttuğum bir piç mi?”</p>
			<p>Annem başını kararlı bir ifadeyle iki yana sallamış.</p>
			<p>Kaynanası bebeği <em>kang</em>’ın üzerine fırlatmış.</p>
		</section>
		<section class="subchapter" epub:type="subchapter">
			<h2>9</h2>
			<p>1935 yılının sonbaharında annem Taşkın Ejderha Nehri’nin kuzey kıyısında ot keserken, bozgundan kaçan silahlı dört askerin toplu tecavüzüne uğramış.</p>
			<p>Tecavüz bittiğinde nehrin soğuk<a id="GBS.0861.01"/> sularına bakmış, kendini nehre atıp boğmak istemiş. Tam nehrin temiz sularına girip ölümüne yürüyecekken birden suyun üzerinde Gaomi Kuzeydoğu Bucağı’nın o güzel mavi göğünün yansımasını görmüş. Başının üzerinde bembeyaz bulutlar süzülüyormuş, birkaç kahverengi küçük kuş, bulutların altında mutlu cıvıltılar saçarak uçuyormuş. Birkaç şeffaf balık bulutların suya vuran gölgesinde kuyruklarını titreterek<a id="GBS.0861.02"/> yüzüyormuş. Sanki hiçbir şey olmamış gibiymiş, gök hâlâ öylesine mavi, bulutlar hâlâ öylesine kibirli, öylesine tembel ve öylesine beyazmış. Küçük kuşlar etrafta atmacalar var diye şarkı söylemeyi bırakmıyormuş, küçük balıklar etrafta yalıçapkınları uçuşuyor diye yüzmeye küsmüyormuş. Soğuk bir esinti annemim göğsünün içindeki aşağılanmışlık duygusunu yutuvermiş. Nehirden bir avuç su alıp ter<a id="GBS.0861.03"/> ve gözyaşıyla ıslanmış yüzünü yıkamış, üstüne başına çekidüzen verip eve dönmüş.</p>
			<p>Ertesi yılın yaz başında epeydir çocuk doğurmayan Shangguan Lu, yedinci kızı Shangguan Qiudi’yi doğurmuş. Onun bu seferki gebeliğine büyük umutlar bağlamış Shangguan Lü büyük bir hayal kırıklığına uğramış, sendeleye sendeleye odasına gidip uzun yıllardır sandığında sakladığı bir şişe sert içkiyi çıkarmış, var<a id="GBS.0861.04"/> gücüyle şişeyi tepesine diktikten sonra hıçkıra hıçkıra ağlamaya başlamış. Shangguan Lu da çok üzgünmüş, yeni doğmuş çocuğunun buruşuk yüzüne tiksintiyle bakarken içinden şöyle sayıklamaya başlamış: “Gökteki Kutsal Babamız, niye bu kadar pintisin? Bir parça daha çamur katıp çocuğuma bir kuş verebilirdin...”</p>
			<p>Shangguan Shouxi odaya dalıp battaniyeyi kaldırınca geriye doğru sendelemiş. Şoku atlattıktan<a id="GBS.0861.05"/> sonra yaptığı ilk şey kapının ardında duran, çamaşır yıkarken ıslak çamaşırları dövmek için kullandıkları kalın tokacı karısının kafasına geçirmek olmuş. Taze kan duvarın üzerine sıçramış. Bu delirmiş küçük adam, öfkeyle odadan çıkıp dükkâna koşturmuş, çelik eritme fırınından aldığı kor gibi yanan bir demir parçasıyla odaya geri dönüp karısının bacaklarının arasını dağlamış.</p>
			<p>Bütün odayı koyu<a id="GBS.0862.01"/> sarı bir dumanla yanmış tüy ve et kokusu kaplamış. Acı bir çığlık atan annem<em>, kang</em>’dan aşağıya yuvarlanmış. Annemin yerde dertop olmuş vücudu şiddetle titremiş.</p>
			<p>Lu Xuan’er’in dağlandığını duyan Koca Elli Yu, av tüfeğini kaptığı gibi soluğu Shangguan’ların kapısında almış. İçeri girer girmez hiçbir şey demeden Shangguan Lü’nün göğsüne nişan alıp çekmiş tetiği. Shangguan Lü’ nün henüz vakti<a id="GBS.0862.02"/> dolmadığından tüfek ıskalamış. Koca Elli Yu ikinci atışı yapana kadar Shangguan Lü eve koşup kapıyı kilitlemiş arkasından. Öfkesi hâlâ dinmemiş olan Koca Elli Yu, bu kez de kapıya ateş etmiş. Tüfek kükreyince kapıya çarpan yüzlerce saçma tanesi kapının üzerinde kâse büyüklüğünde bir delik açmış. İçeriden Shangguan Lü’nün korku dolu çığlıkları yükselmiş.</p>
			<p>Koca Elli Yu tüfeğinin kabzasıyla kapıya<a id="GBS.0862.03"/> vurmaya başlamış. Ağzından tek bir sözcük bile çıkmamış, sadece ağır ağır nefes aldığı duyuluyormuş. O uzun iriyarı vücudu, bir ayınınki gibi sallanıyormuş. Shangguan ailesinin kızları batı kanadındaki odanın içinde birbirlerine sarılmış, korku dolu gözlerle avluda olan biteni izliyormuş.</p>
			<p>Baba oğul Shangguan’lar birinin elinde bir çekiç, diğerinde bir kerpeten, avluda çarpık bir yürüyüş tutturmuş<a id="GBS.0862.04"/> ihtiyatlı adımlarla Koca Elli Yu’ya yaklaşmaya çalışıyormuş. Shangguan Shouxi küçük bir kuş gibi öne atılıp kerpetenin ağzıyla Koca Elli Yu’nun sırtına vurmuş. Koca Elli Yu ardına dönüp kükremiş. Shangguan Shouxi elindeki kerpeteni yere fırlatmış, görünüşe bakılırsa koşup kaçmak istiyormuş ama bacaklarında derman olmadığından öylece kalakalmış. Yüzünde zorlama bir gülümseme belirmiş.</p>
			<p>“Seni<a id="GBS.0862.05"/> gebertirim ulan orospu çocuğu!” diye sövmüş Koca Elli Yu tüfeğinin kabzasıyla Shangguan Shouxi’yi yere serip. Tüfeğini öyle bir güçle savurmuş ki tüfek ortadan ikiye ayrılmış. Bu kez de Shangguan Fulu atılmış öne elindeki çekiçle. Çekici kaldırıp boşluğa doğru savurunca neredeyse kendi de yere düşecekmiş. Koca Elli Yu, onun omzuna bir yumruk atıp yerde yatan oğlunun yanına göndermiş.</p>
			<p>Sonra<a id="GBS.0863.01"/> yerde yatan baba oğlu sırayla bir güzel tekmelemiş. Daha sıkı tekmeler atabilmek için durmadan zıplayıp öyle tekme atıyormuş. “Enişte”lerinin bu halini gören Shangguan kız kardeşler onun çok eğlenceli bir oyun oynadığını sanmış. Tekmelerden kendilerini korunmak için vücutlarını iyice toplayan baba oğul, yerde bir top gibi yuvarlanmaya başlamış. Başlarda baba oğlun çığlıkları giderek daha yüksek sesle<a id="GBS.0863.02"/> çıkıyormuş ama bir süre sonra çıtları bile çıkmamış. Shangguan Shouxi yaralanmış dev bir karakurbağası gibi kıçını havaya dikip yerden kalkmaya yeltenmiş. Koca Elli Yu ona bir uçan tekme atıp tekrar yere yuvarlamış.</p>
			<p>Koca Elli Yu çekici yerden alıp havaya kaldırmış, Shangguan Shouxi’nin kafasına doğru tutup, “Orospu çocuğu! Şimdi senin o karpuz gibi kafanı dağıtacağım!” diye sövmüş.</p>
			<p>O kritik<a id="GBS.0863.03"/> anda annem kapıyı açıp sendeleyerek avluya çıkmış, “Enişte,” demiş, “enişte, bu aile arasında bir mesele, sen burnunu sokma...”</p>
			<p>Koca Elli Yu elindeki çekici yere atıp karşısında kuruyup kalmış bir ağaç gibi duran Lu Xuan’er’e hüzünle bakarak, “Xuan’er... Ne çok acı çektin sen...” demiş.</p>
			<p>“Yu’ların evinden çıkınca,” demiş annem, “bir Shangguan oldum, ölsem de kalsam da senin bileceğin iş<a id="GBS.0863.04"/> değil...”</p>
			<p>Koca Elli Yu’nun çıkardığı tantana Shangguan ailesinde dolanan kibir bulutlarını az da olsa dağıtmış. Gelinine ne kadar kötü davrandığının farkına varan Shangguan Lü, ona biraz daha insanca yaklaşmaya başlamış. Ölümün eşiğinden dönen Shangguan Shouxi, karısına daha farkı bir gözle bakmaya başlamış, ona eskisi kadar kötü davranmıyormuş artık.</p>
			<p>Annemin dağlanmış yerlerinden irin<a id="GBS.0863.05"/> akıyor ve etrafa leş gibi bir koku yayıyormuş. Çok fazla yaşamayacağının bilincinde olan annem, batı kanadındaki odaya taşınmış.</p>
			<p>Kilisenin çanı bir sabah annemi erkenden uyandırmış. Kilisenin çanı zaten her gün çalıyormuş ama annem o sabah çanın bir başka çaldığını, sanki kendisi için çaldığını hissetmiş. Bronzun o güzel tınısı içini titretip kalbine büyüleyici dalgalar göndermiş. Daha önce<a id="GBS.0864.01"/> bu sesi niye fark etmedim ki? Kulaklarımı ne tıkıyordu acaba? Annem bu değişikliği düşünürken vücudundaki ağrıları yavaş yavaş unutuvermiş. Birkaç fare üzerine tırmanıp onu ısırana kadar annem bu düşünceyle huşu içinde durmuş. Halasının evinden getirilen o yaşlı katır, anneme yaşlı bir insan gibi şefkat ve hüzün dolu gözlerle bakıyormuş, bu bakışlar annemi teselli etmiş, ona ilham vermiş ve cesaretlendirmiş<a id="GBS.0864.02"/> onu.</p>
			<p>Çürümeye başlamış vücudunu bir baston yardımıyla adım adım sürüklemiş yola doğru, sanki cennetin kapısına giden o uzun yolda ilerliyormuş, böylece girivermiş kilisenin kapısından içeri.</p>
			<p>O gün pazarmış. Papaz Malory elinde bir İncil’le tozla kaplanmış kürsüde ayakta dikiliyor, kürsünün altındaki bir avuç beyaz saçlı yaşlı kadına “Matta”dan bir bölüm okuyormuş:</p>
			<p>“Annesi Meryem, Yusuf’la<a id="GBS.0864.03"/> evlenmeden önce, henüz nişanlıyken, Kutsal Ruh aracılığıyla hamile kaldı. Kocası Yusuf, doğru bir adamdı ve onun herkese rezil olmasını istemiyordu. Bu yüzden de onu gizlice boşamak niyetindeydi. Yusuf bunlar üzerine epey düşündükten sonra Yehova’nın meleği ona rüyasında görünüp şöyle dedi: ‘Ey Davut oğlu Yusuf, karın Meryem’i evine almaktan korkma çünkü rahmindeki bebek Kutsal Ruh aracılığıyla<a id="GBS.0864.04"/> olmuştur. Karın bir erkek çocuk doğuracak, onun adını İsa koyacaksın; çünkü o, halkını günahlarından kurtaracak.’”<a class="si-noteref" epub:type="noteref" href="#f65" id="ref_f65">65</a></p>
			<p>Annem buraya kadar dinleyince gözleri dolmuş, gözyaşları yakasına süzülüyormuş. Bastonunu atıp yere diz çökmüş. Büyük demir bir çarmıhın üzerinde asılı olan, yer yer çatlamış hünnap ağacından yapılmış İsa’nın o ifadesiz yüzüne bakıp hıçkırarak ağlamış: “Ah Tanrım, çok geç kaldım...”</p><div style="display:none;"><a id="GBS.0864.05"/></div>
			<p>Yaşlı kadınlar şaşkın bakışlarla Shangguan Lu’ya bakıyormuş. Çürümüş etinden gelen pis kokuya burunlarını kıvırmışlar.</p>
			<p>Papaz Malory, İncil’i bırakıp kürsüden aşağıya inmiş, Xuan’er’in yanına gelip onu ayağa kaldırmış. Papazın nazik, mavi gözleri kristalimsi gözyaşlarıyla doluymuş.</p>
			<p>“Kız kardeşim, seni uzun süredir bekliyordum!” demiş.</p>
			<p>Papaz Malory, 1938 yılının yaz başında Kumlu<a id="GBS.0865.01"/> Tepe köyünün sık akasya ağaçlarıyla kaplı gözden ırak bir köşesinde, annemin yaraları artık iyileşmeye başlamış vücudunun yanına, saygıyla diz çöküp titreyen, kırmızı, koca elleriyle annemin vücuduna nazikçe dokunmuş. Papazın nemli ve kırmızı dudakları titriyormuş; o duru, mavi gözleri, etraflarını saran, çiçeklenmiş, gür akasya ağaçlarının arasındaki boşluklardan süzülen Gaomi Kuzeydoğu Bucağı’nın<a id="GBS.0865.02"/> göğüyle aynı mavilikteymiş, papaz kesik kesik fısıldıyormuş: “... Kız kardeşim... aşkım... eşsiz güvercinim... benim mükemmel kadınım... yeşim taşı gibi yuvarlak kalçaların, usta ellerin işi... karışık şarabın hiç eksilmediği yuvarlak bir tas gibi göbeğin... zambaklarla kuşanmış bir buğday yığını gibi karnın... sanki bir çift geyik yavrusu memelerin, ikiz ceylan yavrusu... memelerin palmiyeden sarkan<a id="GBS.0865.03"/> iki meyve senin... burnun elma gibi kokuyor, en iyi şarap gibi ağzın... Ne güzel, ne çekicidir aşk! Zevkten zevke sürükler...”</p>
			<p>Annem, Papaz Malory’nin içine işleyen övgüleri ve nazik dokunuşları altında kendini Gaomi Kuzeydoğu Bucağı’nın koyu mavi göğü ve Papaz Malory’nin koyu mavi gözleri içinde süzülen bir kuğu tüyü kadar hafif hissetmiş, kırmızı ve beyaz akasya çiçeklerinin o hoş kokusu<a id="GBS.0865.04"/> üzerine bir dalga gibi vururken. Papaz Malory’nin o serin spermleri rahmine bir ok gibi girerken annemin gözlerinden minnet dolu gözyaşları boşanmış. Bu iki yaralı âşık akasyanın kokusu altında nefes nefese kalmışken karışık duygular içinde bağırmış:</p>
			<p>Immanuel! Tanrı bizimledir...</p>
			<p><em>Hallelujah</em>! <em>Hallelujah</em>...</p>
			<p>Âmin! Âmin!</p>
			<p>Â...min!</p>
		</section>
	</section>
	<div style="display:none;"><a id="GBS.0865.05"/></div><div style="display:none;"><a id="GBS.0865.06"/></div><section class="si-footnotes" epub:type="footnotes">
		<aside class="si-footnote" epub:type="footnote" id="f60"><a class="si-backref" href="#ref_f60">60.</a><span class="si-footnote-text"> 31 Ağustos 1900. (Ç.N.)</span></aside>
		<aside class="si-footnote" epub:type="footnote" id="f61"><a class="si-backref" href="#ref_f61">61.</a><span class="si-footnote-text"> Çin İmparatorluk Sınavı’nda en yüksek dereceyi alan kişilere verilen unvan. (Y.N.)</span></aside>
		<aside class="si-footnote" epub:type="footnote" id="f62"><a class="si-backref" href="#ref_f62">62.</a><span class="si-footnote-text"> Çin ayakkabı markası. (Ç.N.)</span></aside>
		<aside class="si-footnote" epub:type="footnote" id="f63"><a class="si-backref" href="#ref_f63">63.</a><span class="si-footnote-text"> <em>Lai</em>, Çincede gelmek, <em>di,</em> <em>de </em>ise erkek kardeş anlamına gelir. Bu bağlamda <em>Laidi</em> hem erkek çocuğu bekleyen kaynananın beklentisini hem de ilk gelen çocuğun, erkek olmasa da ona bir erkek adı konulmasını karşılar. (Ç.N.)</span></aside>
		<aside class="si-footnote" epub:type="footnote" id="f64"><a class="si-backref" href="#ref_f64">64.</a><span class="si-footnote-text"> Üflemeli bir<div style="display:none;"><a id="GBS.0866.01"/></div> Çin müzik aleti. (Ç.N.)</span></aside>
		<aside class="si-footnote" epub:type="footnote" id="f65"><a class="si-backref" href="#ref_f65">65.</a><span class="si-footnote-text"> Yeni Ahit, “Matta”, 1:18-24. (Y.N.)</span></aside>
	</section>
<div style="display:none;"><a id="GBS.0866.02"/></div></body>
</html>