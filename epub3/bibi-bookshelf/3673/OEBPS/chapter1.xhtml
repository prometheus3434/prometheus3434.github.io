<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
	<title>İri Memeler ve Geniş Kalçalar</title>
	<link href="main.css" rel="stylesheet" type="text/css"/>
<meta name="Adept.resource" value="urn:uuid:7475e036-2ad0-9835-172e-f49c4d72ddd9"/>
</head>
<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0009.01"/></div>
	<section class="container">
		<h1>Birinci Bölüm</h1>
		<section class="subchapter" epub:type="subchapter">
			<h2>1</h2>
			<p>Papaz Malory, <em>kang</em>’ın<a class="si-noteref" epub:type="noteref" href="#f1" id="ref_f1">1</a> üstünde sessizce uzanırken Meryem Ana’nın pembe memelerine ve kucağındaki kıçı çıplak Bebek İsa’nın tombik yüzüne vuran parlak kırmızı bir ışık gördü. Geçen yaz tavandan damlayan sular bu yağlıboya resmin üzerinde kahverengi su lekeleri bıraktığından Kutsal Bakire ve Oğlu’nun yüzünde boş bir ifade vardı. Gümüş grisi ve ipek inceliğinde bir ağdan<a id="GBS.0009.02"/> sarkan uzun bacaklı bir örümcek hafif bir esintiyle bir o yana, bir bu yana sallanıyordu. “Sabah örümcekleri mutluluğa, akşam örümcekleri zenginliğe alamettir,” demişti bir keresinde o solgun yüzlü ama güzel kadın örümceği görünce. Beni nasıl bir mutluluk bekliyor ki? Aklına birden rüyasında gördüğü o göksel memelerle tuhaf kalçalar düşüverdi, dışarıdan gelen çekçek gıcırtısı, uzaktaki bataklıktan<a id="GBS.0009.03"/> gelen turna sesleri ve süt keçisinin kızgın melemelerine kulak kesildi. Serçeler pencerenin kâğıt kaplamasına çarpıp duruyordu. Mutluluk kuşu da denilen saksağanlar avlunun dışındaki kavak ağaçlarında cıvıldıyordu. Görünüşe göre bugün gerçekten iyi bir haber alabilirdi. Zihnini toparlayınca kör edici bir haleyle çevrili olan o koca göbekli güzel kadının vahşi bir görünüm aldığını gördü, kadının<a id="GBS.0009.04"/> dudakları sanki konuşacakmış gibi sabırsızca seğirdi. O, on bir aydır hamileydi, bugün doğurabilirdi. Papaz Malory, ağından sarkan örümcekle saksağanların ne anlama geldiğini birden anladı. Doğrulup <em>kang</em>’dan aşağı indi.</p>
			<p>Papaz Malory, elinde topraktan siyah bir kapla kilisenin arkasındaki sokağa çıkınca demirci ustası Shangguan Fulu’nun karısı Shangguan Lü’nün dükkânın önünü süpürdüğünü gördü.<a id="GBS.0009.05"/> Kalbi hızla çarpmaya başladı, titreyen dudaklarla, “Tanrım, her şeye gücü yeten Yüce Tanrım...” diye mırıldandı. Sert parmaklarıyla ıstavroz çıkarıp yavaşça bir köşeye çekildi, iriyarı ve tombul Shangguan Lü’yü sessizce izlemeye başladı. Shangguan Lü sabah çiyiyle ıslanmış sokağın tozunu sakince süpürdükten sonra faraştaki çöpleri tozdan dikkatli bir şekilde ayırdı. Bu tombul kadının hareketleri<a id="GBS.0010.01"/> hantalca görünmesine rağmen tuhaf bir güç ve dinçlik taşıyordu, o altın rengi, darı başaklarından yapılmış süpürge, kadının elinde bir oyuncak gibi duruyordu. Tozları sepetin içine boşaltıp koca elleriyle iyice bastırdıktan sonra sepeti alıp doğruldu.</p>
			<p>Shangguan Lü toz dolu sepetiyle kendi evinin bulunduğu <em>hutong</em>’a<a class="si-noteref" epub:type="noteref" href="#f2" id="ref_f2">2</a> girer girmez arkasında bir gürültü duydu. Ardına dönüp bakınca şehrin en zengin<a id="GBS.0010.02"/> ailesinin oturduğu Mutluluk Malikânesi’nin siyah giriş kapısından bir grup kadının koşarak çıktığını gördü. Kadınlar paçavralar içindeydi ve yüzleri kuruma bulanmıştı. Her zaman ipek ve satenler içinde dolaşan ve yüzlerinden pudra ve ruju hiç eksik etmeyen bu kadınlar şimdi niye böyle giyinmişlerdi ki?</p>
			<p>Herkesin “İhtiyar Baştankara” diye seslendiği arabacı, Mutluluk Malikânesi’nin siyah giriş<a id="GBS.0010.03"/> kapısının karşısındaki avludan üzeri yeşil gölgelikle kaplı ve lastik tekerlekli yeni at arabasıyla çıktı. Araba daha durmadan kadınlar çabucak arabaya doluştu. Arabacı giriş kapısının önündeki sabah çiyiyle ıslanmış taş aslan heykellerinin<a class="si-noteref" epub:type="noteref" href="#f3" id="ref_f3">3</a> yanına çömelip sakince piposunu tüttürmeye başladı. Mutluluk Malikânesi’nin kâhyası Sima Ting elinde av tüfeğiyle giriş kapısından dışarı fırladı. Hareketleri<a id="GBS.0010.04"/> genç bir adam gibi esnek ve çevikti. Kâhyayı gören arabacı aceleyle doğrulup ona baktı. Sima Ting, arabacının elindeki pipoyu alıp birkaç kez içine çektikten sonra şafak vakti gül pembesine dönmüş göğe baktı, ardından esneyerek, “Hareket vaktidir, Mo Nehri köprüsünde beni bekle, birazdan gelirim,” dedi.</p>
			<p>Arabacı bir elinde dizginler, diğerinde kırbacıyla arabayı yola doğru çevirdi. Arabaya<a id="GBS.0010.05"/> tıkışmış kadınlar bir yandan bağrışmaya, bir yandan da sohbet etmeye başladı. Arabacı, kırbacı şaklatınca atlar hemen tırısa geçti. Atların boyunlarındaki bakır çıngıraklar çıngırdarken arabanın tekerlekleri hışırdayıp yoldan toz bulutları kaldırdı.</p>
			<p>Sima Ting sokağın ortasında durup işedi, çoktan uzaklaşmış olan at arabasına bakıp ardından seslendi, sonra av tüfeğini kucaklayıp yolun kenarındaki<a id="GBS.0011.01"/> gözetleme kulesine çıktı. Gözetleme kulesi doksan dokuz tane ağaç gövdesinin üzerinde yükseliyordu. Kulede üzerinde kırmızı bayrak asılı olan bir platform vardı. Sabah çiyiyle ıslanmış olan bayrak bu rüzgârsız sabahta başını eğmiş keyifsizce duruyordu. Shangguan Lü, Sima Ting’in gözetleme kulesinden kuzeybatıya doğru baktığını gördü. Sima Ting uzun boynu ve açılmış ağzıyla su içen bir kazı<a id="GBS.0011.02"/> çağrıştırıyordu. Kürkle kaplanmış gibi duran beyaz bir bulut kümesi Sima Ting’i yutup ardından tükürdü. Kan kırmızısı güneş ışınları Sima Ting’in yüzünü kırmızıya boyadı. Shangguan Lü, Sima Ting’in yüzünün parlak, yağlı, yapışkan ve göz kamaştıran bir şurupla kaplanmış olduğunu düşündü. Av tüfeğini başının üzerine kaldırdığında yüzü bir horozun ibiği gibi kızardı. Shangguan Lü, ince, metalik bir ses<a id="GBS.0011.03"/> duydu, bu ses, tetiğin kurulma sesiydi. Sima Ting tüfeğin kabzasını omzuna yerleştirip bekledi, uzun uzun bekledi. Shangguan Lü de bekliyordu, elindeki ağır mı ağır toz sepeti kollarını uyuşturmaya ve boynu tutulmaya başlamasına rağmen bekledi. Sima Ting tüfeğinin namlusunu indirip somurtan bir erkek çocuğu gibi dudaklarını büzdü. Shangguan Lü, Sima Ting’in tüfeğine küfrettiğini duydu. “Seni velet!<a id="GBS.0011.04"/> Niye ateş açmıyorsun!” Sonra tüfeğini tekrar omzuna aldı, tetiğe bastı, namludan çıkan ateş topu, güneş ışınlarını bastırıp Sima Ting’in kırmızı yüzünü aydınlattı. Keskin silah sesi köydeki sessizliği bozdu, birden tüm gök sanki bulutların üzerinde bir peri kızı varmış da elindeki rengârenk çiçeklerin taçyapraklarını buluttan aşağı fırlatıyormuş gibi aydınlandı. Shangguan Lü’nün kalbi heyecanla<a id="GBS.0011.05"/> atmaya başladı. Demircinin karısı olmasına rağmen çekiç ve örsü eline aldığı zaman kocasından daha iyi demir döver, demir ve ateşi görünce kanı kaynamaya başlardı. Kaynayan kanı damarlarına hücum ederdi. Pazuları at kırbacı gibi düğüm düğüm olur, kara demir kırmızı demiri döverken etrafa kıvılcımlar saçılır, gömleği terden sırtına yapışır, sarkık ve iri memelerinin arasında bir vadi oluşur, yerle<a id="GBS.0012.01"/> göğün arasına demir ve kanın o keskin kokusu yerleşirdi. Shangguan Lü, Sima Ting’in platformdan indiğini gördü. Sabahın o nemli havası barut dumanı ve barut kokusuyla doldu. Sima Ting dar gözetleme kulesinin içinde bir yandan dönerken bir yandan da Gaomi Kuzeydoğu Bucağı’nın bütün köylerine yüksek sesle şöyle bir uyarıda bulundu:</p>
			<p>“Sayın köy halkı, Japon şeytanları geliyor!”</p>
		</section>
		<section class="subchapter" epub:type="subchapter">
			<h2>2</h2>
			<p><a id="GBS.0012.02"/>Shangguan Lü, sepetini üstü açılmış olan <em>kang</em>’ın üzerine boşalttı, <em>kang</em>’ın hasırı ve şiltesi yatağın üzerine kıvrılmıştı, ardından endişeli bir tavırla <em>kang</em>’ın kenarına tutunmuş olan gelini Shangguan Lu’ya baktı, gelini esniyordu. Tozu iki eliyle düzleştirdikten sonra gelinine kibarca, “Artık <em>kang</em>’a çıkabilirsin.” dedi.</p>
			<p>İri memeli ve geniş kalçalı gelini Shangguan Lu’nun tüm vücudu onun sıcak<a id="GBS.0012.03"/> bakışları altında titredi. Kaynanasının sevecen yüzüne üzgün üzgün bakarken solgun dudakları sanki bir şey söylemek istermiş gibi titriyordu.</p>
			<p>“Sabahki silah sesini duydun mu, İhtiyar Sima’ya yine bir şeyler oldu galiba!” dedi Shangguan Lü yüksek sesle.</p>
			<p>“Ana...” dedi Shangguan Lu.</p>
			<p>Shangguan Lü ellerindeki tozu silkelerken alçak sesle, “Güzel gelinim benim, bari bu kez sık dişini! Eğer<a id="GBS.0012.04"/> yine kız doğurursan arkanda durmaya yüzüm olmayacak!” dedi.</p>
			<p>Shangguan Lu’nun gözlerinden iki damla yaş süzüldü. Altdudağını ısırıp sarkmış göbeğini tüm gücüyle tutarak tozla kaplanmış <em>kang</em>’ın üzerine çıktı.</p>
			<p>“Bu yoldan daha önce geçtin, yavaş at arabası yolunu bilir, artık kendi kendine doğurursun,” dedi Shangguan Lü, ardından <em>kang</em>’ın üzerine bir topak pamuk ve bir makas koydu, kaşlarını<a id="GBS.0012.05"/> çatıp sabırsızca, “kayınbabanla Laidi’ nin babası batı kanadındaki ağılda bizim eşeği doğurtuyor, bu ilk seferi olacak, onlara yardıma gideyim ben,” diye devam etti konuşmasına.</p>
			<p>Shangguan Lu başıyla kaynanasının dediklerini onayladı. Havaya karışan bir silah sesi daha duydu, köydeki köpekler korkuyla havlamaya başladı, ardından Sima Ting’in kesik kesik gürleyen sesi duyuldu: “Sevgili köy halkı,<a id="GBS.0013.01"/> canını seven kaçsın, geç kalan hayatından olur...” Karnında Sima Ting’e cevap verirmiş gibi atan bir tekme hissetti, içinde değirmentaşı gibi dönenen şiddetli bir ağrı duydu, vücudundaki tüm gözeneklerden yakıcı ve ekşi balık kokusu taşıyan ter damlaları süzülmeye başladı. Bağırmamak için dişlerini sıkıca birbirine kenetledi. Puslu gözyaşları içinde, siyah saçlı kaynanasının odadaki sunağın<a id="GBS.0013.02"/> önünde diz çöküp Guanyin<a class="si-noteref" epub:type="noteref" href="#f4" id="ref_f4">4</a> için üç tane kırmızı mor sandal ağacı tütsüsü yaktığını gördü, tütsü dumanı havaya karışıp tüm odayı doldurdu.</p>
			<p>“Mazlumların ve sıkıntıya düşenlerin yardımına koşan merhametli Guanyin, koru beni, merhamet et bana, bana bir erkek çocuk bağışla...” Shangguan Lu iki elini havaya kaldırdı, ardından buz gibi şişkin karnını tutarak sunağın ortasında duran, o gizemli tanrıçanın<a id="GBS.0013.03"/> porselenden yapılmış pürüzsüz yüzüne baktı, sessizce dua ederken ağlamaya başladı. Islanmış pantolonunu çıkarıp karnını ve memelerini açıkta bırakacak şekilde gömleğini kıvırabildiği kadar yukarı kıvırdı. <em>Kang</em>’ın kenarına tutunup vücudunu kaynanasının getirdiği tozlara bastırdı. Sancılar içinde kıvranırken dağılmış saçlarını elleriyle düzeltip sırtını <em>kang</em>’ın hasırıyla şiltesine dayadı.</p>
			<p>Pencere<a id="GBS.0013.04"/> çerçevesinin cıva gibi parlayan kırık aynası profilini yansıtıyordu: Terden ıslanmış saçlar, uzun, çekik ve donuk gözler, köprü kemiği yüksek, solgun bir burun, durmadan seğiren dolgun ama çatlak dudaklarla geniş bir ağız. Pencereden süzülen nemli güneş ışınları karnına vuruyordu. Çukurlu beyaz karnı ve karnının üzerinde kıvrılan şişkin mavi damarlar ona çok iğrenç ve korkunç geliyordu. Kendi<a id="GBS.0013.05"/> karnına bakınca karmaşık duygular içinde kalıyordu; karanlık ve aydınlık, zihninde Gaomi Kuzeydoğu Bucağı’nın yaz ortasında bazen karanlık bulutlarla kaplanan, bazen de parlak bir maviliğe bürünen göğü gibi sürekli yer değiştiriyordu. Olağanüstü büyüklükte ve şaşırtıcı bir sertlikte olan karnına bakmaya cesaret edemiyordu. Bir keresinde rüyasında soğuk bir demir parçasına hamile kaldığını görmüştü.<a id="GBS.0014.01"/> Bir keresinde de üzeri siğillerle kaplı, iğrenç ve kocaman bir karakurbağasına hamile kaldığını. Demir parçasının görüntüsüne katlanabiliyordu ama o karakurbağasının görüntüsü ne zaman aklına düşse tüyleri diken diken oluyordu. “<em>Bodhisattva</em> beni esirgesin... Atalarım beni korusun... Tüm tanrılar ve tüm hayaletler beni koruyun, beni bağışlayın, sağlıklı bir erkek çocuğu doğurayım... Benim kendi<a id="GBS.0014.02"/> kanım, kendi etimden olan canım oğlum, doğ artık... Göğün babası, yerin anası, sarı ölümsüzler, iyi yürekli tilki ruhları, bana yardım edin...” İşte böyle dualar etti, dua ederken sanki ciğeri parçalanıyormuş gibi bir sancıyla kıvranıp durdu. İki eliyle sırtını dayadığı şilteye tutunurken vücudundaki her bir kas gerilip seğirmeye başladı. Ağlamaktan şişmiş gözleri kızardı, kızarıklığın içinde fırında<a id="GBS.0014.03"/> eritilen gümüş bir tel gibi hızla kıvrılıp kasılan akkor bir ağ belirdi. Sonunda daha fazla dayanamadı ve ağzından bir uluma koyuverdi, uluması pencereden dışarı süzüldü, sokaklarda ve sapa yollarda bir aşağı bir yukarı süzülüp Sima Ting’in haykırışıyla birleşerek bir halata dönüştü, ardından uzun boylu, iri yapılı, belini bükmüş, koca kızıl kafasını eğmiş, kulaklarında beyaz tüyler olan İsveçli<a id="GBS.0014.04"/> Papaz Malory’nin kulaklarına bir yılan gibi giriverdi. Papaz Malory, çan kulesinin çürümeye yüz tutmuş ahşap merdivenlerinden yukarıya çıkarken birden ürktü, kayıp bir kuzu gibi her zaman yaşlı ve ağlamaklı olan ve her zaman insanın ruhuna işleyen o koyu mavi gözleri, şaşkın bir neşe içinde yuvalarında dans etmeye başladı. Koyu kırmızı, tombul parmaklarıyla ıstavroz çıkarıp ağır bir Gaomi Kuzeydoğu<a id="GBS.0014.05"/> Bucağı aksanıyla şöyle mırıldandı: “Tanrım, her şeye gücü yeten Yüce Tanrım...” Merdivenleri tırmanmaya devam etti, tepeye varınca kilisenin paslanmış bronz çanını çalmaya başladı. Çanın ıssız sesi puslu şafağın gül pembeliğinde yankılandı. Çanın ilk çalışı ve köye Japon şeytanlarının girdiğini duyuran bağrışmaların içinde Shangguan Lu’nun bacakları arasından şiddetli bir amniyon sıvısı boşaldı.<a id="GBS.0015.01"/> Önce süt keçisini çağrıştıran bir koku aldı, ardından bazen güçlü bazen de hafif bir akasya kokusu alınca birden gözlerinin önünde geçen sene bir akasya ağacının altında Papaz Malory’yle seviştikleri sahne belirdi ama daha bu sahnenin tadını çıkaramadan kaynanası Shangguan Lü kanlı elleri havada, koşarak odaya daldı. Shangguan Lu, korkuyla kaynanasının ellerinde yanıp sönen yeşil kıvılcımlara<a id="GBS.0015.02"/> baktı.</p>
			<p>Kaynanasının, “Doğurdun mu?” diye yüksek sesle bağırdığını duydu.</p>
			<p>Shangguan Lu, utangaç bir tavırla başını iki yana salladı.</p>
			<p>Kaynanasının başı gün ışığında ışıl ışıl titrerken Shangguan Lu kaynanasının saçlarının birden beyazladığını fark etti şaşırarak.</p>
			<p>“Şimdiye doğurursun sanmıştım,” dedi kaynanası.</p>
			<p>Kaynanası ellerini uzatıp Shangguan Lu’nun karnına dokundu. Ellerinin<a id="GBS.0015.03"/> eklem yerleri kalın, tırnakları sert, ellerinin üstü bile nasırla kaplıymış gibi sertti. Shangguan Lu korktu, bu demir döven kadının eşek kanına bulanmış kanlı ellerinden kaçmak istedi ama bunu yapacak hali yoktu. Kaynanası ellerini kaba bir şekilde karnında gezdirince birden kalbinin duracağını sandı, bu soğuk hissiyat tüm vücuduna yayılınca içi üşüdü. Bir dizi durdurulamayan çığlık attı, attığı<a id="GBS.0015.04"/> çığlıklar ağrıdan değil, korkudan kaynaklanıyordu. Kaynanası elleriyle karnını yokladı, karnına sıkıca bastırdı, ardından sanki karpuzun kelek olup olmadığını yoklarmış gibi birkaç kez “pat pat” diye karnına vurdu, en sonunda sanki kelek bir karpuz satın almış gibi hüzünlü ve kederli bir ifade takındı kaynanasının elleri. Karnından çekilen eller, gün ışığı içinde ağır ve halsiz bir şekilde havada<a id="GBS.0015.05"/> asılı kaldılar. Shangguan Lu’nun gözünde kaynanası büyük, titrek bir gölgeydi; ama o iki el öyle gerçek, öyle görkemli ve bir o kadar da korkunçtular ki sanki özerklik kazanmış gibi canlarının çektiği her yerde istedikleri her zaman dolanıyorlardı. Birden kaynanasının sanki çok uzak bir diyardan, çok derin bir göletten çamur ve yengeç baloncuğu kokusu taşıyan sesini duydu:</p>
			<p>“... Armut olgunlaşınca<a id="GBS.0016.01"/> kendiliğinden yere düşer... Zamanı gelince, hiçbir şey durduramaz onu... Biraz daha dayan... Za-za hu-hu... İnsanların seninle alay etmesinden çekinmiyor musun, o kıymetli yedi kızının seninle alay etmesinden korkmuyor musun...”</p>
			<p>O iki elden birinin yeniden yavaşça karnına doğru uzandığını gördü, el iğrenirmiş gibi onun şişkin karnına vurmaya başladı, keçi derisinden yapılmış ıslak bir davulu<a id="GBS.0016.02"/> çalar gibi tok sesler çıkararak vurdu durdu Shangguan Lu’nun karnına.</p>
			<p>“Şimdinin kızları da amma nazlı, ben senin kocanı doğururken bir yandan da ayakkabı tabanı dikiyordum...”</p>
			<p>O el sonunda vurmayı bıraktı, geri çekilerek gölgenin içine gizlendi, gölgenin içindeyken vahşi bir hayvanın pençesini andırıyordu. Kaynanasının sesi karanlığın içinde yeniden parlamaya başlayınca o akasya ağacı<a id="GBS.0016.03"/> kokusu birden kesildi.</p>
			<p>“Karnına bak hele, amma da şişti, üzerinde tuhaf işaretler de var, sanki oğlan olacak. Bu senin kısmetindir, benim ve Shangguan ailesinin de kısmetidir. <em>Bodhisattva</em>’ nın tezahürüdür, Tanrı seni esirgesin, eğer bir oğlan doğurmazsan yaşadığın sürece bir köleden farkın olmaz; ama bir oğlun olursa evin hanımı olursun. Dediklerime inanıyor musun? İnanıp inanmamak sana kalmış,<a id="GBS.0016.04"/> aslında sen...”</p>
			<p>“Ana, inanıyorum, sana inanıyorum!” dedi Shangguan Lu saygıyla, gözü duvardaki koyu lekelere takılınca içine sonsuz bir hüzün ve keder çöktü. Üç yıl önceydi, yedinci kızı Shangguan Qiudi’yi doğurduktan sonra kocası Shangguan Shouxi çok öfkelenip bir çamaşır tokacıyla başına vurmuştu, kafası yarılınca sıçrayan kan duvarda işte bu koyu izi bırakmıştı. Kaynanası onun yanına bir<a id="GBS.0016.05"/> sepet koyup sepeti baş aşağı çevirdi. Kaynanasının sesi karanlıkta parlayan alevler gibi etrafa güzel ışıklar yayarak şöyle dedi:</p>
			<p>“Benim ardımdan tekrar et, karnımdaki çocuk soylu bir ailenin oğludur, tekrar et hemen!” Sepetin içi kabuklu fıstık doluydu. Kaynanasının yüzü kibarlaştı, sesi ciddileşti, kadının bir yarısı tanrılaştı, diğer yarısı sevecen bir anneye dönüştü, derinden etkilenen<a id="GBS.0017.01"/> Shangguan Lu birden ağlayarak kaynanasının dediğini tekrar etmeye başladı:</p>
			<p>“Karnımdaki çocuk soylu bir ailenin oğludur... Karnımdaki çocuk bir prens... Benim oğlum...”</p>
			<p>Kaynanası, Shangguan Lu’nun eline birkaç tane fıstık koyup ondan şunu tekrar etmesini istedi:</p>
			<p>“Fıstık fıstık fıstık, oğlan ve kız, Yin ve Yang’ın dengesi.”</p>
			<p>Shangguan Lu fıstıkları elinde minnetle sıkıp kaynanasının<a id="GBS.0017.02"/> öğrettiği mantrayı tekrar etmeye başladı:</p>
			<p>“Fıstık fıstık fıstık, oğlan ve kız, Yin ve Yang’ın dengesi.”</p>
			<p>Shngguan Lü eğilip yaşlı gözlerle, “<em>Bodhisattva</em>, koru onu, göğün Tanrı’sı esirgesin bizi, çifte mutluluk Shangguan ailesinin kapısında! Laidi’nin anası sen burada uzanıp vaktin gelene kadar fıstık soy, bizim evin eşeği doğurdu doğuracak, bu ilk seferi, seninle kalamam,” dedi.</p>
			<p>Shangguan<a id="GBS.0017.03"/> Lu duygusal bir tavırla, “Ana, gidin siz. Göğün Tanrı’sı bizim evin eşeğini koru, ilk doğumunu kazasız belasız atlatsın...” dedi.</p>
			<p>Shangguan Lü iç çekip sendeleyerek odadan dışarı çıktı.</p>
		</section>
		<section class="subchapter" epub:type="subchapter">
			<h2>3</h2>
			<p>Batı kanadındaki ağılın içinde bulunan değirmentaşının üzerinde kirli bir gazyağı lambası yanıyordu, lambanın loş ışığı endişeyle titreşirken keskin alevden kara dumanlar yükseliyordu. Yanan<a id="GBS.0017.04"/> soya yağıyla eşeğin dışkı ve idrar kokusu birbirine karıştı. Ağılın içi çok pis kokuyordu. Eşek değirmentaşıyla göztaşından yapılma yalağın arasında uzanıyordu.</p>
			<p>Shangguan Lü ağıla girdiğinde tek görebildiği şey lambasının titrek ışığıydı. Karanlığın içinde Shangguan Fulu’nun endişeli sesi yayıldı: “Anası, ne doğurdu?”</p>
			<p>Shangguan Lü başını kocasının sesinin geldiği yöne çevirip dudaklarını<a id="GBS.0017.05"/> büzdü, cevap vermedi. Yerde uzanan eşeğin ve diz çökmüş bir halde eşeğin karnına masaj yapan Shangguan Shouxi’nin yanından geçip pencereye doğru yürüdü, öfkeyle pencerenin siyah kaplama kâğıdını yırttı. Altın sarısı güneş ışınları birden duvarları aydınlattı. Shangguan Lü ardına dönüp değirmentaşının yanına gitti, üfleyerek lambanın alevini söndürdü. Soya yağının kokusu hızla yayılıp ağılın içindeki<a id="GBS.0018.01"/> kötü kokuları bastırdı. Shangguan Shouxi’nin küçük, parlak ve kara yüzünde pırıl pırıl bir güneş ışığı parlıyordu, iki küçük kara gözü yanan kömür parçaları gibi parladı. Çekinerek annesine baktı, ürkek bir sesle, “Ana, biz de kaçalım, Mutluluk Malikânesi’ndeki herkes gitti, Japonlar geldi gelecek...” dedi.</p>
			<p>Shangguan Lü senden adam olmaz der gibi bir bakışla<a class="si-noteref" epub:type="noteref" href="#f5" id="ref_f5">5</a> oğluna bakınca Shangguan Shouxi<a id="GBS.0018.02"/> bakışlarını anasından kaçırıp her yerinden ter tamlayan küçük yüzünü aşağı düşürdü.</p>
			<p>“Japonların geleceğini sana kim söyledi?” diye oğluna acımasızca sordu Shangguan Lü.</p>
			<p>“Mutluluk Malikânesi’nin kâhyası sabahtan beri ateş edip insanları uyarıyor...” diye mırıldandı Shangguan Shouxi eşek tüyüyle kaplı koluyla yüzündeki terleri silerken. Annesinin güçlü ve kalın kollarıyla karşılaştırıldığında<a id="GBS.0018.03"/> Shangguan Shouxi’nin kolları cılız ve ince kalıyordu. Meme emen bir bebek gibi titreyen dudakları birden durdu, başını kaldırıp zarif ve küçük kulaklarıyla etrafı dinlerken, “Ana, baba, duyuyor musunuz?” dedi.</p>
			<p>Sima Ting’in boğuk sesi tembel tembel ağılın içine süzüldü: “Analar, babalar, amcalar, halalar, kardeşlerim, gelinler, abilerim, ablalarım, kız kardeşlerim, canını seven kaçsın, kaçın,<a id="GBS.0018.04"/> tehlike geçene kadar güneydoğudaki tarlalarda saklanın –Japonların eli kulağında– haberi güvenilir bir istihbarattan aldım, yalan değil, sevgili köy halkı, bir saniye bile tereddüt etmeyin, koşun, birkaç dökük oda için canınızdan olmayın, dağ, sizler yaşarsanız yeşerir, dünya, sizler oldukça dönecek – sevgili köy halkı, koşun, hâlâ vakit varken kaçın, geç kalan canından olur...”</p>
			<p>Shangguan<a id="GBS.0018.05"/> Shouxi ayağa fırlayıp korkuyla, “Ana, duydun mu? Hadi biz de kaçalım...” dedi.</p>
			<p>“Kaçmak mı, nereye kaçacağız?” dedi Shangguan Lü hoşnutsuz bir tavırla, “Mutluluk Malikânesi’ndekiler kaçacak elbet, bizim kaçacak neyimiz var? Shangguan ailesi demir dövüp darı biçerek ekmek kazanıyor, imparatora tahıl vermediğimiz mi var ya da hükümete vergi ödemediğimiz mi? Kim başa geçerse geçsin bizler sonuçta<a id="GBS.0019.01"/> sıradan halk olarak kalacağız. Japonlar da insan değil mi? Kuzeydoğu Bucağı’nı ele geçirdiklerinde yine biz köylüler darı ekip kira vereceğiz. Babası, bu ailenin reisi sensin, dediklerim doğru mu, değil mi?”</p>
			<p>Shangguan Fulu’nun dudakları iki sıra sağlam ve sarı dişini gösterecek şekilde ayrıldı, yüzündeki ifadeden güldüğünü mü yoksa ağladığını mı söylemek çok zordu.</p>
			<p>Shangguan Lü öfkeyle,<a id="GBS.0019.02"/> “Sana bir soru sordum, ne diye sırıtıyorsun? Seni değirmentaşında öğütsem bile senden bir bok olmaz!” dedi.</p>
			<p>Shangguan Fulu yüzünü asıp, “Ben ne bilirim? Kaçalım dersen kaçarız, kalalım dersen kalırız!” dedi.</p>
			<p>Shangguan Lü içini çekip, “İşaretler iyiye alametse ne âlâ, değilse elimizden bir şey gelmez. Haydi, eşeğe masaja devam!” dedi.</p>
			<p>Shangguan Shouxi ağzını açıp kapadı, konuşacak cesareti<a id="GBS.0019.03"/> toplayınca yüksek sesle ama yine de korkarak, “Shangguan Lu doğurdu mu?” diye sordu.</p>
			<p>“Erkek adam yaptığı işe bakar, başka bir şey düşünmez, sen eşekle ilgilen, kadın işini bana bırak, meraklanma sen,” dedi Shangguan Lü.</p>
			<p>“Ama o benim karım...” diye mırıldandı Shangguan Shouxi.</p>
			<p>“Onun senin karın olmadığını söyleyen yok.” diye karşılık verdi annesi.</p>
			<p>“Bence bu sefer bir oğlan doğuracak,”<a id="GBS.0019.04"/> dedi Shangguan Shouxi eşeğin karnına masaj yapmaya devam ederken, “karnı hiç bu kadar şişmemişti, o kadar büyüdü ki korkudan ödüm patlayacak.”</p>
			<p>“Seni âciz şey...” dedi Shangguan Lü ümitsizlikle, “<em>bodhisattva</em>, koru bizi.”</p>
			<p>Shangguan Shouxi bir şeyler daha söylemek istiyordu ama annesinin üzgün bakışları dudaklarını mühürledi.</p>
			<p>“Siz ikiniz burada kalıp işe devam edin, ben sokağa çıkıp neler<a id="GBS.0019.05"/> olup bittiğine bakayım,” dedi Shangguan Fulu.</p>
			<p>Shangguan Lü, “Çabuk buraya gel, nereye gittiğini sanıyorsun!” deyip kocasını omzundan yakalayıp eşeğin yanına sürükledi, ardından öfkeli bir sesle, “Sokakta ne varmış ki gidip bakacaksın? Eşeğin karnına masaj yapmaya devam edin de bir an önce doğursun! Ah, merhametli <em>bodhisattva</em>, ah, göğün Tanrı’sı, Shangguan ailesinin ataları demir yiyip çelik<a id="GBS.0020.01"/> çiğneyen kalıplı adamlardı, nasıl oldu da ben bu iki işe yaramaz, korkak toruna kaldım!” diye söylendi.</p>
			<p>Shangguan Fulu eşeğin yanına diz çöküp oğlu gibi narin ve küçük elleriyle eşeğin kasılan karnına masaj yapmaya başladı. Eşek, oğluyla ikisinin arasında uzanıyordu. Baba oğul birbirine baktı, ikisinin de dudakları dişlerini gösterecek şekilde aralanmıştı, birbirine ağabey kardeş gibi benzeyen<a id="GBS.0020.02"/> bu iki adam uyumlu bir şekilde masaj yapıyordu. Baba bastırınca oğul çekiliyor, oğul bastırınca baba çekiliyordu, tahterevalliye binmiş iki çocuk gibi birbiri ardına masaja devam ettiler. Baba oğul otura kalka eşeğin karnına beceriksizce masaj yapıyordu. İkisinin de hali yoktu, tüy kadar hafif, pamuk gibi yumuşak, aceleci ve kendini işe vermeyen, biraz da malzemeden çalan ellerle masaj yapıyorlardı.<a id="GBS.0020.03"/> Arkalarında dikilen Shangguan Lü esefle başını iki yana salladı, kerpeteni andıran koca eliyle kocasını ensesinden tutup ayağa kaldırarak şöyle kükredi: “Çekil, çekil önümden!” Ardından kocasını şöyle hafifçe bir itince sözde demirci ustası Shangguan Fulu sendeleyerek kendini duvarın köşesindeki saman balyasının üzerinde buldu. “Kalk, kalk!” deyip oğlunu bileğinden tutup kaldırdı, “Ayağımın<a id="GBS.0020.04"/> altında dolanma, yersin, içersin ama şu işin ucundan tut dendiğinde bir işe yaramazsın! Ah göklerin Tanrı’sı, benim şu çileli yaşamım, bunu hak edecek ne yaptım!” Shangguan Shouxi genel aftan yararlanır gibi koşarak duvarın bir köşesindeki babasının yanına gitti. Baba oğlun kara gözleri yuvalarında fır fır dönüyordu, yüzlerinde kurnazlıkla aptallık karışımı bir ifade vardı. Bu sırada Sima Ting’in<a id="GBS.0020.05"/> sesi ağıldaki sessizliği bozdu, Sima Ting’i duyan baba oğlun vücutları titredi, bağırsak ve mesaneleri sanki kendilerine ihanet edecekmiş gibi kıvranmaya başladı.</p>
			<p>Shangguan Lü yerdeki pisliğe aldırmadan eşeğin önünde diz çöktü. Yüzünde ciddi bir ifade vardı. Kollarını sıyırıp ellerini ovuşturdu. Ellerini ovuştururken çıkan kaba ses kulak tırmalıyordu, sanki iki el değil de iki ayakkabı tabanı<a id="GBS.0021.01"/> sürtülüyordu birbirine. Yanağını eşeğin karnına yapıştırdı, gözlerini kısıp eşeğin karnını iyice dinledi. Ardından eşeğin yüzünü okşayarak içten bir sesle, “Karakaçanım, ah canım eşekçiğim, ıkın da bitsin artık, biz kadınlar bu lanetten kurtulamayız!” dedi. Ardından eşeğe biner gibi bacaklarını açıp hayvanın boynunun üzerinde eğildi, iki elini sanki bir şey rendeliyormuş gibi tüm gücüyle eşeğin<a id="GBS.0021.02"/> karnı üzerinde bir aşağı bir yukarı oynatmaya başladı. Eşek anırdı, kıvrılmış bacakları iyice gerildi, toynakları görünmez bir davulu çalıyormuş gibi titreyip dururken ağılın içinde aksak bir ritim yankılandı. Eşek boynunu yukarı kaldırdı, boynu bir süre havada asılı kaldı, ardından başını tüm ağırlığıyla yere savurunca ağılda ıslak, yapışkan ve tok bir ses yankılandı. “Eşekçiğim, biraz daha dayan,<a id="GBS.0021.03"/> kim istedi kadın olmayı ki? Sık dişini biraz, ıkın... daha güçlü it, eşekçiğim...” diye fısıldadı Shangguan Lü, ardından ellerini göğsünde birleştirip biraz güç topladı, derin bir nefes alıp ellerini eşeğin karnında yavaş yavaş ve iyice bastırarak öne doğru itti. Eşek mücadele ederken burun deliklerinden sarı bir sıvı boşaldı, başını durmadan sağa sola sallıyordu, eşeğin arkasından amniyon sıvısıyla<a id="GBS.0021.04"/> ıslak ve yapışkan dışkı parçaları boşaldı. Baba oğul Shangguan’lar korkuyla gözlerini yumdular.</p>
			<p>“Sevgili köy halkı, Japon şeytanlarının süvarileri çoktan ilçe merkezinden yola çıktı, bunu kendi gözleriyle görenlerin ağzından dinledim, yalan değil, kaçın, geç olmadan canınızı kurtarın...” Sima Ting’in sadık haykırışları bu kez olağanüstü bir açıklıkla kulaklarına giriverdi.</p>
			<p>Baba oğul Shangguan’lar<a id="GBS.0021.05"/> gözlerini açınca Shangguan Lü’nün eşeğin başının yanına oturmuş olduğunu gördüler, Shangguan Lü nefes nefese bir halde başını aşağı eğdi. Terden sırılsıklam olmuş beyaz gömleğinden sert kürek kemikleri görülüyordu. Eşeğin rahim kanalından çırpı gibi bir sıpa bacağı çıktığında, eşeğin arka bacakları arasında koyu kırmızı bir kan gölü oluştu. Bu çırpı bacak hiç gerçekçi görünmüyordu, sanki<a id="GBS.0022.01"/> birisi eşek şakası yapmak için onu kasten oraya tıkıştırmış gibi duruyordu.</p>
			<p>Shangguan Lü hararetle seğiren yanağını bir kez daha eşeğin karnına yapıştırıp uzun uzun eşeğin karnını dinledi. Annesinin yüzü Shangguan Shouxi’ye olgunlaşmış bir kayısıyı çağrıştırdı, sakin bir altın sarısı rengindeydi. Sima Ting’in yorulmak nedir bilmeyen kükreyişleri havada bir o yana, bir bu yana süzülüp duruyordu,<a id="GBS.0022.02"/> kokuşmuş bir etin peşine düşmüş bir sinek gibi önce duvarlara ardından eşeğin kıçına yapıştı. Shangguan Shouxi’nin kalbi sanki büyük bir felaketi sezinlermiş gibi hızla çarpmaya ve tüm vücudu titremeye başladı. Ağıldan çıkmak istiyor ama kendinde bunu yapacak cesareti bulamıyordu. Puslu bir hissiyat içinde eğer dışarı çıkarsa kesinlikle o kısa boylu, kısa bacaklı, sarmısak burunlu, çan gibi<a id="GBS.0022.03"/> pörtlek gözleri olan, insan kalbi ve ciğeri yiyen, kurbanlarının kanını içen cüce Japon şeytanlarının eline düşeceğinden korkuyordu, onu öldürüp kemiklerinin son parçasına kadar yiyeceklerdi. Şimdi <em>hutong</em>’a çoktan girmiş ve dizginlerini koparmış azgın bir at sürüsü gibi burunlarından soluyup çifteler savurarak kadın ve çocukları kovalıyor olmalıydılar. Shangguan Shouxi’nin bakışları güven ve avuntu<a id="GBS.0022.04"/> bulmak için ana babasını aradı. Sözde demirci ustası olan Shangguan Fulu’nun yüzünün toprak sarısına döndüğünü gördü, babası ellerini dizlerine dolamış bir halde duvarın köşesindeki saman balyasının üzerinde bir ileri bir geri sallanarak oturuyordu, sallanırken sırtı ve başı duvara çarpıp duruyordu. Nedendir bilinmez, birden Shangguan Shouxi’nin, burnunun direği sızladı, ardından iki gözü iki<a id="GBS.0022.05"/> çeşme ağlamaya başladı.</p>
			<p>Shangguan Lü öksürerek yavaş yavaş başını kaldırdı. Eşeğin yüzünü okşarken iç çekerek, “Ah, eşekçiğim ah, ne yaptın böyle? Neden önce bacağını ittin? Kafan mı karıştı, çocuk doğururken önce başı gelmeli...” dedi. Eşeğin feri sönmüş gözlerinden yaşlar akmaya başladı. Elleriyle eşeğin gözyaşlarını sildi, ardından kendi burnunu sümkürdü, sonra ardına dönüp oğluna, “Gidip<a id="GBS.0023.01"/> 3. Fan amcanı çağır. İki şişe içki ve bir domuz kafası almayız, diyordum ama neyse, harcanacağı varsa harcansın, git de çağır!” dedi.</p>
			<p>Shangguan Shouxi duvarın dibine çekilip gözlerini korkuyla <em>hutong</em>’un giriş kapısına çevirdi, dudakları aralandı, “Ja-ja Japon-lar, ço-ço-çoktan hu-hu-hu <em>hutong</em>’a gi-gi-gir-miş-ti-ti-tir...” diye kekeledi.</p>
			<p>Shangguan Lü öfkeyle ayağa kalkıp hızla kapıya yöneldi,<a id="GBS.0023.02"/> kapıyı ardına kadar açtı, kapı açılınca lodos erken yazın olgunlaşmış buğdaylarının keskin kokusunu içeri taşıdı. <em>Hutong</em> çok sakin görünüyordu, dışarıda kimse yoktu, sadece bir küme gerçekdışı gibi görünen siyah kelebek kâğıt gibi havada süzülüyordu. Bu kelebek kümesi Shangguan Shouxi’nin zihninde insanın başını döndüren ve gözlerinin önünde yıldızlar uçuran uğursuz ve kara bir kehanet gibi dönendi.</p><div style="display:none;"><a id="GBS.0023.03"/></div>
		</section>
		<section class="subchapter" epub:type="subchapter">
			<h2>4</h2>
			<p>Veteriner ve “ok ustası” olan 3. Fan amca, köyün doğu girişinde oturuyordu, buradan güneydoğuya gidildiğinde ta Mo Nehri’ne kadar uzanan otlaklar vardı. Yüzlerce haneyi sular altında bırakmış olan Taşkın Ejderha Nehri, 3. Fan amcanın evinin ardındaki sete dek varmıştı. Shangguan Shouxi, annesinin ısrarı üzerine titreyen bacaklarla dışarı çıktı. Güneşin, ağaçların tepelerinde çoktan<a id="GBS.0023.04"/> kavurucu beyaz bir topa dönüştüğünü gördü, kilisenin çan kulesindeki vitraylar göz kamaştırıyordu, Mutluluk Malikânesi’nin kâhyası Sima Ting, çan kulesiyle aynı yükseklikte olan gözetleme kulesinin tepesinde hop oturup hop kalkıyordu. Hâlâ boğuk boğuk kükreyerek Japonların köye girdiği haberini etrafa duyurmaya çalışıyordu. Sokakta kollarını göğüslerine çaprazlamış bir halde onu izleyen birkaç<a id="GBS.0023.05"/> aylak vardı. Shangguan Shouxi bir süre <em>hutong</em>’un ortasında dikilip tereddüt içinde 3. Fan amcanın evine gitmek için hangi yolun daha iyi bir seçim olacağını düşündü. 3. Fan amcanın evine giden iki yol vardı, biri anacaddeye, diğeriyse setin oraya çıkıyordu. Sete çıkan yoldan giderse yolda Sun ailesinin kara köpekleriyle karşılaşabileceğinden korkuyordu. Sun ailesinin yıkılmaya yüz tutmuş evi <em><a id="GBS.0024.01"/>hutong</em>’un kuzey girişindeydi. Evin etrafı, üzerinde delikler olan, ufalanmaya başlamış alçak bir duvarla çevriliydi. Duvarın deliklerine tavuklar tünüyordu. Sun ailesinin reisi Sun halanın beşi de dilsiz olan beş torunu vardı, çocukların ana babaları sanki hiç var olmamış gibiydi. Bu beş dilsiz çocuk, duvarın etrafında bir o yana, bir bu yana koşturarak oynar, deliklere tırmanıp içine eyere biner<a id="GBS.0024.02"/> gibi otururlardı. Deliklerde birbiri ardına sıralanıp atçılık oynarlardı. Ellerinde sopa, sapan ya da ağaç dalından yonttukları silahlarıyla <em>hutong</em>’dan geçen insan ya da hayvanlara akı normalden fazla olan gözlerini dikerlerdi. İnsanlara insaflı davranırlardı ama <em>hutong</em>’dan geçen hayvanlara hiç acımazlardı, ister ipini koparmış bir dana ya da bir rakun, ister kaz, ördek, tavuk ya da bir köpek<a id="GBS.0024.03"/> olsun, hayvanı görür görmez kara köpekleriyle peşine takılır, köyü kendi av alanlarına çevirirlerdi. Geçen sene Mutluluk Malikânesi’nden kaçan bir eşeğin peşine takılıp hayvanın derisini uluorta yüzdüler. İnsanlar sokakta dikilip alay komutanı bir amcaları, polis memuru bir kuzenleri ve evlerinde kendi silahlı korumaları olan güçlü ve zengin Mutluluk Malikânesi’ndekilerin eşeklerinden birini uluorta<a id="GBS.0024.04"/> katledenlere karşı nasıl bir tavır alacağını izledi. Mutluluk Malikânesi’nin kâhyası sokağa adım atınca köyün yarısı korkuyla titredi. Malikânenin eşeğini uluorta öldürmenin kendi ölüm fermanını imzalamaktan farkı nedir ki? Mutluluk Malikânesi’nin kâhya yardımcısı Sima Ku iyi silah kullanır, yüzünde yumruk kadar kırmızı bir doğum lekesi vardır, elinde bir silah yerine üzerinde beş gümüş para asılı<a id="GBS.0024.05"/> olan bir kemerle gelip paraları dilsiz çocuklara dağıttı. Çocuklar o günden sonra iyice zıvanadan çıktı, onları gören hayvanlar analarından bir çift kanatla doğmadıklarına pişman oldular. Çocuklar duvarda atçılık oynarken üzerlerinde sanki mürekkep hokkasından çıkmış gibi karadan başka renk tek bir tüyü olmayan beş kara köpek tembelce duvar dibine uzanır, sanki rüya görür gibi gözlerini iyice<a id="GBS.0025.01"/> kısarlardı. Sun ailesinin dilsiz torunları ve onların köpekleri, kendileriyle aynı <em>hutong</em>’da oturan Shangguan Shouxi’den hiç haz etmezlerdi, Shangguan Shouxi nerede ve ne zaman bu on küçük korkunç şeytana karşı bir kabahat işlediğini bir türlü kestiremezdi. Ne zaman çocukların oynadığı duvarın oradan geçse, duvarın dibinde uyuyan köpekler muharebe kokusunu alır ve kötü şans Shangguan Shouxi’nin<a id="GBS.0025.02"/> kapısını çalardı. Çocuklara tebessüm ederek geçmeye çalışsa da üzerine ok gibi fırlayan o beş kara köpeğin saldırısından bir türlü kurtulamazdı. Köpeklerin bu saldırısı sadece gözdağı vermek için olmasına ve şimdiye kadar hiç ısırılmamasına rağmen, yine de her zaman ödü bokuna karışırdı, o beş köpeğin düşüncesi bile onu kışın açıkta kalmış bir kestane gibi ürpertirdi.</p>
			<p>Eğer güneye yönelirse<a id="GBS.0025.03"/> köyün anacaddesinden geçip 3. Fan amcanın evine gidebilirdi ama anacaddeden geçmek demek kilisenin önünden geçmek demekti; uzun boylu, iri yapılı, kızıl kafalı, mavi gözlü Papaz Malory bu saatte kesin kilisenin giriş kapısı önündeki her yeri dikenlerle kaplı ve keskin bir baharat kokusu yayan dişbudak ağacının altına çömelmiş, kırmızı tüylerle kaplı, yumuşak ve koca elleriyle çenesinde üç tutam sakal<a id="GBS.0025.04"/> olan yaşlı keçisinin şişkin ve kırmızı memelerini sağıyor olmalıydı; Shangguan Shouxi, sütün pas tutmuş emaye çanağa dolarken çıkardığı sesi duyar gibi oldu, sütün beyazlığının maviye döndüğünü hayal etti. Kırmızı başlı yeşil bir sinek ordusu Papaz Malory ve süt keçisinin etrafını sarmış, vızıldayarak dans ediyordu. Dişbudak ağacının baharatlı aroması, keçinin süt kokusu, papazın sidik kokusuna<a id="GBS.0025.05"/> karışmış ter kokusu bir araya gelip bu güzel ve güneşli günde caddenin yarısını pis bir havaya büründürmüştü. Shangguan Shouxi’nin en rahatsız olduğu şey papazın süt keçisinin ardından başını uzatıp o insanı boğan kokuşmuşluğun içinden karanlık ve belirsiz bir bakış atması ve yüzündeki dostluk, merhamet ve sevecenlik taşan gülümsemesiydi. Papaz gülümsediğinde at dişlerini andıran parlak ve beyaz<a id="GBS.0026.01"/> dişleri ortaya çıkıyordu. Kirli ve tombul parmaklarıyla kıllı göğsünde ıstavroz çıkarıp dururdu, âmin! Shangguan Shouxi ne zaman bu manzarayla karşılaşsa her seferinde midesi kalkar, karışık duygular içinde, kuyruğunu kıstırmış bir köpek gibi oradan koşarak uzaklaşırdı. Dilsiz çocukların köpeklerinden korktuğu için onlardan kaçınırdı; Papaz Malory ve süt keçisindense, onlardan tiksindiği için uzak<a id="GBS.0026.02"/> dururdu. En tiksindiği şeyse kendi karısı Shangguan Lu’nun bu kızıl kafalı şeytana karşı duyduğu özel yakınlıktı, karısı, papazın aşırı dindar bir müridiydi, papazsa onun tanrısı.</p>
			<p>Shangguan Shouxi uzun süre ne taraftan gideceğini düşündükten sonra gözetleme kulesinin üzerinde dikilen Sima Ting ve kulenin altındaki şamatanın baştan çıkarıcılığına rağmen kuzey ve doğu istikametine yönelmeye<a id="GBS.0026.03"/> karar verdi. Kulenin üzerinde bir maymunu andıran Mutluluk Malikânesi’nin kâhyası dışında köydeki her şey günlük seyrindeydi, annesinin iş bilir kararlılığına hayranlığı sayesinde sonunda küçük Japon şeytanlarıyla karşılaşma korkusunu yendi. Yolda o beş köpekle karşılaşma ihtimaline karşı, ne olur ne olmaz diye yerden birkaç tuğla parçası aldı. Yolda bir eşeğin kulak tırmalayan anırmasıyla bir kadının<a id="GBS.0026.04"/> çocuklarına seslendiğini duydu.</p>
			<p>Sun ailesinin avlusunu çevreleyen duvara yaklaştığında duvarın etrafında kimsenin olmadığını görünce çok sevindi, ne duvarda atçılık oynayan dilsiz çocuklar ne duvara tünemiş tavuklar ne de duvarın dibine uzanmış köpekler vardı. Avlunun duvarı aslında çok alçaktı, üzerindeki deliklerle daha da küçülmüştü, duvardaki deliklerden avlunun içini rahatça görebiliyordu,<a id="GBS.0026.05"/> o an avluda bir katliam yaşanıyordu. Sun ailesinin yalnız ama gururlu tavukları kurban ediliyordu, onları kesen Sun ailesinin iyi Kung Fu bilen, insanların Sun hala diye seslendiği yaşlı nineydi. Söylentiye göre Sun hala gençliğinde saçaklara sıçrayıp duvarlarda yürüyebilen, dövüş sanatlarına hakim ünlü bir haydutmuş, yakalanıp cezaya çarptırıldıktan sonra Sun adında bir soba tamircisine varmış.<a id="GBS.0027.01"/> Shangguan Shouxi avluda yedi tane tavuğun kesilmiş olduğunu gördü. Parlak ve beyaz zemin üzerinde tavukların ölmeden önce debelenirken etrafa saçtıkları kan izleri vardı. Sun halanın ellerinden başı kesilmiş bir tavuk daha havalandı. Tavuk yere düşünce boynunu içine çekip kanatlarını çırparak etrafta dönendi. Üstleri çıplak, beş dilsiz, saçağın altına çömelmiş, boş bakışlarla bazen çırpınan tavuğa<a id="GBS.0027.02"/> bazen de elinde keskin bir bıçak olan ninelerine bakıyorlardı. Çocukların yüzlerindeki ifade ve hareketleri son derece uyum içindeydi, gözlerini çevirmeleri bile sanki bir emri uygular gibi aynı anda oluyordu. Köyün şanlı Sun halası, artık bir deri, bir kemik kalmış, ince yüzü çizgilerle dolu yaşlı bir kadın haline gelmişti. Onu görenler yüzü, ifadesi, vücut yapısı ve duruşundan onun eskiden<a id="GBS.0027.03"/> ne kadar yiğit bir kadın olduğunu çıkarabilirdi. O beş köpek başları dik, gözlerinde ne düşündüklerini kimsenin tahmin edemeyeceği boş ve gizemli bakışlarla bir köşede oturuyordu. Sun’ ların avlusundaki bu manzara Shangguan Shouxi’yi öyle büyüledi ki bir an durup bakışlarını oraya sabitledi, tüm dertlerini, hatta annesinin emrini bile unuttu. Kırk iki yaşında bodur bir adam olarak Sun’ların avlu<a id="GBS.0027.04"/> duvarının üzerine eğilip dikkatle içeriyi izlemeye koyuldu. Birden Sun halanın su gibi yumuşak, rüzgâr gibi keskin soğuk bakışlarının bir bıçak gibi kendi başını kestiğini duyumsadı. Dilsiz çocuklar ve köpekler de başlarını çevirip ona bakmaya başladılar. Çocuklar şeytani ve huzursuz bir parlaklık taşıyan gözlerle onu süzüyordu. Köpekler başlarını kaldırıp keskin beyaz dişlerini göstererek, ense tüyleri<a id="GBS.0027.05"/> diken diken olmuş bir halde hırlamaya başladı. Beş köpek gergin bir yayda fırlamaya hazır oklar gibi bekliyordu. Shangguan Shouxi tam kaçmaya hazırlanırken Sun halanın tehditkar öksürüğünü duydu, çocuklar heyecandan patlayacak gibiydiler ama beklenmedik bir tavırla başlarını önlerine eğdiler, köpekler de itaatkar bir şekilde yere yatıp patilerini önlerine uzattı. Shangguan Shouxi, Sun halanın<a id="GBS.0028.01"/> sakin bir tavırla şöyle dediğini duydu:</p>
			<p>“Sevgili yeğenim Shangguan, anan ne yapıyor?”</p>
			<p>Shangguan Shouxi birden Sun halaya nasıl cevap vereceğini bilemedi, söylemek istediği o kadar çok şey vardı ama ağzından tek bir sözcük çıkmadı. Suçüstü enselenmiş bir hırsız gibi utançtan kızararak bir şeyler geveledi.</p>
			<p>Sun hala mülayim bir tavırla gülümsedi, bir şey söylemedi. Siyah kırmızı tüyleri<a id="GBS.0028.02"/> olan bir horozu boynundan tutup horozun ipek gibi pürüzsüz tüylerini okşamaya başladı. Horoz korkuyla gıdakladı. Horozun inatçı kuyruğundan birkaç tel koparıp tüyleri örme bir çuvalın içine tıkıştırdı. Horoz bir şeytan gibi mücadele edip sert pençelerini çamurlu zemine geçirdi. Sun hala konuşmasına şöyle devam etti:</p>
			<p>“Sizin kızlar <em>jianzi</em><a class="si-noteref" epub:type="noteref" href="#f6" id="ref_f6">6</a> oynamayı biliyor mu? En iyi top canlı bir horozun kuyruk<a id="GBS.0028.03"/> tüylerinden yapılır, hey gidi hey, ben gençliğimde...”</p>
			<p>Birden konuşmasını yarıda kesip gözlerini Shangguan Shouxi’ye dikerek daldı gitti. Sanki duvara bakıyordu ya da bakışları çoktan duvarı delip geçmişti. Shangguan Shouxi gözünü bile kırpmadan korkuyla nefesini tuttu. Sonunda Sun hala, Shangguan Shouxi’nin gözleri önünde plastik bir top gibi sönüverdi, kadının bakışlarına yumuşak ve hüzünlü<a id="GBS.0028.04"/> bir ifade yerleşti. Horozun ayaklarına basıp sol eliyle horozun kanatlarının kökünden tuttu, ardından başparmağı ve işaretparmağıyla horozun boynunu kavradı. Mücadele yetisini kaybeden horoz kıpırtısız kaldı. Sonra sağ eliyle horozun gergin boynundaki ince tüyleri kırmızı mor boyun derisi açığa çıkana kadar yolmaya başladı. Sağ elinin orta parmağıyla horozun boynuna birkaç kez vurdu. Ardından<a id="GBS.0028.05"/> söğüt yaprağı şeklindeki göz kamaştırıcı bıçağını yavaşça horozun boynuna çaldı, horozun kesilen boynundan birbirini ardına büyüklü küçüklü boncuk boncuk siyah kan damlaları akmaya başladı...</p>
			<p>Sun hala elinde kanlı horozla yavaş yavaş ayağa kalktı. Bir şey arıyormuş gibi etrafına bakındı. Parlak güneş ışınları gözünü aldı. Shangguan Shouxi’nin başı döndü. Havaya kavak ağaçlarının keskin kokusu<a id="GBS.0029.01"/> yayıldı. Sun halanın, “Hadi yaylan!” diyen sesini duydu. O siyah horozun birden havalanıp tok bir sesle avluya düştüğünü gördü. Derin bir nefes alıp duvara yasladığı ellerini geri çekti. Bu sırada birden eşeği doğurtması için 3. Fan amcanın evine gitmesi gerektiğini hatırladı. Tam ardına dönüp yola devam edecekken kanlar içinde yaşam mücadelesi veren horoz kanatlarının yardımıyla mucizevi bir<a id="GBS.0029.02"/> şekilde yerden doğruldu. Horozun bu tüyleri yolunmuş kuyruksuz hali, çirkin ve garip çıplaklığı Shangguan Shouxi’yi ürküttü. Horozun kesilmiş boynundan kan akmaya devam ediyordu, horozun şimdi desteğini yitirmiş olan başı ve aslında kan kırmızısı olan ibiği giderek solgunlaşıyordu. Ama yine de başını kaldırmak için mücadele veriyordu. Ha gayret! Horoz başını ne kadar dik tutmaya çalışsa da başını<a id="GBS.0029.03"/> kaldırır kaldırmaz başı yine yere düşüyordu, ardından havada öylece asılı kaldı. Horoz başını yine kaldırdı, başı yine yere düştü, yine kaldırdı, sonunda bir süre öylece kaldı. Horoz başını bir o yana, bir bu yana sallarken birden yere oturdu, horozun sert gagasından ve boynundaki kesikten kan ve köpük fışkırmaya başladı. Horozun altın sarısı gözleri iki yıldız gibi ışıldıyordu. Sun hala huzursuz<a id="GBS.0029.04"/> bir şekilde ellerini birkaç saz parçasıyla ovuşturdu, ağzında bir şey olmamasına rağmen sanki ağzında bir şey varmış gibi geviş getirdi. Ardından ağız dolusu tükürüp köpeklere doğru şöyle kükredi:</p>
			<p>“Yakalayın!”</p>
			<p>Shangguan Shouxi kıç üstü yere düştü.</p>
			<p>Duvara tutunup ayağa kalktığında Sun’ların avlusunda siyah tüylerin havada uçuştuğunu gördü, o gururlu horoz paramparça olmuş, avlu et ve<a id="GBS.0029.05"/> kana bulanmıştı. Köpekler bir kurt sürüsü gibi horozun bağırsakları için birbiriyle kapışıyordu. Dilsiz çocuklar ellerini çırpıp ha ha ha diye kahkahalar atıyordu. Sun hala kapının eşiğine oturmuş, düşünceli bir şekilde elindeki uzun pipoyu tüttürüyordu.</p>
		</section>
		<section class="subchapter" epub:type="subchapter">
			<h2>5</h2>
			<p>Shangguan ailesinin yedi kızı vardı –Laidi, Zhaodi, Lingdi, Xiangdi, Pandi, Niandi, Qiudi<a class="si-noteref" epub:type="noteref" href="#f7" id="ref_f7">7</a>– kızlar ince ince yükselen hoş bir<a id="GBS.0030.01"/> kokunun peşine takılıp doğu kanadındaki odalarından Shangguan Lu’nun penceresinin önüne geldiler. Saçlarında hasır tokalar olan yedi küçük baş pencerenin önünde dikilip içeride neler olup bittiğini izliyordu. Annelerinin <em>kang</em>’ın üzerine oturmuş, sanki hiçbir şey olmamış gibi aylak aylak fıstık soyduğunu gördüler. Ama o hoş koku pencereden dışarı süzülmeye devam ediyordu. Çoktan on sekizini doldurmuş<a id="GBS.0030.02"/> olan Laidi, annesinin ne yaptığını hemen anladı. Annesinin terden ıslanmış saçlarına, kanayan altdudağına, korkunç bir şekilde seğiren şişkin karnına ve odaya doluşmuş sineklere baktı. Annesi fıstıkları soyduktan sonra onları un ufak ediyordu. Shangguan Laidi ağlamaklı bir sesle ana diye seslendi. Altı kız kardeşi de onunla birlikte ana diye bağrıştı. Yedi kız kardeşin yanakları gözyaşlarıyla<a id="GBS.0030.03"/> yıkandı. En küçükleri, bacakları tahtakurusu ve sivrisinek ısırıklarıyla dolu olan Qiudi, salya sümük ağlayarak beceriksizce odaya doğru koştu. Shangguan Laidi, kız kardeşinin ardından koşup yakaladıktan sonra onu kollarına sardı. Qiudi ağlayarak ellerini yumruk yapıp ablasının yüzüne vurmaya başladı.</p>
			<p>“Anamı istiyorum... Anamı görmek istiyorum...” diye ağladı Qiudi.</p>
			<p>Laidi’nin burnu ekşidi,<a id="GBS.0030.04"/> boğazında bir şey düğümlendi, birden sıcak gözyaşları dökmeye başladı. Kız kardeşinin sırtını sıvazlayarak, “Qiudi, ağlama, ağlama kardeşim, anamız bize bir erkek kardeş doğuracak, beyaz mı beyaz, tombul mu tombul bir erkek kardeşimiz olacak...” dedi.</p>
			<p>Odanın içinden Shangguan Lu’nun inlemeleri duyuldu, ardından güçten düşmüş bir halde kesik kesik, “Laidi... kardeşlerini geri götür... Onlar<a id="GBS.0030.05"/> daha küçük, anlamazlar, senin bunu bilmen gerek...” diye söylendi.</p>
			<p>Odanın içinden bir ses duyuldu, Shangguan Lu yüksek sesle çığlıklar attı. Beş kız kardeş yine pencerenin önüne toplandı, on dört yaşındaki Shangguan Lingdi, “Ana, anacığım...” diye iki gözü iki çeşme ağlamaya başladı.</p>
			<p>Laidi kız kardeşini saldıktan sonra, bir süre ayak bağıyla bağlanmış ama daha sonra özgürlüğüne kavuşmuş<a id="GBS.0031.01"/> küçük ayaklarıyla odaya doğru koştu. Çürümeye yüz tutmuş kapı eşiğine takılıp sendeledi, ileri atılınca kapı körüğünün üzerine düştü. Kapı körüğü devrilince içi tavuk yemi dolu olan koyu yeşil seramik kâse yere düşüp parçalandı. Apar topar ayağa kalkınca ninesinin tütsü dumanları içinde süzülen Guanyin tasvirinin önüne diz çökmüş olduğunu gördü.</p>
			<p>Tüm vücudu titreyerek körüğü düzeltti, ardından<a id="GBS.0031.02"/> kâse kırıklarını gelişigüzel toplamaya başladı. Böyle yaparak sanki kâseyi eski haline getirecek ya da kabahatini biraz olsa da hafifletecekti. Ninesi yaşlı ve besili bir atmış gibi yerden öfkeyle doğruldu, tüm vücudu sallanıyordu, başını deli gibi sağa sola çevirdi, ağzından bir dizi tuhaf kelime döküldü. Shangguan Laidi içgüdüsel bir hareketle kendini sıkıp elleriyle başını koruyarak ninesinden<a id="GBS.0031.03"/> gelecek darbeyi bekledi. Ninesi ona vuracağına ince ve solgun kulak memesinden yakalayıp kızı kapı dışarı etti. Shangguan Laidi tiz bir ulumayla sendeleyerek kendini avlunun tuğla patikasında buluverdi.</p>
			<p>Ninesinin eğilip yerdeki kâse parçalarını incelediğini gördü, kadın nehirden su içen bir ineği andırıyordu. Ninesi çok sonra yerden birkaç kırık parça alıp doğruldu, elindeki parçalara parmağıyla<a id="GBS.0031.04"/> vurunca, seramikten kulağa çok hoş gelen melodik bir tını yayıldı. Ninesinin yüzünde derin kırışıklıklar vardı, ağzının kenarları buruşunca, iki kırışık, çenesinden aşağı sanki yüzünün bu bölümü yüzüne sonradan eklenmiş gibi sarktı.</p>
			<p>Shangguan Laidi patikada diz çöküp ağlayarak, “Nine, beni öldüresiye dövebilirsiniz,” dedi.</p>
			<p>“Seni öldüresiye dövmek mi?” dedi Shangguan Lü üzgün bir yüzle,<a id="GBS.0031.05"/> “seni dövmek bu kâseyi eski haline getirecek mi? Bu, Ming Hanedanı, Yongle dönemine ait bir seramikti, büyük ninen çeyiz olarak getirmişti, satsak bir eşek parası ederdi!”</p>
			<p>Shangguan Laidi yüzü birden kireç gibi oldu, ninesine yalvararak ondan af diledi.</p>
			<p>“Artık evlenecek yaşa geldin!” diye içini çekti Shangguan Lü, “Sabah erken kalkıp ev işleriyle uğraşacağına çıkardığın yaygaraya baksana!<a id="GBS.0032.01"/> Ananın ölecek talihi bile yok.”</p>
			<p>Shangguan Laidi elleriyle yüzünü kapayıp ağlamaya başladı.</p>
			<p>“Yıkıp döktüklerin için bir de benden teşekkür mü bekliyorsun?” dedi Shangguan Lü hoşnutsuz bir tavırla, “Başıma musallat olmayın benim, şu yemek yemekten başka bir işe yaramayan asalak kız kardeşlerini al da Taşkın Ejderha Nehri’ne gidip karides yakalayın. Sepet ağzına kadar karides dolana kadar<a id="GBS.0032.02"/> da geri dönmeyin!”</p>
			<p>Shangguan Laidi apar topar ayağa kalktı, küçük kız kardeşi Qiudi’yi kucaklayıp avlu kapısından koşarak dışarı çıktı.</p>
			<p>Shangguan Lü, Niandi ve diğer kızları sanki civciv sürüsü kışkışlarmış gibi kapı dışarı ettikten sonra ince söğüt dalından yapılmış, yüksek, bir hasır sepet alıp Shangguan Niandi’ye fırlattı.</p>
			<p>Shangguan Laidi sol eliyle Shangguan Qiudi’yi kucağına aldıktan<a id="GBS.0032.03"/> sonra sağ eliyle Shangguan Niandi’nin elini tuttu, Shangguan Niandi, Shangguan Xiangdi’nin elini, Shangguan Zhaodi, Shangguan Pandi’nin elini tuttu, Shangguan Lingdi bir eliyle Shangguan Pandi’nin elini tuttu, diğer elindeyse karides sepeti vardı. Shangguan ailesinin yedi kızı işte böyle ağlaya sızlaya, güneşin altında, batı rüzgârının süpürdüğü <em>hutong</em>’un içinde, el ele ve birbirlerini çekiştirerek<a id="GBS.0032.04"/> Taşkın Ejderha Nehri’ne doğru yola koyuldu.</p>
			<p>Sun halanın avlu duvarından geçerken keskin ve çok hoş bir koku aldılar. Evin bacasından çıkan yoğun ve beyaz bir duman gördüler. Beş dilsiz çocuk karınca sürüsü gibi eve çıra taşıyordu, siyah köpeklerse kırmızı dillerini sarkıtmış, sanki bir şey bekliyormuş gibi kapının yanına çömelmişti.</p>
			<p>Kızlar, Taşkın Ejderha Nehri’nin setine tırmandıkları<a id="GBS.0032.05"/> zaman Sun’ların avlusunu net bir şekilde gördüler. Eve çıra taşıyan beş dilsiz de Shangguan ailesinin kızlarının kendilerine baktıklarını fark etti. Dilsizlerin en büyüğü üstdudağındaki parlak siyah bıyığını burup Shangguan Laidi’ye gülümsedi. Shangguan Laidi’nin yüzünü ateş bastı. Geçenlerde nehre su çekmeye gittiği zaman bu dilsiz oğlanın kovasına bir salatalık fırlattığını hatırladı birden. Salatalığı<a id="GBS.0033.01"/> atan dilsizin yüzündeki gülümseme tilki sinsiliğinde olsa da kötü bir niyet taşımıyordu, Shangguan Laidi’nin kalbi ilk kez tuhaf bir biçimde atmaya başlamış, yüzüne kan hücum etmiş, ayna gibi parıldayan durgun suyun yüzeyine bakınca tüm yüzünün kızardığını görmüştü. Ardından o taze salatalığı yemiş ve tadını uzun süre unutamamıştı. Shangguan Laidi başını kaldırıp kilisenin renkli çan kulesine<a id="GBS.0033.02"/> ve gözetleme kulesine baktı. Altın sarısı bir maymunu andıran bir adam gözetleme kulesinin tepesinde dans ederek şöyle bağırıyordu:</p>
			<p>“Sevgili köy halkı, Japon şeytanlarının süvarileri çoktan ilçe merkezinden yola çıktı!”</p>
			<p>Gözetleme kulesinin altında toplanan kalabalık başlarını kaldırmış adamı izliyordu. Kulenin üstündeki adam ara ara sanki aşağıdakilerin sorularına cevap verir gibi korkuluğa<a id="GBS.0033.03"/> tutunup aşağı bakıyordu. Ardından doğrulup kulenin içinde bir tur attıktan sonra iki elini sanki bir megafonu tutar gibi ağzına götürüp dört bir yana yakında Japonların köye gireceğini haber ediyordu.</p>
			<p>Köyün anacaddesinde birden dörtnala ilerleyen bir at arabası belirdi. At arabasının nereden ortaya çıktığını bilemediler, sanki gökten düşmüş ya da yerden fırlamış gibi birdenbire ortaya çıkıverdi.<a id="GBS.0033.04"/> Üç yağız at lastik tekerlekli bu büyük arabayı çekerken on iki toynak davul gibi yeri dövüyordu, toynaklar yerden sarı bir toz bulutu kaldırdı. Atlardan biri kayısı sarısıydı. Biri hünnap kırmızısı. Diğeriyse taze pırasa yeşili. Atlar çok besiliydi, balmumundan yapılmış heykellere benziyorlardı. Vücutları göz alıcı bir parlaklıktaydı. Küçük kara bir adam, uzaktan bakıldığında sanki en öndeki<a id="GBS.0033.05"/> ata binmiş gibi bacaklarını açmış sürücü sırasında ayakta dikiliyordu. Adamın kırmızı püsküllü kırbacı havada şak şak şak diye şaklarken ağzından, deh deh deh diye bir melodi çıkıyordu. Adam dizginleri aniden çekince atlar kişneyerek şaha kalktı, bir anda durmaya zorlanan bacakları yerden sel taşkınını andıran sarı bir toz bulutu kaldırınca araba, atlar ve sürücü toz bulutu içinde kayboldu. Sarı<a id="GBS.0034.01"/> toz bulutu yatışınca Shangguan Laidi, Mutluluk Malikânesi’nin hizmetçilerinin arabaya fıçı fıçı içki ve pirinç sapı balyaları yüklediğini gördü. İri yarı bir adam, Mutluluk Malikânesi’nin girişindeki taş basamaklarda durmuş ciğerini parçalarcasına bağırıyordu. İçki fıçılarından biri tok bir ses çıkararak yere düşünce domuz mesanesinden yapılmış kapağı açıldı ve içindeki içki yere süzüldü. Birkaç<a id="GBS.0034.02"/> adam yerdeki fıçıyı kaldırdı. Taş basamaklarda dikilen iriyarı adam elindeki parlak kırbacı şaklatarak aşağı inip fıçıyı kaldırmaya çalışan adamları kırbaçladı. Adamlar yere çömelip elleriyle başlarını koruyarak kendilerini kırbaçtan korumaya çalıştı. Kırbaç sanki kendi iradesiyle havada bir ileri bir geri gidip şaklıyordu. İçki kokusu güneşin altında dans eden bir yılan gibi havaya karıştı. Doğa<a id="GBS.0034.03"/> uçsuz bucaksız ve sakince uzanıyordu, buğday başakları altın sarısı dalgalar gibi rüzgârda salınıyordu. Gözetleme kulesindeki adam şöyle bağırdı:</p>
			<p>“Kaçın, koşun, canını seven kaçsın...”</p>
			<p>İnsanlar amaçsızca etrafta koşturan karıncalar gibi evlerinden dışarı çıktı. Kimisi yürüyor, kimisi koşuyor, kimisi de hareket etmeden sakince dikiliyordu. Kimi doğuya, kimi batıya koşturdu, kimisi de kendi<a id="GBS.0034.04"/> etrafında daireler çizip etrafa bakınıyordu. Bu sırada Sun ailesinin avlusundan yayılan hoş koku daha da keskinleşti, avlunun girişinden beyaz bir bulutu andıran buharlar yükseldi. Dilsizlerden hiçbir iz yoktu, avlunun içine sessizlik hâkimdi. Avludan arada o beş köpeği birbirine düşüren beyaz tavuk kemikleri havalanıyordu. Kemiği kapan köpek duvarın bir köşesine çekilip kemik kemirmekle oyalanıyordu.<a id="GBS.0034.05"/> Diğerleriyse kırmızı gözlerini kemik kemirene dikip hırıldıyordu.</p>
			<p>Shangguan Lingdi, Shangguan Laidi’yi kolundan çekiştirip, “Abla, eve dönelim.” dedi.</p>
			<p>Shangguan Laidi başını iki yana sallayarak, “Olmaz, nehre gidip karides yakalamalıyız, anam, erkek kardeşimizi doğurduktan sonra ona karides çorbamızdan içireceğiz.” dedi.</p>
			<p>Birbirlerine yardım ederek zincirleme bir şekilde nehir kıyısına<a id="GBS.0035.01"/> indiler. Suyun yüzeyi Shangguan ailesinin kızlarının güzel yüzlerini yansıtıyordu, hepsinin kalkık birer burnu ve dolgun kulak memeleri vardı, bu özelliklerini anneleri Shangguan Lu’dan almışlardı. Shangguan Laidi göğsünden maun ağacından yapılmış kızıl kahverengi bir tarak çıkarıp sırayla kardeşlerinin saçını taradı, kızların saçlarındaki saman kırıntıları ve toz toprak yere düştü. Kızlar saçları<a id="GBS.0035.02"/> taranırken yüzlerini buruşturup şikâyet ediyordu. En son kendi saçlarını taradı, taranmış saçlarını atkuyruğu yapıp sırtından aşağı salınca kuyruğun ucu yuvarlak kalçalarında salındı. Tarağı bir kenara koyduktan sonra pantolon paçalarını sıyırıp beyaz ve biçimli baldırlarını açığa çıkardı. Ardından üzerinde kırmızı çiçek işlemeleri olan mavi saten ayakkabılarını çıkarınca ayakları doğdukları<a id="GBS.0035.03"/> günkü gibi olan kız kardeşleri onun ayak bağı yüzünden kırılmış küçük ayaklarına baktılar. Birden öfkeyle şöyle kükredi:</p>
			<p>“Bön bön bakmayın öyle! Eve elimiz boş dönersek yaşlı cadı öldürür bizi!”</p>
			<p>Kız kardeşleri hemen ayakkabılarını çıkarıp pantolon paçalarını sıvadı, en küçükleri olan Shangguan Qiudi çırılçıplak soyundu. Shangguan Laidi nehrin çamurlu kıyısında dikilip yavaş yavaş akan<a id="GBS.0035.04"/> nehre ve nehir suyunun nazikçe dalgalandırdığı sazlara bakındı. Balıklar sazların içinde oynaşıyordu. Kırlangıçlar suyun yüzeyinde sekerek uçuyordu. Suya girip yüksek sesle şöyle seslendi:</p>
			<p>“Qiudi, sen kıyıda kalıp karides yakala, geri kalanlar hemen suya girsin.”</p>
			<p>Kızlar kıkır kıkır kıkırdayarak suya girdiler.</p>
			<p>Küçük bir kızken ayakları bağlanmış olan Shangguan Laidi, suya girdiğinde<a id="GBS.0035.05"/> ayaklarına, özellikle topuklarına dolanan sazları hissedince tarifsiz bir duygu içine girdi. Eğilip ellerini suya daldırdı. Sazların kökleri ve sudaki çamur tabakaları karideslerin en sevdiği yerlerdir. Küçük bir şeyin birden elleri arasında sıçradığını hissedince çok sevindi. Şeffaf, kıvrımlı ve parmak büyüklüğünde bir karides parmakları arasında oynuyordu. Karideslerin her biri sanki bir sanat<a id="GBS.0036.01"/> eseriymiş gibi canlı canlıydı. İlk karidesi kıyıya fırlattı. Shangguan Qiudi neşe içinde koşarak karidesi yakaladı.</p>
			<p>“Abla, ben de bir tane yakaladım!”</p>
			<p>“Abla, yakaladım bak!”</p>
			<p>“Ben de yakaladım!”</p>
			<p>Karidesleri yakalama işi iki yaşındaki Shangguan Qiudi için zorlu bir görevdi. Ayağı takılıp yere düşünce bir köşeye oturup ağladı. Karideslerin çoğu, var güçleriyle nehre doğru sıçrayıp<a id="GBS.0036.02"/> artlarında iz bırakmadan gözden kayboldu.</p>
			<p>Shangguan Laidi kıyıya çıkıp küçük kız kardeşini kucağına aldı, onu nehir kenarına götürüp çamura bulanmış kıçını yıkadı. Shangguan Qiudi tenine değen her su damlasında kıvranıp arasına başı sonu olmayan küfürler de kattığı keskin çığlıklar attı. Laidi, Qiudi’nin kıçına bir şaplak attıktan sonra kardeşini salıverdi. Uçarcasına kıyıya koşan Qiudi, fundalıklardan<a id="GBS.0036.03"/> bir dal parçası alıp yaşlı ve şirret bir kadın gibi gözlerini kısarak sopayı ablasına doğru salladı, bir yandan sopayı sallıyor, bir yandan da küfrediyordu, onun bu halini gören Laidi kendini tutamayıp gülmeye başladı.</p>
			<p>Kızlar sudan çıkıp kıyıya geldi. Güneşin parladığı kıyının üzerinde onlarca karides zıplıyordu. Kızlardan biri Shangguan Laidi’ye, “Abla, şunları kaçırmayalım!” diye seslendi.<a id="GBS.0036.04"/> Shangguan Laidi sepeti alıp Qiudi’ye, “Seni küçük piç, seninle evde hesaplaşacağız!” dedikten sonra hızla karidesleri toplamaya başladı, dur durak bilmeden karides toplama işi ona tüm dertlerini unutturdu, ağzından birden kendinin bile nereden duyduğunu bilmediği bir ezgi dökülüverdi:</p>
			<p>“Ah ana, ah, seni kurt vicdanlı seni, bir yağ satıcısına verdin beni...”</p>
			<p>Laidi apar topar kız kardeşlerinin<a id="GBS.0036.05"/> peşine takıldı. Kızlar nehir kenarına varmış, omuz omuza, kıçları havada, çeneleri neredeyse suya değecek bir şekilde suya eğilmiş, kollarını bir açıp bir kapayarak suyun içinde ilerliyorlardı. Arkalarında bıraktıkları, çamurdan bulanıklaşmış suyun yüzeyinde kopmuş kaz sarısı su bitkileri süzülüyordu. Sudan her doğrulduklarında ellerinde bir karides oluyordu. Önce Lingdi, ardından Pandi, ardından<a id="GBS.0037.01"/> Xiangdi... Beş kız kardeş aralıksız bir şekilde kıyıya karides fırlattı. Laidi bir o yana bir bu yana koşturup karidesleri yakalarken Qiudi de ona ayak uydurmaya çalışıyordu.</p>
			<p>Kızlar farkına varmadan Taşkın Ejderha Nehri’nin kemerli taş köprüsüne vardılar. Shangguan Laidi onlara şöyle seslendi:</p>
			<p>“Hadi sudan çıkın artık, geri dönün, sepet ağzına kadar karidesle doldu, artık eve dönelim.”</p><div style="display:none;"><a id="GBS.0037.02"/></div>
			<p>Kızlar gönülsüzce sudan çıkıp nehrin kenarında dikildiler. Elleri suyla oynamaktan solgunlaşmıştı, küçük ayaklarının üzeri mor bir çamura bulanmıştı. “Abla, bugün nehirde niye bu kadar çok karides var?” “Abla, anam erkek kardeşimizi doğurmuş mudur?” “Abla, Japon şeytanları neye benziyor?” “Küçük çocukları yedikleri doğru mu?” “Abla, dilsizler tavuğu niye öldürdü?” “Abla, nine niye durmadan<a id="GBS.0037.03"/> bize kızıp küfrediyor?” “Abla, rüyamda anamın karnının içinde büyük ve şişman bir çöpçü balığı olduğunu gördüm...” Kız kardeşleri birbiri ardına soru sorup durmasına rağmen Laidi bu soruların hiçbirini cevaplamadı. Gözlerini taş köprüye dikmişti. Köprü güneşin altında yeşil mor parlıyordu. Üç atın çektiği, lastik tekerlekli o at arabası köyü geçip köprünün başında durdu.</p>
			<p>O kısa boylu arabacı<a id="GBS.0037.04"/> atları durdurdu. Atlar huysuzlanarak ön bacaklarıyla taş köprüye vurunca nallar tiz bir ses çıkardı, taş köprünün üzerinde kıvılcımlar titreşmeye başladı. Köprünün yanı sıra birkaç adam vardı, üstleri çıplak olan bu adamların bellerinde üzerinde altın gibi parlayan, göz alıcı pirinç tokalı, inek derisinden geniş kemerler vardı. Shangguan Laidi onları tanıyordu. Adamlar Mutluluk Malikânesi’nin hizmetkârlarıydı.<a id="GBS.0037.05"/> Adamlar arabaya koşturup önce pirinç sapı balyalarını, ardından içki fıçılarını indirdiler. Toplamda on iki içki fıçısı indirildi. Arabacı atı koşum takımlarından tutup geri geri götürerek arabayı köprünün yanındaki boş alanda durdurdu. Shangguan Laidi bu sırada Mutluluk Malikânesi’nin kâhya yardımcısı Sima Ku’nun siyah bir bisikletle köyden çıktığını gördü. Bu bisiklet dünya kuruldu<a id="GBS.0038.01"/> kurulalı Gaomi Kuzeydoğu Bucağı’nda görülen ilk bisikletti, Alman yapımı, dünyaca ünlü <em>sedan</em>. Laidi’nin elleri bir türlü yerinde duramayan dedesi Shangguan Fulu bir keresinde hazır ortada kimseler yokken şu bisiklete bir dokunayım derken –bu olay geçen baharda oldu– kâhya yardımcısı Sima Ku’nun mavi alevler saçan öfkeli, sarı gözleriyle karşılaşmıştı. Üzerinde uzun, ipekli bir cübbe, altında pamuklu,<a id="GBS.0038.02"/> ithal bir pantolon, ayak bileklerinde mavi şeritlerle siyah püsküller, ayağında beyaz tabanlı deri ayakkabılar vardı. Pantolonunun bacakları sanki içine hava basılmış gibi şişkindi. Cübbesini pantolonunun içine sokmuştu. Üzerinde biri uzun, biri kısa püskülleri olan beyaz, ipekli bir kemer vardı. Sol omzundan çaprazlama bir şekilde aşağıya doğru inen, kuşağı andıran, kahverengi, dar, deri<a id="GBS.0038.03"/> bir kemer geçiyordu, kemer belinde üzerinde alev kırmızısı, ipekli bir parça kumaş olan deri bir keseyle birleşiyordu. Alman yapımı <em>sedan</em> bisikletin zili duyulur duyulmaz, ardından Sima Ku rüzgâr gibi geldi. Bisikletten aşağı indi, hasır şapkasını çıkarıp biraz kendini yelledi, yüzündeki kırmızı ben kor gibi yanıyordu. Adamlarına yüksek sesle şöyle emretti:</p>
			<p>“Çabuk olun, balyaları köprünün<a id="GBS.0038.04"/> üstüne yığın, üzerine içkileri boca edin, bu Japon köpeklerini yakıp kül edeceğiz!”</p>
			<p>Hizmetkârlar balyaları apar topar köprüye indirdi. Birkaç dakika sonra köprünün üzeri yarı insan boyuna gelen balyalarla doldu. Balyalarla birlikte gelen beyaz pervaneler etrafta uçuştu, kimi nehre düşüp balıkların midelerini boyladı kimi de kırlangıçların ağızlarına girdi.</p>
			<p>“İçkiyi balyaların üzerine boca<a id="GBS.0038.05"/> edin!” diye yüksek sesle bağırdı Sima Ku.</p>
			<p>Hizmetkârlar fıçıları yüklenip zar zor köprüye taşıdı. Domuz mesanesinden yapılma kapakları kaldırıp içkileri balyalara boca ederken yüksek kaliteli, hoş bir içki kokusu sarıverdi nehrin etrafını. Üzerlerine içki dökülen balyalar hışırdıyordu. Dökülen içki köprünün üzerinden akmaya başladı, köprü taşı boyunca aşağı doğru akıp küçük bir dere oluşturdu,<a id="GBS.0039.01"/> ardından bardaktan boşanırcasına yağan bir yağmur gibi nehre dökülmeye başladı. Köprünün altından bir şırıltı duyuldu. On iki fıçının hepsi boşalınca taş köprü sanki içkiyle yıkanmış gibi oldu. Sarı balyaların rengi değişti. Köprünün kenarında içkiden şeffaf bir perde oluştu. Bir sigara içimi sürede nehrin yüzeyi beyaz sarhoş balıklarla kaplandı. Shangguan Laidi’ nin kız kardeşleri nehre inip<a id="GBS.0039.02"/> o sarhoş balıkları yakalamak istedi. Shangguan Laidi kız kardeşlerine şöyle seslendi:</p>
			<p>“Nehre inmeyin, eve dönüyoruz!”</p>
			<p>Köprünün üstündeki tuhaf manzara karşısında büyülenen kızlar hareketsiz bir şekilde oldukları yerde kalakaldılar. Köprünün üstündeki tuhaf manzara Shangguan Laidi’yi de etkilemiş olmasına rağmen kız kardeşlerini kollarından çekiştirip gözleri arkada, köprüde kalarak eve<a id="GBS.0039.03"/> doğru yürümeye başladı.</p>
			<p>Sima Ku köprünün üzerinde gururla duruyordu, böbürlenerek ellerini ovuşturdu, gözlerinde altın gibi bir parlamayla gülümsedi. Hizmetkârlarına şöyle böbürlendi:</p>
			<p>“Bu planı sadece ben yapabilirdim! Anasını, sadece ben. Sizi cüce Japonlar, gelin hadi, gelin de kurnazlığımın tadına bakın.”</p>
			<p>Hizmetkârlar hep bir ağızdan uğultu eşliğinde onu onayladılar. İçlerinden<a id="GBS.0039.04"/> biri, “Kâhya yardımcısı, balyaları şimdi mi yakalım?” diye sordu.</p>
			<p>Sima Ku, “Hayır, Japonlar gelince yakarız.” dedi.</p>
			<p>Hizmetkârlar köprünün başına kadar Sima Ku’ya eşlik etti.</p>
			<p>Mutluluk Malikânesi’nin at arabası da köye geri döndü.</p>
			<p>Köprünün üzerine yine sessizlik hâkim oldu, sadece nehre damlayan içkinin sesi duyuluyordu.</p>
			<p>Shangguan Laidi bir elinde karides sepeti, ardında kız<a id="GBS.0039.05"/> kardeşleriyle birlikte, setin yamacında bitmiş yemyeşil ve sık fundalıkları yararak setin tepesine tırmanmaya başladı. Birden fundalıkların arasına gizlenmiş ince ve kara bir yüz gördü. Bir çığlık atıp elindeki karides sepetini düşürdü, sepet esnek fundalıkların üzerine düşünce yaylanarak nehre doğru yuvarlandı. Karidesler sepetten fırlayıp gün ışığı vurmuş kıyıda sıçramaya başladı. Shangguan Laidi<a id="GBS.0040.01"/> sepetin peşinde koşarken kız kardeşleri de karidesleri yakalamaya koyuldu. Gözlerini o kara yüzden ayırmadan korkuyla nehre doğru birkaç adım geriledi. O kara yüz iki sıra inci gibi parlak dişlerini göstererek özür diler gibi gülümsedi. O yüzün şöyle fısıldadığını duydu:</p>
			<p>“Küçük kız kardeş, sakın korkma, bizler gerillayız. Sakın sesini çıkarma, hemen buradan ayrılın.”</p>
			<p>Shangguan Laidi bu<a id="GBS.0040.02"/> sırada setin üzerindeki fundalıklar arasına çömelmiş, yeşillere bürünmüş onlarca adam olduğunu fark etti. Adamlar yüzlerini asmış, gözlerini bir noktaya sabitlemişlerdi, kiminin elinde tüfek kiminin el bombası kiminin de paslanmış kılıçlar vardı. O gülümseyen, kara yüzlü, beyaz dişli adam en önde duruyordu, sağ elinde çelik mavisi bir silah, sol elinde saat gibi ses çıkaran parlak bir nesne tutuyordu.<a id="GBS.0040.03"/> Shangguan Laidi daha sonra bu parlak nesnenin bir kronometre olduğunu öğrenecekti. İşte o zaman bu kara yüzlü adamla aynı yatağı paylaşıyor olacaktı.</p>
		</section>
		<section class="subchapter" epub:type="subchapter">
			<h2>6</h2>
			<p>Körkütük sarhoş olan 3. Fan amca hoşnutsuz bir şekilde homurdanarak Shangguan’ların kapısına adım attı.</p>
			<p>“Japonların eli kulağında, sizin eşek de tam zamanını buldu! Ne desem boş, sizin eşeği benim at hakladı sonuçta, ne ekersen<a id="GBS.0040.04"/> onu biçersin, zili çalan zili susturmalı da. Shangguan Shouxi, sende de ne yüz varmış ha, sıçayım, nedir yüzünün hali böyle? Buraya ananın yüzü hürmetine geldim. Ananla ben... ha ha... anan bana bir toynak makası yaptı...”</p>
			<p>Yüzü ter içinde kalmış Shangguan Shouxi, durmadan geveleyen 3. Fan amcanın ardı sıra yürüdü.</p>
			<p>“3. Fan!” diye kükredi Shangguan Lü, “Seni piç, yerel tanrımızı memnun etmek<a id="GBS.0040.05"/> de ne zormuş!”</p>
			<p>3. Fan ayılır gibi yaparak, “3. Fan geldi!” dedi.</p>
			<p>Yerde son nefesini verir gibi uzanmış eşeği görünce birden yarı ayılır gibi oldu. “Aman Tanrım, şunun haline bakın! Beni niye daha önce çağırmadınız?” diyerek omzundaki inek derisi heybesini bir yana fırlattı, eğilip eşeğin kulaklarını okşadı, birkaç kez hafifçe karnına vurdu, ardından eşeğin ardına geçip rahim kanalından<a id="GBS.0041.01"/> dışarı çıkmış olan bacağı çekiştirdi. Sonra doğruldu, başını hüzünlü bir şekilde iki yana sallayarak, “Artık çok geç, bitmiş bu. Geçen sene senin oğlan eşeği çiftleştirmeye getirdiğinde demiştim ona, sizin eşek çok sıska diye, en iyisi onu kendi cinsiyle çiftleştirmekti ama sizin oğlan beni dinlemedi, illa atla çiftleştirecekmiş. Benim o aygır at, safkan Japon dölüdür, onun bir toynağı bile sizin<a id="GBS.0041.02"/> eşeğin kafasından büyük. Benim aygır sizinkinin üstüne çıkınca sizinki felç olmuş gibi hemen yere serildi, sanki serçenin üzerine atlayan bir horoz. Benim aygır yine iyidir, ayarını bilir, gözünü kapayıp işini gördü, sanki başka bir atla işi pişiriyordu, ay, sıçayım, ne oldu, doğurabildi mi sanki? Sizin eşekte katır doğuracak güç yok, sadece eşek doğurabilir, kendi gibi cılız eşekler...” dedi.</p><div style="display:none;"><a id="GBS.0041.03"/></div>
			<p>“3. Fan!” diye araya girdi Shangguan Lü öfkeli bir sesle, “Diyeceklerin bitti mi?”</p>
			<p>“Bitti, bitti.” dedi 3. Fan heybesini yerden alıp omzuna asarken, yine sarhoş haline dönüp sendeleyerek kapıya doğru seyirdi.</p>
			<p>Shangguan Lü onu kolundan tutarak, “Fan, böyle çekip gidecek misin?” dedi.</p>
			<p>3. Fan yüzünde alaycı bir ifadeyle, “Koca baldız, Mutluluk Malikânesi’nin kâhyasının dediklerini<a id="GBS.0041.04"/> duymadın mı? Köyde neredeyse adam kalmadı, eşek mi daha önemli yoksa ben mi?” dedi.</p>
			<p>Shangguan Lü, “Fan, sana borçlanacağımdan mı korkuyorsun? İşte iki şişe içki ve bir besili domuz kafası, sana niye borçlanayım, unutma, bu evde kararları ben veririm,” dedi.</p>
			<p>3. Fan, baba oğul Shangguan’lara bakıp gülerek, “Onu biliyorum, sen Çin’deki yaşlı kadınlar arasında türünün tek örneğisin, kerpeten<a id="GBS.0041.05"/> elli, balyoz sırtlı bir demirci ustası...” dedi.</p>
			<p>Shangguan Lü, 3. Fan’ın sırtına vurup, “Ananın amı, üç numara, gitme, burada bir değil iki yaşam söz konusu, aygır senin oğlunsa, bu eşek de gelinin sayılır, karnındaki sıpa da senin torunun. Elinden geleni ardına koyma, yaşarsa sana minnettar olurum, mükâfatlandırırım da seni; ölürse, sana kızmam, kendi kör talihime yanarım.” dedi.</p>
			<p>3. Fan<a id="GBS.0042.01"/> huzursuz bir tavırla, “Atla eşeği evlendirip ailem ilan ettin, daha ne dememi istiyorsun? Deneyip göreceğiz, bakalım bu yarı ölü eşeği yaşayanların dünyasına geri getirebilecek miyim,” dedi.</p>
			<p>“Bu doğru. Üç numara, Sima’nın deli saçmalıklarını dinleme, Japonlar gelip bizim köyde ne yapsın? Şunu da bil, iyilik eden iyilik bulur. Hayaletler iyilik yapanın yolunu açar,” dedi Shangguan Lü.</p>
			<p><a id="GBS.0042.02"/>3. Fan heybesini açıp içinden bir şişe parlak ve yağımsı bir şey çıkararak, “Bu bizim ailenin gizli tarifidir, kuşaktan kuşağa aktarılan sihirli bir iksir, özellikle ters doğum yapan hayvanlarda kullanılır, eğer bu iksir işe yaramazsa Sun Wukong<a class="si-noteref" epub:type="noteref" href="#f8" id="ref_f8">8</a> dahi gelse eşeği iyileştiremez,” dedi, ardından Shangguan Shouxi’ye dönüp, “Beyim, buraya gelip bana yardım etsene,” diye seslendi.</p>
			<p>“Ben gelirim yardıma,<a id="GBS.0042.03"/> o beceriksizin eli ayağına dolanır,” dedi Shangguan Lü.</p>
			<p>“Shangguan’ların tavuğu, yumurtlamadığı için horozu dövmüş,” dedi 3. Fan.</p>
			<p>“Üç numaralı kardeş, söveceksen adam gibi söv, bin dereden su getirmene gerek yok,” dedi Shangguan Fulu.</p>
			<p>“Kızdın mı bana?” diye sordu 3. Fan.</p>
			<p>“Atışmanın sırası değil, söyle bakalım şimdi ne yapalım?” dedi Shangguan Lü.</p>
			<p>“Eşeğin başını kaldırın, ona<a id="GBS.0042.04"/> iksirden içereceğim!” dedi 3. Fan.</p>
			<p>Shangguan Lü bacaklarını açtı, tüm gücünü toplayıp eşeğin boynuna sarıldı, ardından eşeğin başını havaya kaldırdı. Eşeğin başı sağa sola sallandı, ardından burnundan ağır ağır solumaya başladı.</p>
			<p>“Biraz daha yukarı kaldır!” dedi 3. Fan yüksek sesle.</p>
			<p>Shangguan Lü kendini zorlayınca o da burnundan solumaya başladı.</p>
			<p>3. Fan hoşnutsuz bir tavırla, “Siz<a id="GBS.0042.05"/> ikiniz, öldünüz mü be?” diye seslendi baba oğul Shangguan’lara.</p>
			<p>Baba oğul Shangguan, bir hışım desteğe gelirken neredeyse eşeğin bacaklarına takılıp düşeceklerdi. Shangguan Lü gözlerini belertti, 3. Fan başını sallamakla yetindi. Sonunda eşeğin başını yukarıya kaldırdılar. Eşeğin titreyen dudakları aralanınca dişleri çıktı ortaya. 3. Fan öküz boynuzundan yapılma bir huniyi eşeğin ağzına sokup<a id="GBS.0043.01"/> şişedeki yeşil sıvıyı içine boca etti.</p>
			<p>Shangguan Lü nefes nefese kaldı.</p>
			<p>3. Fan piposunu çıkarıp içine tütün koydu, çömelip piposunu yaktı. Pipodan derin bir nefes aldıktan sonra dumanı burun deliklerinden dışarı üfledi. Konuşmasına şöyle devam etti:</p>
			<p>“Japonlar ilçe merkezine girmiş, Kaymakam Zhang Weihan’ı öldürüp ailesindeki tüm kadınlara tecavüz etmişler.”</p>
			<p>“Bunu da Sima’lar mı<a id="GBS.0043.02"/> söyledi?” diye sordu Shangguan Lü.</p>
			<p>“Hayır, kan kardeşim söyledi, ilçenin doğu girişinin hemen dışında oturur,” dedi 3. Fan.</p>
			<p>“Gerçek haber beş kilometreden öteye geçmez,” dedi Shangguan Lü.</p>
			<p>“Sima Ku, hizmetkârları alıp köprüde ateş yaktırdı, bu da mı yalan,” dedi Shangguan Shouxi.</p>
			<p>Shangguan Lü öfkeyle oğluna bakarak, “Senin ağzından da bir kere olsun şöyle doğru düzgün bir laf işitmedim,<a id="GBS.0043.03"/> işin gücün söylenti, saçmalık ağzından düşmez. Seni duyan da erkek sanacak, bir sürü çocuğun var, baba olacaksın bir de, boynunun üzerinde sukabağı mı taşıyorsun yoksa baş mı? Hiç düşünmez misiniz siz, Japonların da herkes gibi ana babaları olduğunu? Bizim gibi sıradan halkla ne alıp veremedikleri olsun, bize ne yapabilirler ki? Kaçmak mı, bir mermiden daha hızlı koşabilir misiniz? Saklanmak<a id="GBS.0043.04"/> mı? Nereye kadar saklanabiliriz?” dedi.</p>
			<p>Derslerini alan baba oğul Shangguan’ların ağızlarını açmaya cesareti yoktu, sessizce öne eğdiler başlarını. 3. Fan piposunun küllerini silkeleyip durumu kurtarmaya çalışarak birkaç kere kuru kuru öksürdü, ardından, “İşte bizim ileri görüşlü koca baldız, her şeyi daha olmadan gördü. Senin bu söyledikleri duyduktan sonra içim rahatladı. Doğru söylüyor,<a id="GBS.0043.05"/> nereye kaçabiliriz? Nerede saklanabiliriz? Hadi biz kaçıp saklandık, ya şu anıran eşekle benim aygır ne olacak, ikisi de dağ büyüklüğünde, nereye saklayayım onları? Hadi ilk günler güzel güzel saklandık, ya on beş gün geçtikten sonra ne olacak, anasının amı, aman be, önce şu sıpayı çıkaralım da sonra yine konuşuruz,” dedi.</p>
			<p>“İşte bunu doğru dedin!” diye cıvıldadı Shangguan Lü neşe içinde.</p><div style="display:none;"><a id="GBS.0044.01"/></div>
			<p>3. Fan ceketini çıkarıp kemerini iyice sıktı, sanki birazdan sahne alacak bir dövüş sanatı ustası gibi boğazını temizledi. Shangguan Lü memnuniyetle başını sallayarak, “Üç numara, işte bunu doğru, dedin, çok doğru söyledin üç numara. İnsan ardında şanını, yabankazı ardında sesini bırakır. Sıpa bir doğsun, sana fazladan bir şişe içki vereceğim, davul çalıp adına methiyeler düzeceğim,” dedi.</p><div style="display:none;"><a id="GBS.0044.02"/></div>
			<p>3. Fan, “Hep laf, koca baldız, sizin eşeğin benim atın sıpasını doğurması kimin fikriydi ki? Buna ne ekersen onu biçersin denir,” dedi. Eşeği ters çevirdi. Sıpanın bacağını çekiştirerek, “Eşekçik, sevgili gelinim, cehennemin kapısında dikiliyorsun şimdi ama dişini sıkıp geçmen gerek oradan, benim, 3. Fan babanın yüzünü kara çıkarma,” diye mırıldandı. Eşeğin başına hafifçe vurup, “Beyler, bir<a id="GBS.0044.03"/> halatla kalın bir sopa bulun, eşeği kaldıracağız, burada yerde böyle yatarak doğuramaz, ayağa kaldırmamız gerek,” dedi.</p>
			<p>Baba oğul Shangguan’lar, Shangguan Lü’ye baktılar.</p>
			<p>“3. Fan’ın dediğini yapın,” dedi Shangguan Lü.</p>
			<p>Baba oğul Shangguan’lar, ipi ve sopayı getirdiler. 3. Fan ipi alıp eşeğin altından geçirdi, ön bacaklarına bir düğüm attı, eliyle sopayı işaret ederek, “Sopayı içeri<a id="GBS.0044.04"/> sokun,” dedi.</p>
			<p>Shangguan Fulu sopayı ipin arasından geçirdi.</p>
			<p>“Sen şu tarafa geç,” diye emretti 3. Fan Shangguan Shouxi’ye.</p>
			<p>“Eğilin ve sopayı omuzlarınızla kaldırın!” dedi 3. Fan.</p>
			<p>Baba oğul Shangguan’lar birbirlerine bakıp eğildi, sopayı omuzlarına aldılar, sopa omuzlarına baskı yapmaya başladı.</p>
			<p>“Tamam,” dedi 3. Fan, “işte böyle, acele etmeyin, kaldırın dediğimde yavaşça ayağa<a id="GBS.0044.05"/> kalkın, tek şansımız var, eşek daha fazlasına dayanamaz. Bu eşek çoktan ayvayı yemiş. Koca baldız, sen eşeğin ardına geçip sıpayı tutacaksın, sakın düşüreyim deme.”</p>
			<p>3. Fan eşeğin ardına geçip avuçlarını ovuşturdu, değirmentaşının üstündeki gaz lambasını alıp avuçlarına biraz yağ döktü, avuçlarını ovuşturup avuç içlerine doğru üfledi. Ardından bir elini eşeğin rahim kanalına sokunca eşeğin<a id="GBS.0045.01"/> bacakları dövündü. Tüm kolunu omuzlarına kadar içeri sokunca yavru katırın mor toynağı yanağına yapıştı. Shangguan Lü gözünü kırpmadan ona bakıyordu, dudakları seğirdi.</p>
			<p>“Tamam,” dedi 3. Fan yavaştan homurdanarak, “beyler, üçe kadar sayacağım, üç dediğimde tüm gücünüzle kaldırın, döneklik etmeyin sakın, birlikte hareket etmeniz çok önemli. Tamam,” diye konuşmasına devam ederken çenesini eşeğin<a id="GBS.0045.02"/> sağrısına dayayıp elini sanki bir şey yakalamış gibi eşeğin rahim kanalına iyice soktu, “bir, iki, üç!” diye bağırdı.</p>
			<p>Baba oğul Shangguan’lar, hey, diye kükreyip çok nadir gösterdikleri erkeksi bir tavırla yerlerinden doğrulup şevkle sopayı kaldırdı, kara eşek kendini bir yana atıp ön bacaklarını tepiştirdi, boynunu yukarı kaldırıp arka bacaklarını büktü. 3. Fan da sanki yere çömelmiş gibi<a id="GBS.0045.03"/> eşekle birlikte yuvarlandı. Yüzü görülmüyordu ama, “Kaldırın, biraz daha yukarı kaldırın!” diye yüksek sesle bağırdığını duydular.</p>
			<p>Baba oğul Shangguan’lar ayakta durmak için parmak uçlarında büyük bir mücadele veriyordu. Shangguan Lü eşeğin altına girip sırtıyla eşeğin karnının destekledi. Eşek uzun uzun anırıp sonunda dört ayağı üzerinde durdu. Tam bu sırada eşeğin rahim kanalından kan ve<a id="GBS.0045.04"/> yapışkan sıvılarla kaplı, büyük ve kaygan bir şey 3. Fan’ın kolları arasına düştü, ardından yere doğru kaydı.</p>
			<p>3. Fan yavru katırın ağzındaki yapışkan sıvıyı temizledi, bir bıçakla göbek bağını kesip bağın ucuna bir düğüm attı, ardından onu temiz bir yere taşıdı. Kuru bir çaput alıp katırın üzerindeki yapışkan sıvıyı güzelce sildi. Gözleri yaşlarla dolan Shangguan Lü, “Yere göğe şükürler olsun,<a id="GBS.0045.05"/> şükürler olsun sana 3. Fan...” diye mırıldanmaya başladı.</p>
			<p>Yavru katır titreyip duran bacaklarıyla ayağa kalkmaya çalıştı ama hemen ardından yere düştü. Katırın parlak tüyleri ipek gibi pürüzsüzdü, gül yaprağını andıran kırmızı mor dudakları vardı. 3. Fan katırın ayağa kalkmasına yardım ederken, “İşte böyle, sonuçta benim evin tohumu, at benim oğlum, bu ufaklık da, evet sen benim torunumsun,<a id="GBS.0046.01"/> ben senin dedenim. Koca baldız, eşek kızıma biraz pirinç çorbası getir de içsin, ölümün eşiğinden döndü,” dedi.</p>
		</section>
		<section class="subchapter" epub:type="subchapter">
			<h2>7</h2>
			<p>Shangguan Laidi, peşinde kız kardeşleriyle daha birkaç adım atmıştı ki ardında garip kuş çığlıklarını andıran tiz sesler duydu. Başını yukarı kaldırıp bu garip kuş çığlıklarının nereden geldiğini çözmeye çalışırken birden ardındaki nehirden yeri göğü titreten büyük bir<a id="GBS.0046.02"/> patlama sesi yayıldı. Kulakları çın çın çınladı, başı bulutlanıp dönmeye başladı. Lime lime olmuş bir yayın balığı süzülerek ayaklarının önüne düştü. Balığın turuncu kafasından kırmızı kan damlaları süzülüyor, uzun dokunaçları durmadan titriyordu, bağırsakları sırtına yapışmıştı. Balık yere düşünce kızların üzerine sıcak ve çamurlu nehir suyu sıçrattı. Laidi rüyadaymışçasına uyuşmuş bir tavırla kız<a id="GBS.0046.03"/> kardeşlerine bakınca, onların da kendine aynı ifadeyle baktıklarını gördü. Niandi’nin saçında yük hayvanlarının geviş getirdikten sonra tükürdükleri gibi yapışkan bir ot parçası vardı; Xiangdi’nin yanaklarına yedi sekiz tane gümüş gibi parlayan balık pulu yapışmıştı. Kızlardan onlarca adım uzaklığındaki nehrin ortasında siyah renkli bir girdap oluştu, patlamanın etkisiyle havaya yükselen sıcak<a id="GBS.0046.04"/> sular sesler çıkararak girdabın ortasına dökülüyordu. Suyun yüzeyinde ince bir sis tabakası süzülüyordu. Laidi hoş kokan bir barut kokusu aldı. Bir süre gözlerinin önünde olan manzarayı anlamaya çalıştı, tam olarak anlamasa da içinde gittikçe kabaran bir rahatsızlık duyumsadı. Ağlamak istedi, gözleri doldu, gözlerinden birkaç damla yaş düştü yere. Niye ağlamaklı oldum şimdi? Ağlamadım ki, öyleyse<a id="GBS.0046.05"/> gözlerimden süzülen bu yaşlar da neyin nesi, diye düşündü. Belki de bunlar gözyaşı değil de nehirden yüzüme sıçrayan sulardır. Kafasının iyice karıştığını hissetti, gözlerinin önünde şöyle bir manzara vardı: Pırıl pırıl parlayan bir köprü, çağıl çağıl akan çamurlu nehir suyu, etrafa yayılmış fundalıklar, panik içinde uçuşan kırlangıçlar, tahta kuşlar gibi olduklara yere mıhlanmış kız kardeşleri...<a id="GBS.0047.01"/> Bu karmaşık imgeler bir araya gelip zihninde karman çorman bir yumak oluşturdu. En küçük kız kardeşi olan Qiudi’nin dudaklarını büzüp gözlerini sımsıkı kapadığını gördü, kızın yanaklarından gözyaşları süzülüyordu. Gün ışığı altında etrafa dağılmış, kurutulmuş bezelye taneleri gibi ince bir hışırtı sardı etraflarını. Setin üzerindeki fundalıklardan sanki çalıların arasına gizlenmiş küçük yaratıkların<a id="GBS.0047.02"/> çıkardığı hışırtılar yükseldi. Birkaç dakika önce gördüğü, çalıların arasına saklanmış, yeşil giysili adamdan hiçbir iz yoktu, dalları yukarıyı işaret eden fundalıkların altın sikkeleri andıran yaprakları huşu içinde titreşti. “Hâlâ çalıların içindeler mi? Oraya gizlenmiş ne yapıyorlar?” diye düşünürken birden çok uzak bir yerden şöyle seslenildiğini duydu:</p>
			<p>“... Kızlar, hemen yere yatın...<a id="GBS.0047.03"/> Kızlar... yere yatın...”</p>
			<p>Bu sesin nereden geldiğini öğrenmek için bakışlarını rüzgâr gibi dört bir yanda gezdirdi. Beyninin derinliklerinde sanki bir yengeç geziniyordu, başı çok ağrıdı. Gökten siyah ve parlak bir şeyin düştüğünü gördü. Taş köprünün doğu tarafından öküz beli kalınlığında bir su sütunu yükseldi yavaş yavaş, sütun en yüksek noktasına vardığında sütunun başı sanki gümüşsü bir<a id="GBS.0047.04"/> söğüt ağacıymış gibi dağılmaya başladı. Hemen ardından yayılan barut, çamur, kokuşmuş balık ve karides kokusu Laidi’nin burun deliklerine doluverdi. Kulakları yanmaya başladı, hiçbir şey duymuyordu ama nehir gibi dört bir yana akan dev bir su dalgası gördüğünü sandı.</p>
			<p>Göz alıcı bir siyahlığı olan başka bir şey daha nehre düşünce nehrin üzerinde bir su sütunu daha oluştu. Kenarları köpek dişini<a id="GBS.0047.05"/> andıran, kıvrımlı, mavi bir şey nehre çarptı. Eğilip o mavi şeyi almak isteyince parmak uçlarından ince ve sarı bir duman çıktı, tüm vücudu ani ve keskin bir acıyla sarsıldı. Birden dış dünyanın gürültüsünü duymaya başladı, elindeki ağrı sanki kulak tıkacı varmış da tıkaç birden çıkarılmış gibi kulaklarına hücum etti. Nehir gürül gürül akıyordu, nehrin üzerinde bir duman tabakası vardı. Havada<a id="GBS.0048.01"/> patlama sesleri yankılandı. Altı kız kardeşinin üçü ağlayıp sızlamaya başladı, diğer üçüyse elleriyle kulaklarını kapayıp yere uzandılar, başlarını kuma gömüp saklandıklarını sanan ama kuyruklu kıçları açıkta kalan o aptal ve tuhaf kuşlar gibi kalçalarını yukarı kaldırdılar.</p>
			<p>“Kızlar!” Fundalıkların arasından birinin yüksek sesle kendilerine doğru seslendiği duydu, “Yere yatın, eğilin, bu tarafa<a id="GBS.0048.02"/> doğru sürünün...”</p>
			<p>Hemen yere yatıp fundalıklardan gelen sesin sahibini aramaya koyuldu. Sonunda kırmızı bir söğüt ağacının kıvrak dalları arasından ona el sallayan o kara yüzlü, beyaz dişli yabancı adamı gördü, adam şöyle bağırıyordu:</p>
			<p>“Çabuk olun, bu tarafa gelin!”</p>
			<p>Karmakarışık kafasında birden bir çatlak oluştu ve içene parlak gün ışığı nüfuz etti. Bir kişneme sesi duydu, ardına dönünce<a id="GBS.0048.03"/> yeleleri alev gibi dikilmiş, altın sarısı bir tayın taş köprünün güney girişinden köprüye doğru dörtnala koştuğunu gördü. Bu güzel tayın yuları yoktu, gençlik ve çocukluk arasına sıkışmış, haylaz, hayat dolu, hayatının baharında ve bunun tadını çıkaran bir taydı. Bu tay, Mutluluk Malikânesi’ne aitti, 3. Fan’ın Japon aygırının oğullarından biriydi, 3. Fan onu kendi oğlu gibi severdi, başka bir<a id="GBS.0048.04"/> deyişle bu altın sarısı tay 3. Fan’ın torunuydu. Laidi bu tayı bilir ve çok severdi. Bu tay sık sık <em>hutong</em>’un içinde koşturup Sun halanın kara köpeklerini deli ederdi. Tay köprünün ortasına varınca sanki köprünün üstündeki balyalar yolunu kesmiş ya da balyaların üzerine sinmiş içki kokusundan sarhoş olmuş gibi birden durdu. Başını eğip dikkatle balyaları süzdü. Şimdi aklından ne geçiyor acaba,<a id="GBS.0048.05"/> diye düşündü Laidi. Havaya keskin ve acı bir çığlık yayıldı, köprünün üzerinde erimiş demirden çok daha göz alıcı bir patlama oldu, sanki çok uzak ve çok yüksek bir yerden gök gürültüsünü andıran bir ses geliyordu. Tay birden Laidi’nin gözleri önünde paramparça oldu, tayın yarısı yanmış, tüyleri kömürleşmiş bacaklarından biri çalıların üzerine düştü. Laidi’nin midesi bulandı, ekşi ve acı bir sıvı<a id="GBS.0049.01"/> midesinden boğazına doğru hücum etti. Zihni birden aydınlandı, artık biliyordu. Tayın kopmuş bacağında ölümü gördü, bu bacak ona ölümün nasıl bir şey olduğunu gösterdi. Korku seli birden kıyılarına vurunca elleri ve ayakları titremeye, dişleri birbirine vurmaya başladı. Ayağa kalkıp kız kardeşlerini çalıların içine doğru sürükledi.</p>
			<p>Altı kız kardeşi Laidi’nin etrafını sarınca sanki bir baş<a id="GBS.0049.02"/> sarmısağın dişleriymiş gibi sımsıkı birbirlerine sarıldılar. Laidi o boğuk ve tanıdık sesin bir şeyler söylediğini yine duydu ama ses gürül gürül akan nehrin çağıltısında kaynayıp gitti.</p>
			<p>En küçük kız kardeşine sımsıkı sarılınca kızın yüzündeki kömür gibi yanan kavurucu sıcaklığı duyumsadı. Nehrin yüzeyi kısa bir süre sakinleşince üzerindeki dumanlar yavaş yavaş dağılmaya başladı. O keskin<a id="GBS.0049.03"/> ve acı çığlıklar atan siyah şeyler arkalarında uzun siyah kuyruklarını sürüyerek Taşkın Ejderha Nehri’nin setinin üzerinden geçip köyün içine düştü, birbiri ardına gök gürültüsünü andıran patlamalar duyuldu. Köyün içinden belli belirsiz kadın çığlıkları ve yıkılan yapıların sesleri duyulmaya başladı. Nehrin karşısındaki kıyıda kimse yoktu, sadece yalnız başına dikilen yaşlı akasya ağacı ayakta duruyordu.<a id="GBS.0049.04"/> Akasya ağacının altında, nehre yakın duran, dalları nehre değen söğüt ağaçları vardı. “Bu tuhaf ve ürkütücü şeyler nereden geliyor acaba?” diye inatla düşünmeye devam etti Laidi. “Ay ya ya ya!” diye inleyen boğuk bir erkek sesi düşünmesini engelledi. Dallar arasından Mutluluk Malikânesi’nin kâhya yardımcısı Sima Ku’nun bisikletiyle köprüyü geçtiğini gördü. “Neden köprüye çıktı ki? Tay için<a id="GBS.0049.05"/> gelmiş olmalı,” diye düşündü. Ama Sima Ku bir eliyle bisikletin gidonunu, diğer eliyle de alev alev yanan bir meşaleyi tutuyordu, tay için gelmediği kesindi. Mutluluk Malikânesi’nin o güzel tayı paramparça olmuş, eti ve kanı birbirine karışmış bir halde köprünün üzerinde duruyor, tayın kanı nehri kızıla boyuyordu. Sima Ku, frene basıp elindeki meşaleyi köprünün ortasında duran içkiyle ıslatılmış<a id="GBS.0050.01"/> balyaların üzerine fırlattı, birden parlayan mavi bir alev hızla yükselip etrafa yayılmaya başladı. Sima Ku ardına döndü, aceleden bisikletine binemedi, bisikletini iterek koşar adım oradan uzaklaştı. Mavi alevler adamın ardı sıra yürüdü. Sima Ku’nun ağzından, “Ay ya ya ya!” diye tuhaf bir çığlık çıktı. “Bom!” diye bir patlama sesi Sima Ku’nun başındaki geniş kenarlı hasır şapkayı kuş gibi uçurup<a id="GBS.0050.02"/> köprünün altına sürükledi. Sima Ku bisikletini bir kenara fırlatıp eğilmeye çalıştı, sendeledi, bir köpek gibi köprünün üzerine uzandı. Bom bom bom... Havai fişeği andıran bir dizi patlama duyuldu. Sima Ku, gövdesini köprüye iyice bastırdı, büyük bir kertenkele gibi sürünmeye başladı. Göz açıp kapayıncaya kadar ortadan kayboldu. Patlama sesleri de kesildi. Köprünün tamamını mavi alevler kapladı, köprünün<a id="GBS.0050.03"/> ortasındaki ateş diğerlerinden daha yükseğe çıkıyor ama hemen hemen hiç duman çıkarmıyordu. Köprünün altındaki sular maviye döndü. Sıcak hava dalgası üzerine hücum edince Laidi güçlükle nefes aldı, göğsü daraldı, burun delikleri kuru ve sıcaktı. Sıcak hava dalgası rüzgâra çevirip sıcak sıcak esmeye başladı. Çalılar sanki terliyormuş gibi nem içinde kaldı, ağaç yaprakları kıvrılıp solmaya başladı.<a id="GBS.0050.04"/> Bu sırada Sima Ku’nun bendin ardından şöyle bağırdığını duydu:</p>
			<p>“Sizi cüce Japonlar, bacılarınızı sikeyim, Marco Polo Köprüsü’nden<a class="si-noteref" epub:type="noteref" href="#f9" id="ref_f9">9</a> geçtiniz ama benim kızgın ejderha köprümden geçemeyeceksiniz.” Sima Ku sövmesini bitirdikten sonra şöyle kahkahalar attı:</p>
			<p>“Ah ha ha ha, ah ha ha ha, ah ha ha ha...”</p>
			<p>Sima Ku’nun kahkahası daha bitmeden nehrin karşı tarafındaki setin üzerinde bir dizi sarı<a id="GBS.0050.05"/> şapka giymiş insan belirdi. Ardından belden yukarıları sarı üniformalar içinde olan insanlarla at başları belirdi. Setin üzerine iri atlara binen birkaç düzine adam çıktı. Aralarında yüz metre mesafe olmasına rağmen Laidi bu atların 3. Fan amcanın aygırıyla aynı soydan geldiğini hemen fark etti. Japon şeytanları! Japon şeytanları geldi! Japon şeytanları sonunda geldi...</p>
			<p>Japon süvarileri, atlarını<a id="GBS.0051.01"/> mavi alevlerle kaplanmış taş köprüye değil de setin kıyılarından aşağıya doğru sürdüler. Birkaç düzine at göz açıp kapamadan birbirlerine çarparak setin aşağısına vardı. Japonlar homurtular eşliğinde bağırıp çağrışarak atlarsa öfkeyle burunlarından soluyarak nehre girdi. Nehir atların bacaklarını hemen suyun altında bıraktı, atların karınları suyun yüzeyine değiyordu. Japonlar atların üzerinde<a id="GBS.0051.02"/> başları ve omuzları dik ama rahat bir pozisyonda oturuyordu. Yüzlerine vuran gün ışığı yüzlerini öyle parlatıyordu ki burunlarını ve gözlerini seçmek olanaksızdı. Atlar sanki yarışta dörtnala koşacakmış gibi başlarını yukarıya kaldırmıştı ama koşmalarının imkânı yoktu. Yoğun bir şurubu andıran nehir suyu yapışkan ve tatlı bir koku salıyordu. Suda güçlükle ilerlemeye çalışan atlar nehirde mavi<a id="GBS.0051.03"/> dalgalar oluşturdu. Laidi bu mavi dalgaları atların karınları yalayan mavi alevlere benzetti, atlar bu yüzden kocaman ve ağır başlarını durmadan yukarıya kaldırıyor, durmadan ilerlemeye çalışıyor ve kuyruklarını suyun üzerinde tutmaya çalışıyorlardı. Atların üzerindeki Japonlar da bir yükselip bir alçalıyordu. Süvariler iki elleriyle dizginleri tutuyor, üzengileri sımsıkı bastırarak bacaklarını “V”<a id="GBS.0051.04"/> şeklinde açmış bir halde ilerliyorlardı. Laidi, kestane kırmızısı bir atın nehrin ortasında durduğunu, kuyruğunu havaya dikip sıçmaya başladığını gördü. Atın üzerindeki Japon topuklarıyla atın karnına vurdu huzursuzca ama at yerinden kıpırdamadı, başını sağa sola sallayıp dizginlerini oynattı.</p>
			<p>“Kardeşlerim, saldırıya geçin!” diye bir kükreme duydu Laidi soldaki çalılıktan, ardından bir ipeğin<a id="GBS.0051.05"/> yırtılmasını andıran sessiz bir çığlık duyuldu. Bunu bir canlı, bir donuk, bir ağır, bir hafif silah sesleri izledi. Üzerinden beyaz dumanlar çıkan siyah bir şey tok bir sesle nehre düşünce suyun yüzeyinde bir su sütunu oluştu yine. Kestane kırmızısı atın üzerindeki Japon, tuhaf bir şekilde öne atıldı, ardından geriye yaylandı. Geriye yaylanırken kalın ve kısa kolları havada tuhaf hareketler yaptı,<a id="GBS.0052.01"/> göğsünden sıcak ve siyah renkli kanlar fışkırdı. Kan, atın başına sıçradı. Nehri siyaha boyadı. At şahlanınca çamura bulanmış ön bacaklarıyla geniş ve parlak göğsü çıktı ortaya. At, ön toynaklarını tekrar suyun içine soktuğunda Japon askeri, atın sağrısında yüzü göğe bakan bir halde asılı kaldı. Siyah bir ata binen başka bir Japon askeri baş üstü suya daldı. Mavi bir atın üstündeki bir diğer<a id="GBS.0052.02"/> Japon askeri eyerden fırlayınca iki kolunu atın boynuna dolayıp öylece asılı kaldı, şapkasız başını atın boynuna dayadı, kulaklarından nehre doğru kan süzülüyordu. Nehrin içinde büyük bir karmaşa yaşanıyordu, binicisiz kalan atlar huzursuzca kişneyip sağa sola dönmeye başladı, kıyıya çıkmak için büyük bir mücadele veriyorlardı. Geriye kalan tüm Japon askerleri eyerleri üzerine sinip bacaklarını atların<a id="GBS.0052.03"/> karınlarına sıkıca kenetlediler, göğüslerinde asılı olan parlak karabinalarıyla çalılığa nişan alıp ateş etmeye başladılar. Birkaç düzine at burunlarından öfkeyle soluyarak tüm güçleriyle kıyıya çıkmaya çalışıyordu. Kıyıya çıkan atların karınlarından su damlıyordu, toynakları mor bir çamur tabakasıyla kaplıydı, kuyrukları nehrin ortasına kadar ulaşan parlak ve uzun ipek demetleri çeker gibi<a id="GBS.0052.04"/> görünüyordu.</p>
			<p>Üzerinde solgun yüzlü bir Japon askeri olan alnı beyaz akmalı bir doru at, setin üstünden aşağı atladı. Atın hantal toynakları kıyının sığ kesimine tok bir ses çıkararak çarptı. Atın üzerindeki Japon askeri gözlerini kısıp dişlerini sıktı, sol eliyle atın sağrısına vurdu, sağ elindeki gümüş gibi parlayan süvari kılıcını havada savurarak çalılara doğru hücum etti. Shangguan Laidi,<a id="GBS.0052.05"/> askerin burnundan damlayan ter damlalarını ve atın kalın kirpiklerini çok net bir şekilde görebiliyordu, atın burnundan çıkan soluğunu duydu, atın ekşi ekşi kokan ter kokusunu aldı. Birden doru atın alnından kırmızı dumanlar yükseldi, yorulmuş bacakları kasıldı, pürüzsüz derisinde sayılamayacak kadar çok kırışıklık oluştu. Atın bacakları birden çözülüverince atın sırtından inmeye fırsat bulamayan<a id="GBS.0053.01"/> Japon askeri de atıyla birlikte çalılıklara yuvarlandı.</p>
			<p>Japon süvarileri nehir kıyısı boyunca doğuya, Shangguan Laidi ve kız kardeşlerinin ayakkabılarını bıraktığı yere doğru ilerledi, atlarını dizginleyip çalıları yararak sete tırmandılar. Laidi uzun süre onlara bakındı ama süvariler iz bırakmadan ortadan kaybolmuştu. Ardından kıyıya uzanmış doru atın ölüsüne baktı, atın geniş alnı kara kan<a id="GBS.0053.02"/> ve çamura bulanmıştı, at büyük mavi gözlerinde üzgün bir ifadeyle mavi gökyüzüne bakıyordu. O solgun yüzlü Japon askerinin vücudunun yarısı atın altında kalmıştı, yüzüstü bir şekilde çamura uzanmış olan askerin boynu tuhaf bir açıyla çarpılmıştı, üzerinde kan lekesinden eser olmayan bembeyaz elini sanki bir şey yakalamak ister gibi suya doğru uzatmıştı. Kıyının pürüzsüz ve kaygan çamuru sabahın<a id="GBS.0053.03"/> erken saatlerinde atların toynakları altında ezildi. Nehrin ortasında beyaz bir atın cesedi yan yatmış bir şekilde yavaş yavaş nehrin akıntısında süzülüyordu, sonra ters döndü, karnı yukarı bakınca kilden bir testi kalınlığında toynakları olan dört bacağı ürkütücü bir şekilde yukarıya doğru dikildi, nehir göz açıp kapayıncaya kadar çağıldamaya başladı ve atın bacakları suyun içinde kaybolup yeniden<a id="GBS.0053.04"/> göğe doğru uzanmak için bir sonraki fırsatı beklemeye başladı. Shangguan Laidi’nin üzerinde büyük bir etki bırakan o kestane kırmızısı at, üzerinde çoktan ölmüş olan binicisini taşıyarak akıntıyla birlikte nehrin aşağılarına kadar sürüklenmişti, Shangguan Laidi birden bu atın 3. Fan amcanın evine, o aygırı bulmaya gittiğini düşündü. Bu kestane kırmızısı at, bir kısraktı ve 3. Fan amcanın aygırının<a id="GBS.0053.05"/> uzun süredir ayrı olan eşi olmalıydı, Shangguan Laidi, bundan adı gibi emindi. Taş köprünün üzerindeki yangın devam ediyordu, köprünün ortasındaki balyalardan yoğun beyaz dumanlar çıkaran sarı alevler yükseliyordu. Köprünün yeşil zemini bel verirken gıcırdıyor, inliyor ve sızlanıyordu. Yanan köprü Laidi’ye acı içinde kıvranan büyük bir yılanı çağrıştırdı, uçup buradan kurtulmak istiyordu ama başı<a id="GBS.0054.01"/> ve kuyruğundan olduğu yere mıhlanmış gibiydi. Zavallı köprü, diye düşündü üzgünce. Zavallı Alman yapımı <em>sedan</em> bisiklet, Gaomi Kuzeydoğu Bucağı’nın gördüğü tek modern makine, şimdi yanan bir hurda yığınına döndü. Barut, lastik, kan ve çamur kokusu zaten sıcak olan havayı hem daha ağır hem de daha yapışkan bir hale getirdi, bu havayı soluyan Laidi, içinin bu pis havayla dolduğunu ve neredeyse patlamak<a id="GBS.0054.02"/> üzere olduğunu hissetti. Daha da kötüsü kızların önünde duran yanmış çalıların üzerinde bir yağ tabakası oluşmuştu ve kıvılcımlar saçan bir sıcak hava dalgası üzerlerine doğru geliyordu, çatırdayan kıvılcımlar çalıları her an tutuşturabilirdi. Qiudi’yi kucağına alıp çalılardan uzaklaşmaları için kız kardeşlerine seslendi. Sete varınca kız kardeşlerini saydı, hepsi yanındaydı, yüzleri kirlenmiş<a id="GBS.0054.03"/> ve yalınayaktılar, gözleri boş boş bakıyordu, beyaz kulakmemeleri ateşten kavrulmuş gibi kızarmıştı. Kız kardeşleri setin aşağısındaki terk edilmiş bir alana doğru sürükledi, söylentiye göre burası eskiden Hui<a class="si-noteref" epub:type="noteref" href="#f10" id="ref_f10">10</a> kadınlarının oturduğu bir bölgeymiş, şimdi harabeye dönmüş alanı yabani susamlar ve pıtraklar kaplamıştı. Susamların arasına dalınca ayak bağıyla bağlanmış ayaklarının hamur gibi yumuşadığını<a id="GBS.0054.04"/> hissetti, ayakları ısırgan otuna basmış gibi acıdı. Kız kardeşleri yürürken durmadan tökezliyor ve iki gözü iki çeşme ağlayıp şikâyet ediyorlardı. Sonunda susamların içine çöküp birbirlerine sarılarak oturdular. Kız kardeşlerinin hepsi yüzlerini ablalarının eteğine gömdü, Shangguan Laidi başını yukarı kaldırıp gözlerini korkuyla setin üzerindeki öfkeli yangına dikti.</p>
			<p>Daha önce gördüğü yeşiller<a id="GBS.0054.05"/> giymiş adamların hayaletler gibi uluyarak ateş denizinden fırladıklarını gördü. Adamların üniformaları yanıyordu. O tanıdık sesin şöyle bağırdığını duydu:</p>
			<p>“Yere yatıp yuvarlanın! Yerde yuvarlanın!”</p>
			<p>O bağıran tanıdık sesin sahibi yere yatıp yuvarlanan ilk kişi oldu, bir ateş topu gibi setin aşağısına doğru yuvarlandı. Onun ardından onlarca ateş topu daha yuvarlandı. Ateş söndükten sonra<a id="GBS.0055.01"/> üzerlerinden yeşil dumanlar çıkmaya başladı. Aslında yeşim taşı yeşili ve saklandıkları fundalıklarla aynı renkte olan güzel üniformaları bir anda o göz alıcılıklarını kaybedip üzerlerine yapışan kuzgun karası paçavralara dönüştü. Yerde yuvarlanma emrine kulak asmayan bir adam, ateşler içinde avaz avaz bağırarak öne doğru koşturdu. Kızların susamların arasında saklandıkları yere geldi, orada içi<a id="GBS.0055.02"/> pis suyla dolu, içinde kırmızı sapları ağaç gövdesi kalınlığında, geniş yaprakları kaz tüyü sarısı renginde ve pembe tomurcukları pamuk yumuşaklığında olan yabani otların ve su bitkilerinin olduğu bir çukur vardı. Tüm vücudu ateş almış olan adam kendini çukura atınca su dört bir yana sıçradı, ardından kuyruğu daha yeni düşmüş olan bir kurbağa yavrusu ordusu fırladı çukurun yanında saklandıkları su<a id="GBS.0055.03"/> bitkilerinin arasından, beyaz yumurtalarını su bitkilerinin üzerine bırakmakta olan pembe kelebekler uçuşup gün ışığında sanki sıcaktan erimiş gibi birden gözden kayboldular. Üzerindeki ateşi söndüren adamın tüm bedeni kömür karasına dönmüştü, başına ve yüzüne parlak çamur topakları yapışmıştı, yanağında kımıl kımıl kımıldayan küçük bir solucan vardı. Adamın burnu ve gözleri seçilemiyordu, sadece<a id="GBS.0055.04"/> ağzı görülüyordu. Acıyla, “Anam, canım anam, acıdan öleceğim!” diye bağırdı. Ağzından altın sarısı bir çöpçü balığı çıktı. Çukurun dibinde kıvranırken düştüğü çamurun içinde yıllardır dışarı çıkmayı bekleyen pis kokular havaya karıştı.</p>
			<p>Üzerlerindeki ateşi söndürmüş olan adamlar şimdi yere uzanmış bir halde inliyor ve durmadan sövüp sayıyorlardı, tüfekleri ve sopalarını yere fırlatmışlardı,<a id="GBS.0055.05"/> elinde silah olan tek kişi, o zayıf ve kara yüzlü adamdı, endişeli bir sesle diğerlerine şunları söyledi:</p>
			<p>“Kardeşlerim, toparlanın hemen, Japonlar gelmeden buradan ayrılmalıyız!”</p>
			<p>Ateşten kavrulmuş, yaralı adamlar sanki onu duymamış gibi yerde uzanmaya devam ettiler. İçlerinden ikisi titreyerek ayağa kalkmaya çalıştı, sendeleyerek birkaç adım atınca yeniden yere devrildiler. “Kardeşlerim,<a id="GBS.0056.01"/> buradan hemen ayrılmalıyız!” diye bağırmaya devam etti kara yüzlü adam, hemen yanında yerde yatan birinin kıçını tekmelerken. Kıçına tekme yiyen adam yerde birkaç adım süründü, dizlerinin üzerinde ayağa kalkmak için büyük bir mücadele verirken, “Komutanım, gözlerim, bir şey görmüyorum...” diye ağlamaya başladı.</p>
			<p>Shangguan Laidi sonunda o kara yüzlü adamın komutan olduğunu öğrendi, komutanın<a id="GBS.0056.02"/> endişeyle, “Kardeşlerim, Japon şeytanlarının eli kulağında, hazırlıklı olmalıyız...” dediğini duydu.</p>
			<p>Shangguan Laidi doğudan, setin en yüksek yerinden, yirmi kadar Japon süvarisinin iki kola ayrılmış bir şekilde sanki bir sel gibi üzerlerine doğru geldiğini gördü, Japon süvarileri önlerine çıkan alevlere rağmen sıkı bir nizam içinde ilerliyordu, atlar bir keşif kolu gibi başlarını sağa sola<a id="GBS.0056.03"/> çevirip küçük adımlarla, birbiri ardına tırısa geçti. Chen ailesi <em>hutong</em>’una vardıklarında başı çeken at, setin aşağısına doğru seğirtti, diğer atlar da onu takip etti, setin yakınlarında bulunan geniş ve boş bir araziye girdiklerinde (bu arazi Sima ailesinin ekinlerini kurumaya bıraktığı, altın sarısı kumlarla kaplı, sert ve düz bir harman yeriydi) hızlarını arttırdılar. Atlar büyük adımlarla<a id="GBS.0056.04"/> bir sıra halinde dörtnala koşmaya başladı. Japon askerleri göz kamaştıran, dar ve uzun kılıçlarını havaya kaldırıp naralar atarak kasırga gibi düşmanlarının üzerine esti.</p>
			<p>Komutan silahını kaldırıp Japon süvarilerinin geldiği yöne doğrulttu, nişan almadan rasgele bir el ateş etti, namlunun ucundan ince beyaz bir duman çıktı. Ardından silahını bir kenara fırlatıp topallayan bacağıyla Shangguan<a id="GBS.0056.05"/> kız kardeşlerin saklandıkları yere doğru sendeleyerek koşmaya başladı. Kayısı sarısı bir at, komutanın yanından geçerken atın üzerindeki Japon, yana yatıp kılıcını hızla komutanın başına doğru savurdu. Komutan kendini öne doğru atınca kılıç başını sıyırdı ama sol omzundan bir et parçası kopardı, kopan et parçası havada süzülüp yere düştü. Laidi, o yumruk büyüklüğündeki et parçasının derisi yüzülmüş<a id="GBS.0057.01"/> bir kurbağa gibi yerde sıçradığını gördü. Komutan acıyla inleyip yerde kıvranmaya başladı, yerde yuvarlanıp öne doğru birkaç tur attı, ardından dev pıtrakların yanına uzanıp bir süre hareketsiz kaldı. Kayısı sarısı atın üzerindeki Japon askeri atını döndürüp elinde büyük bir kılıç tutan uzun boylu başka bir adama doğru saldırıya geçti. Adamın tüm yüzünden korku okunuyordu, elindeki kılıcı güçsüz<a id="GBS.0057.02"/> bir şekilde atın kafasını kesecekmiş gibi havaya kaldırdı ama atın ön toynakları altında yere serildi. Japon askeri, adam daha ayağa kalkamadan atın üzerinden eğilip kılıcıyla adamın başını ikiye ayırdı. Adamın beyninden sıçrayan beyaz sıvılar Japon askerinin pantolonuna yapıştı. Bu sırada yanan çalılardan kendilerini zor atan onlarca adam göz açıp kapamadan kendilerini sonsuza kadar huzur içinde<a id="GBS.0057.03"/> yerde yatar halde buldu. Çıldırmış bir coşku içinde olan Japonlar atlarını cesetlerin üzerine sürüp cesetleri atlarının toynaklarıyla ezdi.</p>
			<p>Bu sırada köyün batısında seyrek çam ağaçlarının bulunduğu bir ormandan başka bir süvari birliği dörtnala geliyordu. Süvarilerin arkasında hâki üniformalar içinde bir piyade birliği vardı. Birleşen iki süvari birliği kuzey güney karayoluna sapıp köye doğru<a id="GBS.0057.04"/> ilerlemeye koyuldu. Miğfer giymiş piyadeler, ellerinde tüfekler, süvari birliğiyle birlikte bir kovan arı sürüsü gibi köye girdi.</p>
			<p>Setin üzerindeki ateş sönünce küme küme siyah dumanlar göğe doğru yükseldi. Laidi setin olduğu yerde sadece bir siyahlık görebiliyordu, parçalanmış çalılardan hoş bir yanık kokusu geliyordu. Sayısız sinek sanki gökten düşer gibi bir anda atların toynakları altında<a id="GBS.0057.05"/> ezilmiş olan cesetlerin, yerdeki kirli kan birikintilerinin, bitkilerin sap ve yapraklarının üzerine ve de komutanın gövdesine üşüşüverdi. Sinekler sanki Laidi’nin gördüğü her şeyin üzerine konuyordu.</p>
			<p>Gözleri boş boş bakıyordu, gözkapakları yapış yapıştı, gözlerinin önünde şimdiye kadar hiç görmediği, çok tuhaf ve belli belirsiz bir manzara vardı: Kendi başlarına seğiren kopmuş at bacakları,<a id="GBS.0058.01"/> başlarına bıçak saplanmış atlar, bacaklarının arasından devasa kamışları sarkan çıplak adamlar, yumurtlayan tavuğun gıdaklaması gibi açılmış ağızlarıyla yerde yuvarlanan insan başları ve ince bacaklarıyla gözlerinin önündeki susamların arasında sıçrayıp duran küçük balıklar. Onu en çok şaşırtan da şu oldu: Çoktan öldüğünü sandığı komutan yavaş yavaş sürünmeye başladı, dizleri üzerinde emekler gibi<a id="GBS.0058.02"/> yürüyordu, omzundan kopan et parçasını eline alıp güzelce düzleştirdikten sonra omzundaki yaranın üzerine koydu. Ama et parçası elini çeker çekmez omzundan aşağı atlayıp çalıların arasına girdi. Et parçasını yakalayıp defalarca, etin artık yaşamadığına karar verinceye kadar yere çarptı, ardından üniformasından bir parça kumaş koparıp et parçasını sıkıca sardı.</p>
		</section>
		<section class="subchapter" epub:type="subchapter">
			<h2>8</h2>
			<p>Avludaki şamata baygın<a id="GBS.0058.03"/> uzanan Shangguan Lu’yu kendine getirdi. Hâlâ eskisi gibi şişkin olan karnını ve kendi kanıyla yarısı ıslanmış <em>kang</em>’ı görünce hayal kırıklığına uğradı. Kaynanasının <em>kang</em>’ın üzerine serptiği tozlar çoktan yapış yapış bir kan çamuruna dönmüştü, içindeki bulanık duygu birden cam gibi görünür oldu, çatı kirişinden pembe kanatlı bir yarasanın hafifçe odaya doğru süzüldüğünü gördü, karşısındaki siyah<a id="GBS.0058.04"/> duvarın üzerinde beliren o bulanık mor yüz, yavaş yavaş netleşmeye başladı, ölü doğmuş oğlunun yüzüydü bu. Ciğerini parçalayan, yüreğini dağlayan acı çoktan sönmüştü, bacaklarının arasından çıkan parlak tırnaklı küçük ayağa merakla baktı. Artık bitti, diye düşündü, işte hayatım böyle son buldu. Ölümü düşününce içine bir hüzün çöktü, kendini ucuz bir tabuta konarken hayal etti, kaynanası kaşlarını<a id="GBS.0058.05"/> çatmış, öfkeden kudurmuş bir halde başında bekliyordu, kocası somurtarak sessizce duruyordu, ardından ağlayanlarsa tabutun etrafını çevirmiş olan yedi tane kızıydı...</p>
			<p>Kaynanasının gür sesi kızlarının ağlayışlarını bastırıyordu. Birden gözlerini açtı, artık sanrı görmüyordu, pencere kanatlarına vuran gün ışığını gördü. Akasya ağacının çiçeklerinin yoğun kokusu odayı doldurdu. Bir arı, pencerenin<a id="GBS.0059.01"/> kâğıt kaplamalarına çarpıp duruyordu.</p>
			<p>“3. Fan, ellerini yıkamayı bırak şimdi,” dediğini duydu kaynanasının, “şu benim değerli gelinim hâlâ doğuramadı, tek yapabildiği şey bir ayak çıkarmak, gelip yardım eder misin...”</p>
			<p>“Koca baldız, ağzından çıkanı kulağın duyuyor mu, düpedüz saçmalıyorsun, ben, 3. Fan, baytarım, nasıl çocuk doğurtayım?”</p>
			<p>“Ha insan ha hayvan, hepimiz bir değil miyiz!”</p><div style="display:none;"><a id="GBS.0059.02"/></div>
			<p>“Saçmalamayı bırak, bana biraz su getir de ellerimi yıkayayım. Koca baldız, para için endişelenmeyi bırak da Sun halayı yardıma çağır.”</p>
			<p>Kaynanasının sesi şimşek gibi gürledi: “Benim o yaşlı cadıdan hiç haz etmediğimi bilmezden gelme! Geçen sene benim piliçlerimden birini çaldı.”</p>
			<p>“Sen bilirsin, sonuçta senin gelinin doğuracak, benim karım değil!” dedi 3. Fan alaylı bir tavırla. “Ninecik,<a id="GBS.0059.03"/> benim karım da hâlâ kendi anasının karnında dönenip duruyor ya neyse, koca baldız, bana vaat ettiğin içkileri ve domuz başını unutayım deme sakın, sizin evden iki yaşamı kurtarmış olacağım sonuçta!”</p>
			<p>Kaynanası sesini öfkeden melankolik bir tona sokup, “3. Fan, biraz nezaket göster, eskiler şöyle der: ‘Kötülük eden er ya da geç cezasını bulur.’ Şöyle açıklayayım, dışarıdaki silah ve patlama<a id="GBS.0059.04"/> seslerine bakılırsa, Japonlar sokaklarda kol geziyor, dışarı çıktığın anda birine rastlaman an meselesi...”</p>
			<p>“Çok konuştun,” dedi 3. Fan, “onca yıldır hem komşu hem de arkadaşız, meğer bugün dananın kuyruğunun koptuğu gün olacakmış. Ama önce bir şeyi açıklığa kavuşturalım, insanlar ve hayvanlar her ne kadar birbirlerinden çok farklı olmasalar da insan yaşamı önceliklidir...”</p>
			<p>Shangguan Lu<a id="GBS.0059.05"/> gittikçe kendine doğru yaklaşan ayak sesleri ve birinin burnunu sümkürdüğünü duydu. Yoksa kayınbabam, kocam ve şu küstah 3. Fan, ben burada çırılçıplak uzanmışken odaya mı girecek? Bunun düşüncesi bile onu öfkelendirmeye ve utandırmaya yetti, gözlerinin önünde beyaz, pamuksu bulutlar süzülmeye başladı. Oturmaya ve üzerini kapayacak bir şeyler bulmaya çalıştı ama içinde uzandığı kan havuzu yüzünden<a id="GBS.0060.01"/> yerinden kıpırdayamadı. Köyün dışında bir gümbürtü koptu. Bu gümbürtünün içinde hem gizemli hem de bir o kadar tanıdık sesler vardı, sanki sayısız küçük yaratık bir yere tırmanır gibiydi ya da sayısız diş hep birlikte gıcırdıyordu... Bu kadar tanıdık gelen bu ses de neyin nesi? Çaresizce düşündü durdu, sonra zihninde bir kıvılcım çaktı, bu kıvılcım hızla parlak bir ışığa dönüşerek ona onlarca yıl<a id="GBS.0060.02"/> önce olan büyük çekirge istilasını hatırlattı: Koyu kırmızı çekirgeler bir bulut gibi güneşin önünü kapatmış, bir sel gibi gelip bütün bitkilerin yapraklarını, hatta söğüt ağaçlarının kabuklarını bile kemirmişlerdi; çekirgelerin dişlerinden çıkan kemirme sesleri insanın iliklerine kadar işlemişti. Çekirgeler yine gelmiş olmalı, diye düşündü korkuyla ümitsizlik çukuruna batarken. “Ey Yüce Tanrım,<a id="GBS.0060.03"/> bırak da öleyim, yeteri kadar acı çektim... Cennetin Hükümdarı, Kutsal Bakire, merhamet ve cömertliğinizi bana gösterin de ruhum kurtulsun artık bu azaptan...” Çaresizlik içinde bile işte böyle dualar etti içinde taşıdığı umutla, Çin’in ve Batı’nın en Yüce Tanrı’sına dua ettikçe ruhu ve vücudundaki acı da yavaş yavaş azalmaya başladı. Kızıl saçları ve mavi gözleriyle babacan bir adam gibi duran<a id="GBS.0060.04"/> Papaz Malory’nin baharın yeşerttiği çayırlar üzerinde uzanırken Çin’in ve Batı’nın Tanrı’sının bir elin iki yüzü bir ya da <em>lianhua</em> ve <em>hehua</em> gibi farklı isimlerle anılsalar da aslında ikisinin de nilüfer çiçeği olduğunu, yani aynı Tanrı’dan geldiklerini söylediğini hatırladı. Ya da, diye düşündü utanarak yarak ve sikin aynı şey olması gibi. Papaz akasya ağaçlarının arasında o şeyini kaldırırken<a id="GBS.0060.05"/> gururla duruyordu... Her yeri rengârenk çiçeklerin ağır kokusu sarmıştı, bu hoş ve zengin koku insanın ruhunu içki içmiş gibi etkiliyor, havada uçarcasına dans ediyordu. Shangguan Lu kendinin bir bulut ya da bir tüy gibi havada süzüldüğünü duyumsadı. Malory’nin o vakur, kutsal, iyi niyetli, sevimli ve güler yüzüne sonsuz bir minnetle bakınca Shangguan Lu’nun gözleri doldu.</p>
			<p>Gözlerini kapayınca<a id="GBS.0061.01"/> gözyaşları göz kenarlarındaki kırışıklıklardan kulaklarına dek süzüldü. Odanın kapısı birden itilerek açıldı, kaynanası uysal bir sesle, “Laidi’nin anası, neyin var öyle? Çocuğum, biraz daha dayan, bizim eşek hayat dolu bir katır doğurdu, bu çocuğu doğurursan Shangguan ailesi tam bir aile olacak, yavrum, gerçeği anandan babandan saklayabilirsin ama bir doktordan saklayamazsın, ebelikte kadın erkek<a id="GBS.0061.02"/> ayrımı olmaz, 3. Fan amcanı yardıma çağırdım bak...” dedi.</p>
			<p>Kaynanasının çok nadir gösterdiği şefkat Shangguan Lu’yu çok etkiledi. Gözlerini açıp kaynanasının altın sarısı, geniş yüzüne bakarak başını onaylarmış gibi salladı. Kaynanası odanın dışına doğru el edip, “Üç numara, içeriye girsene,” diye 3. Fan’a seslendi.</p>
			<p>Küstah 3. Fan, yüzünü asıp, ağırbaşlı görünmeye çalışarak içeri girdi.<a id="GBS.0061.03"/> Gözlerini sanki çok korkunç bir manzarayla karşılaşmış gibi kaçırdı, yüzündeki kan birden çekildi. “Koca baldız...” dedi 3. Fan sesini alçaltarak, “istersen merhametli elini kaldırıp beni öldürebilirsin, 3. Fan’ı öldürsen de, 3. Fan yine de bu işin üstesinden gelemez,” Bir yandan konuşuyor, bir yandan da geri geri gidiyordu, korkmuş bakışlarını Shangguan Lu’nun vücudundan hızla kaçırdı. Tam ardına<a id="GBS.0061.04"/> dönüp odadan çıkmak üzereyken kapının kenarından başını içeride ne olup bittiğini görmek için uzatmış olan Shangguan Shouxi’yle çarpıştı. Shangguan Lu, kocasının bir fareyle aynı ifadeyi taşıyan sıska ve sivri yüzüne iğrenerek baktı. Kaynanasının koşarak 3. Fan’ın ardından seğirtirken şöyle bağırdığını duydu: “Üç numara, seni it!”</p>
			<p>Kocasının kapıda bir kez daha takılmasından faydalanarak tüm<a id="GBS.0061.05"/> gücünü toplayıp kolunu kaldırdı, kocasına el sallarken ağzından buz gibi sözcükler döküldü – bu sözcüklerin kendi ağzından çıkıp çıkmadığına bir türlü emin olamadı: “Seni orospu çocuğu, gel bakalım!” Kocasına karşı artık ne bir şikâyeti ne de bir nefreti vardı, “Ona küfredip hırsımı niye ondan çıkarıyorum ki? Ona ‘orospu çocuğu’ derken aslında kaynanama küfrediyorum, kaynanam tam bir orospu, yaşlı<a id="GBS.0062.01"/> orospu seni... yaşlı orospu, yaşlı orospu, hadi sırıt biraz, sırıtırsan sana bambudan bir tırmık veririm tozları ayıklaman için...” Yirmi yıl kadar önce halasının yanında bir parazit yaşamı sürerken duyduğu, aptal bir damatla anası arasında geçen eski bir hikâyeyi hatırladı birden: O yıl bol yağışlı ve çok sıcak bir yıldı, Gaomi Kuzeydoğu Bucağı daha yeni yeni gelişen az nüfuslu bir yerdi, halamlar<a id="GBS.0062.02"/> buraya ilk göç edenlerdendi, halamın kocası çok heybetli bir adam olduğundan ona “Koca Elli Yu” derlerdi, elini yumruk yaptığında yumruğu iki at nalı büyüklüğünde olurdu, tek yumrukta büyük bir katırı yere sererdi. Bir kumarbazdı o, elleri hep bakır para yeşiline bulanmış gezerdi... Sima Ku’nun harman yerinde ayak bağlamaya karşı düzenlenen toplantıda Shangguan Lü beni görüp beğenmiş...</p>
			<p>“Bana<a id="GBS.0062.03"/> mı seslendin?” Shangguan Shouxi yüzünde mahcup bir ifadeyle pencereden dışarı bakarken <em>kang</em>’ın önünde dikiliyordu. “Bir şey mi var...” Yirmi bir yıldır kendisiyle aynı hayatı paylaşan bu erkeğe acır gibi bakarken içine birden bir suçluluk duygusu yerleşti. Bir akasya çiçeği, denizi rüzgârla birlikte dalgalanmaya başladı... Bir saç teli inceliğinde bir sesle şöyle söyledi:</p>
			<p>“Bu çocuk... senden<a id="GBS.0062.04"/> değil...”</p>
			<p>Shangguan Shouxi ağlayarak, “Çocuklarımın anası... sakın öleyim deme... Gidip Sun halayı getireyim...” dedi.</p>
			<p>“Hayır...” dedi kocasına yalvaran gözlerle bakıp, “Sana yalvarırım, ne olur Papaz Malory’yi çağır...”</p>
			<p>Shangguan Lü avluda derisi yüzülüyormuş gibi bir acı içindeydi, göğsünden yağlı kâğıttan bir çıkın çıkarıp çıkını yavaş yavaş açınca içinden bir gümüş para çıktı.<a id="GBS.0062.05"/> Parayı eline alınca dudakları korkuyla büzüldü, gözleri kızardı, güneş ışınları çoktan beyazlaşmış saçlarına vuruyordu. Birden havada nereden geldiği bilinmeyen siyah bir duman süzülüverdi, hava kavrulurcasına ısındı, kuzeydeki Taşkın Ejderha Nehri’nden gürültülü bir yaygara duyuldu, mermiler havada ıslık çalmaya başladı. Birazdan ağlamaya başlayacakmış gibi şunları söyledi:</p>
			<p>“Ah, 3. Fan ah,<a id="GBS.0063.01"/> öyle başında dikilip hiçbir şey yapmadan ölmesini mi izleyeceksin? Gerçekten de doğruymuş dedikleri, ‘Bir yaban arısının iğnesinden daha zehirli ve bir şifacının kalbinden daha kötü hiçbir şey yokmuş bu dünyada,’ ne demişler, ‘Paran varsa şeytana değirmentaşı bile döndürtürsün,’ 3. Fan, bu gümüş parayı yirmi yıldır göğsümde taşıyorum, al senin olsun, gelinimin hayatını satın alıyorum!”</p>
			<p>Parayı<a id="GBS.0063.02"/> 3. Fan’ın avucuna bıraktı. 3. Fan, Shangguan Lü eline sanki kızgın bir demir parçası bırakmış gibi parayı yere fırlattı. Yağlı ve kaygan yüzünden ter boşaldı, iki yanağı da seğirmeye başladı, yüzü biçimsiz bir hal aldı. Heybesini omzuna asarken, “Koca baldız, bırak da gideyim... Önünde diz çöküp secde edeceğim...” diye haykırdı.</p>
			<p>3. Fan daha Shangguan’ların avlu kapısından çıkmadan Shangguan<a id="GBS.0063.03"/> Fulu’nun kollarını sıvamış bir halde koşarak avlu kapısından içeri girdiğini gördü. Ayağında sadece bir ayakkabısı vardı, bir deri bir kemik kalmış çıplak göğsü, iltihaplanmış açık bir yara ağzını andıran, aks yağı gibi yeşil bir şeyle kaplıydı. “Nereden geliyorsun öyle seni yürüyen ceset?” diye öfkeyle sövmeye başladı Shangguan Lü. “Ağabeycim, dışarıda neler oluyor?” diye sordu 3. Fan telaşla.<a id="GBS.0063.04"/> Shangguan Fulu ne karısının sövüp saymasına ne de 3. Fan’ın sorusuna aldırış etti, yüzünde aptal bir gülümsemeyle, dıdı dada, diye sesler çıkardı, bu haliyle toprak bir kabın içinde kalan son yem için birbirleriyle didişen tavukları andırıyordu.</p>
			<p>Shangguan Lü kocasını çenesinden yakalayıp şöyle bir salladı, ağzını bir aşağı bir yukarı çekiştirip önce yatay, sonra dikey olarak gerdi. Kocasının<a id="GBS.0063.05"/> ağzından salyalar aktı. Birkaç kez öksürüp tükürdü, ardından sakinleşti. “Babası, dışarıda neler oluyor?” Karısına üzgünce bakıp ağzını çarpıttı, ardından ağlayarak şunu söyledi:</p>
			<p>“Japon süvarileri, sete varmış...”</p>
			<p>Yaklaşan atların nallarından çıkan tok sesleri duyunca avludaki herkes dondu kaldı. Bir grup beyaz kuyruklu, gri saksağan avlunun üzerinden cıvıldaşarak geçti. Kilisenin çan<a id="GBS.0064.01"/> kulesindeki vitraylar sessizce kırıldı, cam kırıkları pırıl pırıl parlıyordu. Vitrayın kırılmasının hemen ardından çan kulesinden keskin bir patlama sesi duyuldu, patlama sesinin dalgası demir tekerleklerin dönmesini andıran bir gıcırdamayla dört bir yana ağır ağır yayıldı. Büyük ve sıcak bir hava dalgası 3. Fan ve Shangguan Fulu’yu biçilmiş ekinler gibi yere yatırdı. Dalga, Shangguan Lü’yü geri geri<a id="GBS.0064.02"/> yürütüp duvara yapıştırdı. Üzerinde işlemeler olan siyah topraktan yapılmış bir baca saçaklardan düşüp Shangguan Lü’nün önündeki tuğla zemine düştü, pat diye bir ses çıkararak parçalara ayrıldı.</p>
			<p>Shangguan Shouxi, odadan koşarak çıkıp, “Ana! Karım ölüyor, karım ölüyor, gidip Sun halayı çağır...” dedi.</p>
			<p>Shangguan Lü sert bir ifadeyle oğluna bakıp, “Öleceği varsa ölür, elinden hiçbir şey gelmez,<a id="GBS.0064.03"/> ölmezse ölmez, ölüme karışılmaz!” dedi.</p>
			<p>Avludaki erkekler onun vaazını dinlediler ama bundan hiçbir şey anlamadılar, yaşlı gözlerle onun yüzüne bakakaldılar. Shangguan Lü, “3. Fan, sizin şu doğumu hızlandıran aile yadigârı iksirden hiç kaldı mı? Kaldıysa bir şişe de gelinime ver, kalmadıysa siktir git,” dedi. Lafını bitirdikten sonra 3. Fan’ın cevap vermesini beklemeden ve hiç kimseye bakmadan<a id="GBS.0064.04"/> başını kaldırıp göğsünü şişirdi, sendeleyerek avlunun giriş kapısına doğru yürüdü.</p>
		</section>
		<section class="subchapter" epub:type="subchapter">
			<h2>9</h2>
			<p>21 Haziran 1939 sabahı, Gaomi Kuzeydoğu Bucağı’nın en büyük kasabası olan Dalan’da, Shangguan Lü, yeminli düşmanı olan Sun halayı, başlarının üzerinde vınlayan mermilere ve uzaktan gelse de insanı sağır edebilecek havan topu patlamalarına hiç aldırış etmeden, zor bir doğum geçiren gelini Shangguan<a id="GBS.0064.05"/> Lu’ya yardımcı olması için kendi avlusunun giriş kapısından içeri buyur etti. İki kadının tam kapıdan geçtikleri sırada Japon süvarileri köprünün başındaki açık alanda gerilla birliğinin cesetlerini eziyordu.</p>
			<p>Kocası Shangguan Fulu, oğlu Shangguan Shouxi ve evinde mahsur kalmış olan baytar 3. Fan –elinde içinde yeşil ve yapışkan bir sıvı olan cam bir şişeyi gururla tutuyordu– avluda dikiliyordu,<a id="GBS.0065.01"/> Shangguan Lü, Sun halayı çağırmaya giderken durdukları yerde hâlâ dikilen bu üç adama kızıl saçlı Papaz Malory de katılmıştı. Papaz, geniş ve siyah bir Çin cübbesi giymişti, göğsünde ağır mı ağır pirinçten bir haç asılıydı, Shangguan Lu’nun penceresinin önünde dikilmiş, sabah güneşine bakarken ağır bir Gaomi Kuzeydoğu Bucağı aksanıyla, ezberden, yüksek sesle şöyle dua etmeye başladı.:</p>
			<p>“...Yüceler<a id="GBS.0065.02"/> yücesi Rabbimiz Mesih İsa, cennetin efendisi. Yüce ve merhametli Tanrımız, bizi esirge lütfen, senin sadık hizmetkârın olan ben ve dostlarım büyük bir acı ve felaketle yüz yüzeyiz, o ilahî elini uzatıp başlarımızı okşa lütfen, bize güç ver, bize cesaret ver, bu kadının bebeğini doğurmasına izin ver, süt keçisinin daha fazla süt vermesini sağla, tavuklarımız daha fazla yumurtlasın, kötü adamların<a id="GBS.0065.03"/> gözlerinin önüne karanlık bir perde çek, mermilerinin silahlarında sıkışmasını sağla, atlarının yönlerini şaşırt ki bataklığa saplansınlar. Yüce Efendimiz, tüm cezaların başım üstüne, bırak da bu dünyadaki tüm canlılar için ben acı çekeyim...”</p>
			<p>Avludaki üç adam sessizce dikilip onun duasını dinliyordu. Yüzlerindeki ifadeden derinden etkilendikleri görülebilirdi.</p>
			<p>Sun hala alaycı bir gülümsemeyle<a id="GBS.0065.04"/> öne fırlayıp Papaz Malory’yi bir kenara itti, papaz sendelerken gözlerini koca koca açıp ağzından bir “âmin” çıkarıverdi, ardından aceleyle göğsünde ıstavroz çıkarıp duasını sonlandırdı.</p>
			<p>Sun hala parlak gümüşsü saçlarını ensesinde pırıl pırıl parlayan gümüş bir saç tokasıyla topuz yapmış, topuzunun kenarına da bir pelin otu iliştirmişti. Üzerinde kolalanmış, pamuklu, beyaz bir ceket vardı,<a id="GBS.0065.05"/> ceketin çapraz kesimli yakası yan tarafta düğmeleniyordu, iki düğmenin arasında da beyaz bir mendil sarkıyordu, altında ayak bileklerinden kurdelelerle bağlanmış, siyah, kumaş bir pantolon, ayaklarındaysa beyaz tabanlı, siyah işlemeli, yeşil ayakkabılar vardı. Vücudu tepeden tırnağa mis gibi sabun kokuyordu. Çıkık elmacıkkemikleri, hokka gibi bir burnu, çenesinin üstünde gergin bir çizgiyi andıran<a id="GBS.0066.01"/> dudakları, güzel gözyuvalarına çok yakışan büyük ve parlak gözleri vardı. Ölümsüzleri andıran kendine güveni, zengin ve besili Shangguan Lü’yle büyük bir tezat oluşturuyordu.</p>
			<p>Shangguan Lü, 3. Fan’ın elinden içi yeşil sıvıyla dolu olan şişeyi aldı, Sun halanın yanına gidip usulca, “Halası, bu 3. Fan’ın doğumu hızlandıran iksiri, bizim geline içirelim mi?” dedi.</p>
			<p>“Sevgili Shangguan Hanımcım,”<a id="GBS.0066.02"/> dedi Sun hala, o güzel ama buz gibi bakışlarını Shangguan Lü’nün üzerinde gezdirerek ardından avluda dikilen adamlara bakıp hoşnutsuz bir tavırla, “sen yardıma beni mi çağırdın yoksa 3. Fan’ı mı?” diye sordu.</p>
			<p>“Halası, kızma hemen, ne demişler, ‘Ölümcül bir hastalığa yakalanmışsan nerede doktor varsa oraya git’, ‘Memesi olan herkes anne sayılır.’” dedi Shangguan Lü çok nadir gösterdiği cana<a id="GBS.0066.03"/> yakın tarafını takınıp sesini iyice yumuşatarak ardından sesini kontrol altında tutmaya özen göstererek, “Elbette sizi çağırdık, çaresiz kalmasaydım sizin gibi saygıdeğer bir kişiliği rahatsız etmeye nasıl cüret ederdim?” diye devam etti konuşmasına.</p>
			<p>“Sen değil miydin beni pilicini çalmakla suçlayan?” dedi Sun hala, “Eğer doğumu ben yaptıracaksam, herkese söyle de geri çekilsinler, işime karışmasınlar<a id="GBS.0066.04"/> benim!”</p>
			<p>“Sizin dediğiniz olsun, siz nasıl isterseniz öyle olsun,” dedi Shangguan Lü.</p>
			<p>Sun hala belinden ince ve kırmızı bir bez parçası çıkarıp pencere pervazına bağladı. Ardından kasıtlı bir gösterişle eve doğru ilerledi, tam kapıdan geçecekken ardına dönüp, “Shangguan Hanımcım, bana eşlik et,” dedi.</p>
			<p>3. Fan koşar adım pencerenin önüne gidip Shangguan Lü’nün pencere kenarına bıraktığı<a id="GBS.0066.05"/> içi yeşil sıvıyla dolu olan şişeyi aldı, şişeyi inek derisi heybesine koyup baba oğul Shangguan’lara bir şey demeden hızla avlu çıkışına yöneldi.</p>
			<p>“Âmin!” dedi Papaz Malory, ardından göğsünde yine ıstavroz çıkarıp baba oğul Shangguan’lara doğru başını salladı dost bir tavırla.</p>
			<p>Odanın içinden Sun halanın keskin çığlıkları duyuldu, ardından da Shangguan Lu’nun boğuk çığlıkları yankılandı.</p><div style="display:none;"><a id="GBS.0067.01"/></div>
			<p>Shangguan Shouxi yere çömelip elleriyle kulaklarını tıkadı. Babası Shangguan Fulu elini beline yaslayıp avluda volta atmaya başladı. Hiç acelesi olmayan adımlarla sanki kaybettiği bir şeyi arıyormuş gibi başı eğik bir halde yürüyordu.</p>
			<p>Papaz Malory gözlerini puslu göğe dikmiş az önce ezberden okuduğu duayı mırıldanıp duruyordu.</p>
			<p>Daha yeni doğmuş olan katırcık titrek adımlarla batı kanadından<a id="GBS.0067.02"/> çıkageldi, ıslak tüyleri ipek gibi pürüzsüzdü. İyice zayıf düşmüş anne eşek de Shangguan Lu’nun acı çığlıkları eşliğinde batı kanadından çıktı. Dikilmiş kulakları ve bacaklarının arasına kıstırdığı kuyruğuyla sendeleyerek bir nar ağacının altındaki su fıçısının önüne kadar gelip ürkek bakışlarla avludaki adamlara baktı. Kimsenin ona aldırış ettiği yoktu. Shangguan Shouxi kulaklarını kapamış<a id="GBS.0067.03"/> iki gözü iki çeşme ağlıyordu. Shangguan Fulu volta atmaya devam ediyordu. Papaz Malory gözlerini kapamış dua ediyordu. Kara eşek, başını su fıçısına uzatıp şapır şupur su içmeye başladı. Suya kanınca yavaş adımlarla darı saplarıyla desteklenmiş fıstık yığınına doğru seğirtip sivri dişleriyle darı saplarını kemirmeye başladı.</p>
			<p>Sun hala elini Shangguan Lu’nun rahim kanalına sokup bebeğin diğer<a id="GBS.0067.04"/> bacağını da çıkardı. Doğum sancısıyla inleyen anne bayılıverdi. Sun hala, Shangguan Lu’nun burnuna sarı bir toz döktü. Ardından bebeğin iki bacağını kavrayıp sakince beklemeye başladı. Shangguan Lu inleyerek ayıldı. Ardı ardına hapşırdı, tüm vücudu şiddetli bir titremeyle sarsıldı. Belini doğrulttu, ardından yavaş yavaş eski haline döndü. Bu fırsatı kaçırmayan Sun hala, bebeği rahim kanalından çekip<a id="GBS.0067.05"/> çıkardı. Bebeğin düz ve uzun başı ana rahminden ayrılırken havan topunu andıran bir patlama sesi çıkardı. Sun halanın beyaz ceketi etrafa sıçrayan taze kana bulandı.</p>
			<p>Sun halanın elinde baş aşağı duran tüm vücudu mosmor bir kız çocuğuydu.</p>
			<p>Shangguan Lü, göğsüne vurup sessizce ağlamaya başladı.</p>
			<p>“Kes ağlamayı, bir tane daha geliyor!” diye öfkeyle kükredi Sun hala.</p>
			<p>Shangguan Lu’nun<a id="GBS.0068.01"/> karnı korkunç bir şekilde kasılmaya başladı, bacakları arasından kan fışkırıyordu, kanla birlikte tüm başı yumuşak sarı saçlarla kaplı bir bebek sanki bir balık gibi yüzerek dışarı fırladı.</p>
			<p>Shangguan Lü, bebeğin iki bacağı arasındaki ipekböceği kozasını andıran küçük şeyi görünce sıçradı, kendini <em>kang</em>’ın önüne atıp diz çöktü.</p>
			<p>“Yazık, bir ölü doğum daha,” dedi Sun hala dalgınca.</p>
			<p>Başı<a id="GBS.0068.02"/> dönen Shangguan Lü, başını <em>kang</em>’ın kenarına çarptı. <em>Kang</em>’ın kenarına tutunup güçlükle ayağa kalktı. Yüzü kirece dönmüş gelinine bakıp acı içinde inleyerek odadan dışarı çıktı.</p>
			<p>Avluya ölüm sessizliği hâkimdi. Oğlu yere diz çökmüş, kan lekeli boynunu yere uzatmıştı, taze kan bir dere gibi yerde zikzaklar çizerek akıyordu, yüzünde korkmuş bir ifade taşıyan başı vücudunun yanında duruyordu. Kocası<a id="GBS.0068.03"/> tuğla döşenmiş patikanın tuğlalarından birini kemiriyordu, bir kolu karnının altına kıvrılmıştı, diğer koluysa ileriyi gösterir gibi önünde duruyordu, başının arkasında geniş ve derin bir delik açılmıştı, delikten akan kanla karışık beyaz bir şey tuğla patikaya dökülüyordu. Papaz Malory yere diz çökmüş bir yandan ıstavroz çıkarıyor, bir yandan da yabancı bir dilde bir şey sayıklıyordu. Dizginleri<a id="GBS.0068.04"/> olan koca kafalı iki iri at, fıstıkları destekleyen darı saplarını kemiriyordu. Anne eşek ve yavru katır bir duvar köşesine çekilmişti. Yavru katırın başı, annesinin karnına değiyordu, annesinin bacakları arasında tüysüz, küçük kuyruğunu bir yılan gibi sallıyordu. Avluda iki tane hâki üniforma giymiş Japon vardı, biri elindeki mendille kılıcını temizliyor, diğeriyse kılıcıyla darı saplarını kesiyordu.<a id="GBS.0068.05"/> Shangguan’ların geçen sene istiflemeye başladığı ve bu yaz satmak istedikleri beş yüz kilo fıstık patır patır yere dökülüyordu. İki at başları önde, fıstıkları şapır şupur yerken o güzelim devasa kuyruklarını neşeyle sallıyorlardı.</p>
			<p>Birden yerin, göğün ve etrafındaki her şeyin döndüğünü hisseden Shangguan Lü, öne atılıp oğlu ve kocasını kurtarmak istedi ama o şişman vücudu bir duvar gibi geriye<a id="GBS.0069.01"/> devrildi.</p>
			<p>Sun hala hızla Shangguan Lü’nün yanından geçip ağır ve kendinden emin adımlarla avlu çıkışına doğru yöneldi. Gözlerinin arası çok açık olan, kalın ve kısa kaşlı Japon askeri kılıcını sildiği mendili bir kenara fırlatıp sert bir hareketle Sun halanın önüne sıçradı, kar gibi parlayan sivri süvari kılıcını kaldırıp Sun halanın kalbine doğrulttu. Japon, yüzünde vahşi bir ifadeyle ‘cili<a id="GBS.0069.02"/> gulu’ diye bir şeyler mırıldandı. Sun hala, yüzünde alaycı bir ifade taşıyan gülümsemesiyle sessizce Japon askerine baktı. Bir adım geri çekildi, Japon askeri de öne doğru bir adım attı. İki adım geri çekilince, Japon askeri de öne doğru iki adım attı. Askerin kar gibi parlayan sivri süvari kılıcının ucu hâlâ göğsüne baskı uyguluyordu. Japon askeri şansını zorlayıp kılıcı daha da acımasız bir tavırla<a id="GBS.0069.03"/> bastırınca Sun hala kılıcı elinin tersiyle bir kenara savurdu, ardından zarif ve neredeyse gülünç denilebilecek kadar küçük olan ayağıyla Japon askerinin bileğine bir tekme savurdu. Süvari kılıcı birden yere düşüverdi. Sun hala öne fırlayıp Japon askerinin kulağına bir fiske attı. Japon askeri yüzünü kapayıp tuhaf bir çığlık attı. Diğer Japon askeri kılıcına davranıp öne doğru koştu, kılıcını<a id="GBS.0069.04"/> Sun halanın başına doğru savurdu. Sun hala rahat bir tavırla ardına dönüp askeri bileğinden yakaladı. Askerin kolunu, kılıcını elinden bırakana salladı. Bir fiske de bu askerin kulağına patlattı, o kadar ağır bir fiske olmamasına rağmen birden askerin yüzünün yarısı şişti.</p>
			<p>Sun hala yine ardına bakmadan kapıya doğru yöneldi. Japon askerlerinden biri tüfeğini alıp ateşledi. Vücudu bir an kasılan<a id="GBS.0069.05"/> Sun hala, Shangguan’ların avlu kapısına seriliverdi.</p>
			<p>Bu sırada Sun halanın dilsiz torunlarından en küçükleri olan iki tanesi ninelerini aramaya geldikleri Shangguan’ların merdivenlerinden çıkarken aynı kurşunla yere serildi. Torunlarından geriye kalan diğer üçüyse, o sırada barut kokusunun havayı ağırlaştırdığı setin kenarında ölü bir atın sağrısını kesmekle meşguldü.</p>
			<p>Öğleye doğru bir<a id="GBS.0070.01"/> grup Japon askeri Shangguan’ların avlusuna doluştu. Süvariler, dökülmüş fıstıkları ağılda buldukları bir sepetin içine toplayıp <em>hutong</em>’da bekleyen yorgun düşmüş atlarını besledi. İki asker Papaz Malory’yi esir aldı. Solgun burnunun üstünde altın sarısı çerçevesi olan bir gözlük taşıyan Japon askerî doktoru, komutanının peşi sıra Shangguan Lu’nun odasına girdi. Doktor kaşlarını çatıp ilaç çantasını<a id="GBS.0070.02"/> açtı, lateks eldivenlerini giyip pırıl pırıl parlayan bıçağıyla bebeklerin göbek bağlarını kesti. Erkek bebeği eline alıp baş aşağı çevirdi, bebeğin ağzından hasta bir kediyi andıran boğuk hıçkırıklar çıkana kadar kıçına vurdu. Ardından kız bebeği de eline alıp aynı işlemi bir hayat belirtisi görene kadar tekrarladı. Bebeklerin kesilen göbek bağlarını iyotla temizledikten sonra onları pamuklu<a id="GBS.0070.03"/> beyaz tüllere sardı. Ardından kanının durmasını sağlamak için Shangguan Lu’ya iki iğne yaptı. Doktor yeni doğum yapmış anne ve bebeklerini tedavi ederken Japon ordusundan bir gazeteci farklı açılardan fotoğraflar çekiyordu. Bu fotoğraflar bir ay sonra Çin-Japon dostluğunun kanıtları olarak Japon gazetelerinde yayımlanacaktı.</p>
		</section>
	</section>
	<div style="display:none;"><a id="GBS.0070.04"/></div><div style="display:none;"><a id="GBS.0070.05"/></div><section class="si-footnotes" epub:type="footnotes">
		<aside class="si-footnote" epub:type="footnote" id="f1"><a class="si-backref" href="#ref_f1">1.</a><span class="si-footnote-text"> Tuğla veya pişmiş topraktan yapılan iki metre uzunluğunda, altında ısınmak için bir ocak bulunan geleneksel Çin yatağı. (Ç.N.)</span></aside>
		<aside class="si-footnote" epub:type="footnote" id="f2"><a class="si-backref" href="#ref_f2">2.</a><span class="si-footnote-text"> Eski Pekin evlerinin arasındaki sokaklara verilen isim. <em>Hutong</em>, Moğolca <em>hottog</em>’dan türemiştir, anlamı ise su kuyusudur. “Nerede bir kaynak ya da su kuyusu varsa orada yerleşim vardır” anlamına da gelir. (Ç.N.)</span></aside>
		<aside class="si-footnote" epub:type="footnote" id="f3"><a class="si-backref" href="#ref_f3">3.</a><span class="si-footnote-text"> Önüne konuldukları yapıyı koruduklarına inanılan<div style="display:none;"><a id="GBS.0070.06"/></div> heykeller. (Ç.N.)</span></aside>
		<aside class="si-footnote" epub:type="footnote" id="f4"><a class="si-backref" href="#ref_f4">4.</a><span class="si-footnote-text"> Hindistan’daki <em>badhisattva</em> (aydınlanmış varlık) Avalokiteşvara’nın Çince ismi. Dünyanın seslerini dinleyen anlamına gelir. (Y.N.)</span></aside>
		<aside class="si-footnote" epub:type="footnote" id="f5"><a class="si-backref" href="#ref_f5">5.</a><span class="si-footnote-text"> Yazar burada, demirin çeliğe dönüşmemesinden duyulan pişmanlık ve nefret anlamına gelen bir deyim kullanır. Shangguan Lü, sürekli kızı olan oğlunu suçluyor. (Ç.N.)</span></aside>
		<aside class="si-footnote" epub:type="footnote" id="f6"><a class="si-backref" href="#ref_f6">6.</a><span class="si-footnote-text"> Vücudun el ve kol haricindeki kısımları kullanılarak <em>badminton</em> topuna<div style="display:none;"><a id="GBS.0070.07"/></div> benzer bir topla oynanan oyun. (Ç.N.)</span></aside>
		<aside class="si-footnote" epub:type="footnote" id="f7"><a class="si-backref" href="#ref_f7">7.</a><span class="si-footnote-text"> Erkek çocuk isteyen Shangguan ailesinin hep kız çocuğu olmuş, bu yüzden kızlarına erkek isimleri vermişler: Laidi-İlker, Zhaodi-Selami, Lingdi-Önder, Xiangdi-İmdat, Pandi-Ümit, Niandi-Kerem, Qiudi-Talip diye çevrilebilir. (Ç.N.)</span></aside>
		<aside class="si-footnote" epub:type="footnote" id="f8"><a class="si-backref" href="#ref_f8">8.</a><span class="si-footnote-text"> Çin edebiyatının önemli eserlerinden biri olan “Batıya Yolculuk”un ana karakterlerinden biri. 72 farklı insan, hayvan ve<div style="display:none;"><a id="GBS.0071.01"/></div> nesneye dönüşme yetisine sahip bu karakter, Batı’da Maymun Kral adıyla bilinir. (Ç.N.)</span></aside>
		<aside class="si-footnote" epub:type="footnote" id="f9"><a class="si-backref" href="#ref_f9">9.</a><span class="si-footnote-text"> Pekin’de yer alan taş köprünün adı Lugou Köprüsü’dür. Marco Polo, Çin gezisi sırasında bu köprüyü ziyaret etmiş ve ondan övgüyle söz etmiştir. Bu yüzden Batı’da Marco Polo Köprüsü diye anılır. Köprü, İkinci Çin-Japon Savaşı’nın başlangıç noktasıdır. (Ç.N.)</span></aside>
		<aside class="si-footnote" epub:type="footnote" id="f10"><a class="si-backref" href="#ref_f10">10.</a><span class="si-footnote-text"> Huiler ya da Huizu; Çin’in İslam dinine bağlı<div style="display:none;"><a id="GBS.0071.02"/></div> etnik gruplarından biri. (Ç.N.) </span></aside>
	</section>
<div style="display:none;"><a id="GBS.0071.03"/></div></body>
</html>