<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
	<title>İri Memeler ve Geniş Kalçalar</title>
	<link href="main.css" rel="stylesheet" type="text/css"/>
<meta name="Adept.resource" value="urn:uuid:7475e036-2ad0-9835-172e-f49c4d72ddd9"/>
</head>
<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0264.01"/></div>
	<section class="container">
		<h1>Üçüncü Bölüm</h1>
		<section class="subchapter" epub:type="subchapter">
			<h2>1</h2>
			<p>İmha Birliği kasabadan sürüldükten iki hafta kadar sonra bir akşamüstü 5. ablam Shangguan Pandi, eskimiş bir askerî üniformaya sarılmış olan bir bebeği annemin kucağına bırakıverdi. “Ana,” dedi, “sana veriyorum.”</p>
			<p>Shangguan Pandi’nin tüm vücudu terden sırılsıklamdı, incecik giysileri üzerine yapışıyordu, kalkık iri memeleri gözlerimi baştan çıkarmıştı. Saçlarından<a id="GBS.0264.02"/> içki tortusunun sıcak kokusu yayılıyordu. Hünnaba benzeyen meme uçları bluzunun altında titreşti. Birden atılıp o meme uçlarını ısırmak, o memeleri avuçlamak istedim ama bunu yapmaya cesaretim yoktu. Shangguan Pandi huysuz ve sinirli bir tipti, daha harekete geçmeden tokadı patlatırdı, büyük ablam gibi iyi ve nazik değildi. Tokat yemek pahasına olsa da buna değerdi ama. “Ben de seni ellemek istiyorum!”<a id="GBS.0264.03"/> Bir armut ağacının altına saklandım, altdudağımı ısırırken kararımı verdim.</p>
			<p>“Dur orada!” diye bağırdı annem. “Çabuk yanıma gel!”</p>
			<p>Shangguan Pandi, gözlerini koca koca açıp anneme baktı, öfkeyle, “Ana, hepimiz senin kızın değil miyiz, onlarınkileri büyüttüysen benimkini de büyütebilirsin!” diye bağırdı.</p>
			<p>“Size ne borcum var benim?” diye çıkıştı annem öfkeyle, “Doğurur doğurmaz hemen bana<a id="GBS.0264.04"/> getiriyorsunuz, sizin yaptığınızı köpekler yapmaz!”</p>
			<p>“Ana,” dedi Shangguan Pandi, “talih yüzümüze güldüğü zaman sen de en az bizim kadar bundan yararlanmıştın. Şimdi şansımız tersine döndü diye bizim çocuğumuzu yanında bile istemiyorsun, böyle mi olduk şimdi? Ana, kâseyi doğru taşı ki içindeki su taşmasın!”</p>
			<p>Büyük ablamın karanlığın içinden yükselen kahkahası beni iliklerime kadar üşüttü.<a id="GBS.0264.05"/> Alaycı bir tonla, “5. kız kardeşim, o Jiang denilen adama söyle, bir gün onu öldüreceğim!” dedi.</p>
			<p>“Abla,” dedi Shangguan Pandi, “yerinde olsam bu kadar çabuk sevinmezdim! O vatan haini kocan Sha Yue Liang’ın yaptıklarını ölüm bile temizleyemez, bence kuyruğunu bacaklarının arasına sıkıştırsan iyi edersin, öyle ortalıkta deli gibi gezinme, aksi halde seni hiç kimse kurtaramaz.”</p>
			<p>“Kavga etmeyin!”<a id="GBS.0265.01"/> diye bağırdı annem yavaş yavaş yere oturmadan önce.</p>
			<p>Akşamın büyük, kızıl ayı çatıya tırmanıp Shangguan ailesinin kadınlarının üzerine vurmaya başladı. Yüzleri sanki kanla sıvanmış gibi kızardı. Annem üzgünce başını eğip, “Şu hayattaki tek günahım sizin gibi nankörleri büyütmek oldu... Defolun gidin gözümün önünden, mümkün olduğunca uzaklara gidin, bir daha sizin yüzünüzü bile görmek istemiyorum!”<a id="GBS.0265.02"/> diye iç geçirdi.</p>
			<p>Laidi masmavi hüzünlü bir hayalet gibi batı kanadındaki odaya girdi. Sanki karşısında Sha Yueliang varmış gibi kendi kendine konuşmaya başladı. Lingdi, elinde bir dizi vıraklayan kurbağayla birlikte bir rüyada yaşıyormuşçasına avlunun güneyindeki duvardan atlayıp içeriye girdi. “Şuna bak! Baksana!” diye söylendi annem, “Kimi deli kimi aptal, böyle bir yaşama daha ne kadar<a id="GBS.0265.03"/> katlanılır!”</p>
			<p>Annem, 5. ablamın bebeğini yere bıraktı, iki eliyle yerden destek alarak zar zor ayağa kalktı, ardına dönüp eve doğru yürümeye başladı. Yere bırakılan bebeğin ağlamasına rağmen ardına bile bakmadı. Kapının önünde dikilip olan biteni izleyen Sima Liang’ın kıçına bir tekme atıp, Sha Zaohua’nın başına bir şaplak attı. “Sizi sırtımdaki kamburlar sizi, neden geberip gitmediniz sanki?<a id="GBS.0265.04"/> Defolun gidin başımdan!” diye sövdü. Sövdükten sonra, hızla içeriye girip kapıyı ardından çarptı. Evin içindeki eşyaların havaya fırlatıp sağa sola çarparken çıkardığı kırılma seslerini duyduk. En son duyduğumuz ses, bir un çuvalının yere düşerken çıkardığı tok ses oldu. Öfkesi geçen Shangguan Lu, kendini <em>kang</em>’ın üzerine atmış olmalıydı. Onu <em>kang</em>’ın üzerinde yatarken göremiyordum ama <em>kang</em>’ın üzerinde<a id="GBS.0265.05"/> yatarkenki hali gözlerimin önünde beliriverdi: Kollarını iki yana açmıştı, şişmiş, kemikli, derisi çatlamış ellerinin avuç içleri yukarıya dönüktü, sol eli Shangguan Lingdi’nin büyük bir ihtimalle dilsiz olacak ikizlerinin arasına uzanmıştı, sağ eli Shangguan Zhaodi’nin uçarı ve güzel iki kızının arasındaydı. Ay ışığı annemin solgun dudaklarına vuruyordu. Memeleri yorgunluktan bitkin düşmüş<a id="GBS.0266.01"/> bir halde göğüs kafesine çökmüştü. Annemin vücuduyla Sima ailesinin kızlarının arasında kalan yer bir zamanlar bana aitti ama şimdi annemin boylu boyunca uzattığı vücudunun altında kaybolup gitmişti.</p>
			<p>Avluda, o iki tarafında duran ezilmiş otlardan daha da alçakta olan patikanın üzerine bırakılmış, Shangguan Pandi’nin eskimiş ve yırtık pırtık gri bir askerî üniformaya sardığı bebek gittikçe<a id="GBS.0266.02"/> daha yüksek sesle ağlamasına rağmen kimsenin gelip de onunla ilgilendiği yoktu. Onu doğurmuş olan anası, Shangguan Pandi hızla yanından geçip bir hışım Shangguan Lu’nun penceresinin önüne gitti, diklenerek şöyle dedi: “Ona çok çok iyi bakmalısın, Lu Liren ve ben bir gün canımız pahasına da olsa geri döneceğiz.”</p>
			<p>Shangguan Lu, <em>kang</em>’ın üzerindeki hasıra vurarak, “Ona iyi bakmak mı? Senin o özel<a id="GBS.0266.03"/> piçini nehre atıp kaplumbağalara yem yapacağım ya da kuyuya kurbağalara atarım, olmadı helâya atar sineklere yem ederim!” diye kükredi.</p>
			<p>“Peki, öyle olsun, istediğini yap,” dedi Pandi, “ama unutma ki onu ben doğurdum, sen de beni doğurmuştun, kızım da senin kendi kanın ve kendi canındandır!”</p>
			<p>Pandi sözünü bitirince tüm vücudu tir tir titredi, eğilip patikanın üzerindeki çocuğuna baktıktan<a id="GBS.0266.04"/> sonra sendeleyerek avlu kapısına doğru koşturdu. Batı kanadındaki odanın önünden geçerken ayağı takılıp yere düştü. Sızlanarak ayağa kalktı, iki eliyle yaralanmış memelerini ovuşturarak odaya doğru, “Seni sürtük! Bekle de gör!” diye küfretti. Laidi odanın içinden kıkırdadı. Pandi hırsla bir tükürük savurdu, ardından başını yukarı kaldırıp oradan uzaklaştı.</p>
			<p>Ertesi günün sabahı annemin beyaz<a id="GBS.0266.05"/> süt keçisini Shangguan Pandi’nin bir sepet içine konmuş kızını emzirmesi için eğitmekle meşgul olduğunu gördük.</p>
			<p>1946 yılının bahar sabahları Shangguan ailesinin hayatındaki pek çok renkli sahneye tanık oldu. Güneş henüz dağların ardından başını çıkarmamıştı, avluda ince ve şeffaf bir sis tabakası süzülüyordu. Bu sırada köy hâlâ ağır bir uykudaydı, kırlangıçlar yuvalarının içinde rüyada sayıklıyor,<a id="GBS.0267.01"/> cırcırböcekleri sobaların arkasındaki ısınmış zeminde parçalarını icra ediyor, inekler yalağın yanında geviş getiriyordu... Annem <em>kang</em>’ın üzerinde oturmuş, acıyla inleyerek acıyan parmaklarını ovuşturuyordu, el yordamıyla ceketini alıp zar zor omuzlarına attı, eklemlerini güçlükle açarak elbisesinin düğmelerini ilikledi, ardından şöyle bir esnedi, yüzünü ovuşturdu, gözlerini açıp ayaklarını <em>kang</em><a id="GBS.0267.02"/>’dan aşağı indirdi. Ayaklarıyla terliklerini aradı, terliklerini ayağına geçirince <em>kang</em>’dan indi, önce biraz sendeledi, yere eğilip terliklerinin arkasını topuğuna geçirdi, bir tabureye oturup <em>kang</em>’ın üzerindeki bir küme çocuğun iyi olup olmadıklarını görmek için bir süre onları izledi, sonra avludaki su fıçısından biraz su almak için elinde bir leğenle dışarıya çıktı. Foş, bir kepçe su, foş foş<a id="GBS.0267.03"/> iki kepçe su, sabahları her seferinde dört ya da beş kepçe su alırdı. Sonra leğeni alıp ağıldaki keçilere su vermeye gitti.</p>
			<p>Beş süt keçisinin üçü siyah, ikisi beyazdı, hepsinin uzun ve dar suratları vardı, boynuzları orak şeklindeydi, çenelerinden uzun sakalları sarkıyordu. Beş baş, bir araya gelip meleyerek leğenden su içtiler. Annem eline bir süpürge alıp keçi boklarını ağılın dışına süpürdü.<a id="GBS.0267.04"/> Ardından avluya doğru süpürmeye devam etti. Sonra <em>hutong</em>’ dan aldığı temiz toprağı ağıla serpti, keçilerin tüylerini taradı. Gidip tekrar su taşıdı. Beyaz bir havluyla keçilerin memelerini güzelce sildi. Keçiler keyifle melediler. Bu sırada güneş doğdu, güneşin kırmızı mor ışınları avludaki hafif sisi dağıttı. Annem eve geri döndükten sonra eline bir <em>wok</em> alıp güzelce sildi, ardından içine yarısına<a id="GBS.0267.05"/> kadar su doldurup, “Niandi, Niandi, kalkma vakti!” diye seslendi. Sonra <em>wok</em>’un içine biraz pirinç ve maş fasulyesi koydu, ardından biraz da soya fasulyesi ekleyip <em>wok</em>’un kapağını kapattı. Eğilip ocağın altına biraz çıra koydu haşır haşır huşur. Çat diye bir kibrit çaktı, sülfür kokusu yayıldı etrafa, kaynanası Shangguan Lü, bir saman yığınının içinden gözlerini anneme doğru devirdi. “Seni moruk,<a id="GBS.0268.01"/> öldün mü, kaldın mı? Yaşayıp ne edeceksin!” diye içini çekti annem. Fasulyeler fokur fokur kaynamaya başladı, etrafa hoş bir koku yayıldı, <em>wok</em>’un içinden bir fasulyenin pat diye patlayarak ikiye yarıldığı duyuldu. “Niandi! Kalktın mı?” Sima Liang, mahmur gözlerle batı kanadındaki odadan çıkıp avludaki tuvalete doğru koşturdu. Bacadan yeşil dumanlar tütüyordu. Niandi avluya çıkmıştı, elinde kovalarla<a id="GBS.0268.02"/> tangır tungur nehre su almaya gitti. “Mee,” diye meledi bir keçi. “Vaa,” diye ağladı Lu Shengli. Sima Feng ve Sima Huang inlemeye başladılar. Kuş Perisi’nin iki çocuğu, “O ya ya,” diye homurdandı. Kuş Perisi tembel tembel avluya çıktı. Laidi pencerenin kenarında saçlarını tarıyordu. <em>Hutong</em>’daki atlar kişnedi, bunlar Sima Ku’nun süvari bölüğündeki atlardı, nehre su içmeye götürülüyorlardı. Bir<a id="GBS.0268.03"/> grup katır geri dönüyordu, bunlar da bölüğün nehre su içmeye götürdükleri katırlardı. Bisiklet zilleri çaldı, bisikletli birlik antrenmana çıkmıştı. “Gel de ateşi körükle,” diye seslendi annem Sima Liang’a. “Jintong, uyandın mı? Kalktıysan nehre git de elini yüzünü yıka.” Annem avluya beş tane söğütten yapılmış sepet çıkardı. Ardından beş bebeği güneşe çıkarıp sepetlere yatırdı. Annem, Sha Zaohua’ya,<a id="GBS.0268.04"/> “Keçileri dışarı sal,” dedi. Sha Zaohua cılız bacaklarının küçük adımlarıyla ağıla doğru ilerledi, saçı başı dağınıktı, gözlerinden hâlâ uyku akıyordu. Keçiler boynuzlarını dost bir şekilde ona sürtüp kızı selamladı, ardından dilleriyle kızın dizlerindeki kiri yalamaya başladılar. Sha Zaohua gıdıklandı. Küçük yumruklarıyla keçilerin başlarına vurup çocuksu bir dille onlara, “Sizi kısa kuyruklu<a id="GBS.0268.05"/> şeytanlar,” diye küfretti. Keçilerin boyunlarındaki ipleri çözüp birinin kulağına hafifçe vurarak, “Hadi yürü, sen Lu Shengli’nin keçisisin,” dedi. Lu Shengli’nin keçisi kuyruğunu mutlu bir şekilde sallayarak hızla Lu Shengli’nin sepetinin yanına koşturdu. Lu Shengli güzelce kundaklanmış bir şekilde, başı göğe dönük, ağzında telaşlı bir çığlık, sepetin içinde yatıyordu. Keçi, arka bacaklarını açtı,<a id="GBS.0269.01"/> sepete doğru birkaç adım geriledi, titreyen memelerini Lu Shengli’nin yüzüne iyice yaklaştırdı. Keçinin meme uçları bebeğin ağzını arandı, bebeğin ağzı da keçinin meme uçlarını aranıyordu, ikisi de görevlerini çok iyi biliyordu, bu karşılıklı memnuniyete dayalı bir ilişkiydi. Keçinin meme uçları çok uzun ve çok büyük olmasına rağmen Lu Shengli’nin vahşi bir barakudayı andıran ağzı meme ucunu bir<a id="GBS.0269.02"/> harekette yutuverdi. Büyük ve Küçük Dilsiz’lerle, Sima Feng ve Sima Huang kardeşlerin keçileri, hepsi birer birer sahiplerinin yanına gidip hepsi diğer keçinin az önce yapmış olduğu hareketleri tekrarlayarak memelerini bebeklerin ağızlarına yanaştırdılar, hepsi görevini çok iyi biliyordu, karşılıklı anlayış ve memnuniyetle bebekleri emzirmeye başladılar. Bu dokunaklı sahneye güneşin altın sarısı<a id="GBS.0269.03"/> ışınları eşlik ediyordu. Keçiler eğilmişlerdi, gözlerini kıstılar, memeleri titremeye başladı. “Nine, su kaynadı,” dedi Sima Liang. “Biraz daha kaynasın,” diye karşılık verdi annem avluda yüzünü yıkarken. Alevler ocağın altını yalıyordu, bu ocak İmha Birliği’nin aşçısı İhtiyar Zhang’ın kendi ihtiyaçları doğrultusunda üzerinde değişiklikler yaptığı ocaktı. Sima Liang’ın üzerinde sadece bir pantolon<a id="GBS.0269.04"/> vardı, üstü çıplaktı. Çok zayıftı, gözlerinde hüzünlü bir ifade vardı. Niandi su dolu kovalarla birlikte döndü, kovalar omzundaki taşıma sopasının iki yanında sallanıyordu, atkuyruğu yaptığı saçları beline kadar geliyordu, kuyruğuna günün modasına uygun, şık, plastik bir kurdele bağlamıştı. Keçiler arada, bebeklerin emdiği meme uçlarını değiştiriyordu. “Yemek hazır,” diye seslendi annem. Sha Zaohua<a id="GBS.0269.05"/> masayı kurdu, Sima Liang masanın üzerine kâseleri ve yemek çubuklarını yerleştirdi. Annem fasulye lapasını kâselere doldurdu, bir, iki, üç, dört, beş, altı, yedi kâse. Sha Zaohua ve Yunü tabureleri getirdi. Niandi, Shangguan Lü’yü besliyordu. Şapur şupur. Laidi ve Lingdi ellerinde kendi kâseleriyle içeriye girdi. İkisi de kendi yemeğini kendi aldı. Annem onlara bakmadan, “Yemek vakti olunca nedense<a id="GBS.0270.01"/> kimse delirmiyor,” diye homurdandı. O ikisi yemeklerini avluda yedi. Niandi, “Duyduğuma göre Bağımsız Birlik, geri dönüp savaşacakmış,” dedi. “Yemeğini ye sen,” diye sözünü kesti annem. Bense annemin önüne diz çökmüş bir halde meme emiyordum. Annem arada yüzünü dönüp rahatsız bir vaziyette kahvaltısını ediyordu. “Ana, iyice şımarttın artık onu, evlenene kadar emzir bari?” dedi Niandi. “Bunu<a id="GBS.0270.02"/> duymuşluğum var,” dedi annem, “<em>hutong</em>’un batısında oturan Baocai Amca da evlenene kadar meme emmiş.” Diğer meme ucunu emmeye koyuldum. “Jintong, bunu yapmaya ben de kararlıyım, senin sütten kesileceğin o günü bekleyeceğim,” dedi. Annem o kadar cefa çekmesine rağmen sütü hâlâ çok verimli ve çok kaliteliydi. “Olmadı onu keçi sütüyle besleyelim artık!” dedi Niandi. Niandi, senden nefret ediyorum.<a id="GBS.0270.03"/> “Kahvaltıdan sonra keçileri otlamaya çıkar, dönüşte de öğle yemeği için biraz yabani sarmısak topla,” diye emretti annem ona, annemin emirleri sabahın sonunu getirdi.</p>
			<p>Lu Shengli yerde bir ileri bir geri debeleniyordu, kıçıyla halı gibi uzanmış yeşil otları ezdi. Hedefi kendi süt keçisiydi. Süt keçisi kılı kırk yaran bir titizlikle sadece taze otların uçlarını kemiriyordu, çiğden ıslanmış uzun<a id="GBS.0270.04"/> yüzünde asil bir hanımefendinin kibirli yüz ifadesi vardı. Karışık ve gürültülü zamanlar olmasına rağmen doğaya bir sessizlik hâkimdi. Çayırları rengârenk çiçekler kaplamıştı. Kokuları insanı sarhoş ediyordu. Koşturmaktan yorulmuştuk, hepimiz Shangguan Niandi’nin etrafına diz çöktük. Sima Liang’ın ağzında geviş getirdiği bir ot parçası vardı, ottan sızan yeşil bir sıvı yanaklarını kapladı. Gözlerinde<a id="GBS.0270.05"/> sarı ama biraz da çamurlu bir ışık parlıyordu. Yüzündeki ifade ve otun çiğnenirkenki hareketleri onu dev bir çekirgeye dönüştürmüştü, çekirgeler de ot çiğner ya, ot çiğnerken ağızlarının kenarlarından da yeşil bir sıvı akar. Sha Zaohua bir sazın ucundaki kocaman bir karıncayı inceliyordu, çıkış yolunu bulamayan karınca tereddüt içindeydi. Burnumun ucuyla altın sarısı küçük bir çiçeği kokluyordum,<a id="GBS.0271.01"/> çiçeğin kokusu burnumu kaşındırınca hapşıracak gibi oldum, tabii ki kocaman bir hapşırık koyuverdim hemen. Yüzü göğe çevrili, sırtüstü aramıza uzanmış olan 6. ablam Shangguan Niandi ben hapşırınca korkuyla yerinden sıçradı. Gözlerini açıp ters ters bana baktı, dudaklarını büzüp burnunu kırıştırdı, sonra yeniden gözlerini kapadı. Görünüşe bakılırsa güneşin altında uzanmış olmaktan çok hoşnuttu,<a id="GBS.0271.02"/> çok rahattı. Alnında hiç kırışıklık yoktu, pürüzsüz görünüyordu, alnında çıkıntı yapan tek şey kaşlarıydı. Kaşları gürdü, üstdudağının yukarısı da biraz tüylüydü. Çenesi canlılıkla seğirdi. Kulakları Shangguan kadınlarına özgü kulaklardandı, etli kulaklardı bunlar ama zarafetlerini koruyorlardı. Üzerinde 2. ablam Zhaodi’nin ona verdiği beyaz poplinden bir bluz vardı, hani şu son dönemde moda<a id="GBS.0271.03"/> olan, düğmeli, mandarin ördeği denilen bluzlardandı bu, tek bir örgü yaptığı saçı memelerinin üzerinde bir yılanbalığı gibi uzanıyordu. Birazdan elbette ki onun memelerinden bahsetmeye başlayacağım, öyle pek büyük değillerdi, ilk bakışta sert olduklarını anlıyordunuz, daha mayalanıp gelişmemişlerdi, bu yüzden sahipleri sırtüstü uzanmış olsa bile şekilleri bozulmuyordu. Bluzunun üzerindeki deliklerden<a id="GBS.0271.04"/> onların o parlak beyazlığını seçebiliyordum, elime bir saz parçası alıp onları gıdıklamayı düşündüm ama buna cesaret edemedim. İkimizin pek arası yoktu, Shangguan Niandi benim hâlâ meme emmemle kafayı bozmuştu, gidip memelerini gıdıklarsam bu kaplanın kıçını ellemek gibi bir şey olurdu. İşte kendimle böyle sert bir ideolojik savaş içindeydim. Geviş getiren geviş getirmeye, karınca gözcüsü karıncaları<a id="GBS.0271.05"/> izlemeye, yerde debelenen de yerde debelenerek ilerlemeye devam etti, beyaz keçi bir asilzade, siyah olansa bir dul gibi duruyordu, sanki üzerlerine bir iştahsızlık çökmüştü, yemek çok olunca insan nereden başlayacağını bilemez ya, işte çayır çimen bol olunca keçiler de öyleydi, hangi otu yiyeceklerini bilemiyorlardı. Hapşu! Demek keçiler de hapşırabiliyordu, hem de çok gürültülü bir şekilde.<a id="GBS.0272.01"/> Keçilerin memeleri iyice ağırlaşmıştı. Neredeyse öğle olmak üzereydi. Bir tilkikuyruğu otu kopardım, kaplanın kıçını gıdıklamaya kararlıydım. Kimse bana bakmıyordu. Sessizce elimi uzatıp tilkikuyruğunu yavaş yavaş altındaki memelerin kabarıklığıyla arası açılmış olan bluza doğru götürdüm. Kulaklarım uğuldamaya başladı, kalbim bir tavşanınki gibi hızla göğsüme doğru çarpıyordu. Ot onun o beyaz<a id="GBS.0272.02"/> derisine dokundu. Hiç tepki vermedi. Acaba uyumuş muydu? Öyleyse neden uyurkenki nefes alışverişini duymuyordum? Otun diğer ucunu çevirdim, bu uç heyecanla titremeye başladı elimde. Elini uzatıp göğsünü kaşıdı ama gözlerini açmamıştı. Muhtemelen büyük bir aptallıkla orasında bir karıncanın gezindiğini düşünüyordu. Otu biraz daha derine soktum, elimde şöyle bir çevirdim. Göğsüne bir şaplak attı. Eliyle<a id="GBS.0272.03"/> otumu tutup dışarı çıkardı. Elindeki ota baktı, yattığı yerden doğruldu, kızarmış bir yüzle bana baktı, dudaklarımı aralayıp sırıttım. “Seni küçük piç,” diye küfretti, “hep anamın seni çok şımartması yüzünden bütün bunlar!” Sonra beni yere yatırıp kıçıma iki şaplak attı. “Anam seni çok şımartmış ama benden öyle bir şey bekleme hiç!” dedi kaşlarını çatıp gözlerini kısarak. “Sonun bir memenin ucunda<a id="GBS.0272.04"/> asılmak olacak bir gün!”</p>
			<p>Bu şamatadan ürken Sima Liang, ağzında çiğnediği otu tükürüverdi. Sha Zaohua karıncalara bakmayı bıraktı. Anlamsız bakışlarla önce bana, sonra da Shangguan Niandi’ye baktılar. Hemen durumu kurtarmak için tamamen şekilden ibaret birkaç çığlık attım, istediğim zaman daha da ucuz davranabiliyordum. Niandi ayağa kalktı, havalı bir şekilde başını çevirip göğsünün önündeki<a id="GBS.0272.05"/> örgülü saçlarını sırtına attı. Lu Shengli sonunda süt keçisinin yanına varmıştı ama keçi ondan kaçmaya çalışıyordu. Keçinin memelerini son bir kez yakaladı ama keçi sıkıntılı bir tavırla ardına dönüp onu boynuzladı. Kızcağız yere düştü. Hemen keçi melemesini andıran birkaç çığlık attı, ağlayıp ağlamadığını bilemedim. Sima Liang ağzında tuhaf bağırtılarla koşmaya başladı, tüm gücüyle öne doğru atılıp<a id="GBS.0273.01"/> zıplayarak bir düzine kırmızı kanatlı çekirgeyle birkaç toprak sarısı küçük kuşu korkuttu. Sha Zaohua o çırpı gibi bacaklarıyla otların arasında yükselen yumruk büyüklüğündeki kadifemsi mor çiçeklere doğru atıldı, sonra birer birer çiçek toplamaya başladı. Ben de ne yapacağımı bilmez bir halde ayağa fırladım, Shangguan Niandi’nin arkasına geçip kıçına birkaç şaplak attım, bir yandan da hafifçe<a id="GBS.0273.02"/> dayılanarak, “Ne, demek beni döversin ha, bana el kaldırmaya nasıl cüret edersin...” diye zırladım. Kıçının kaba eti öyle sertti ki vurunca parmağım acıdı biraz. Bu bardağı taşıran son damlaydı, sonunda dayanamayıp ardına döndü, eğilip dişlerini göstererek hırladı, ağzı açıldı, gözlerini üzerime dikti, sonra kurt gibi uludu. Korkuyla sıçradım, birden korkunç bir hızla bir insanla bir köpeğin yüzünün<a id="GBS.0273.03"/> bir madalyonun iki yüzü gibi olabileceğinin farkına vardım. Tüm gücüyle boynuma yapışıp itti beni, kendimi sırtüstü otların üzerinde buldum birden.</p>
			<p>Niandi beyaz keçiyi boynuzlarından yakaladı. Keçi neredeyse mücadele bile edemedi. Lu Shengli uçar gibi keçinin altına doğru emekledi, başını çevirip meme ucunu ağzına almak için biraz didindi, sonunda memeyi yakaladı. İki ayağını kaldırıp emerken<a id="GBS.0273.04"/> bir yandan da keçinin memelerine küçük tekmeler savurdu. Niandi keçinin kulaklarını ovuşturunca keçi uysal bir şekilde kuyruğunu sallamaya başladı. Açlık birden karnıma vurdu. Kalbim hüzünle doldu. Sadece anne sütüyle geçirdiğim günlerin çok yakında sona ereceğinin bilincine vardım birden. Bugünler gelmeden kendime yiyecek başka bir şey bulmalıydım. Aklıma ilk gelen şey o solucan gibi kıvrılan<a id="GBS.0273.05"/> <em>noodle</em>’lar oldu, karşı konulamaz bir tiksinti birden midemin derinliklerden boğazıma doğru tırmanmaya başladı. İki kere kuru kuru öğürdüm. Shangguan Niandi başını kaldırıp şüpheli bir tavırla beni süzdü. “Bir şeyin mi var?” diye sordu ne kadar iğrenç olduğumu vurgulayan bir ses tonuyla. Elimi ona doğru şöyle bir sallayıverdim, konuşacak halim yoktu. Yine kuru kuru öğürdüm. Keçinin başını bırakırken,<a id="GBS.0274.01"/> “Jintong, büyüyünce nasıl bir şey haline geleceksin sen?” dedi.</p>
			<p>İlk anda dediğinin anlamını çıkaramadım. Şöyle dedi: “Biraz da keçi sütünü denesene.” Açgözlü bir tavırla keçinin memelerine yapışmış olan Lu Shengli’ye bakınca betim benzim biraz kendine geldi. “Anamı kurutmak mı istiyorsun sen?” dedi bana omzumu sıkıp biraz sarsarak, “Sen sütün neden yapıldığını biliyor musun? Süt kandan yapılır,<a id="GBS.0274.02"/> sen anamın kanını içiyorsun! Ablanın sözünü dinle de biraz da keçi sütünün tadına bak.”</p>
			<p>Ona şöyle bir bakıp gönülsüzce başımı salladım.</p>
			<p>Büyük Dilsiz’in siyah keçisini tutup bana doğru, “Hadi gel, çabuk ol biraz,” dedi. Keçinin sırtını okşayarak hayvanı sakinleştirdi. “Gelsene.” Gözlerinde samimi bir teşvik vardı. Tereddüt içinde öne doğru bir adım attım, ardından bir adım daha. “Hadi ama,<a id="GBS.0274.03"/> keçinin altına uzan, bak onun gibi yapacaksın.”</p>
			<p>Çimlerin üzerine sırtüstü uzandım, topuklarıma bastım, vücudumu biraz öne kaydırdım. “Büyük Dilsiz, Büyük Dilsiz, biraz yana kay bakayım,” dedi Niandi siyah keçiyi geriye doğru iterken. Gaomi Kuzeydoğu Bucağı’ nın göz kamaştıran mavi göğüne baktım, altın sarısı birkaç küçük kuş gümüş gibi parlayan koca göğün içinde uçuşuyordu, gökte süzülürken<a id="GBS.0274.04"/> tatlı tatlı cıvıldıyorlardı. Ama çok geçmeden manzaram kapandı, siyah dağ keçisinin pembe memeleri yüzümün önünde asılı duruyordu. İki büyük böceği andıran meme ucu titreyerek ağzımı arıyordu, dudaklarıma değdiler, dudaklarıma değdiklerinde titremeleri daha da arttı, dudaklarımı araladılar. Dudaklarıma sürtündüklerinde dudaklarım karıncalandı, sanki hafif bir elektrik akımı dolaşıyordu dudaklarımda,<a id="GBS.0274.05"/> birden mutluluğa benzer bir duygu içine daldım. İlk izlenimim keçi meme uçlarının çok yumuşak olduğu oldu, elastikiyetleri yoktu, sanki bir top pamuktular, ağzıma girer girmez dağılacaklarını sandım ama sonra farkına vardım ki aslında sert ve çok esnekmişler, elastikiyetleri iyiymiş, anneminkilerden aşağı kalır yanları yokmuş. Keçinin meme uçları dudağıma sürtünürken dudaklarımda ılık ve sıvı<a id="GBS.0275.01"/> bir şey hissettim, bu sıvı biraz koyun tadı taşıyordu ama bu koyun tadının içinde bir tatlılık da vardı, hani o çayır çimende olan yağlı ot ve papatya kokusuyla karışık bir tatlılık. Kararlılığım birden yumuşadı, sımsıkı sıkılmış dişlerimi araladım, dudaklarım açılır açılmaz keçinin meme ucu birden ağzıma giriverdi. Meme ucu ağzımda heyecanla titredi, süt güçlü hamlelerle ağzıma püskürmeye başladı,<a id="GBS.0275.02"/> bazen ağzımın iki yanına, bazen de direkt boğazıma çarpıyordu... Neredeyse nefes alamayacaktım, meme ucunu hemen tükürdüm ama hemen ardından başka bir meme ucu ağzıma giriverdi, bu bir öncekinden daha vahşiydi...</p>
			<p>Keçi kuyruğunu sallayarak çok doğal bir şekilde yanımdan ayrılıverdi. Gözlerime yaşlar doldu. Tüm ağzımda o koyun kokusu vardı, kusmak istedim; ama ağzımda bir de benim kusmamı engelleyen<a id="GBS.0275.03"/> o hoş yağ kokusu ve papatya aroması da vardı. 6. ablam beni yerden kaldırdı, kollarıyla sarıp şöyle bir çevirdi. Yüzünde heyecandan kabarmış çiller vardı, gözlerinde sanki az önce suyun dibinden çıkarılmış siyah taşlar gibi bir bakış belirdi, çok berrak ve parlak bir bakıştı bu. Heyecanla, “Aptal kardeşim benim, bu senin kurtuluşun olacak...” dedi.</p>
			<p>“Ana, ana!” diye heyecanla bağırdı 6. ablam,<a id="GBS.0275.04"/> “Jintong keçi sütü içti! Jintong keçi sütü içti!”</p>
			<p>Odanın içinden avluya doğru alkış sesleri yükseldi.</p>
			<p>Annem üzerinde altın gibi parlayan kan izleri olan bir oklavayı <em>wok</em>’un yanına doğru fırlattı. Ağzını açıp solumaya çalıştı, göğsü hızla inip kalkıyordu.</p>
			<p>Shangguan Lü, sobanın yanındaki saman yığınının üzerinde oturuyordu, başında sanki ezilmiş bir ceviz gibi büyük bir çatlak açılmıştı.</p><div style="display:none;"><a id="GBS.0275.05"/></div>
			<p>8. ablam Yunü sobanın yanına kıvrılmıştı, kulaklarından birinin kenarı yoktu, sanki bir gelincik tarafından ısırılmış gibiydi, yaralı kulağından inci gibi kan damlaları süzülüyordu. O kan damlaları onun yanağını ve boynunu kana buladı. Feryat figan ağlıyordu, görmeyen iki gözünden sular seller gibi gözyaşı fışkırıyordu.</p>
			<p>“Ana, ninemi öldürmüşsün!” diye şaşkın bir çığlık attı 6. ablam.</p>
			<p><a id="GBS.0276.01"/>Annem, elini uzatıp Shangguan Lü’nün başında açılmış yarığa dokununca birden elektrik çarpmış gibi kıçının üzerine düştü.</p>
		</section>
		<section class="subchapter" epub:type="subchapter">
			<h2>2</h2>
			<p>Özel davetliler olarak Yatan Öküz Sıradağları’nın çimenli güneydoğu yamacına tırmanıp Sima Ku ve Amerikalı genç Babbitt’in uçuş gösterisini izliyorduk. O gün rüzgâr güneydoğudan esiyordu, hava da güneşliydi. Dağa tırmanırken Shangguan Laidi’yle ben aynı eşeğin<a id="GBS.0276.02"/> üzerindeydik. Shangguan Zhaodi’yle Sima Liang da aynı eşek üzerindeydi. Ben Shangguan Laidi’nin önünde oturuyordum, iki eliyle göğsümü kavramıştı. Sima Liang, Shangguan Zhaodi’nin önünde oturuyordu, bir eliyle sadece onun elbisesinin bir ucundan tutunabiliyordu, iki kolunu açıp ona sarılamıyordu çünkü Shangguan Zhaodi’nin karnında Sima ailesinin bir sonraki neslinin dölü vardı. Birliğimiz önce öküzün<a id="GBS.0276.03"/> kuyruğuna tırmandı, ardından sırtına geçtik, öküzün sırtını ucu bıçak gibi sivri yabani otlarla sarı karahindibalar bürümüştü. Eşekler sırtlarında bizleri taşımasına rağmen çok rahat bir şekilde ilerliyordu.</p>
			<p>At üzerinde olan Sima Ku ve Babbitt bizim yanımızdan geçerlerken yüzlerinde çok heyecanlı bir ifade vardı. Sima Ku elini yumruk yapıp bize doğru salladı. Dağın tepesindeki bir grup sarı<a id="GBS.0276.04"/> benizli insan, dağın eteklerine doğru bağırdı. Sima Ku kısa kamçısını çıkarıp kırma atının kıçına iki kere vurunca at öne doğru sıçrayıp daha hızlı koşmaya başladı. Babbitt’in atı da Sima Ku’nun atını sıcak takibe aldı. Babbitt’in ata binişi de deveye binişini andırıyordu, at ne kadar sallansa da vücudunun üst kısmı o sabit, düz duruşunu bozmuyordu hiç. Babbitt’in dev gibi bacakları öyle uzundu<a id="GBS.0276.05"/> ki atın üzengisi neredeyse yere değecekti, at onun kasıkları arasında hem acıklı hem de komik görünmesine rağmen yine de çok hızlı koşuyordu.</p>
			<p>“Biz de hızlanalım biraz,” dedi 2. ablam. Topuklarını atın karnına geçiriverdi. Kendisi bizim tören alayının lideri konumundaydı, ne de olsa komutanın çok değerli karısı oluyordu, kimse ona saygısızlık etmeye cesaret edemezdi! Bizim eşeklerin ardından<a id="GBS.0277.01"/> gelen halk temsilcileri ve bazı yerel ünlüler, nefes nefese kalmış olmalarına rağmen hiç şikâyet etmediler. Laidi ve benim eşeğim Zhaodi ve Sima Liang’ın eşeğini sıcak takibe aldı, Laidi’ nin siyah elbisesinin altındaki meme uçları sırtıma sürtünüyordu, içimi birden o ağıldaki oyunun sıcaklığı kapladı, kendimi çok şanslı ve çok mutlu hissettim.</p>
			<p>Dağın tepesine vardığımızda rüzgâr daha da sert<a id="GBS.0277.02"/> esmeye, beyaz rüzgârgülü pır pır dönmeye başladı, rüzgârgülünün üzerindeki kırmızı yeşil ipek kurdeleler, bir sülünün kuyruğu gibi dans ediyordu. Birkaç düzine asker, iki devenin sırtına yüklenmiş olan öteberiyi indirmeye başladı. Yüzleri acıyla çatılmış develerin kıvrık kuyrukları ve arka bacaklarının üzeri kuru dışkılarla kaplanmıştı. Gaomi Kuzeydoğu Bucağı’nın bol ve gür çayır çimeni Sima Ku’nun<a id="GBS.0277.03"/> taburundaki at ve eşeklerle köylünün inek ve keçilerini iyice şişmanlatmıştı ama o zavallı develer çok acı çekiyordu, buranın toprağına ve suyuna bir türlü alışamamışlardı, öyle zayıftılar ki kıçları tığ gibiydi, bacakları çıraya dönmüş, develerin normalde çok sert ve heybetli görünen hörgüçleri sanki içi boş birer çuvala dönmüştü, sallanırken birden aşağı düşüverecekmiş gibi duruyorlardı.</p>
			<p><a id="GBS.0277.04"/>Askerler devasa bir halı açıp yere serdiler. Sima Ku, “Karımı eşekten aşağı indirin,” diye buyurdu. Askerler hemen koşturup karnı burnunda olan Shangguan Zhaodi’yi aşağı indirip vâris Sima Liang’ı kucakladılar, hemen ardından komutanın büyük baldızı Shangguan Laidi’nin, kayınbiraderi Shangguan Jintong’un ve küçük baldızı Shangguan Yunü’nün eşekten inmesine yardımcı oldular. Bizler saygın misafirlerdik,<a id="GBS.0277.05"/> halının üzerine oturduk. Geri kalan herkes arkamızda ayakta dikiliyordu. Kuş Perisi kalabalığın arasına girip saklanmaya çalışıyordu, 2. ablam ona el edince Sima Ting’in ardına gizlendi. Dişi ağrıyan Sima Ting, eliyle şişmiş yanağını tutarak orada öylece dikildi.</p>
			<p>Bizim oturduğumuz yer, öküzün kafasıydı, öküzün yüzü önümüzde uzanıyordu. Öküz ağzını kasten göğsüne doğru açmıştı, öküzün yüzü,<a id="GBS.0278.01"/> deniz seviyesinden beş yüz metre yüksekliğindeki bir uçuruma dönüşmüştü. Rüzgâr başlarımızın üzerinden köye doğru esiyordu. Köyün üzerini sis gibi, duman gibi ince bir bulut tabakası sarmıştı, evimize bakındım ama tek seçebildiğim Sima Ku’nun dört başı mamur, yedi kapılı, kocaman malikânesi oldu. Kilisenin çan kulesi ve ahşap gözetleme kulesi öyle küçük ve kırılgan görünüyordu ki! Ova, nehir, çayırlar<a id="GBS.0278.02"/> ve çayırların etrafına küçük aynalar gibi döşenmiş göletler. Keçi büyüklüğünde bir grup atla, köpek büyüklüğünde bir grup eşek gördüm, bunlar Sima Ku’nun taburunun binek hayvanlarıydı. Tavşan büyüklüğünde altı tane keçi gördüm, bunlar bizim evin keçileriydi. Keçilerin arasında en büyük ve en beyaz olanı benim keçimdi, annem onu 2. ablamdan özel olarak istetmişti, 2. ablam da kocasının levazım<a id="GBS.0278.03"/> subay yardımcısından rica etmişti, levazım subay yardımcısı da birini Yimeng Dağı bölgesine gönderip bu keçiyi satın aldırmıştı. Benim keçinin yanında küçük bir kız çocuğu duruyordu, kızın kafası küçük plastik bir top gibi görünüyordu. Ama ben onun küçük bir kız çocuğu olmadığını biliyordum, o genç bir kadındı, kafası da normalde küçük bir plastik toptan daha büyüktü. O benim 6. ablam Naindi’ydi.<a id="GBS.0278.04"/> Bugün keçileri otlatmak için gerçekten de çok uzak bir yere götürmüştü, keçileri otlatmak için bu kadar uzak bir yere götürmesi muhtemelen keçilerin iyiliği için değildi, uçuş gösterisini kendi de izlemek için bu kadar açılmış olacaktı.</p>
			<p>Sima Ku ve Babbitt çoktan atlarından aşağı inmişti, atlar kendi başlarına öküzün başında dolanıp mor çiçekler açmış yabani yonca aranıyordu. Babbitt uçurumun<a id="GBS.0278.05"/> kenarına yürüyüp sanki yüksekliği ölçermiş gibi aşağıya baktı. Çocuksu yüzünde ciddi bir ifade vardı. Uçurumu gözleriyle tarttıktan sonra başını yukarı çevirip bu kez de göğe baktı. Binlerce kilometrelik masmavi gökyüzünde pek de öyle bakılacak bir şey yoktu. Gözlerini kısıp sanki rüzgârın gücünü kontrol etmek ister gibi bir elini havaya kaldırdı. Bu yaptığının çok gereksiz olduğunu düşündüm, beyhude<a id="GBS.0279.01"/> bir hareketti, rüzgârgülü pır pır dönüyordu, rüzgâr öyle güçlü esiyordu ki giysilerimiz de pır pır ediyordu, kartalların kanatları bile rüzgârın etkisiyle kuru yapraklar gibi savrulurken elini kaldırıp ne yaptığını sanıyordu bu adamcağız? O, bu boş hareketlerine devam ederken Sima Ku da bir köle gibi körü körüne onu takip ediyor, gösterişli hareketlerle onun yaptıklarını taklit ediyordu ama<a id="GBS.0279.02"/> ben bunun sadece gösteriş amaçlı olduğunu sezdim.</p>
			<p>“Tamam,” dedi Babbitt sert bir tonla, “artık başlayabiliriz.”</p>
			<p>“Tamam,” dedi Sima Ku sert bir tonla, “artık başlayabiliriz.”</p>
			<p>Askerler iki bohça getirip birini açtılar. İçinden gökyüzünden bile daha büyük olan bembeyaz ipek bir çarşaf çıktı. Çarşafın altından beyaz renkli halatlar sarkıyordu.</p>
			<p>Babbitt eliyle askerlere halatları Sima<a id="GBS.0279.03"/> Ku’nun kalçalarına ve göğsüne bağlamalarını işaret etti. Bağlama işi bittikten sonra düğümlerin sıkı olup olmadığını denemek için halatı kendi elleriyle çekiştirdi. Sonra o beyaz ipek çarşafı açtı, askerlerden uçlarını çekip çarşafı gerebildikleri kadar germelerini söyledi. Ardından esen sert bir rüzgâr çarşafın içini doldurup onu davul gibi şişirdi, askerler çarşafı bırakınca şişen çarşaf sürüklenen<a id="GBS.0279.04"/> bir yaya dönüştü, üzerindeki halatlarla birlikte Sima Ku’yu da peşinden sürükledi. Sima Ku ayağa kalkmaya çalıştı ama bir türlü ayağa kalkamıyordu. Yerde yeni doğmuş bir eşek gibi yuvarlanıp durdu. Babbitt koşarak onun arkasına geçti, sırtındaki halatları kavradı, sert bir tonla, “Sıkı tut bunu, bu halat kontrol ipi,” dedi. Sima Ku birden sanki o an ne yaptığının farkına varmış gibi, “Senin<a id="GBS.0279.05"/> ecdadını sikeyim Babbitt, seni katil!” dedi.</p>
			<p>2. ablam halıdan kalkıp Sima Ku’ya doğru atıldı. Ama daha iki üç adım atamadan Sima Ku uçurumdan aşağı yuvarlanmıştı bile. Artık küfretmeyi bırakmıştı. Babbitt, “Sol kolundaki ipi çek, çek hadi seni aptal!” diye kükredi.</p>
			<p>Hepimiz uçurumun kenarına vardık, hatta 8. ablam bile bizimle geldi. Tam öne doğru sendeleyerek biraz daha gidiyordu ki büyük<a id="GBS.0280.01"/> ablam onu kolundan çekip durdurdu. O ipek çarşaf şimdi gerçekten de büyük beyaz bir buluta dönüşmüştü, çarpık bir açıyla havada yavaş yavaş ileri doğru süzülüyordu. Sima Ku o bulutun altında oltanın ucundaki bir balık gibi çırpınıyordu.</p>
			<p>“Kımıldama! Doğru dur aptal! Yere inmeye hazırlan!” diye kükredi Babbitt ona doğru.</p>
			<p>O beyaz bulut rüzgârın etkisiyle sürüklendi, bir yandan ilerliyor bir<a id="GBS.0280.02"/> yandan da gittikçe alçalıyordu, en sonunda çok uzaktaki bir çayırın üzerine inince yemyeşil otlar bir anda göz kamaştırıcı bir beyazlığa büründü.</p>
			<p>Hepimizin ağzı açık kalmıştı, nefes almayı unutmuştuk, gözlerimiz o beyazlığın peşine takılmıştı, beyazlık yere düşünce ağzımızı kapayıp tekrar nefes almaya başladık. Ama 2. ablamın ağladığını fark edince yeniden telaşlandık. 2. ablam niye ağlıyor<a id="GBS.0280.03"/> olabilirdi ki? 2. ablamın gözyaşları mutluluk gözyaşları değildi, kederden ağlıyordu, aklıma hemen şu geldi: Komutan Sima yere düşünce ölmüştü. İzleyicilerin bakışları sonunda yine beyaz buluta çevrildi, bir mucize görmek için dört gözle bakıyorlardı. Mucize doğal olarak gerçekleşti: O beyazlık hareket edip havalandı, beyazlığın altından kara bir şey çıkıp ayağa kalktı. İki eliyle bize el salladı,<a id="GBS.0280.04"/> heyecanlı bağırışları uçuruma kadar ulaştı, biz de hep birlikte neşeli tezahürat yaptık.</p>
			<p>Babbett’in tüm yüzü kızardı, burnunun ucu bir kat yağ sürülmüşçesine parlıyordu. Kendi halatlarını kendi bağladı, o beyaz bohçayı sırtlayıp ayağa kalktı, kollarını iki yana açıp oynattı, yavaş yavaş geriledi, hepimiz dikkatle onu izlemeye başladık, o ise kimseye bakmıyordu, yüzü ileriye dönüktü. Onlarca<a id="GBS.0280.05"/> metre geriledikten sonra sonunda durdu. Gözlerini kapayıp ağzını büzdü. Belki de büyülü sözler mırıldanıyordu, kim bilir? Mırıldanması bittikten sonra gözlerini açtı, bacaklarını kaldırıp hızla öne doğru koşmaya başladı, yanımızdan geçti, kendini havaya attı, vücudu dimdik duruyordu, bir ok gibi aşağı düştü. Çok geçmeden şöyle bir yanılsamaya kapıldım: Aslında düşmemişti, uçurumun kenarı yükselmeye<a id="GBS.0281.01"/> başlamıştı ya da çayırlar havalanmıştı.</p>
			<p>Birden bembeyaz bir çiçek açtı, hayatımda ilk kez bu kadar büyük bir çiçek görüyordum, çayırlarla mavi gökyüzünün arasında açan büyük beyaz bir çiçek. Bu büyük beyaz çiçeğe neşeyle tezahürat yapmaya başladık. Çiçek ileriye doğru süzüldü, Babbitt onun altında bir kantarın ağırlıymışçasına sabit olarak duruyordu. Çok geçmeden ağırlık yere düştü, bizim<a id="GBS.0281.02"/> evin keçi sürüsünün arasına düşmüştü, keçiler tavşan gibi kaçıştı, ağırlık birden kısa bir süre daha hareket etti, o büyük beyaz çiçek büyük bir köpük balonuymuş gibi sönmeye başladı, sönerken ağırlığın üzerini örttü, aynı sırada o sırada keçileri gütmekte olan Shangguan Niandi’nin de üzerini örttü.</p>
			<p>Ablam şaşkın bir çığlık attı, gözlerinin önünü büyük beyaz bir çiçek kaplamıştı. Keçiler dört<a id="GBS.0281.03"/> bir yana kaçışırken Niandi, beyaz bir buluta asılmış olan Babbitt’in pembe yüzünü kaplayan gülümsemeyi gördü. “Bir tanrı ölümlülerin arasına indi!” diye düşündü ablam. Başını kaldırıp hızla aşağıya doğru düşen Babbitt’e bakınca kalbi birden onu karşı büyük bir saygı ve ateşli bir aşkla doluverdi.</p>
			<p>Kalabalık uçurumun kenarına gelip aşağıya bakındı. “Bugün gerçekten gözlerim dünyaya açıldı,”<a id="GBS.0281.04"/> dedi tabut dükkânı olan Huang Tianfu, “Bir tanrı, yetmiş yaşındayım, sonunda bir tanrının ölümlülerin arasına indiğini gördüm!” Kasabada özel bir okulda öğretmen olan 2. Qin Bey, keçisakalını sıvazlayarak, “Komutan Sima daha küçük bir çocukken diğerlerinden çok farklıydı, benim öğrencimken onun ileride büyük işler başaracağını biliyordum,” diye içini çekti. Kasabanın önde gelenleri 2. Qin Bey ve Huang<a id="GBS.0281.05"/> Tianfu’nun etrafını sarıp farklı tonlarla ama övgü sözcükleriyle Sima Ku’yu övüp övüp bitiremediler, az önce gözlerinin önünde gerçekleşen göz kamaştırıcı mucize hepsini afallatmıştı. “Diğerlerinden ne kadar farklı olduğunu düşünseniz bile aklınız hayaliniz almaz böyle bir farklılığı,” diye yüksek sesle tartışmaya ağırlığını koydu 2. Qin Bey ve az önce bir kuş gibi uçan Sima Ku’yla ne kadar yakın<a id="GBS.0282.01"/> bir ilişki içerisinde olduğunu vurgulayarak, “Benim geceleri işediğim kabın içine iki kurbağa koymuştu! Dahası da var, Konfüçyüs’ün dediklerini kurcalayıp çarpıtmışlığı da var, Konfüçyüs der ki, ‘İnsan iyilikle doğar, en başta herkes aynıdır ama deneyim ve pratik onları değiştirir,’ peki bizimki bunu nasıl söylese beğenirsiniz? Tahmin bile edemezsiniz, şöyle demişti, ‘İnsanlar en baştan beri<a id="GBS.0282.02"/> boş konuşur. Köpekler eğitilemez, kediler okuyamaz. Piposunda yumurta haşlamış. Hoca yer, öğrenci bakar,’ ha ha ha...” diye anlattı. 2. Qin Bey, bir yandan şen kahkahalar atıyor, bir yandan da etrafını saran insanları gururla süzüyordu.</p>
			<p>Bu sırada kalabalığın dışından keskin ve tiz bir ses duyuldu. Bu ses bir eniğin meme peşinde koşarken çıkardığı sesleri andırıyordu, yıllar önce nehir kenarında<a id="GBS.0282.03"/> tekneleri kovalayan martıların attığı çığlıklara da benziyordu, hatta daha çok o çığlıklara benzediği de söylenebilir. 2. Qin Bey o şen kahkahalarını birden kesip yüzündeki gururlu ifadeyi hemen toplayıverdi. Hepimiz bu garip çığlığın nereden geldiğini görmeye çalışıyorduk. Bu garip çığlığı atan 3. ablam Lingdi’ydi fakat onu 3. ablam yapan şeylerden geriye şimdi neredeyse hiçbir özellik kalmamıştı,<a id="GBS.0282.04"/> az önce insanların iliğine işleyen o garip çığlığı attığında neredeyse tamamıyla Kuş Perisi’ne dönüşmüştü, burnu kanca şeklinde bir gagaya, gözleriyse sarıya dönmüştü, boynu gövdesinin içine çekilmiş, saçları tüye, kolları da iki kanada dönüşmüştü. Kanatlarını dans eder gibi açıp giderek dikleşen tepeye doğru koşturuyordu, etrafta sanki hiç kimse yokmuş, dünyada bir tek kendisi kalmış gibi<a id="GBS.0282.05"/> çığlıklar atarak uçuruma doğru atıldı. Sima Ting kolunu uzatıp onu durdurmaya çalıştı ama başarısız oldu, elinde sadece onun giysisinden bir parça kumaşla öyle kalakaldı. Bizler daha kendimize gelemeden o çoktan uçurumun altında kanat açmıştı; ben daha çok kanat açtı, demek istiyorum ama aslında düşmüştü. Uçurumun altındaki çayırdan ince, yeşil bir duman tabakası yükseldi.</p>
			<p>İlk ağlayan 2. ablam<a id="GBS.0283.01"/> oldu. Onun ağlaması beni açıkçası rahatsız etti, Kuş Perisi uçurumdan aşağı uçmuştu işte, bir kuşun uçurumdan aşağı uçması çok sık görülen bir olaydı, öyle ağlayıp zırlamasının ne gereği vardı ki? Hemen ardından benim her zaman sinsi ve alaycı biri olarak gördüğüm büyük ablam da ağlamaya başladı. Hatta hiçbir şey göremeyen 8. ablamın da onlara katılması bana çok garip geldi, çok içten ve çok<a id="GBS.0283.02"/> doğal bir şeymiş gibi ağlamaya başladı. 8. ablam sanki uykusunda sayıklar gibi ve sanki birinden tüm duygularını ve arzularını açığa vurmak için izin istermiş gibi, dua eder gibi ağlıyordu. 8. ablam olay kapandıktan çok sonra bana, 3. ablam yere düştüğünde çıkan keskin sesi bir camın kırılmasına benzettiğini söyledi. Neşeli kalabalık şaşkınlıkla kalakalmıştı, hepsinin yüzleri donmuştu, gözlerine birer<a id="GBS.0283.03"/> sis perdesi çekilmişti. 2. ablam askerlerden bir eşek getirmelerini istedi, kimsenin yardımını almadan eşeğe kendi binecekti, önce kollarını eşeğin kısa ve kalın boynuna doladı, ardından da yiğit bir tavırla eşeğin sırtına tırmandı. Eşeğin karnına topuklarıyla bir tekme atınca eşek sıçrayarak öne doğru koşturdu. Sima Liang da eşekle birlikte birkaç adım atmıştı ki askerlerden biri onu durdurdu,<a id="GBS.0283.04"/> asker onu kaldırıp babası Sima Ku’nun az önce bindiği atın sırtına koydu.</p>
			<p>Mağlup olmuş bir ordu gibi tökezleyerek Yatan Öküz Sıradağları’nın eteklerine indik. Peki bu sırada o beyaz bulutun altındaki Babbitt ve Shangguan Niandi neler yapıyordu acaba? Eşek üzerinde dağın eteklerine inerken aklımda Babbitt ve Shangguan Niandi’nin o paraşüt altında neler yapıyor olduklarını kurcalayıp durdum.<a id="GBS.0283.05"/> Babbitt’in benim daha önce yapmış olduğum gibi elinde bir tilkikuyruğuyla ablamın yanına diz çökmüş, tilkikuyruğunun tüylü ucuyla onun memelerini gıdakladığını görür gibi oldum. Ablam da bana verdiği tepkinin aksine gözleri kapalı halde kıpırtısız uzanmış, karnı okşanan bir enik gibi mutlu ve huzurlu iniltiler çıkarıyordu, şuna bakın hele, şimdi de bacaklarını yukarıya kaldırdı, kuyruğu neşe içinde<a id="GBS.0284.01"/> yerdeki otları süpürüyordu, gözü pek Babbitt için yapamayacağı hiçbir şey yoktu. Tilkikuyruğuyla onu gıdıkladığım için kıçıma vurmaktan neredeyse kıçımı çürüttüğü günün üzerinden daha çok geçmemişti bile. Bunları düşünmek bile beni çok öfkelendirdi, bunun tamamı öfkeden ibaret edildi ama, öfkemin içinde sarı renkte erotik bir düşünce de barınıyordu, o sarı alevler kalbimi yakıp yaraladı. “Kahpe!”<a id="GBS.0284.02"/> diye lanet okudum ellerimi sanki onun boynunu sıkarmış gibi sımsıkı sıkarken. Shangguan Laidi ardına dönüp, “Neyin var senin?” diye sordu bana. Askerler dağdan aşağı inmenin telaşı içerisinde beni ablamın arkasına oturtmuşlardı. Laidi’nin buz gibi beline sımsıkı sarıldım, yüzümü kuru sırtına yapıştırıp, “Babbitt, Babbitt, Amerikalı şeytan Babbitt, 6. ablamın üzerine abandı,” diye homurdandım.</p><div style="display:none;"><a id="GBS.0284.03"/></div>
			<p>Dağın uzun ve dolambaçlı yollarından aşağıya indik sonunda. Sima Ku ve Babbitt çoktan üzerlerindeki halatları çözmüş, başları eğik bir halde ayakta dikiliyordu, önlerinde uçurumun altında yetişen o çok gür olan yeşil otlardan vardı. 3. ablam işte o otların içindeydi. Yüzü göğe dönük bir halde sırtüstü çamurun içine uzanmıştı, etrafını kara toprak ve daha yeni yeni çıkmaya başlamış otlar çevirmişti.<a id="GBS.0284.04"/> Yüzündeki kuşumsu ifade çoktan kaybolmuştu. Gözleri hafifçe aralanmıştı, yüzünde insanı etkileyen sakin ve güleç bir ifade vardı. Gözlerinin saçtığı soğuk ve karanlık ışıklar, göğsümü delip kalbime saplandı. Yüzü kireç gibi beyazlamıştı, alnı ve dudakları sanki tebeşirle boyanmıştı. Burun deliklerinden, kulaklarından ve göz kenarlarından iplik gibi kan süzülüyordu. Birkaç büyük kırmızı karınca<a id="GBS.0284.05"/> telaşla yüzünü turluyordu. Burası çobanların çok sık uğramadığı bir yerdi, otlar deli gibi büyümüştü, her yanı arı ve kelebek sürüleri sarmıştı, göğsüme tatlı bir kokuşmuşluk doldu. Onlarca metre önümde o hardal sarısı tepe yükseliyordu, tepenin altında bir çukur vardı, tepeden damlayan sular burada siyah renkli bir gölet oluşturmuştu, uçurumdan düşen su damlalarının gölette çıkardığı sesleri<a id="GBS.0285.01"/> dinledim.</p>
			<p>2. ablam sendeleyerek öne atılıp 3. ablamın yanında diz çöktü. Ardından, “3. kız kardeşim! 3. kız kardeşim!..” diye haykırdı. 2. ablam, 3. ablamı kaldırmak ister gibi kolunun onun boynuna doladı ama 3. ablamın boynu bir lastik gibi esnek ve yumuşaktı, öylece boylu boyunca uzuyordu. 2. ablamın kolunun üzerinde duran kafası, ölü bir kaz kafasını andırıyordu. 2. ablam onun kafasını<a id="GBS.0285.02"/> tekrar yere bıraktıktan sonra elini tuttu, eli de lastik gibi esnek ve yumuşaktı. 2. ablam feryat figan ağlayarak, “3. kız kardeşim, 3. kız kardeşim, böyle mi gidecektin...” diye bağırdı.</p>
			<p>Büyük ablam ağlamadı, bağırmadı da, 3. ablamın yanına diz çöktü, başını kaldırıp etraftaki insanlara bakındı. Bakışını bir yere odaklayamıyordu, öyle miyop, dağınık bir bakıştı işte. Birden içini çektiğini<a id="GBS.0285.03"/> duydum, elini arkasına uzatıp yumurta büyüklüğünde, ponpona benzeyen kırmızı mor bir yıldızçiçeği kopardı. Çiçeğin kadife yumuşaklığındaki taçyapraklarıyla 3. ablamın burun deliklerinden akan kanı temizledi, ardından sırasıyla göz kenarları ve kulaklarındaki kanı da temizledi. Temizleme işi bittikten sonra o kanlanmış kırmızı mor topu kendi sivri burnuna götürüp defalarca kokladı, kokladı, kokladı,<a id="GBS.0285.04"/> çiçeği koklarken yüzüne yayılan çok garip bir gülümseme gördüm, gözlerinden sadece mest olmuş insanların gözlerinde görülen o kendinden geçmişlik ışıltısı yayılıyordu. Belli belirsiz bir hisle Kuş Perisi’nin ruhunun, o kırmızı mor yıldızçiçeği vasıtasıyla Shangguan Laidi’nin vücuduna geçtiğini sezdim.</p>
			<p>O an beni en çok ilgilendiren kişi olan 6. ablam kalabalığı yarıp yavaş yavaş 3. ablamın<a id="GBS.0285.05"/> cesedinin yanına geldi, ne yere diz çöktü ne de ağladı, sadece başını sessizce yere eğip iki eliyle atkuyruğunu düzeltti, yüzü sanki yaramazlık etmiş küçük bir kız çocuğu gibi bir an bembeyaz oluyor, ardından kızarıyordu. Ama çoktan dolgun hatlara sahip genç bir kadına dönüşmüştü artık, siyah saçları pırıl pırıl parlıyordu, kalçaları iyice belirgindi, kuyruk sokumunda sanki çok güzel kırmızı bir kuyruk<a id="GBS.0286.01"/> saklıyordu. Üzerinde 2. ablamın ona hediye ettiği ipekten beyaz bir <em>qipao</em><a class="si-noteref" epub:type="noteref" href="#f34" id="ref_f34">34</a> vardı, elbisenin derin yırtmaçlarından uzun bacakları görünüyordu, baldırlarında ayrıkotlarının keskin yapraklarının açtığı kırmızı çizikler oluşmuştu, çürümüş otlar ve kır çiçekleri elbisesinin arkasını ıslatıp kirletmişti, parlak yeşil lekelerin her yanına kırmızı noktalar yayılmıştı... Düşüncelerim birden atlayıp onun<a id="GBS.0286.02"/> ve Babbitt’in üzerini örtmüş olan o yumuşacık bulutun içine giriverdi, tilkikuyruğu otu... o tüylü kuyruk... Gözlerimi iki kan emici sülük gibi onun memelerine diktim. Shangguan Niandi’nin o dimdik memeleriyle kiraz gibi meme uçları, ipekli beyaz elbisesinin övgülerini kazanmıştı. Birden ağzım sulandı, ağzımın içi ekşi bir tükürükle doluverdi. O andan itibaren ne zaman güzel bir çift meme görsem<a id="GBS.0286.03"/> ağzımın içi tükürükle dolmaya başladı, onları tutmak için yanıp tutuşuyordum, onları emmek istiyordum, o dünyanın en güzel memelerinin önünde diz çöküp onların en sadık oğulları olmak istedim... Memeler orada öylece, o ipekli beyaz elbisenin altında sanki köpek salyasıyla ıslanmış gibi duruyorlardı. Kalbim bıçak saplanmış gibi acıdı, sanki Babbitt’in 6. ablamın meme uçlarını ısırışına canlı canlı<a id="GBS.0286.04"/> tanık oluyordum. O mavi renkli enik gözleriyle 6. ablamın çenesine bakarken ablam da onun o yumuşak altın sarısı saçlarını okşuyordu. O eller benim kıçıma vahşice vurmuştu, oysa benim tek yaptığım şey hafifçe onu gıdıklamak olmuştu, adamsa onu ısırmıştı. Bu acının varlığı beni 3. ablamın ölümüne karşı iyice hissizleştirdi. 2. ablamın yakarışları beni üzdü. 8. ablamın ağlamasıysa doğanın seslerini<a id="GBS.0286.05"/> andırıyordu, bu ses bana 3. ablamın yaşarkenki o ağaçları deviren, yaprakları düşüren, yeri titretip göğü sarsan, hayaletleri ağlatıp iblisleri inleten muhteşem, yüce, cesur ve biricik davranışlarını hatırlattı.</p>
			<p>Babbitt birkaç adım öne çıkınca onun o taze, kırmızılıklarıyla beni son derece mutsuz eden dudaklarına ve üzeri beyaz tüylerle kaplanmış olan kırmızı yüzüne daha yakından bakabildim.<a id="GBS.0287.01"/> Onun beyaz kirpikleri, büyük burnu ve uzun boynu da beni mutsuz ediyordu. Onun her şeyinden iğreniyordum. Sanki bize bir şey vermek istermiş gibi iki elini uzatıp, “Çok yazık oldu, çok yazık, bunun olacağı aklıma hiç gelmemişti...” dedi. Kendine özgü yabancı bir aksanla hiçbirimizin anlamadığı bir şeyler söyledi, aralarda ancak anlayabildiğimiz Çince birkaç sözcük yakaladık: “Onda sanrısal bir<a id="GBS.0287.02"/> bozukluk vardı, kendini bir kuş sanıyordu ama kuş değildi...”</p>
			<p>Çevredeki kalabalık ateşli bir tartışmaya girdi, tartışmanın içeriğinin Kuş Perisi ve Kuşçu Han’ın ilişkisi üzerine olduğunu tahmin ettim, belki araya Dilsiz Sun’la ilgili birkaç sözcük de karışmış olabilir ya da tartışma iki çocuğa kadar varmış bile olabilir, bu konuşmaları duymak istemiyordum, zaten istesem de duyamazdım, kulaklarım<a id="GBS.0287.03"/> uğulduyordu, kulağımın dibinde vızıldayan birkaç eşekarısı vardı, tepenin hemen üzerinde kocaman bir arı kovanı vardı, arı kovanının altında bir dağ sıçanının önünde diz çökmüş olan bir rakun duruyordu. Dağ sıçanının iyi gelişmiş ön ayakları vardı, vücudu şişmancaydı, küçük gözleri birbirine yapışık gibi duruyordu. Guo Fuzi, köyün büyücüsü, meteliklerin üzerine yazı yazabilir ve hayaletleri<a id="GBS.0287.04"/> yakalayabilirdi, onun da yuvalarında duramayan, burnunun üzerinde birbirine yapışıkmış gibi duran küçük gözleri olduğundan ona “Dağ Sıçanı” adını takmışlardı. Kalabalığın arasından sıyrılıp, “Koca Dayı, kız ölmüş, ağlamak onu geri getirmeyecek, hava da sıcak, en iyisi onu bir an önce eve götürmek, cenazesini yapıp huzur bulması için toprağa gömelim!” dedi. Nasıl bir yakınlık kurup Sima Ku’ya, “Koca<a id="GBS.0287.05"/> Dayı,” diye seslenmişti bilmiyorum, bunu bilebilecek birini bile bilmiyorum. Sima Ku başını salladı, ellerini sıkıp, “Anasını sattığımın, hüsranın daniskası bu,” diye söylendi.</p>
			<p>“Dağ Sıçanı” 2. ablamın arkasında duruyordu, o küçük gözleri yerinde duramıyordu, çok acıklı bir sesle, “Koca Teyze, kız çoktan ölmüş, siz kalanlara bakın, artık iki can taşıyorsunuz, böyle ağlamaya devam ederseniz<a id="GBS.0288.01"/> kendinizi mahvedeceksiniz, bu da gerçek bir trajediye yol açar. 3. Koca Teyze gerçekten bir insan mıydı? Ona öyle kolayca bir insandı, diyemeyiz, aslında bir kuş perisiydi, Batılı Ana’nın ölümsüz şeftalilerini gagaladığı için buraya yeryüzüne gönderilmişti. Ama şimdi süresi doldu, doğal olarak da ait olduğu yere, periler diyarına geri döndü. Sizler söyleyin, hepiniz gördünüz, uçurumdan düşerken yerle<a id="GBS.0288.02"/> gök arasında sarhoşmuş ya da derin bir uykudaymış gibi süzülüyordu, eğer ölümlü olsaydı düşerken öyle rahat ve öyle zarif görünür müydü...” dedi. “Dağ Sıçanı” tam yerle gök arasında derken 2. ablamı kolundan tutup yerden kaldırdı. 2. ablam durmadan “3. kız kardeşim, ölümün çok trajik oldu,” diye sayıkladı.</p>
			<p>“Tamam, tamam,” dedi Sima Ku 2. ablama doğru elini sabırsızca sallarken, “ağlama artık,<a id="GBS.0288.03"/> onun gibi biri için yaşamak bir zulümdü, ölünce periler arasına karışıp rahata erdi.”</p>
			<p>“Hepsi senin suçun, ne diye uçuş denemesine kalkışırsın!” diye söylendi 2. ablam.</p>
			<p>Sima Ku, “Uçmadım mı? Siz kadınlar böyle büyük işleri anlamazsınız zaten. Personel Şefi Ma, birkaç adam ayarlayıp onu eve taşıyın, sonra bir tabut alıp cenaze işlerini düzenleyin. Yaver Liu, paraşütleri toplayıp dağa çıkarın,<a id="GBS.0288.04"/> Danışman Babbitt’le ben bir deneme daha yapacağız.” dedi.</p>
			<p>“Dağ Sıçanı”, 2. ablamı kolundan tutarak kalabalığa heybetli bir sesle, “Hadi, herkes bir işin ucundan tutsun,” diye seslendi.</p>
			<p>Büyük ablam hâlâ diz çökmüş bir halde 3. ablamın kanına bulanmış çiçeği koklamakla meşguldü. “Dağ Sıçanı”, “Büyük Teyze, sen de paralama kendini artık, 3. Koca Teyze perilerin arasına karıştı, hepimiz onun<a id="GBS.0288.05"/> adına sevinmeliyiz,” dedi.</p>
			<p>“Dağ Sıçanı” daha sözünü bitirmemişti ki büyük ablam başını kaldırdı, gözlerini “Dağ Sıçanı”na dikip gizemli bir tebessüm takındı. “Dağ Sıçanı” bir şeyler geveledi, konuşmaya cesareti yoktu, telaşla insan yığınının arasına karıştı.</p>
			<p>Shangguan Laidi elindeki kırmızı mor çiçeği kaldırdı, gülerek ayağa kalktı, Kuş Perisi’nin cesedinin üzerinden atladı, gözlerini<a id="GBS.0289.01"/> Babbitt’e dikip siyah elbisesinin içinde sallanarak yürüdü. Hareketlerinde çişi gelmiş birinin telaşı vardı. Minik minik adımlarla birkaç adım ilerledi, elindeki çiçeği yere fırlattı, Babbitt’e doğru atıldı, kollarını onun boynuna doladı, vücudunu onun vücuduna yapıştırıp sanki ateşlenmiş bir şekilde, “... Şehvet... acıdan ölüyorum...” diye mırıldandı.</p>
			<p>Babbitt onun koynundan kaçabilmek için<a id="GBS.0289.02"/> akla karayı seçti. Yüzü ter içindeydi, içine yabancı ve yerel sözcükler kattığı bir sesle, “... Seni istemiyorum... Sevdiğim sen değilsin...” deyiverdi.</p>
			<p>Büyük ablam gözleri kızarmış bir köpek gibi ağzından iğrenç sözcükler savurdu, göğsünü kabartıp Babbitt’in üzerine atıldı. Babbitt, ablamın ataklarını birkaç kez beceriksizce savurdu, bir, iki, üç derken sonunda 6. ablamın arkasına saklandı,<a id="GBS.0289.03"/> 6. ablam onun koruması olmuştu. Ama 6. ablam bunu yapmayı hiç de istemiyordu. Yaramaz bir erkek çocuğunun kuyruğuna zil bağladığı küçük bir köpek gibi durmadan döndü durdu. Büyük ablam 6. ablamla birlikte dönmeye başladı. Babbitt de eğilmiş, 6. ablamın kıçının arkasında dönüp duruyordu. Döndüler, döndüler, durmadan döndüler, onların dönmesinden başım döndü. Gözlerimin önünde dikilmiş kalçalar,<a id="GBS.0289.04"/> saldırgan göğüsler, parlak enseler, yerli yüzler ve beceriksiz bacaklar hızla döneniyordu... Gözlerim kamaştı, aklım arapsaçına döndü. Büyük ablamın feryatları, 6. ablamın çığlıkları, Babbitt’in derin derin solukları, kalabalığın o muğlak bakışları. Askerlerin yüzlerinde yağlı gülüşler vardı, ağızlarını açıp çenelerini titrettiler. Benim keçinin önderliğindeki keçi sürüsü, süt dolu memelerini sürüyerek<a id="GBS.0289.05"/> tembel tembel eve dönüş yolunu tuttu. Atların ve eşeklerin o parlak tüyleri. Başımızın üzerinde çığlık çığlığa kuşlar uçuşuyordu, demek oluyordu ki yakınlarda bir yerde yumurtaları ya da yumurtadan yeni çıkmış yavruları vardı. Ah, o zavallı otlar. Boyunlarına basılmış yabani çiçekler. Ah, o sefahat mevsimi. 2. ablam sonunda büyük ablamın siyah elbisesine yapıştı. Büyük ablam ölümüne bir mücadeleyle<a id="GBS.0290.01"/> kollarını Babbitt’e doğru uzatmaya çalışıyordu. Ağzından etraftaki kalabalığın utançtan kızarmasına neden olan daha da müstehcen sözcükler döküldü. O siyah elbise yırtılınca büyük ablamın omuzları ve sırtının bir bölümü açılıverdi. 2. ablam öne doğru atılıp büyük ablama bir tokat savurdu. Tokadı yiyen büyük ablam hemen duruldu, ağzından beyaz köpükler çıkıyordu, gözleri boş boş bakıyordu.<a id="GBS.0290.02"/> 2. ablam büyük ablamın yüzüne birbiri ardına tokatlar savurdu, her tokat bir öncekinden daha sertti. Büyük ablamın burun deliklerinden kara kan süzülmeye başladı, önce başı ayçiçeği gibi göğsünün önüne düştü, hemen ardından kendini yerde buldu.</p>
			<p>2. ablam yorgun bir halde yere çöktü, nefes nefeseydi, uzun süre öyle kaldı. Nefes alışverişi bir süre sonra ağlamaya dönüştü. Sanki gözyaşlarına ritim<a id="GBS.0290.03"/> tutmak ister gibi kendi dizlerini dövmeye başladı.</p>
			<p>Sima Ku’nun yüzünde saklayamadığı heyecanlı bir ifade vardı. Gözlerini büyük ablamın çıplak sırtına dikti, ağır ağır nefes alıp veriyordu. Ellerini sanki ne kadar temizlese de bir türlü çıkmayan bir lekeyi temizler gibi durmadan pantolonuna sürtmeye başladı.</p>
		</section>
		<section class="subchapter" epub:type="subchapter">
			<h2>3</h2>
			<p>Düğün yemeği, daha yeni boyanmış kilisede akşam karanlığında verildi.<a id="GBS.0290.04"/> Kirişlerden sarkan onlarca ampul, kilisenin içini gündüz vaktinden daha çok aydınlatıyordu. Kilisenin önündeki küçük avludan bir makinenin tuhaf gıcırtıları duyuluyordu, bu gizemli elektrik akımı o makineden geliyordu, kablolardan geçen akım ampullere doluyor, yanan ampuller de karanlığı aydınlatıyordu, bu tuhaf ışık pervaneleri kendine çekiyor, ışığa çarpan pervaneler yanıyor, sonra aşağıya, Sima<a id="GBS.0290.05"/> Ku’nun taburundaki subayların ve Dalan şehrinin önde gelen beyefendilerinin başlarının üzerine düşüyordu. Sima Ku üzerinde askerî üniforması ve yüzünde muzaffer bir parıltıyla masanın başındaki onur konuklarına ayrılmış olan sandalyesinden kalktı. Boğazını temizleyip yüksek sesle, “Sevgili silah arkadaşlarım ve sayın ileri gelenler, bugün buraya seçkin dostum Babbitt ve bendenizin küçük baldızı<a id="GBS.0291.01"/> Shangguan Niandi’nin evliliklerini kutlamak için toplandık, bu büyük ve mutlu bir olaydır, hepinizi alkışlamaya davet ediyorum, lütfen,” dedi. Herkes coşkuyla alkışladı. Sima Ku’nun yanında üzerinde beyaz üniforma olan, göğsüne kırmızı bir çiçek iliştirmiş, güleç yüzlü Amerikalı delikanlı Babbitt oturuyordu. Sarı saçlarına fıstık yağı sürmüştü, saçları köpek yalamış gibi parlıyordu. Babbitt’in yanında<a id="GBS.0291.02"/> üzerinde beyaz elbiseli Shangguan Niandi oturuyordu, elbisesinin yarı aralanmış göğüs dekoltesinden memeleri görünüyordu. Birden ağzım sulandı ama 8. ablamın dudakları soğan kabuğu gibi kupkuruydu. Günün erken saatlerinde Sima Liang ve ben, onun elbisesinin arkasında sülün gibi uzanan uzun mu uzun kuyruğunu sürümüştük. Başına iki tane ağır mı ağır çingülü iliştirmişti, yüzündeki makyaj kendini<a id="GBS.0291.03"/> beğenmişliğini kapatamamıştı. Niandi, seni mutlu şey, daha Kuş Perisi’nin kemikleri soğumadan arsızca bir Amerikalıyla evlendin! Bu durumdan hiç hoşnut değildim, Babbitt’in bana plastik saplı keskin bir çakı hediye etmiş olmasına rağmen hiç mutlu değildim. Şu ampul denilen şey gerçekten de kötü bir şeydi, ışığıyla beyaz elbiseyi öyle bir aydınlatıyordu ki elbisenin altındaki kırmızı uçlu beyaz<a id="GBS.0291.04"/> memeler neredeyse açıkça seçilebiliyor ve ortak bir hedef haline geliyordu. Oradaki tüm erkeklerin gözlerini dikip onları izlediğini biliyordum, hatta Sima Ku bile gözucuyla dikizliyordu. Memelerinse hiçbir şeyden haberi yoktu, orada kendi hallerinde, gönüllerince sallanıp duruyorlardı. Küfretmek istedim ama kime küfredecektim ki? Babbitt denen orospu çocuğu bu geceden sonra onları ele geçirecekti.<a id="GBS.0291.05"/> Terden yapış yapış olmuş elimle cebimdeki çakıyı sımsıkı kavradım. Birden Niandi’nin üzerine atılıp çakımla elbisesini parçalasam, sonra eteklerine yapışıp boylu boyunca aşağı indirsem nasıl bir manzara olurdu acaba? Sima Ku hâlâ boş boş konuşmaya devam eder miydi? Babbitt hâlâ heyecanlıymış gibi yapar mıydı? Shangguan Niandi hâlâ mutluymuş gibi davranır mıydı? Bu hazineleri gizlemek isterdim ama<a id="GBS.0292.01"/> onları nereye saklayabilirim ki? Samanlığa mı saklasam? Hayır, olmaz gelincik yer; duvarın deliklerine saklasam fare gelip kapar; ağaç dallarının arasına koysam baykuş çalar... Biri yavaşça karnımı dürttü. Sima Liang’mış. Üzerinde çocuk bedeninde beyaz bir takım elbise vardı, boynuna siyah bir kelebek bağlamışlardı. İkimizin üzerindekiler tıpatıp aynıydı. “Küçük dayı, otursana, bir sen ayakta dikiliyorsun,”<a id="GBS.0292.02"/> dedi. Ağır ağır tabureye otururken ne zaman ve niçin ayağa kalktığımı hatırlamaya çalıştım. Sha Zaohua’nın üzerinde çok güzel bir elbise vardı, düğünde Shangguan Niandi’ye bir demet kır çiçeği vermişti. İnsanların kulakları şimdi Sima Ku’nun dedikleriyle doluyordu, insanların gözleri direkt Shangguan Niandi’nin memelerine bakıyordu, insanların burunları et ve içkinin hoş kokularını alıyordu,<a id="GBS.0292.03"/> insanların aklından sürekli tek bir şey geçiyordu, Shangguan Niandi yemek çalan yavru bir kedi gibi küçük pençesini masaya uzatıp bir parça et aldı, sonra burnunu silermiş gibi yapıp eti ağzına atıverdi.</p>
			<p>Sima Ku’nun konferansı hâlâ devam ediyordu, elindeki kadehi kaldırdı, bu şarabı özel olarak Bataklık Dağı’nın oradan satın almıştı, kadeh, kırmızı ışıltılar saçıyordu, kadehi neredeyse gün<a id="GBS.0292.04"/> boyu elinde havada öylece tutmuştu ama hiçbir yorgunluk belirtisi göstermiyordu. “Babbitt Bey, gökten aramıza inmiştir, Babbitt’i bize gök göndermiştir, onun uçuş gösterisine hepiniz kendi gözlerinizle şahit oldunuz, başımızın üzerinde ışıyan ampulleri de o donatmıştır,” diye sürdürdü konuşmasını. Eliyle kirişlere asılmış olan ampulleri gösterince kalabalığın gözleri Shangguan Niandi’nin o insanı<a id="GBS.0292.05"/> eritip mest eden, ilhamdan ilhama sürükleyen memelerinden kısa bir süre de olsa ayrıldı. Onun parmağı rehberliğinde herkes şimdi o gözlerine batan parlak ışığa bakıyordu. “Beyler, buna elektrik derler, Çin’in Şimşek Tanrısı’ndan çalınmıştır. Gerilla birliğimiz Babbitt’in aramıza katılmasından bu yana pürüzsüz bir şekilde yoluna devam etmektedir, Babbitt bizim Talih Generalimizdir, bizlere bir kucak<a id="GBS.0293.01"/> dolusu hünerle gelmiştir, bekleyin biraz, birazdan siz sayın önde gelenlerin gözlerini daha da açacak bir şey gösterecek,” dedi Sima Ku. Sonra biraz yana dönerek başlarda Papaz Malory’nin vaazlarını verdiği, ardından İmha Birliği üyelerinden kadın asker Tang’ın Japonlara karşı verdiğimiz direniş esnasında köylülere seslendiği kürsünün arkasındaki duvarda asılı duran beyaz bir kumaşı gösterdi. Gözlerimin<a id="GBS.0293.02"/> karardığını hissettim, elektriğin o cafcaflı parıltısına daha fazla bakmak istemedim. “Böyle bir deha aramızda oldukça sırtımız yere gelmez. Savaşı kazandık, Babbitt Bey de memleketine dönmek istiyor, onu burada tutmak için elimizden geleni ardımıza koymamalıyız, onu kesinlikle göndermemeliyiz, onu kalması için büyük bir coşku ve tüm samimiyetimizle ikna etmeliyiz, bunu kendime iş edindim,<a id="GBS.0293.03"/> peri kızlarından bile daha güzel olan küçük baldızımı ona vermemin nedeni de budur, Babbitt Bey ve Shangguan Niandi’nin mutluluğuna hepinizi kadeh kaldırmaya davet ediyorum, şerefe,” diye bitirdi konuşmasını.</p>
			<p>Davetliler hararetle ayağa kalktı, kadehlerini ellerine alıp tokuşturdular, çin çin, haydi hoop, fon –başlar geriye– dip.</p>
			<p>Shangguan Niandi parmağında altın yüzük takılı olan elini<a id="GBS.0293.04"/> uzatıp kadehini aldı, önce Babbitt, ardından Sima Ku ve Shangguan Zhaodi’yle kadeh tokuşturdu. Shangguan Zhaodi daha yeni doğum yapmıştı, hâlâ eski gücünü toplayıp kendine gelememişti, yüzü çok solgundu, yanaklarında hiç de sağlıklı görünmeyen kırmızı noktalar vardı.</p>
			<p>Sima Ku, “Şimdi sıra gelinle damadın içki içmesine geldi, hadi kollarınızı birbirine dolayın,” dedi. Babbitt ve Shangguan Niandi,<a id="GBS.0293.05"/> Sima Ku’nun önderliğinde kollarını birbirine dolayıp garip bir şekilde içkilerini yudumlarken kalabalık neşeyle şahlandı. Ardından hep bir ağızdan bağrışmaya başladılar, kadehler çınladı, yemek çubukları havada uçuştu, onlarca ağız hep birlikte çiğnemeye başladı, hiç de yakışık almayan sesler çıkardılar, dudakları ve yanakları kat kat parlak yağa bulandı.</p>
			<p>Bizim masada benim dışımda Sima Liang,<a id="GBS.0294.01"/> Sha Zaohua, 8. ablam ve nereden ortaya çıktıklarını bilmediğim birkaç küçük iblis vardı. Ben hariç hepsi yemek yiyordu. Ben yemek yiyeceğime onları inceliyordum. Yemek çubuklarını elinden ilk fırlatıp elle yemek yemeye başlayan Sha Zaohua oldu, sol elinde bir tavuk butu, sağ elinde bir domuz bacağı vardı, bir ısırık ondan bir ısırık bundan diye yemeye girişti. Masadaki ufaklıkların yemeğe konsantre<a id="GBS.0294.02"/> olmak için çiğnerken gözlerini yumduklarını fark ettim, sanki 8. ablamı taklit ediyorlardı, 8. ablam alev alev yanan yanakları ve kırmızı birer bulutu andıran dudaklarıyla gelinden kat kat daha güzeldi. Ufaklıklar yemek yerken gözlerini yummalarının aksine masaya uzanıp yemek alacakken gözlerini koca koca patlatıyorlardı. Onları hayvan leşlerini yemek için birbirleriyle kapışırken görünce hallerine<a id="GBS.0294.03"/> çok üzüldüm.</p>
			<p>Annem, 6. ablamın Babbitt’e varmasına karşı çıkmıştı. 6. ablam, “Ana, ninemi öldürdüğünü kimselere söylemem, sırrın bende güvende,” dedi. Bunu duyan annem birden yumuşayıverdi, sükûnetini bozmadı. Bu sessizlik annemi sonbahar yaprakları gibi soldurdu, birden düğün işlerinden elini ayağını çekti, hiç aldırış etmiyordu artık, aksi gibi 6. ablam da bu işe bozuldu, günlerce huzursuz<a id="GBS.0294.04"/> huzursuz dolandı. Ziyafet birden doğal akışına döndü, öngörülebilir bir çizgide ilerliyordu, masalar arası diyalog, içki yarışının merkeze oturmasıyla birlikte yarıda kesildi. İçkinin kaynağı hiç kesilmeyecekmiş gibi görünüyor, yemekler masaya zincirleme bir şekilde konuluyordu, beyaz üniformalı garsonların elleri kolları servis tabaklarıyla doluydu, küçük adımlarla hızla ilerlerlerken bir yandan<a id="GBS.0294.05"/> da yüksek sesle yemek isimlerini şakıyorlardı: “Geliyor –ağır ateşte pişmiş, soslu köfte– yer açın –ızgara bıldırcın– yol verin güveçte pişmiş mantar ve tavuk geliyor...”</p>
			<p>Bizim masadaki konukların hepsi “tabağını silip süpürmüş” birer generaldi. Geliyor, cilalı domuz fileto geliyor – masamıza pırıl pırıl parlayan bir domuz bacağı düşer düşmez yağdan pırıl pırıl parlayan birkaç küçük el, aynı<a id="GBS.0295.01"/> anda ileri atıldı. Yandım, hepsi zehirli yılanlar gibi tıslıyordu. Ama hiçbirinin durup da dinlenecek boş vakti yoktu, eller yine uzandı, birer pençe et kopardılar, et kazara ellerinden kayıp masaya düşerse hemen kaldırıp ağızlarına tıkıyorlardı, şimdi durmak olmaz, haydi hop, boyunlar ileri, lop lop, domuz gibi yalamadan yut, ağızlar açık, kaşlar çatık, gözlerden biraz da yaş gelsin. Tabaklar<a id="GBS.0295.02"/> göz açıp kapamadan gümüş gibi parlayan beyaz kemiklerle dolup taşıyordu, ne bir parça et ne de bir parça deri. Ardından sıra kemikleri kemirmeye geliyordu, kemiği kapan büyük bir azimle eklem yerleri ve tendonların iliğini kurutuyordu. Kemiği kapamayan gözlerinden fışkıran yeşil ışıklar eşliğinde parmaklarını yalıyordu. Karınları plastik bir top gibi şiştikçe şişti, çırpı bacakları taburelerden acınası<a id="GBS.0295.03"/> bir halde aşağıya sarkıyordu. Karınlarından yeşil baloncuklar fışkırdı, karınları misk kedileri gibi gurulduyordu. Açılın –tatlı ekşi soslu mandarin balığı– koca göbekli, bodur, çenesi sarkmış, gevşek yanaklı, yüzünde çirkin ve vahşi bir ifade olan, beyaz smokin giymiş bir garson elinde ahşap bir tepsiyle çıkageldi, tepsinin üzerinde beyaz seramik bir tabak vardı, tabağın içindeyse büyük sarı<a id="GBS.0295.04"/> bir balık uzanıyordu. Ardından her birinin boyu az önce gelen garsondan daha uzun olan bir düzine kadar garson geldi, hepsinin üzerinde aynı beyaz smokinden vardı, hepsi az önceki ahşap tepsiden taşıyordu, tepsilerin üzerinde aynı seramik tabaktan ve tabakların içinde o birbirinin aynı büyük sarı balıklar vardı. En arkadan gelen garson bir elektrik direğini andırıyordu. Balık tabağını masamıza koyarken<a id="GBS.0295.05"/> bana bakıp garip bir yüz hareketi yaptı. Onu sanki bir yerlerden tanıyor gibiydim, yüzü çok tanıdıktı. Çarpık bir ağız, gözlerden biri kapalı, burnunun üstü buruşmuş, bu hayalete benzeyen yüzü bir yerde görmüştüm ama nerede? Yoksa İmha Birliği’nin Shangguan Pandi ve Lu Liren için düzenlediği düğün yemeğinde mi görmüştüm?</p>
			<p>Tatlı ekşi soslu mandarin balığının bir yanı altın sarısı bir yarayı<a id="GBS.0296.01"/> andıran biçimde kesilmişti, aradaki boşluğa tatlı ekşi ve yapış yapış olan bir şurup dökülmüştü. Balığın opak beyazı gözleri zümrüt yeşili bir soğanla örtülmüştü, üçgen şeklindeki kuyruğu acınası bir halde tabağın dışına taşmıştı, sanki birazdan hafiften oynayacak gibiydi. Yağlı pençeler bir kez daha iş başındaydı, onların balığın cesedini parçalamasına dayanamayacaktım, yüzümü başka bir yöne çevirdim.<a id="GBS.0296.02"/> Shangguan Niandi ve Babbit, onur konuğu masasından kalktılar, ikisinin de elinde içi kırmızı şarapla dolu uzun kadehler vardı, kadeh tutmayan kollarını birbirlerine doladılar. Nazik bir hareketle yavaştan bizim masaya doğru seyirdiler. Masadaki bütün gözler balığa çevriliydi, zavallı balıkçık, çoktan yarısı yenmişti, mavimsi kılçıklarını seçebiliyordum. Küçük pençelerden biri balığın kılçığına<a id="GBS.0296.03"/> bir fiske atınca balığın alt tarafındaki etler göz açıp kapamadan tabağın içine düşüverdi. Şimdi her ufaklığın önünde üzerinden dumanı tüten şekilsiz balık parçaları vardı. Ufaklıklar obur küçük yaratıklar gibi yemeklerden büyük porsiyonlar alıp kendi inlerine sürüklüyor, ardından yavaşça midelerine indiriyordu. Balık tabağında şimdi sadece davul gibi şişkin bir balık kafası, ince ve yakışıklı<a id="GBS.0296.04"/> bir kuyrukla bu ikisini birbirine bağlayan omurga kalmıştı. Kar beyazı masa örtüsünün her yanı iyice batmıştı, sadece benim önümdeki kısım beyazlığını koruyordu, beyazlığın içindeyse içi kırmızı şarapla doldurulmuş bir kadeh vardı.</p>
			<p>“Sevgili küçük dostlarım,” dedi Babbitt candan bir sesle bardağı yüzümüze doğru kaldırıp, “birleşmemizin şerefine!”</p>
			<p>Karısı da kendi şarap kadehini yüzümüze<a id="GBS.0296.05"/> doğru kaldırdı, parmaklarının bazısı kıvrılmıştı, bazısıysa dümdüz uzanıyordu, eli bu haliyle bir orkideyi andırıyordu, o altın yüzük orkidenin taçyapraklarının üzerinde ışıl ışıl parlıyordu. Yarı açılmış memeleriyse beyaz bir porselen gibi soğuk soğuk parlıyordu. Kalbim yerinden fırlayacakmış gibi atmaya başladı.</p>
			<p>Ağızlarına balık tıkıştırmakla meşgul olan masa arkadaşlarım ellerini ayaklarını<a id="GBS.0297.01"/> nereye koyacaklarını bilemedikleri bir telaşla ayaklandılar hemen, yanakları, burun uçları ve hatta alınları bile yağ içinde kalmış, pırıl pırıl parlıyordu. Hemen yanımda oturan Sima Liang ağzındaki balığı telaşla yuttu, örtünün masadan sarkan kısmını alıp ellerini ve ağzını sildi yalandan. Bembeyaz ve narin ellerim vardı, üzerimde tek bir leke bile yoktu ve saçlarım altın gibi parlıyordu, midem<a id="GBS.0297.02"/> bugüne değin hiçbir hayvan leşi sindirmemiş, dişlerim hiçbir bitki lifini dişlememişti bile. Bir dizi yağlı küçük pençe, yeni evli çiftle beceriksizce kadeh tokuşturdu. Tek istisna bendim, masanın önünde ayakta dikilmiş, büyülenmiş bir şekilde Shangguan Niandi’nin memelerine bakıyordum. İki elimle masanın kenarına tutunup Shangguan Niandi’nin üzerine atıp meme uçlarını emmemek için var gücümle<a id="GBS.0297.03"/> dizginlemeye çalışıyordum kendimi.</p>
			<p>Babbitt bana, “Sen niye yiyip içmiyorsun? Hiçbir şey yemedin mi? Bir lokma bile mi?” diye sordu şaşkınlıkla.</p>
			<p>Shangguan Niandi kısa bir süreliğine de olsa tahtından aşağı inip benim gözümde onun 6. ablam olmasını sağlayan niteliklerini tekrar elini aldı, boş kalan eliyle boynumu okşayarak taze kocasına, “Benim kardeşim yarı peridir, biz sıradan ölümlülerin<a id="GBS.0297.04"/> yediklerinden yemez,” dedi.</p>
			<p>6. ablamın vücudundan yayılan o hoş koku beni çılgına çevirdi, ellerim irademe ihanet edip onun memelerini kavrayıverdi. İpekli elbisesi ne kadar da kayganmış. 6. ablam paniklemiş bir halde çığlık atıp şarap kadehini yüzüme boşalttı.</p>
			<p>6. ablamın yüzü kıpkırmızı oldu. Elbisesinin bükülmüş yakasını kurtarmaya çalışırken, “Seni küçük piç!” diye sövdü alçak sesle.</p><div style="display:none;"><a id="GBS.0297.05"/></div>
			<p>Kırmızı şarap yüzümden akarken gözlerimin önüne kırmızı şeffaf bir perde asıldı. Shangguan Niandi’nin memeleri iki büyük kırmızı balon gibiydi, gözlerimin önündekilerden değil zihnimdeki memelerinden bahsediyorum, işte onlar iki büyük kırmızı balon gibi gürültüyle çarpıştılar.</p>
			<p>Babbitt koca elleriyle başıma vurdu, gözünü kırparak, “Ufaklık, annenin memeleri sana ait olabilir ama ablanın<a id="GBS.0298.01"/> memeleri bana ait. Umarım bir gün seninle iyi arkadaş oluruz,” dedi.</p>
			<p>Kendimi Babbitt’in koca ellerinden kurtardım, onun o komik ve çirkin yüzüne nefretle baktım. İçimdeki acıyı sözcüklerle tarif etmek imkânsızdı. 6. ablamın memeleri, o pürüzsüz ve yumuşacık, yeşim taşından oyulmuş, emsalsiz hazineleri bu gece bu pudralı yüzünde incecik tüyler olan Amerikalının eline düşecekti, onları avuçlayacak,<a id="GBS.0298.02"/> istediği gibi dokunacak, dilediği gibi yoğuracaktı. 6. ablamın o hamur gibi beyaz, iki kavanoz bal gibi tatlı, tüm gökleri denizlerini dolaşsanız bir benzerini dahi bulamayacağınız eşsiz lezzetteki memeleri bu gece kar gibi beyaz dişleri olan Amerikalının ağzına girecekti, onları ısıracak, kemirecek, isterse iki kuru deri parçasına çevirene dek emecekti. Beni en öfkelendirip en çok kahreden<a id="GBS.0298.03"/> şey de 6. ablamın bunlara çoktan gönüllü olmasıydı. Shangguan Niandi ben sadece seni bir ot parçasıyla biraz gıdıklamıştım ama karşılığında bana iki tokat attın; sana biraz dokundum diye yüzüme şarabı boca ettin. Ama Babbit’in seni elleyip ısıracak olmasını memnuniyetle kabul ettin. Bu dünya hiç de adil değil. Siz ucuz yaratıklar, niye benim kalbimdeki acıyı anlamak istemiyorsunuz? Bu dünya üzerinde<a id="GBS.0298.04"/> memeleri benden daha iyi anlayan, benden daha fazla seven ve onların nasıl korunması gerektiğini benden daha iyi bilen hiç kimse yok ama sizler benim iyi niyetimi yanlış anlıyorsunuz, ben eşek başı mıyım! Birden gözyaşlarına boğuldum.</p>
			<p>Babbitt bana anlamsız bir mimik yapıp omuzlarını silkti, Shangguan Niandi’nin kolundan tutup onu başka masalarla kadeh kaldırmaya götürdü. Bir garson, çorba<a id="GBS.0298.05"/> getirdi, çorbanın içinde sapsarı yumurta sarılarıyla ölü birinin saçlarını andıran bir şeyler yüzüyordu. Masadaki yoldaşlarım yan masadan öğrendikleri bir numarayla beyaz kaşıklarını çorbaya daldırıp iyice karıştırdılar, çorbanın koyu kıvamlısı daha iyidir, çorbayı karıştırırken çorbayı dört bir yana sıçrattılar elbet. Kaşıkları ağızlarına götürmeden önce özenle üflediler, sonra höpürdeterek içtiler.<a id="GBS.0299.01"/> Sima Liang beni dürterek, “Küçük dayı, sen de biraz içsene, çok güzel olmuş, keçi sütü kadar lezzetli,” dedi. “Hayır,” dedim, “içmem.” “O zaman otur biraz, herkes sana bakıyor,” dedi ardından. Gözlerimi meydan okur gibi dört bir yanda gezdirdim, kimse bakmıyordu, Sima Liang yanlış istihbarat vermişti. Her masanın ortasından yükselen beyaz buharlar gördüm, ampullere kadar yükseliyor, sonra ısının<a id="GBS.0299.02"/> etkisiyle sise dönüşüp hemen ardından da gözden kayboluyordu. Her masanın üzeri etrafa saçılmış bardak ve tabaklardan darmadağınıktı, misafirlerin yüzü bulanıklaşmaya başlamış, kilisenin içi buğucu bir alkol kokusuyla dolmuştu. Yeni evliler onur masasına geri dönüp asıl yerlerine oturmuşlardı bile. Shangguan Niandi’nin Shangguan Zhaodi’nin kulağına eğilip bir şeyler fısıldadığını gördüm. Acaba<a id="GBS.0299.03"/> ne konuşuyorlardı? Acaba konuştuklarının benimle bir ilgisi var mıydı? Shangguan Zhaodi başını sallayınca Shangguan Niandi ağzını hemen onun kulaklarından uzaklaştırıp eski görkemli duruşunu aldı. Eline çorba kaşığını aldı, çorbaya daldırdı, sonra kaşığı ağzına götürdü, dudaklarını ıslatıp çorbayı kibar bir tavırla içti. Shangguan Niandi, Babbitt’i bir aydan biraz daha fazla bir süredir tanıyordu<a id="GBS.0299.04"/> ama çoktan farklı bir insan olmuştu, bir ay kadar önce o lapayı höpürdeterek içen sen değildin sanki? Bir ay önce burnunu yüksek sesle sümkürmüyor muydun sen? Ondan hem tiksindim hem de ona hayranlık duydum, bir insan nasıl böyle hızla değişebiliyordu? Çok düşündüm ama cevabını bulamadım. Garsonlar ana yemeklere geçti, haşlanmış mantılar, iştahımı mahveden solucan gibi <em>noodle</em>’lar ve çeşit çeşit<a id="GBS.0299.05"/> renkli küçük pastalar geldi. İyice tembelleştim, size misafirlerin o yemekleri yerkenki halini anlatamayacağım, sinirlerim altüst olmuştu ve karnım acıkmıştı, annem ve benim şu keçi beklemekten iyice gerilmiş olmalıydılar, değil mi? Peki neden ayağa kalkıp orayı terk etmiyordum hâlâ? Çünkü Sima Ku yemekten sonra Babbitt’in davetlilere batının maddi ve kültürel üstünlüğünü bir kez daha gösterecek<a id="GBS.0300.01"/> bir şeyi olduğunu açıklamıştı işte. Onun bir film oynatacağını biliyordum, duyduğuma göre elektrikle canlanan bir dizi resim art arda bir perdenin üzerinde gösteriliyordu. Bunu 2. ablam annemi onur masasına davet ederken söylemişti. Annem de yirmi yıl önce o şeyi gördüğünü söylemişti, o zaman Almanlar gelip kendi beyaz bir toza benzeyen gübrelerini satmak için bir film göstermişler, filmde tarlalara<a id="GBS.0300.02"/> serpilen o beyaz tozun ekinleri büyüttüğünü görmüşler ama kimse inanmamış. Bizim buralarda bir sap çiçek için bile hayvan gübresi kullanılır. Almanlar gübreyi bedava dağıtmış, köylüler de gübreyi alıp gölete dökmüşler, o yaz göletteki nilüferler deli gibi büyümüş, yaprakları değirmentaşı büyüklüğündeymiş, hem etli hem de kalınlarmış ama niyeyse nilüferler pek çiçek açmamış. Köylüler işte çok şükür<a id="GBS.0300.03"/> ki bu oyuna gelmemiş, Almanların kendilerini aldattığını düşünmüşler, o nasıl bir gübreymiş ki çiçeğin yaprakları gelişmesine rağmen bir türlü çiçek açmıyormuş, bu işte kesinlikle bir bit yeniği olmalıymış, ya o beyaz gübreden yetişen ürünlerden zehirlenselermiş.</p>
			<p>Ziyafet sonunda bitti, garsonlar koşturarak büyük bir sepet getirdi, rüzgâr gibi esip bulut gibi süpürerek masalardaki bardak ve<a id="GBS.0300.04"/> tabakları patır patır sepetin içine fırlattılar. Sepetin içine attıkları sağlam bardak ve tabaklardı; ama kaldırdıkları sepetin içindekiler artık bardak tabak kırıklarından başka bir şey değildi. Bir düzine asker de koşarak yardımlarına geldi, masa örtülerini aldıkları gibi katlayıp tekrar koşturarak uzaklaştılar. Garsonlar tekrar koşturup uçarcasına yeni masa örtüleri serdi, ardından masalara üzüm,<a id="GBS.0300.05"/> salatalık, karpuz, armut ve Brezilya kahvesi denilen tatlı patates yağı renginde, tuhaf kokular yayan bir şey getirdiler, cezve üstüne cezve geldi, sayısını bilemedim; ardından bardak üstüne bardak geldi, onları da sayamadım. Geğiren misafirler yeniden masalarına oturdu, şu Brezilya kahvesi denen şeyden tereddüt içinde deneme amaçlı birer yudum almaya başladılar sanki bir Çin ilacını içermiş gibi.</p><div style="display:none;"><a id="GBS.0301.01"/></div>
			<p>Askerler üzerinde kırmızı kumaşla örtülü bir makinenin bulunduğu kare bir masa taşıdılar.</p>
			<p>Sima Ku alkışlayarak, “Film birazdan başlayacak, dostlar, birazdan bizlere çok önemli bir şey gösterecek olan Babbitt’i huzurlarınıza çağırıyorum,” diye yüksek sesle bir açıklamada bulundu.</p>
			<p>Babbitt heyecanlı alkış sesleri içinde ayağa kalkıp kalabalığa doğru saygıyla eğildi. Ardından o kare masanın<a id="GBS.0301.02"/> yanına gidip kırmızı örtüyü kaldırdı, o gizemli ve şeytani makine huzurlarımızdaydı işte.</p>
			<p>Babbitt marifetli parmaklarıyla makinenin üzerinde bulunan büyüklü küçüklü parlak tekerlekleri oynatınca makinenin bağırsaklarından yüksek sesli guruldamalar yükseldi. Kılıç keskinliğinde parlak beyaz bir ışık birden kilisenin batı duvarının üzerine vurdu. Kalabalık coşkuyla tezahürat yaptı, ardından<a id="GBS.0301.03"/> çekilen taburelerin sesleri duyuldu. Herkes ışığın yansıdığı yöne döndü. Işık önce toprak altından daha yeni çıkarılıp büyük çarmıhın üzerine yeniden çivilenmiş olan hünnap ağacından yapılmış İsa’nın yüzüne vurdu. Bu kutsal idolün yüzünün çehresi çok değişmişti, gözlerinin içinde sarı renkli küçük reishi mantarları bitmişti. Dindar bir Hıristiyan olan Babbitt düğünün kilisede yapılması için ısrar<a id="GBS.0301.04"/> etmişti. İsa Mesih gün boyunca Babbitt ve Shangguan Niandi’nin evlilik merasimini gözlerinde bitmiş mantarlar eşliğinde izlemişti; akşam olunca Mesih’in gözlerine yansıtılan ışık mantarlardan buharlar çıkarmaya başladı. Işık daha sonra Mesih’in yüzünden göğsüne kaydı, göğsünden karnına, karnından da Çinli bir marangozun bir nilüfer yaprağıyla örttüğü daha aşağı bölgelerine, oradan da ayakucuna yansıdı.<a id="GBS.0301.05"/> Işık en sonunda gri bir duvarın üzerinde asılı duran, çevresinde siyah bir çerçevenin olduğu, dikdörtgen şeklindeki beyaz çarşafa yansıtıldı. Işık siyah çerçevenin içine sığdırılmaya çalışırken biraz titredi, çerçeveden taştı ama en sonunda sabitlendi. Bu sırada makinenin saçaklardan akan yağmur damlaları gibi sesler çıkardığını duydum.</p>
			<p>“Işıkları söndürün!” diye bağırdı Babbitt.</p>
			<p>Tak diye<a id="GBS.0302.01"/> bir sesle kirişlere asılmış olan bütün ampuller karardı. Aniden karanlığın içine daldık. Ama Babbitt’in o tuhaf bir canavarı andıran makinesinin saçtığı beyaz ışık daha da beyaz ve daha da parlak bir hale geldi. Yansıyan ışığın içinde grup grup küçük böcekler uçuşmaya başladı, ışığın ortasında pervasızca uçan bir pervanenin gölgesi yansıdı birden beyaz çarşafın üzerine, pervanenin gölgesi normalde<a id="GBS.0302.02"/> olduğundan katbekat daha büyüktü. Karanlığın içindeki kalabalık yine neşeli tezahüratlara başladı, birinin çığlık attığı bile duyuldu. O elektrikli gölgeler işte tam karşımda duruyordu. Bu sırada o akkor ışık demetinin içinde birinin kafası belirdi. Sima Ku’nun kafasıydı bu. Işığın vurduğu kulakları iyice şeffaflaşmıştı, kulaklarının içinde dolanan kanı görebiliyorduk. Arkasına dönüp başını ışığın<a id="GBS.0302.03"/> kaynağına çevirince yüzü birden düzleşip beyaz bir sayfaya dönüştü. Çarşafın üzerine onun o koca kafası yansıyordu. Karanlığın içinden yine neşeli kahkahalar duyuldu, bu kez onlara ben de katıldım.</p>
			<p>“Otursana! Otur!” diye öfkeyle bağırdı Babbitt. Işığın içine giren ince, narin ve beyaz eller Sima Ku’nun kafasını aşağıya doğru bastırdı. Duvarın üzerinden patlama sesleri duyuldu, beyaz çarşafın<a id="GBS.0302.04"/> üzerinde siyah noktalar belirdi, sanki biri ateş ediyordu. Ardından çarşafın yanında asılı duran siyah bir kutudan müzik sesi duyuldu, biraz <em>huqin</em>’i, birazda <em>suona</em>’yı<a class="si-noteref" epub:type="noteref" href="#f35" id="ref_f35">35</a> andırıyordu ama ikisi de değildi, bu ses sanki bir kevgirden süzülen maş fasulyeli <em>noodle</em>’dan çıkan o ince ve tenekemsi sese benziyordu.</p>
			<p>Çarşafın üzerinde aşağıdan yukarıya doğru akan, sıra sıra, irili ufaklı, eğik yazılmış<a id="GBS.0302.05"/> bazı beyaz yazılar göründü. Hepimiz neşelendik. Ne demişler: Su aşağıya doğru akar. Ama bu yabancı yazılar suyun doğasına aykırı bir şekilde yukarıya doğru akıyordu. Çarşaftan taşıp duvarın karanlığında kayboldular, acaba yarın sabah onları kilise duvarının üzerinde görebilecek miydim? İşte ben böyle tuhaf şeyler düşünürken çarşafın üzerinde şırıl şırıl akan bir nehir belirdi, nehrin kenarında ağaçlar<a id="GBS.0303.01"/> vardı, ağaçların üzerindeyse kuşlar, zıplayıp cıvıldaşan kuşlar. Ağzımız açık donduk kaldık. Kimsenin aklına tezahürat yapmak gelmedi. Ardından sırtında tüfek taşıyan, gömleğinin önü açık, göğsü kıllı bir adam beliriverdi. Ağzında bir sigara vardı, sigaradan dumanlar çıkıyordu, adamın burun deliklerinden de dumanlar çıktı, aman Tanrım, ne garip! Birden ormanın içinden bir ayı fırlayıp adamın<a id="GBS.0303.02"/> üzerine atladı. Kilisenin içindeki kadınlar çığlık attı ve birinin silahını kurduğu duyuldu. Işığın içine yine biri giriverdi, yine Sima Ku’ydu bu, revolverini doğrultup ayıyı vurmak istedi ama ayının görüntüsü onun sırtında parçalanıvermişti bile.</p>
			<p>“Otur çabuk, otursana!” diye bağırdı Babbitt. “Aptal, bu bir film!”</p>
			<p>Sima Ku oturana kadar perdedeki ayı çoktan ölmüştü, ayının göğsünden yeşil<a id="GBS.0303.03"/> bir kan sızıyordu, avcı olan adam, ayının yanında durmuş tüfeğine mermi koyuyordu.</p>
			<p>“Orospu çocuğu!” diye bağırdı Sima Ku. “Ne atıştı!”</p>
			<p>Perdedeki adam başını kaldırdı, benim anlamadığım bir şeyler mırıldandı, sonra küçümseyici bir tavırla gülümsedi. Ardından tüfeğini omzuna attı, iki parmağını ağzına sokup keskin bir ıslık çaldı. Islık sesi kilisede yankılandı. Nehrin yanındaki toprak yolda<a id="GBS.0303.04"/> dörtnala gelen bir at arabası belirdi. Arabayı çeken atın kibirli ve gururlu bir duruşu vardı, bu bana biraz salakça geldi. Atın koşum takımları çok tanıdıktı, sanki bir yerlerde görmüştüm. Arabanın sürücü sırasının arkasında ayakta bir kadın duruyordu, kadının uzun saçları rüzgârda salındı ama ne renk olduğunu seçemedim. Kadının kocaman bir yüzü vardı, alnı çıkıktı, gözleri çok güzeldi, kıvrık<a id="GBS.0303.05"/> kirpikleri bir kedinin bıyıkları gibi siyah ve sertti. Ağzı da kocamandı, siyah ve parlak dudakları vardı. Onun çok ahlaksız olduğunu hissettim. Memeleri kuyruğundan yakalanmış iki beyaz tavşan gibi zıplayıp durdu deli gibi. Memeleri öyle iriydi ki Shangguan ailesindeki hiçbir meme onunkilerle boy ölçüşemezdi. At arabasını sürerken bana doğru yönelince kalbim tutuştu, dudaklarım kaşındı, ellerim<a id="GBS.0304.01"/> terlemeye başladı. Hemen hızla ayağa kalktım ama kalkar kalkmaz güçlü bir el başıma bastırıp beni taburenin üzerine oturttu. Arkamı dönüp baktım, ağzı açık duran bir adam gördüm, tanımıyordum. Adamın arkasında insan kaynıyordu, daha bir sürü insan vardı, kilisenin girişi kalabalıktan tıkanmıştı. Bazıları sanki kapının kirişine asılıymış gibi duruyordu. Dışarıda da içeriye girmeye çalışan gürültülü<a id="GBS.0304.02"/> bir kalabalık vardı.</p>
			<p>Perdedeki kadın arabayı durdurup arabadan aşağı atladı. Eteğini kaldırıp kar beyazı bacaklarını gösterdi, sonra bağırmaya başladı, o adama doğru seslendiğine kalıbımı basarım, bir yandan bağırıyor, bir yandan da koşturuyordu. Elbette ki o adama bağırıyormuş, adam ölmüş ayıyı umursamaz bir tavırla tüfeğini yere attı, başını yukarı kaldırıp kadına doğru koşmaya başladı.<a id="GBS.0304.03"/> Kadının yüzü, gözleri, ağzı, beyaz dişleri, kabaran memeleri. Adamın yüzü, kalın kaşları, şahin gibi gözleri, parlak sakalları, adamın kaşını alnından ayıran parlak bir yara izi. Yine kadının yüzü. Yine adamın yüzü. Kadının ayakkabıları çıkaran ayakları. Adamın hantal ayakları. Sonra kadın adamın göğsüne atıldı. Kadının memeleri adamın göğsüne yapışıp düzleşti. Kadının ağzı birden adamın yüzünü gagaladı.<a id="GBS.0304.04"/> Adamın ağzı, kadının ağzına kenetlendi. Sonra senin ağzın benim ağzımın içinde, hemen ardından benim ağzım seninkinin. Birbirini besleyen iki ağız. İnlemeler ve cıvıldamalar, bunları kadın çıkardı. Sonra elleri, boyun ve bele sarılan eller, bu sayılmaz, bir de ben seni elleyeyim, sonra sen beni elle, en sonunda ikisi yumuşacık çimlerin üzerine düşüp yuvarlanmaya başladı, bir erkek üstteydi,<a id="GBS.0304.05"/> bir kadın. Yuvarlanıp durdular, beş yüz metre yuvarlanmışlardır, sonra durdular. Adamın kıllı eli kadının elbisesinin içine dalıp iri memelerinden birini avuçladı. Birden kalbim dayanılmaz bir acıyla ağrıdı, gözlerimden sıcak gözyaşları süzüldü.</p>
			<p>Beyaz ışık sönünce perde karardı, o tuhaf bir canavarı andıran makinenin yanında bir ampul aydınlandı. Kalabalık nefes nefese kalmıştı, ağır ağır<a id="GBS.0305.01"/> soludular. Kilisenin içi hıncahınç doluydu, hatta önümdeki masanın üzerinde oturan birkaç kıçı çıplak küçük çocuk bile vardı. Babbitt makinenin yanındaki ışığın içinde bir peri gibi ayakta duruyordu. Makinenin tekerleri hâlâ dönüyordu, döndü, döndü, döndü, en sonunda tak diye bir ses çıkarıp durdu.</p>
			<p>Sima Ku ayağa fırlayıp gülerek, “Vay anasını, durma, durma şimdi, bir daha oynat,” diye bağırdı.</p><div style="display:none;"><a id="GBS.0305.02"/></div>
		</section>
		<section class="subchapter" epub:type="subchapter">
			<h2>4</h2>
			<p>Dördüncü günün akşamı film izleme yeri Sima’lar’ın evinin geniş harman yerine taşındı. Komutan Sima’nın taburundaki askerler ve subaylarla subayların aileleri en öndeki altın protokol sırasında oturuyordu, kasabanın kodamanları hemen onların arkasındaki gümüş sıralara oturmuştu sivil halk da bakır mı desem yoksa demir mi, işte artık nerede yer buluyorlarsa orada ayakta dikiliyordu.<a id="GBS.0305.03"/> Çok yükseğe gerilmiş beyaz perdenin arkasında içinde nilüfer ve sumercimeği bitmiş bir gölet vardı, göletin arkasında yaşlılarla hastalar ya oturarak ya da ayakta durarak filmi tersten izliyor, hem de filmi izleyenleri izleyebiliyorlardı. O gün Gaomi Kuzeydoğu Bucağı’nın tarihî yıllıklarına geçecek bir gün olacaktı, şimdi geriye bakıyorum da o gün yaşanan hiçbir şey sıradan değildi. O gün öğleyin<a id="GBS.0305.04"/> hava insanı bunaltan derecede sıcaktı, güneş kapkaraydı, balıklar nehirde ters dönüyor, kuşlar gökten düşüyordu. Harman yerinde beyaz perdeyi asmak için zemine ahşap direkler gömen askerlerden genç ve sağlıklı bir tanesi bağırsakları bükülmüş gibi kendini yere attı, kolera ateşiyle yanıp tutuşuyordu, yerde döndü durdu, ağzından yeşil bir sıvı fışkırdı, bu hiç de sıradan bir şey değildi. Sarı benekli<a id="GBS.0305.05"/> mor bir yılan sürüsü sokağa çıkmış sürünüyordu, bu da normal bir şey değildi. Bataklıktan havalanan bir beyaz turna sürüsü köyün girişindeki bal akasyasının dallarına kondu, sürü üstüne sürü geldi, ağacın ince dallarına epey baskı uyguladılar, tüm ağaç turnaların beyaz tüyleriyle kaplandı, çırpınan kanatlar, yılan gibi uzun boyunlar, sert ve uzun bacaklar, bu da hiç de sık görülen bir şey değildi.<a id="GBS.0306.01"/> Köyün en güçlü adamı olarak nam salmış olan Gözü pek Zhang, harman yerindeki taş silindirlerin bir düzinesini gölete fırlattı, bu pek normal bir şey değildi. İkindiye doğru üzerleri uzun süredir yollarda olmaktan kir pas içinde kalmış yabancılar girdi köye, Taşkın Ejderha Nehri’nin setine oturup kâğıt inceliğinde yufka yiyip kırmızı turp dişlediler, nereden geldikleri sorulduğunda, Anyang,<a id="GBS.0306.02"/> diye cevapladılar, buraya neden geldikleri sorulduğunda, film izlemeye, dediler, burada film oynatıldığını nereden bildikleri sorulduğunda, iyi haberin rüzgârdan bile daha hızlı yayıldığını söylediler, bu da hiç normal değildi. Annem hiç âdeti olmadığı halde bize aptal damat hakkında komik bir hikaye anlattı, hele bu hiç normal bir şey değildi. Günbatımına doğru gökyüzü durmadan değişen yakıcı renklere<a id="GBS.0306.03"/> büründü, bu da sık görülen bir şey değildi. Taşkın Ejderha Nehri’nin suları kan kırmızı aktı, bu da normal değildi. Akşam karanlığı çökerken kara bir bulutu andıran bir küme sivrisinek harman yerini bastı, bu da normal değildi. Göletin üzerindeki geç açan beyaz nilüferler akşamüstünün ateş kırmızılığında göksel varlıklar gibi görünüyorlardı, bu da normal değildi. Benim süt keçimin sütünde kan<a id="GBS.0306.04"/> tadı vardı, hele bu hiç mi hiç normal bir şey değildi.</p>
			<p>Akşam, sütümü emdikten sonra Sima Liang’la birlikte harman yerinde uçarcasına koşturduk, film kalplerimizi büyülemişti. Günbatımına doğru koşturduk. Taburelerini taşıyanları, çocuğunu çekiştiren kadınları ve bastonlarıyla yürüyen yaşlıları seçmiştik hedef olarak çünkü onları kolayca sollayabilirdik. Xu Xian’er, kördü, insanı etkileyen<a id="GBS.0306.05"/> boğuk bir sesi vardı, hayatını şarkı söyleyip yemek için dilenerek kazanırdı, işte o, elinde uzun bir bambu sopayla yolu yoklayarak önümüzde telaşla koşturuyordu. Yemeklik yağ dükkânının sahibi orta yaşlı, tek memeli, İhtiyar Jin denilen bir kadın, “Kör, böyle rüzgâr gibi hızla nereye gidiyorsun?” diye sordu. Kör, “Hadi ben körüm de sen de mi körsün?” dedi. Yıllardır üzerinden çıkarmadığı kenevir<a id="GBS.0307.01"/> yağmurluğunun içindeki Beyaz Yüz Du denilen yaşlı bir adam, hayatını balıkçılıkla kazanıyordu, elinde hasırotundan örülmüş bir tabureyle araya girip, “Kör, sen filmi nasıl izleyeceksin?” diye sordu. Sinirlenen kör, “Beyaz Yüz, bakıyorum da senin götün de beyaz! Bana kör demeye nasıl cüret edersin? Ben her şeyi gözü kapalı görürüm, dünyevi işler bana vız gelir,” diye sövdü biraz. Sonra birden bambu<a id="GBS.0307.02"/> sopasını hızla havaya kaldırdı, sopa havada rüzgâr gibi ıslık çaldı, neredeyse Beyaz Yüz Du’nun balıkçılı andıran bacaklarına vuracaktı. Du, öne atılıp elindeki tabureyi tam körün kafasına geçirecekti ki oradan geçmekte olan Yarımküre Fang tarafından durduruldu, Yarımküre Fang bir gün Changbai Dağı’na ginseng toplamaya gittiğinde bir ayının saldırısına uğramış ve ayı onun yüzünün yarısını yalamış,<a id="GBS.0307.03"/> Beyaz Yüz’e, “Du, bir körle dalaşmak sana yakışıyor mu, gören olsa ne der? Unut gitsin, hepimiz aynı köydeniz şunun şurasında, bazen kazanır, bazen kaybederiz, biri birinin çanağını kırar, bir değeri bir başkasınınkini, bu böyle sürer gider. Changbai Dağı’nda köylüne değil de ilçeden birine denk gelmişsen ne yazar, bu da bir yakınlıktır ama!” dedi. Her renk ve her türden çeşit çeşit insan işte böyle<a id="GBS.0307.04"/> Sima’lar’ın harman yerine toplandı. Dinle bak, şu yemek masalarına toplanmış ailelerin hepsi Sima Ku’nun başarılarını konuşuyor; kadınlar aralarında Shangguan kızlarının gönül işlerini çekiştiriyor. İkimizin de bedeni kırlangıçlar kadar hafifti, çok mutluyduk ve tek isteğimiz filmlerin sonsuza kadar oynamasıydı.</p>
			<p>Babbitt’in makinesinin önündeki koltuklar Sima Liang’la bana ayrılmıştı. Daha<a id="GBS.0307.05"/> yeni oturmuştuk, batan günün ateşi henüz sönmemişti, serin bir akşam meltemi esti, üzerimize tuz tadı taşıyan pis bir koku getirdi. Önümüzde kireçtaşıyla işaretlenmiş, çemberimsi, boş bir alan vardı. Bir bacağı sakat olan Sağır Han Guo denilen bir köylü, elindeki çam ağacı dalıyla çemberin içine giren köylüleri kışkışlıyordu. Ağzından içki kokusu fışkırıyordu, dişlerinde taze soğan artıkları vardı,<a id="GBS.0308.01"/> gözlerini peygamberdevesi gibi pörtletip elindeki dalla hiç acımadan Taklaböceği denen birinin şaşı gözlü kız kardeşinin kafasına vurup kızın başındaki kırmızı ipekten yapılmış çiçeği düşürdü. Şaşı Hua, köye şimdiye kadar gelmiş her birliğin levazım şefliği yaveriyle işi pişirmişti, şimdiyse içine Sima Ku’nun İmha Birliği’nin levazım şefliği yaveri Wang Baihe’nın, ona hediye ettiği ipek iç çamaşırını<a id="GBS.0308.02"/> giyiyordu, ağzında Yaver Wang’ın sigara kokusu vardı. Bir küfür savurup yerdeki çiçeği almak için eğildi, çiçeği yerden alırken bir avuç kum da aldı, doğrulur doğrulmaz kumu Sağır Han Guo’nun peygamberdevesine benzeyen gözlerine fırlattı. Bir an gözleri kör olan Sağır Han Guo elindeki dalı yere attı, bir yandan ağzına dolan kumları tükürüyor, bir yandan da kumlu gözlerini ovuşturuyordu, “Şaşı<a id="GBS.0308.03"/> Hua, seni amını satan sürtük seni, senin ananın o değerli kızını sikeyim, Taklaböceği’nin kız kardeşini sikeyim!” diye sövdü. Buharda pişmiş çörekler satan Koca Ağızlı 6. Zhao, “Sağır Han Guo, lafı niye dolandırıyorsun, açık açık Şaşı Hua’yı sikmek istiyorum desen de olsun bu iş!” diye fısıldadı. 6. Zhao daha lafını bitirmeden omzuna akasyadan yapılmış bir tabure yedi. “Amanın!” dedi bir ses telaşla<a id="GBS.0308.04"/> arkasına dönerken. Ona tabureyle vuran Şaşı Hua’nın ağabeyi Taklaböceği’ydi. Taklaböceği sarı yüzlü, sıska bir adamdı, saçlarını ortadan ikiye ayırıyordu, saçlarını ortadan ikiye ayırdığı yer sanki bir kılıç darbesiyle açılmış uzun ve ince bir yara izine benziyordu. Üzerinde duman grisi ipekli bir gömlek vardı, resmen titriyordu. Saçları yağlıydı, durmadan gözlerini kırpıyordu. Sima Liang, Taklaböceği<a id="GBS.0308.05"/> ve kız kardeşi Şaşı Hua arasında bir şeyler olduğunu çıtlattı bana sessizce. Sima Liang böyle gizli bir sırrı nereden öğrenmişti acaba? “Küçük dayı, babam bana yarın bu ikisinin Yaver Wang’ı vuracağını söyledi,” dedi Sima Liang alçak bir sesle bana doğru. “Ya Taklaböceği’ne ne olacak? Onu da vuracaklar mı?” diye ben de ona sordum alçak sesle. Taklaböceği bir keresinde bana küçük piç diye<a id="GBS.0309.01"/> küfretmiş ve aramızda bir husumet doğmuştu. Sima Liang, “Ben gidip babamla bir konuşayım, bu kendi kardeşine tecavüz eden yüz karasını vursunlar,” dedi. “Evet, vursunlar şu tecavüzcüyü!” dedim nefretimi körükleyerek. Sağır Han Guo’nun gözlerinden yaşlar akıyordu, gözleri artık tamamen kullanım dışıydı, elini kolunu havada sallamaya başladı. 6. Zhao, Taklaböceği ona ikinci kez vuramadan tabureyi onun<a id="GBS.0309.02"/> elinden alıp havaya fırlattı. “Kız kardeşini sikeyim!” diye açık açık söyledi. Taklaböceği ellerini şahin pençesi gibi tutup 6. Zhao’yu boynundan yakaladı. 6. Zhao da Taklaböceği’ni saçından yakaladı. İki adam Sima Taburu’nun üyeleri için ayrılmış olan çemberin içinde birbirleriyle ölesiye kapıştı. Şaşı Hua da çemberin içine daldı, ağabeyine yardım etmek istiyordu. Ama attığı her yumruk, her seferinde<a id="GBS.0309.03"/> yanlışlıkla ağabeyinin sırtına isabet etti. Şaşı Hua bir açığını yakalayıp yarasa gibi 6. Zhao’nun arkasına uçtu, ardından elini adamın bacakları arasından geçirip testislerini yakalayıverdi. Bunu gören Kung Fu ustası Kuyrukluyıldız Guan, “Harika, işte bu çok iyi bir ‘düşen yaprak-kaldırılan şeftali hareketi’!” diye neşeyle bağırdı. 6. Zhao acıyla inleyip rakibini saldı, ardından haşlanmış<a id="GBS.0309.04"/> bir karides gibi belini büktü, vücudu çekildi, dertop oldu, yüzü alacakaranlığın ağır perdesi altında altın sarısına dönüştü. Şaşı Hua gözlerini iyice sıkıp, “Az önce sikmek demedin mi sen? Yaşlı anan seni bekliyor!” diye tısladı. 6. Zhao’nun vücudu tam anlamıyla gevşedi, yere uzanıp titreyen bir et parçasına döndü. Gözleri yaşlardan bulanıklaşmış Sağır Han Guo sopasını kaldırdı, bir cenaze alayının<a id="GBS.0309.05"/> başında yolu tayin eden şeytani bir figür gibi sopasını artık kime denk gelirse, kimseye ayrıcalık tanımadan, yok imparatormuş, yok devlet büyükleriyle akrabalarıymış demeden havada rasgele sallamaya başladı, sopanın hışmı artık kime denk gelirse dayak yiyip acı çeken, o oluyordu. Sopa havada ıslık çalarak dans ettikçe kadınlar ağladı, çocuklar da çığlık çığlığa bağırdı, dışarıdakiler içeride<a id="GBS.0310.01"/> kopan şamatayı izlemek için öne atıldı, içeridekiler sopayı yedikçe can havliyle kendilerini dışarıya atmaya çalıştı, göz açıp kapamadan insan çığlıkları dalga dalga yükseldi, iki grup karşılaşınca kimin kimi ittiği, kimin kimi ezdiği bilinmeyen bir insan yığınına dönüştüler. Şaşı Hua’nın kıçına denk gelen darbelere özellikle dikkat ettim, sopayı yer yemez bir ok gibi yığının içine atıldı, haksızlığa<a id="GBS.0310.02"/> uğrayanları savunmadan duramayan birkaç el ve tehlikeli sularda balık avlamaya bayılan birkaç başka el, kızı ellemeye çalışırken onun, yoo yoo, sesleriyle karşılaştılar.</p>
			<p>Pat! Bir silah sesi. Sima Ku ateşlemişti. Omuzlarında siyah bir pelerin ve arkasında korumalarıyla birlikte Babbitt, Shangguan Zhaodi ve Shangguan Niandi eşliğinde öfkeyle yürüyordu. “Sessiz olun!” diye bağırdı askerlerden<a id="GBS.0310.03"/> biri, “Bir daha böyle şamata çıkarırsınız film filan oynatmayız.”</p>
			<p>Kalabalık yavaş yavaş sakinleşti. Sima Ku ve maiyeti yerlerini aldı. Gök morardı, karanlığın çökmesi yakındı. İnce bir hilal, güneybatıdan göz kamaştıran ışınlarını yayıyordu, ayın kucağında parlak ışınlarını dört bir yana saçan tek bir yıldız vardı sadece.</p>
			<p>Atlı ve eşekli bölüklerle birlikte sivil kıyafetli askerler de sahne<a id="GBS.0310.04"/> aldı. İki gruba ayrılıp oturdular, silahları ya kucaklarında duruyordu ya da omuzlarında asılıydı, etraftaki kadınları kestiler. Bir grup başıboş köpek de alana girdi. Karanlık bulutlar ayı ve yıldızı yutunca karanlık her yeri kapladı. Ağaçlardaki böcekler kasvetli kasvetli ötüyor, nehrin suları çağlıyordu. “Jeneratörü çalıştırın!” diye emir verdi Sima Ku, benim solumda, ön tarafta oturuyordu.<a id="GBS.0310.05"/> Çakmağıyla sigarasını yaktı, sonra alevi, eliyle yaptığı dev bir dalgayla söndürdü.</p>
			<p>Jeneratör, Hui kadınlarının evlerinin yıkıntıları arasına yerleştirilmişti. Birkaç karanlık gölge oynadı, bir el feneri yandı. Sonunda jeneratör çalıştı, başlarda çıkardığı ses bir yükseliyor bir alçalıyordu, kısa bir süre sonra tekdüze bir sese dönüştü. Tam başımızın arkasında bir ampul aydınlandı. “Ooo!”<a id="GBS.0311.01"/> diye kükredi heyecanlı seyirciler. Önde oturanların arkalarına dönüp ampule baktığını gördüm, önümde bir sıra göz yeşil yeşil parlıyordu.</p>
			<p>Tıpkı ilk gece olduğu gibiydi her şey, beyaz bir ışık perdeyi arandı, pervaneler ve çekirgeler pervasızca ışık demetinin içinde uçuştu, onların dev gölgeleri perdeye vurunca askerler ve halk hayret çığlıkları attı. Ama ilk geceden çok farklı olan pek çok<a id="GBS.0311.02"/> şey de vardı: Sima Ku ayağa kalkıp ışığın altında şeffaflaşan kulaklarını sergilemedi. Etrafı saran karanlık daha da koyuydu ve bu makiden çıkan ışığı daha da parlak kılıyordu. Çok nemli bir geceydi, yanı başımızdaki vahşi doğadan bize doğru nemli bir esinti geliyordu. Rüzgârın sesi ağaçların arasında uğuldadı. Gökte gece kuşlarının cıvıltıları toplandı. Balıkların çıkardığı sesler nehrin sessizliğini<a id="GBS.0311.03"/> kırdı. Bir de setin aşağısından gelen eşek homurtuları vardı, bunlar köyün dışından film izlemeye gelenlerin binek hayvanlarıydı. Köyün dışından köpek sesleri duyuldu. Göğün güneybatısındaki alçak perdede yeşil şimşekler çaktı. Gök gürültüsü yavaş yavaş duyulmaz oldu. Mühimmat yüklü bir tren, Jiaoji Demiryolu’ndan telaşla geçti, trenin çelik tekerlerinin rayların üzerinde çıkardığı gıcırtıyla<a id="GBS.0311.04"/> projektörün nehrin akıntısına benzeyen sesi birbiriyle uyumlu bir şekilde eşleşti. İki gece arasındaki gözle görülür en büyük farksa benim oynayan filme karşı ilgisizliğimdi. Öğleden sonra Sima Liang bana gizli gizli, “Küçük dayı, babam Qingdao’dan yeni bir film getirdi, içinde çıplak banyo yapan kadınlar var,” dedi. “Yalancı,” dedim. “Gerçekten, Du söyledi, sivil kıyafetli bölüğün komutanı motosikletiyle<a id="GBS.0311.05"/> kendi almaya gitmiş, birazdan döner.” Ama sonuçta yine aynı filmi izliyorduk. Sima Liang beni kandırmıştı. Onu bacağından çimdikledim. “Yalan söylemedim ki, belki de önce bunu gösterirler, ardından da yeni filmi oynatırlar. Bekleyip görelim.” Ayı vurulduktan sonraki sahneyi biliyordum, avcı ve kadın yerde yuvarlandıktan sonra olanları da biliyordum, onları zihnimde canlandırmak için tek<a id="GBS.0312.01"/> yapmam gereken gözlerini kapamaktı. Ben de gözlerimi kısıp karanlıkta etrafımda olan biteni izlemeye koyuldum.</p>
			<p>Shangguan Zhaodi doğum sonrası vücudu yorgun düştüğünden omuzlarına yeşil yünlü bir manto sarmıştı, onun için özel olarak getirtilmiş koyu kırmızı lake bir sandalyede oturuyordu. Onun solunda Komutan Sima Ku vardı. Komutan da bir sandalyede oturuyordu. Pelerini sandalyenin arkasına<a id="GBS.0312.02"/> asılıydı. Onun solundaysa hafif, hasır bir sandalyeye oturmuş Shangguan Niandi vardı, üzerine beyaz bir elbise giymişti ama o kuyruklu olan değildi, bu uzun yakalı, vücudunu iyice saran bir elbiseydi. Başlarda hepsi dimdik oturuyordu, boyunları kaskatıydı, Sima Ku, koca kafasını arada sağa çevirip Shangguan Zhaodi’ye bir şeyler fısıldıyordu. Avcı adam tam perdede sigara içtiği sırada Shangguan Zhaodi’nin<a id="GBS.0312.03"/> boynu tutuldu, ardından beli de tutuldu, kendini biraz aşağıya kaydırıp başını sandalyenin arkalığına dayadı, belli belirsiz bir şekilde saçındaki tokaların ışıltısını görüyordum, elbisesinden gelen hafif bir kafur kokusu aldım, düzensiz soluklarını çok net duyabiliyordum. O iri memeli kadın arabadan atlayıp koşmaya başladığı sırada Sima Ku kıpırdadı, Shangguan Zhaodi uyuklamaya başlamıştı.<a id="GBS.0312.04"/> Shangguan Niandi’nin vücudu hâlâ dimdikti. Sima Ku’nun sol kolu yavaş yavaş havaya kalktı, karanlıkta belli belirsiz bir köpek kuyruğu gibi hareket ediyordu. Kolu, gördüm onu, kolu yavaş yavaş Shangguan Niandi’nin bacağına kondu. Shangguan Niandi’nin vücudu sanki ellenen kendisi değilmiş gibi hâlâ dimdikti. Bu durumdan hiç hoşnut değildim, bu ne öfke ne de korkuydu. Boğazım kurumuştu, galiba öksürecektim.<a id="GBS.0312.05"/> Bataklığın oradan ağaç dalının çatalını andıran bir şimşek, yeşil yeşil çakıp dövülmüş bir pamuğu andıran gri bir bulutu ikiye ayırdı. Sima Ku elini şimşek hızında geri çekti. Bir keçi gibi öksürüp sallandı, başını çevirip projektörün olduğu yöne baktı, ben de başımı çevirip aynı yöne baktım, Babbitt o aptal yüzünü makinenin üzerindeki ışık saçan küçük bir deliğe sokmuş bakınıyordu.</p>
			<p>O kadınla<a id="GBS.0313.01"/> adam perdede birbirlerine sarılıp öpüşürlerken Sima Ku’nun askerleri ağır ağır soluk almaya başladı, Sima Ku’nun eli Shangguan Niandi’nin bacakları arasına uzandı. Shangguan Niandi sol elini yavaşça yukarıya doğru kaldırıp sanki saçına elleyecekmiş gibi başının arkasına attı ama saçını ellemediğini, saçından bir saç iğnesi çıkardığını gördüm, hemen ardından elini geri indirdi. Birden vücudunu<a id="GBS.0313.02"/> dikleştirdi, sanki filmi dikkatle izliyormuş gibiydi. Sima Ku’nun omuzları seğirdi, içine soğuk mu sıcak mı olduğunu bilmediğim bir hava çekti. Sol kolunu yavaşça topladı. Yine keçi gibi öksürdü ama bu çok sahte bir öksürüktü.</p>
			<p>İçimi çekip gözlerimi yeniden perdeye diktim ama perdenin üzerindeki resimleri düzgün seçemiyordum. İki elim de ıslaktı, terlemişim. Bu karanlıkta meydana gelen sırrı<a id="GBS.0313.03"/> anneme söylese miydim? Hayır, söylemesem daha iyi. Bu sırrı ona söylemedim ama annem zaten tahmin etmişti.</p>
			<p>Kuşçu Han’ın adamlarının durduğu kumlu tepelere, tepedeki ağaçların ve toprak duvarlı, saz çatılı kulübelerinin üzerine durmadan erimiş çeliği andıran yeşil şimşekler çakıyordu. Şimşekler menderesler çizerek koyu ağaçların ve kahverengi kulübelerin arasında kıvrılıyordu. Şimşek sesi paslı<a id="GBS.0313.04"/> bir metal levha gibi titriyordu. Kadınla adam nehrin yanındaki otların üzerinde yuvarlanmaya başlamıştı ki aklıma birden dün akşamki sahne geldi.</p>
			<p>Dün akşam Sima Ku ve 2. ablam, annemi kiliseye gelip film izlemeye ikna etmişlerdi. Yine bu otların üzerinde yuvarlandıkları sahneyi izlerken Sima Ku sessizce sıvıştı. Ben de peşine takıldım. Duvara yapışıp bir komutan edasından daha çok tipik bir<a id="GBS.0313.05"/> hırsız gibi yürümeye başladı, daha önce bir yerlerde hırsızlık yapmış olmalıydı. Bizim avluya sıçradı, avlunun en alçak duvarı olan güney duvarından atlamıştı, bu yol 3. ablamın kocası Dilsiz Sun’un yoluydu, Kuş Perisi de bu yola aşinaydı. Ben duvara tırmanmadım, içeriye giden başka bir yol biliyordum. Annem avlu girişinin kapısını kilitlemiş ve anahtarı yapının hemen yanındaki kırık tuğlaların<a id="GBS.0314.01"/> arasına koymuştu, anahtarı gözüm kapalı bulabilirdim ama bunu istemedim. Kapının altında ta Shangguan Lü’nün zamanında köpekler için yapılmış olan bir delik vardı. Köpekler olmasa da delik duruyordu işte. Ben bu delikten geçebiliyordum, Sima Liang ve Sha Zaouhua da öyle. Tamam, işte şimdi kapının içindeydim, bu batı kanadındaki odaya giden küçük bir tüneldi. İki adım daha atınca batı kanadındaki odanın<a id="GBS.0314.02"/> kapısındaydım. İçerideki her şey eskisi gibiydi, değirmentaşı, eşek ağılı ve Shangguan Laidi’nin yere serdiği hasır kilim. İşte burada, onun üzerinde kendini kaybetmiş ve delirmişti. Sima Ku, Babbitt çiftinin düğünlerini mahvetmesin diye Laidi’yi bileklerinden pencerenin çerçevesine bağlamıştı ve onu üç gündür orada tutuyordu, hâlâ çözmemişti. 2. ablamın kocasının büyük ablamın da gözlerini<a id="GBS.0314.03"/> dünyaya açması için onu çözmek isteyebileceğini düşündüm. Peki ya sonra?</p>
			<p>Sima Ku’nun iri vücudu yıldızların belli belirsiz olduğu karanlıkta daha da iri görünüyordu. Karanlıkta el yordamıyla ilerlerken beni bulamadı, bir köşeye gizlenmiştim. Sima Ku odaya girince bir tıngırtı duydum, ayağı teneke bir kovaya takıldı, o kovayı Shangguan Laidi’ye lazımlık kovası diye bırakmıştık. Laidi karanlıkta<a id="GBS.0314.04"/> kıkırdadı. Birden bir alev çaktı, çok küçük bir yalımdı bu, Laidi hasırın üzerine uzanmıştı, saçları darmadağınık, dişleri kar beyazıydı, siyah elbisesi artık üzerini tamamıyla örtmüyordu. Korktunuz mu, tam anlamıyla dişi bir hayalete benziyordu. Sima Ku uzanıp onun yüzüne dokundu, Laidi hiç korkmadı. Çakmağın alevi söndü. Keçiler ağılda tepişti. Sima Ku’nun gülüşü. “Enişteyle baldız değil miyiz?<a id="GBS.0314.05"/> Bunda bir kötülük yok, bir denesek ne çıkar?” dedi Sima Ku, “Hem senin de istediğin bu değil miydi? Geldim işte...” Laidi keskin bir çığlık attı, delirmiş gibiydi, neredeyse tavan delinecekti. “O gün senin çayırda dediğin gibi tıpkı, şehvet ve acı...” diye devam etti Sima Ku, “sen bir dalgasın, ben de gemiyim, sen kuraklıksın ben de yağmurum, ben senin kurtarıcınım.” İkisi birden suda yuvarlanırmış<a id="GBS.0315.01"/> gibi, yılanbalığı yuvasını kazarmış gibi yerde yuvarlanmaya başladılar. Shangguan Laidi’nin çığlıkları Kuş Perisi’ninkilere oranla daha keskindi... Köpek deliğinden <em>hutong</em>’a doğru sessizce süründüm, tüm vücudumdan soğuk terler boşandı...</p>
			<p>Kilisede oynayan film sona yaklaşmıştı, Sima Ku da sessizce geri göndü. Komutanın geldiğini görenler ona yol verdiler. Benim yanımdan geçerken eliyle başımı<a id="GBS.0315.02"/> okşadı, elinden Shangguan Laidi’nin memelerinin kokusunu aldım. Yerine oturunca 2. ablama bir şeyler söyledi, 2. ablam güler gibi bir ses çıkardı. Bu sırada ampuller aydınlandı. İnsanlar şaşkınlıktan kısa bir süre nerede olduklarını bilemediler. Sima Ku ayağa kalkıp yüksek sesle, “Yarın harman alanında film göstereceğiz, komutanınız Batı kültürünün tanıtımını yaparak bu topraklara fayda getirmek<a id="GBS.0315.03"/> istiyor,” dedi. İnsanlar kendine gelince çıkardıkları gürültü makinenin gürültüsünü bastırdı. En sonunda herkes ayrıldıktan sonra Sima Ku anneme dönüp, “Hanımefendi, nasıl buldunuz? Boşuna gelmemişsiniz değil mi? Bir sonraki adımım Gaomi Kuzeydoğu Bucağı’na bir sinema salonu inşa etmek. Şu Babbitt denilen oğlan her şeyi yapabilir. Böyle bir damadınız olduğu için bana teşekkür etmelisiniz,” dedi.<a id="GBS.0315.04"/> 2. ablam, “Bu kadarı yeter, hadi anamı uğurlayalım,” dedi. Annem, “Kuyruğunu sallamaktan vazgeçsen iyi olacak, değerli damadım,” dedi, “kuru gurur fayda etmez, köpekler bok yemeye bayılır insanların önünde.”</p>
			<p>Annemin Laidi’nin neresine bakıp da geceki sırrı öğrendiğini çıkaramadım bir türlü. Ertesi günün sabahı Sima Ku ve 2. ablam bize tahıl getirdi. Tahıl çuvalını bırakmış gitmeye hazırlanıyorlardı.<a id="GBS.0315.05"/> Annem, “2. damadım, dur biraz, sana söyleyeceklerim var,” dedi. 2. ablam, “Benden çekinecek ne söyleyebilirsin ki?” dedi. Annem, “Sen git de işine bak,” diye karşılık verdi. Annem, Sima Ku’yu içeri götürüp, “Onunla ne yapmayı planlıyorsun?” diye sordu. Sima Ku, “Kiminle ne yapmayı planlıyorum?” dedi. Annem, “Bana aptalı oynama!” dedi. Sima Ku, “Aptalı oynamıyorum,” dedi. Annem, “İki yoldan<a id="GBS.0316.01"/> birini seçmelisin,” dedi. Sima Ku, “Hangi iki yoldan bahsediyorsun?” diye sordu. Annem, “Beni iyi dinle, birinci yol onunla evlenmen, onu ilk ya da ikinci karın olarak alabilirsin, ikisine eşit de davranabilirsin, bunu 2. kızımla düşünür taşınırsınız; ikinci yol onu öldürmek!” dedi. Sima Ku, ellerini pantolonuna sürtmeye başladı ama bu seferkini çayırda ellerini ovuşturmasından çok farklı bir<a id="GBS.0316.02"/> ruh halinde yapıyordu. Annem, “Sana üç gün veriyorum, üç gün sonra iki yoldan hangisini seçeceğine karar verirsin, şimdi git hadi,” dedi.</p>
			<p>6. ablam orada sanki hiçbir şey olmamış gibi kıpırtısız oturuyordu. Sima Ku’nun keçi gibi öksürüğünü duyunca hem heyecanlandım hem de hüzünlendim. Beyaz perdede şimdi kadınla adam bir ağacın altına uzanmış duruyorlardı, kadın başını adamın göğsüne yaslamıştı.<a id="GBS.0316.03"/> Kadın gözlerini ağaçtaki meyvelere dikmişti, adamsa düşünceli bir tavırla bir ot parçası çiğniyordu. Kadın birden oturur pozisyona geçti, yüzünü adama döndü, yarım balonu andıran memeleri elbisesinin önünden çıkıverdi, memelerinin arasında nehrin sığ yerlerinde olan yılanbalığı yuvalarını andıran mor bir boşluk vardı. Bu yuvayı dördüncü kez görüyordum. Bu yuvanın içine girebilmek için yanıp<a id="GBS.0316.04"/> tutuşuyordum. Ama kadın oturuşunu değiştirince yuva kayboluverdi. Adamı iki eliyle sarsıp bağırmaya başladı. Adam hâlâ gözleri kapalı bir şekilde ağzındaki otu çiğniyordu. Sonra kadın adama birkaç tokat atıp iki gözü iki çeşme ağlamaya başladı. Kadının ağlaması hemen hemen Çinli kadınların ağlamasıyla aynıydı. Adam gözlerini açıp ağzında hamur gibi olmuş ot parçasını kadının yüzüne tükürdü. Perdeye<a id="GBS.0316.05"/> doğru sert bir rüzgâr esince ağaç sallanmaya ve meyveler birbirine çarpmaya başladı. Yaprakların hışırtısı nehrin üzerinde gezindi. Perdedeki rüzgârın mı yoksa nehirden gelen esintinin mi nehir kıyısındaki ağacın yapraklarını hışırdattığını çıkaramadım. Birden yeşil bir şimşek daha çaktı, hemen ardından boğuk bir gök gürültüsü duyuldu. Rüzgâr sertleştikçe insanlar yerlerinde duramaz oldu. Beyaz<a id="GBS.0317.01"/> ışık huzmesinin içinde parlak beyaz damlalar göründü. “Yağmur başladı,” diye bağırdı biri. O sırada adam at arabasına doğru yürüyordu, adamın kolları arasında olan çıplak ayaklı kadının elbisesi aşağı doğru sarkıyordu. Sima Ku birden ayağa kalkıp, “Bu kadar yeter, kapatıyoruz, alet ıslanmasın!” diye bağırdı. Işık huzmesinin önüne geçmiş, ışığı engelliyordu. Kalabalık yuhaladı. Sima Ku yerine oturdu.<a id="GBS.0317.02"/> Perdenin her yerine su damlaları düşmeye başladı. Kadın ve adam nehre girmişti. Bir şimşek daha çaktı, uzun uzun inledi, projektörün ışığı karardı. Birden onlarca parlak siyah nesne havada süzülerek üzerimize geldi, sanki şimşek kakasını yapıyordu. Sima Ku’nun adamlarının arasından çok şiddetli bir patlama duyuldu. Bu şiddetli patlamayı takiben yeşil ve sarı ışıklar görüldü, aynı anda burun delici<a id="GBS.0317.03"/> bir barut kokusu sardı etrafı. Birinin kucağına ne zaman çıktım bilmiyorum, başımda sıcak bir ıslaklık hissettim. Yüzüme dokundum, yüzümde bir yapışkanlık vardı, birden kanın o yoğun ve pis kokusunu duydum. Ardından çeşit çeşit çığlıklar duydum, kalabalık aklını yitirmiş ve körleşmişti. Beyaz ışık huzmesi sendeleyen sırtların, kanlı kafaların ve korkmuş yüzlerin üzerine vuruyordu. Beyaz perdede<a id="GBS.0317.04"/> bir Amerikan nehrinin içinde birbirine su sıçratıp şakalaşan kadınla adam çoktan paramparça olmuştu. Şimşek. Gök gürültüsü. Yeşil kan. Havada uçuşan et parçaları. Bir Amerikan filmi. El bombası. Namluların ucundan püsküren altın renginde ateş yılanları. Kardeşlerim, panik yapmayın. Bir patlama daha. Anam. Oğlum. Kopmuş ama hâlâ kımıldayan bir kol. Bir bacağın üzerinde kıvrılan bağırsaklar. Gümüş<a id="GBS.0317.05"/> paralardan daha büyük yağmur damlaları. Göz yakan bir ışık. Gizemli bir gece. Sevgili köy halkı, yere yatın, sakın kımıldamayın! Sima Taburu’ndakiler sakın kıpırdamayın, yaşamak istiyorsanız silahlarınızı bırakın hemen! Bırakın yoksa ölürsünüz! Üzerimize dört bir yandan komutlar yağdı, üzerimize üzerimize...</p>
		</section>
		<section class="subchapter" epub:type="subchapter">
			<h2>5</h2>
			<p>Patlama seslerinin dalgası daha kesilmemişti, üzerimize dört bir yandan<a id="GBS.0318.01"/> sayısız meşale yağdı, bağımsız 17. Alay’ın üzerlerine siyah hasır yağmurluklarını geçirmiş askerleri, ellerinde süngülü tüfekleriyle hep birlikte bağrışıp komutlar vererek ısrarlı ve tehditkâr bir şekilde üzerimize geliyordu. Ellerinde meşale tutanlar başlarına beyaz bandanalar takmış olan sivil halktı, bunların çoğu saçlarını küt kestirip perçem bırakmış kadınlardı. Meşaleleri iyice yukarıya kaldırıp<a id="GBS.0318.02"/> 17. Alay’ın yolunu aydınlatıyorlardı. Eski ve yırtılmış pamuklu kumaşlardan yapılmış ve gazyağına batırılmış meşaleler öfkeyle parlıyordu. Sima Taburu’nun ortasından silah sesleri duyuldu, karşı atağa geçtiler, 17. Alay’dan onlarca asker buğday taneleri gibi yere döküldü ama hemen ardından bu boşluğu daha fazla asker dolduruverdi. Bir düzine el bombası daha havalandı, öyle bir patlama oldu ki<a id="GBS.0318.03"/> gök düşmüş de yer yarılmıştı sanki. Sima Ku, “Teslim olalım, kardeşlerim,” diye bağırdı. Taburun tüm silahları istemeden de olsa o meşaleler tarafından aydınlanan zemine fırlatıldı.</p>
			<p>Sima Ku kanlı elleriyle Shangguan Zhaodi’ye sarılıp, “Zhaodi, Zhaodi, sevgili karım, kendine gel!..” diye haykırdı.</p>
			<p>Titrek bir el, beni kolumdan yakaladı, başımı kaldırınca Shangguan Niandi’nin meşaleler içinde<a id="GBS.0318.04"/> kirece dönmüş yüzünü gördüm, o da yere yatmıştı, ceset parçaları, üzerine baskı yapıyordu. “Jintong... Jintong...” diye zar zor konuştu, “Hayatta mısın?” Burnum kaşındı, gözlerim yaşlarla doldu, “6. abla, hayattayım, ya sen, bir şeyin yok ya?” diye inledim. İki elini bana doğru uzatıp, “Akıllı kardeşim benim, yardım et bana, ablanı çekip kurtar buradan,” diye yalvardı. Ellerim yeşil ve kaygandı,<a id="GBS.0318.05"/> onun elleri de yeşil ve kaygandı. Ellerini tuttum ama bir çoprabalığı gibi hemen kayıverdiler ellerimden. Bu sırada herkes kendini yere atıyordu, kimsenin ayağa kalkmaya cesareti yoktu, o ışık huzmesi hâlâ perdeye vuruyordu, o Amerikalı çiftin arasındaki çatışma doruk noktasına ulaştı, kadın horlayarak uyuyan adama doğru çelik bir bıçak kaldırdı. Amerikalı genç Babbitt projektörün yanından telaşla,<a id="GBS.0319.01"/> “Niandi, Niandi, neredesin?” diye bağırdı. “Babbitt, buradayım, yardım et bana, Babbitt...” 6. ablam Babbitt’ine doğru kaldırdı bir elini. Hırıltıyla soluyordu, yüzü gözü salya sümüktü. Babbitt’in o uzun ve kuru vücudu sendeleyerek 6. ablama doğru ilerledi, çamura saplanmış bir at gibi güçlükle yürüyordu.</p>
			<p>“Kıpırdama!” diye kükredi biri, havaya doğru bir el ateş ederek, “Sakın hareket etme.”</p><div style="display:none;"><a id="GBS.0319.02"/></div>
			<p>Babbitt sanki bir kılıçla ikiye bölünmüş gibi hızla yere yığıldı.</p>
			<p>Sima Liang birden nereden fırladı bilmiyorum, sol kulağında bir delik açılmıştı, yanaklarına, saçına ve boynuna kan yapışmıştı. Beni ayağa kaldırıp bir yerime bir şey olmuş mu diye üzerimi sert parmaklarıyla şöyle bir yokladı. “Küçük dayı, bir şeyin yok, kolun bacağın yerinde,” dedi. Eğildi, 6. ablamın üzerindeki ceset parçalarını<a id="GBS.0319.03"/> alıp ablamı yerden kaldırdı. 6. ablamın o yüksek yakalı beyaz elbisesinin üzerinde kan damlaları vardı.</p>
			<p>Bardaktan boşanırcasına yağan yağmurun altında kasabanın en yüksek yapısı olan yel değirmenine sürüldük, şimdi geçici bir süreliğine derme çatma bir hapishaneye dönüştürülmüştü değirmen. Şimdi düşünüyorum da o zamanlar oradan kaçmak için çok fırsatımız olmuştu. Çünkü bardaktan boşanırcasına<a id="GBS.0319.04"/> yağan yağmur, 17. Alay’ın sivil askerlerinin elindeki meşaleleri söndürmüştü. Askerleri de yüzlerine kamçı gibi vuran yağmur damlaları yüzünden gözlerini açık tutmakta zorlanıyor ve soğuktan tir tir titriyorlardı. Öndeki askerlerin elinde sadece iki el feneri vardı yönlerini tayin eden. Ama kimse kaçmadı. Esirler ve onları yakalayanlar aynı utançtan mustaripti. Yel değirmeninin yıkık dökük kapısına<a id="GBS.0319.05"/> yaklaştığımızda 17. Alay’ın askerleri bizden daha hevesli bir şekilde içeriye daldı.</p>
			<p>Yağmur damlaları yel değirmeninin üzerinde patırdıyordu, şimşek çaktığında değirmenin, sac çatısından şelale gibi yağmur suyu döküldüğünü gördüm. Çatının teneke saçaklarından dökülen yağmur suları vahşi bir akıntı gibi kapının önündeki hendeğe, oradan da sokağa gidiyordu. Harman yerinden değirmene sürülürken<a id="GBS.0320.01"/> 6. ablam, Sima Liang ve ben birbirimizi kaybetmiştik. Önümde omuzlarında siyah yağmurluğu olan bir 17. Alay askeri vardı, adamın sarı dişlerinin ve mor dişetlerinin üzerini kapayamayan silik dudakları vardı. Gri gözleri pusluydu. Bir şimşek çaktıktan sonra kuvvetli bir hapşırık koyuverince tütün ve turp kokan nefesi yüzüme vurdu. Burnum ekşiyip kaşınmaya başladı. Etrafımdaki karanlığın içinde birkaç<a id="GBS.0320.02"/> hapşırık daha duyuldu. 6. ablamı ve Sima Liang’ı bulmak istiyordum ama bağırmaya cesaret edemedim, sadece şimşeğin o bir anlık parıltısında ruhları ürküten gök gürlemesi ve kükürt kokusu eşliğinde onları arayabilirdim. Kısa boylu bir askerin arkasında Taklaböceği’nin o kuru ve sarı yüzünü gördüm. Mezardan fırlamış zarif bir hayaleti andırıyordu. O sarı yüzü morarmıştı, saçları tam ortadan keçe<a id="GBS.0320.03"/> gibi iki yana sarkıyordu, ipek ceketi vücuduna yapışmıştı, boynu daha da uzamış, âdemelması yumurta gibi şişmişti, kaburgalarını sayabilirdiniz. Gözleri mezarlık yakamozu gibi parlıyordu.</p>
			<p>Şafak sökmeden önce yağmur şiddetini azalttı, sac çatıdaki gürültü, tek düze bir şıp sesine dönüştü, şimşekler de azaldı, o korkunç mavi ve yeşil renkleri daha sıcak bir sarı ve beyaza döndü. Gök gürültüsü<a id="GBS.0320.04"/> de uzaklaştı, rüzgâr şimdi kuzeydoğudan esiyordu, sac çatı takırdadı, çatıya toplanmış yağmur suyu içeriye süzüldü. İliklere işleyen soğuktan buz kesen insanlar dostmuş düşmanmış ayrımı yapmadan birbirlerine sarıldılar. Kadınlar ve çocuklar karanlıkta ağlamaya başladı, bacaklarım arasındaki yumurtaların iyice çekilerek büzüştüğünü hissettim, bu bağırsaklarıma saplanan ve oradan da mideme yayılan<a id="GBS.0320.05"/> bir ağrı verdi bana. Bağırsaklarımın birer buz kütlesine dönüştüğünü duyumsadım. Eğer şimdi birisi değirmenden ayrılmak istese kimsenin onu durdurmak isteyeceğini sanmıyordum ama kimse kaçmaya kalkışmadı bile.</p>
			<p>Sonra dış kapıya birileri geldi. O sırada çoktan uyuşmuştum, kim olduğunu bilmediğim birinin sırtına dayanmıştım, o da benim sırtıma dayanıyordu. Dış kapının gıcırtısıyla birlikte içeriye<a id="GBS.0321.01"/> süzülen sarı ışığın içinde sendeleyen birkaç gölge gördüm. Yağmurluklarına sarınmış, sadece yüzleri görünen birkaç adam, kapının önünde durdu, içlerinden biri içeriye doğru, “17. Alay’ın adamları, hemen dışarı çıkın, merkez karargâhına dönmelisiniz!” diye bağırdı. Emri veren ses çok boğuktu ama bu boğukluk hiç de onun normal sesi gibi gelmedi bana, asıl sesi muhtemelen çok keskin, yüksek ve<a id="GBS.0321.02"/> kışkırtıcı bir sesti. Başını yağmurluğunun kukuletasına gizlemiş olan o yüzü ilk bakışta tanıdım, bu İmha Birliği’nin Komutanı Komiser Lu Liren’in ta kendisiydi. Onun önderliğinde bağımsız bir alayın kurulduğu bilgisi daha bahar başında kulaklarıma çalınmıştı, sonunda işte kanlı canlı bir şekilde gözlerimin önünde duruyordu.</p>
			<p>“Acele edin,” dedi Lu Liren, “diğer birimler çoktan merkeze döndü,<a id="GBS.0321.03"/> yoldaşlarım merkeze dönüp ayaklarımızı ısıtmanın ve zencefil çorbası içmenin vakti geldi artık.”</p>
			<p>17. Alay’ın askerleri gruplar halinde hızlı bir şekilde değirmenden ayrıldılar. Akan suların göz kamaştırdığı sokakta birkaç mangaya ayrılıp sıralandılar, her manganın içinde manga başına benzeyen birileri ellerinde gaz lambalarıyla şöyle bağırdı: “3. Manga beni takip edin!” “7. Manga beni takip<a id="GBS.0321.04"/> edin!”</p>
			<p>Askerler gaz lambalarını takip ederek nizami bir şekilde, rap rap diye yürümeye başladı. Yağmurluk giyen bir düzine askerin elinde Tommy tüfekleri vardı. Takım komutanları komutana selam verip, “Komutanım, güvenlik takımımız burada kalıp esirleri koruyacak,” diye rapor verdi. Lu Liren, “Gözetimi sıkı tutun, birinin bile kaçmasına göz yummayın, sabah ilk iş sayım yapın. Yanlış hatırlamıyorsam,”<a id="GBS.0321.05"/> diye güldü değirmenin karanlığında, “eski dostum Sima Ku da burada olmalı.”</p>
			<p>“Ecdadını sikeyim!” diye küfretti Sima Ku değirmentaşının arkasından, “Lu Liren, seni aşağılık küçük fare, evet ben de buradayım!”</p>
			<p>Lu Liren gülerek, “Gün aydınlanınca yine görüşürüz!” dedi.</p>
			<p>Lu Liren yavaş yavaş çıktı. Korumaların başı, gaz lambasının ışığı altında ayakta dikilirken değirmentaşına doğru, “Bazılarınızın<a id="GBS.0322.01"/> hâlâ silah taşıdığını biliyorum, ben aydınlıktayım, sense karanlıkta, beni bir atışta yere devirebilirsin. Ama sana tavsiyem bu fikri aklından silmen çünkü sen silahınla sadece beni vurabilirsin ama –bu sırada arkasına dönüp ellerinde Tommy tüfekleri olan onlarca askeri el edip– ama arkamdaki adamlar ateş etmeye başlarsa, sizlerden yere serilen bir sen olmazsın. Biz esirlerimize iyi davranırız,<a id="GBS.0322.02"/> gün aydınlanınca sizleri gruplara ayıracağız, bize katılmak isteyenlerin başımızın üzerinde yeri var, katılmak istemeyenleriyse yol parası verip evlerine göndereceğiz,” dedi.</p>
			<p>Değirmende çıt yoktu, sadece düşen su damlaları duyuluyordu. Takım komutanı birkaç asker gönderip çürümeye yüz tutmuş kapıyı kapattı. Gaz lambasının sarı ışığı, kapının üzerindeki delik ve çatlaklardan süzülüp şişmiş<a id="GBS.0322.03"/> yüzlere yansıyordu.</p>
			<p>17. Alay’ın askerleri gittikten sonra değirmenin içinde biraz yer boşaldı. El yordamıyla az önce Sima Ku’nun sesinin geldiği yöne doğru seğirttim. Sıcak ve titrek bacakların üzerinden geçerken tökezledim, çok ahenkli iniltiler duydum. Bu devasa yel değirmeni Sima Ku ve ağabeyi Sima Ting’in başyapıtıydı, değirmen inşa edildikten sonra bir çuval bile un öğütülmemişti, değirmenin<a id="GBS.0322.04"/> kanatları ilk gece esen sert rüzgârlar yüzünden parça parça kırılmıştı ve geriye sadece bütün bir yıl boyunca takır tukur dönen ahşap parçalar kalmıştı. Değirmen, içine bir sirk alabilecek kadar büyüktü, küçük birer tepe büyüklüğündeki bir düzineden fazla değirmentaşı değirmenin içinde inatla dikiliyordu.</p>
			<p>Daha iki gün önce Sima Liang’la birlikte buraya bakmaya gelmiştik, Sima Liang bana, babasına<a id="GBS.0322.05"/> değirmeni bir sinemaya çevirmesini teklif edeceğini söylemişti. Daha değirmene adım atar atmaz titremiştim. Bomboş değirmenin içindeki bir sürü vahşi fare keskin çığlıklar atarak üzerimize koşmuş, tam bize iki adım kala birden durmuşlardı. Büyük, beyaz tüylü, kırmızı gözlü bir fare en öne çömelip sanki yeşim taşından oyulmuş gibi duran güzel ön pençeleriyle beyaz bıyıklarını okşadı. Küçük<a id="GBS.0323.01"/> gözleri yıldız gibi ışıldıyordu, arkasında yarım daire oluşturmuş onlarca siyah fare vardı, aç gözlerle bizi süzüp üzerimize atılmaya hazır bir halde beklediler. Korkuyla geriledim, başımdan aşağı sanki kaynar sular dökülmüştü, yanıyordum, yanıyordum, sırtımdan aşağı, omurgama doğru bir soğukluk yürüdü. Sima Liang hemen benim önüme geçti –aslında boyu benim çeneme kadar geliyordu– yere eğilip çömeldi,<a id="GBS.0323.02"/> ardından gözlerini o beyaz fareye dikip bakmaya başladı. En ufak bir zayıflık belirtisi göstermeyen beyaz fare, bıyıklarını okşadığı pençelerini aşağı indirip küçük bir köpek gibi olduğu yere oturdu, o küçük ağzının kenarındaki beyaz bıyıkları seğirdi hafiften. Ne Sima Liang ne de o beyaz fare geri adım attı, bir çıkmaza girmişlerdi sanki. O fareler, özellikle o beyaz fare ne düşünmüştü acaba?<a id="GBS.0323.03"/> Hayatıma girmesiyle beni çok mutsuz eden ama yavaş yavaş yakınlaştığımız Sima Liang, bu küçük çocuk, acaba o an ne düşünüyordu? Yoksa fareyle aralarında bir bakışma yarışması mı yapıyorlardı? Ya da bir iğne ile bir buğday başağı arasında geçen kimin daha sivri olduğunu ispatlamaya çalıştıkları ruhani bir savaş mıydı? Hangisi iğne, hangisi buğday başağıydı? Farenin şöyle dediğini duyar gibiydim:<a id="GBS.0323.04"/> Burası bizim mekânımız, burayı işgal edemezsiniz! Sima Liang da şöyle diyordu sanki: Burası Sima ailesinin değirmeni, burayı amcamla babam inşa etmiş, buraya gelmem demek kendi evime dönmem demek, buranın efendisi benim. Beyaz fare şöyle devam etti: Güçlü olan kraldır, zayıf olansa bir hırsız. Sima Liang da beş yüz kilo fare, dört kilo kediyle baş edemez, dedi. Fare de, sen insansın, kedi değil, diye<a id="GBS.0323.05"/> karşılık verdi. Sima, ben önceki yaşamımda bir kediydim, hem de dört kiloluk koca bir kedi, diye atıldı. Fare de, senin daha önceki yaşamında bir kedi olduğuna nasıl inanmamı beklersin, diye sordu. Sima Liang, iki elini yere koyup gözlerini devirdi, dişlerini gösterip, miyav miyav, diye bir erkek kedi gibi miyavlamaya başladı, onun miyavlama sesi değirmenin içinde yankılandı. Miyav miyav mi beyaz<a id="GBS.0324.01"/> fare birden panikledi, dört pençesini de yere indirip tam kaçmayı düşündüğü sırada Sima Liang bir kedi çevikliğiyle öne atılıp beyaz fareyi yakaladı. Fare, Sima Liang’ı ısırmaya fırsat bile bulamadan Sima Liang onu tuttuğu gibi yere çalıp öldürdü. Diğer fareler de hemen dört bir yana kaçıştı. Hemen Sima Liang’ı taklit edip miyavlayarak farelerin peşine düştüm ama fareler göz açıp kapamadan arkalarında<a id="GBS.0324.02"/> iz bile bırakmadan gözden kayboldu. Sima Liang gülmeye başladı, başımı arkaya çevirip ona bakınca aman Tanrım bir de ne göreyim! Gözleri gerçekten kedi gözü gibiydi, o kasvetli karanlıkta fosforlu ışıltılar saçarak yeşil yeşil parlıyorlardı. O beyaz fareyi değirmentaşlarının birinin çukuruna fırlattı. Sonra ikimiz de birer ahşap çevirme koluna asılıp tüm gücümüzle itmeye başladık ama taş<a id="GBS.0324.03"/> yerinden kıpırdamadı bile, en iyisi vazgeçelim, dedik. Ardından diğer değirmentaşlarına bakındık, değirmenin içindeki değirmentaşlarını şu taş senin bu taş benim diye bir bir ittirmeye çalıştık ve hepsini ittirmeyi başardık. Hepsi iyi dönen taşlardı. Sima Liang, “Küçük dayı, biz de kendi değirmenimizi açalım mı?” diye sordu. Ona ne cevap vereceğimi bilemedim. Memeler ve süt dışında herhangi bir şeyin<a id="GBS.0324.04"/> bana ne gibi bir yararı dokunabilirdi ki? O gün öğleden sonra da şahane geçti, gün ışığı sac çatıdaki çatlaklardan ve ahşap pencerelerin çerçevelerinden geçip yerdeki tuğla zemini aydınlatıyordu. Zeminde fare pisliği vardı, bu fare pisliklerinin içine mutlaka yarasa pisliği de karışmış olmalıydı; çünkü çatının kirişlerine baş aşağı olarak asılı duran kırmızı kanatlı birkaç küçük yarasa vardı,<a id="GBS.0324.05"/> bir tane şapka büyüklüğünde büyük bir yarasa en üstteki kirişlerin arasında asılı duruyordu, onun sesiyle vücudu birbiriyle çok uyumluydu, keskin ve uzun süren çığlıklar atıyordu, bu çığlıkları duyunca korkudan kestane gibi titredim. Her değirmentaşının üzerine oyulmuş bir delik vardı, deliklerin içinde ta sac çatıya kadar uzanan köknar ağacından yapılmış direkler duruyordu, bu köknar direkler, sac<a id="GBS.0325.01"/> çatıdan dışarıya doğru gidiyordu, direklerin üzerindeyse üzerinde bir zamanlar kocaman ahşap kanatların olduğu ve rüzgâr gücüyle çalışan dev tekerlekler vardı. Sima Ku ve Sima Ting şöyle düşünmüş olacaklardı: Rüzgâr olduğu sürece bu kanatlar döner, kanatlar dönünce tekerlekler de döner, tekerlekler dönünce köknar direkler de döner, direklerin dönmesiyle de değirmentaşları kendiliğinden dönecektir.<a id="GBS.0325.02"/> Ama işte gerçeklik Sima kardeşlerin zekice planlarını bozmuştu.</p>
			<p>Sima Liang’ı aramaya değirmentaşının oraya gittiğimde köknar direklerin üzerinde uçarcasına bir aşağı bir yukarı koşuşturan birkaç fare gördüm, ardından değirmentaşının üzerine çömelmiş gözleri parlayan birini gördüm, onun Sima Liang olduğunu hemen anladım. O buz gibi küçük pençelerini uzatıp elimi yakaladı. Onun yardımıyla ahşap<a id="GBS.0325.03"/> çevirme kolunun üzerine basıp değirmentaşının üzerine tırmandım. Değirmentaşının üzeri ıpıslaktı, taşın oluğunda gri beyaz bir gölet oluşmuştu. “Küçük dayı, o beyaz fareyi hâlâ hatırlıyor musun?” diye sordu bana Sima Liang gizli bir tavırla. Karanlıkta başımı salladım. “O burada,” dedi kısık bir sesle, “derisini yüzüp nineme kulaklık yapacağım.” Güneyden, çok uzaklardan yorgunluktan hali kalmamış<a id="GBS.0325.04"/> bir şimşek yeşil yeşil çakıp değirmenin içini ince bir ışık huzmesiyle aydınlattı. Sima Liang’ın avucundaki ölü fareyi gördüm. Farenin tüm vücudu ıpıslaktı, o uzun ve ince kuyruğu insanı iğrendiren bir şekilde aşağıya doğru kıvrılmıştı. “At onu,” dedim iğrenerek. “Nedenmiş? Neden onu atacakmışım?” diye sordu hoşnutsuz bir tavırla. “İğrenç de ondan yoksa sen iğrenmiyor musun?” dedim. Bir an ağır<a id="GBS.0325.05"/> bir sessizliğe büründü. Fare ölüsünün değirmentaşının oluğuna düşerken çıkardığı sesi duydum. “Küçük dayı, söylesene, sence bize ne yapacaklar?” diye sordu çekinerek. Gerçekten de acaba bize ne yapacaklardı? Kapının dışındaki askerler nöbet değiştirdi, sokaktan şırıl şırıl akan suyun sesi geliyordu. Değişen nöbetçiler at gibi soluyorlardı, içlerinden biri, “Çok soğuk, ağustos ayının havası burada<a id="GBS.0326.01"/> ne gezer! Sular donar mı dersin?” dedi. “Saçmalama!” diye cevap verdi diğer nöbetçi.</p>
			<p>“Küçük dayı, evi özledin mi?” diye sordu Sima Liang. Burnum ekşidi, üzerime dayanılmaz bir ağırlık çöktü. Sımsıcak bir <em>kang</em>, annemin ılık koynu, Büyük ve Küçük Dilsiz’lerin gece gezmeleri, ocaktaki cırcırböcekleri, keçinin tatlı sütü, annemin eklemlerinin çatırdaması ve ağır öksürükleri, büyük ablamın avludaki<a id="GBS.0326.02"/> kıkırdamaları, baykuşun yumuşak tüyleri, kilerin arkasındaki odada yılanların fareleri yakalarken çıkardıkları sesler... Evim, bir de bana seni özleyip özlemediğimi soruyorlar. Tıkanmış burnumu hafifçe çektim. “Küçük dayı, ikimiz kaçalım mı?” dedi birden. “Kapının önünde nöbetçiler var, nasıl kaçacağız?” diye alçak sesle sordum. Kolumu tutup, “Şu köknar direklerini görüyor musun!” dedi. Elimi<a id="GBS.0326.03"/> alıp çatıya doğru uzanan direğin üstüne koydu. Direk de ıslanmıştı. “Direğe tırmanırız, sonra sac çatıda bir delik açıp oradan çıkarız,” dedi. “Peki, çatıya çıktıktan sonra ne olacak?” diye sordum tereddüt içinde. “Aşağıya atlarız!” dedi, “Aşağıya indikten sonra da doğruca eve dönebiliriz.” Kendimizi o paslı ve takırdayan sac çatının üzerinde ayakta dikilirken düşünmek bile dizlerimi titretmeye yetti.<a id="GBS.0326.04"/> “O kadar yüksekten,” diye mırıldandım, “atlarsak bacağımız kırılır.” “Bir şey olmaz, küçük dayı, sana garanti veriyorum, baharda ben bu çatıdan aşağıya atlamıştım, saçakların hemen altında bir sıra karanfil ağacı var, bu ağacın dalları yay gibi yumuşak,” dedi. Direkle sac çatının birleştiği noktaya baktım, orada gri bir ışık parlıyor, parlak su damlaları direk boyunca aşağıya süzülüyordu. “Küçük<a id="GBS.0326.05"/> dayı, gün birazdan aydınlanacak, hadi tırmanalım artık,” dedi ısrarcı bir şekilde üzerime gelerek. Ben de çaresizce başımı salladım.</p>
			<p>“Ben önden çıkıp sacı kaldırayım,” dedi omzuma pışpışlarmış gibi vurarak, “sen de benim tırmanmama yardım et.” İki eliyle sudan kayganlaşmış direğe sarıldı, iki ayağı benim omuzlarımda kendini yukarıya doğru çekti. “Ayağa kalk,” diye seslendi bana, “ayağa kalksana!”<a id="GBS.0327.01"/> İki elimle direğe tutunup titreyerek ayağa kalktım. Direğin üzerinde gezinen birkaç fare ciyaklayarak kendilerini yere attı. İki ayağıyla omuzlarıma sertçe baskı yaptığını hissettim, ardından kertenkele gibi direğe yapıştı. O zayıf ışık altında onun var gücüyle direğe tırmanmasını izledim, biraz tırmanıyor, hemen ardından biraz aşağıya kayıyordu ama sonunda yavaş yavaş yükseldi ve çatıya ulaştı.<a id="GBS.0327.02"/> Sac çatıyı yumruklayınca, tak tak diye sesler çıktı ve çatıda birikmiş sular aşağıya döküldü. Yağmur suyu yüzüme döküldü, ağzıma girdi, suyun tadı tuzlu ve paslıydı, ağzıma giren o sac talaşlarından hiç bahsetmeyeyim. Karanlığın içinde soluk soluğa kalmıştı, harcadığı efordan ötürü biraz da inliyordu. Sac çatı birden çatırdayınca başımdan aşağıya şelale gibi sular döküldü ama değirmentaşından<a id="GBS.0327.03"/> kaymamak için hemen iki elimle direğe sarıldım. Sima Liang açtığı deliği başıyla itip onu daha da genişletti. Sac levha karanlıkta önce bir kıvrıldı, hemen ardından parçalandı. Çatıda yamuk bir üçgeni andıran bir pencere açılınca gri gökyüzü içeri doğru ışıdı. Gri gökyüzünde henüz parlaklığını yitirmemiş birkaç yıldız parlıyordu. “Küçük dayı,” diye seslendi çatının yüksek kirişlerinden aşağıya<a id="GBS.0327.04"/> doğru, “ben önce etrafı bir kolaçan edeyim, sonra aşağıya gelir seni kurtarırım.” Sonra hızla başını yeni açılmış pencereden kurtarıp etrafa bakınmaya gitti. “Çatıda biri var!” diye bağırdı kapının önündeki askerlerden biri. Sonra karanlığı yalayan birkaç ateşten dil gördüm, ardından saca isabet eden kurşunların sesleri duyuldu. Sima Liang hızla direkten aşağıya kaydı, az kalsın başıma çarpıp beni<a id="GBS.0327.05"/> dümdüz edecekti. Yüzündeki yağmur damlalarını silip ağzındaki sac talaşlarını tükürdü, ardından dişleri takırdayarak, “Dondum, dışarısı çok soğuk,” dedi.</p>
			<p>Şafak doğmadan hemen önceki o en karanlık an geçti, değirmenin içi yavaş yavaş aydınlanmaya başladı. Sima Liang’la birbirimize sıkıca sarılmıştık, kalbi neredeyse kaburgalarıma yapışmıştı, kalbinin bir serçe gibi hızla attığını duydum. Çaresizce<a id="GBS.0328.01"/> ağladım. O da o yuvarlak ve kaygan alnıyla çeneme hafiften vurarak, “Küçük dayı, ağlama, seni öldürmeye cesaret edemezler, senin 5. ablanın kocası onların en büyük komutanı,” dedi.</p>
			<p>Yel değirmeninin içi artık çok net seçilebiliyordu. Mavi yeşil ışıklar saçarak heybetle parlayan on iki tane değirmentaşından birini Sima Liang’la ben işgal etmiştik. Sima Liang’ın amcası Sima Ting de başka bir<a id="GBS.0328.02"/> değirmentaşının üzerindeydi, burnunun ucundan sarkan bir yağmur damlası eşliğinde bize göz kırptı. Geri kalan değirmentaşlarının üzerine birkaç ıslak fare çömelmişti. Fareler bir arada durup parlak ve siyah gözlerle bize bakıyor, kuyrukları dev solucanları andırıyordu. Hem iğrenç hem de acınası görünüyorlardı. Zeminde parlak bir gölet oluşmuştu. Çatıdan da hâlâ su damlıyordu. Sima Taburu’nun komutanlarının<a id="GBS.0328.03"/> büyük bölümü sırtlarını birbirlerine vermiş ayakta dikiliyordu, üzerlerine yapışan yeşil askerî üniformalarının rengi siyaha dönmüştü. Adamların yüzleri ve gözlerindeki ifade çarpıcı bir biçimde değirmentaşının üzerindeki farelere benziyordu. Buraya zorla getirilmiş olan sivil halkın büyük bölümü bir arada duruyordu, içlerinden bazıları darı tarlasındaki mısırlar gibi Sima Taburu’nun arasına<a id="GBS.0328.04"/> karışmıştı. Siviller kadınlı erkekli karışık duruyorlardı, erkeklerin sayısı kadınlardan fazlaydı, aralarında annelerinin koynunda hasta birer kedi gibi mırıldanan birkaç çocuk da vardı. Kadınların hepsi yerde oturuyordu. Erkeklerin bir kısmı yere çömelmiş, bir kısmı da duvara dayanmış ayakta dikiliyordu. Değirmenin duvarları kirece boyanmıştı, ıslanmış kireç erkeklerin sırtlarına yapışıp onların<a id="GBS.0328.05"/> rengini değiştirmişti. Kalabalığın arasında Şaşı Hua’yı fark ettim. Bacaklarını açmış çamurlu suyun içinde oturuyordu. Başka bir kadının sırtına dayanmıştı. Boynu sanki kırılmış gibi omzunun üzerine düşmüştü. Tek memeli, İhtiyar Jin denilen kadın bir adamın kıçına oturmuştu, o adam kimdi acaba? Adam yere yüzüstü uzanmıştı, yüzü yana dönüktü, beyaz sakalları suyun içinde yüzüyordu, sakallarının<a id="GBS.0329.01"/> etrafındaki suyun içinde kurbağa yavrularını andıran kara kan lekeleri vardı. İhtiyar Jin’in göğsünün sadece sağ tarafında bir meme vardı, göğsünün sol tarafı bileği taşı gibi dümdüzdü, bu onun o tek memesini daha da dik gösteriyordu, o tek meme düz bir ovada kendi başına yükselen küçük bir tepeyi andırıyordu. Memenin ucu sert ve büyüktü, ince bluzundan fırlayacak gibi duruyordu. İnsanlar ona “Yağ<a id="GBS.0329.02"/> Tenekesi” diye seslenirdi, denildiğine göre meme ucu kalktığı zaman ona bir teneke yağ asabilirmişsiniz. Yıllar sonra onun o çıplak vücudunun üzerine çıkma şansı elde edince onun sol memesinin neredeyse ardında hiç iz bırakmadan ortadan kaybolduğunu görecektim, memesinden geriye sadece fasulye büyüklüğünde, güzel bir beni andıran ve varlığını ancak öyle duyuran bir meme ucu kalmıştı. İşte orada<a id="GBS.0329.03"/> ölü bir adamın kıçının üstünde otururken ellerini sinirli bir şekilde yüzünde gezdiriyordu, yüzünü ovaladıktan sonra ellerini dizlerinin üzerine koyup bu kez de dizlerini kaşımaya başladı, sanki az önce örümcek ağının örttüğü bir delikten çıkmış da yüzüne yapışmış şeffaf örümcek ağlarını çıkarmaya çalışıyordu. Geri kalanlarsa kendi hallerindeydiler, kimi ağlıyor kimi gülüyor kimi de gözlerini yummuş<a id="GBS.0329.04"/> kendi kendine mırıldanıyordu. Bir de başını durmadan sanki bir su yılanı ya da suyun başındaki bir turna gibi sallayan biri vardı. Bu vücudu çok güzel bir kadındı, karides ezmesi satan Geng Da’le’nin karısıydı, annesi Bohai’liymiş. Bu kadının çok uzun bir boynu ve küçük bir kafası vardı, kafası öyle küçüktü ki vücuduyla çok orantısız duruyordu. Bazıları bu kadının bir yılandan insana dönüştüğü<a id="GBS.0329.05"/> söylerdi, kadının boynu ve kafası gerçekten yılana benziyordu. O uzun boynu ve küçük kafasıyla boyunları öne doğru uzatılmış bir kadın yığınının içinde başını yukarı kaldırmıştı, kadının o nemli soğukluk ve loş ışığın içinde durmadan bir ileri bir geri sallanması ve hafiften titreyen vücudunun görüntüsü benim için eskiden bir yılan olduğunun ve şimdi de tekrar eski haline dönüşeceğinin kanıtıydı,<a id="GBS.0330.01"/> gidip de kadının vücuduna bakmaya cesaret edemedim, başımı korkuyla başka yöne çevirmeme rağmen, kadının o gölgesi zihnimin derinliklerinde durmadan sallanmaya devam etti.</p>
			<p>Birden limon sarısı büyük bir yılan köknar, direklerin birinden dönerek aşağıya indi. Yılanın spatula gibi düz bir kafası vardı, zaman zaman ağzından o esnek ve mor dilini dışarı çıkarıyordu. Başı ne zaman değirmentaşının<a id="GBS.0330.02"/> tepesine değse hemen gevşeyip dik bir açı oluşturuyor, ardından pürüzsüz bir şekilde ileriye doğru atılıp değirmentaşının ortasındaki farelere saldırıyordu, fareler de ön pençelerini havaya kaldırıp deli gibi ciyaklıyordu. Yılanın başı, düz bir şekilde ilerlediğinde direğin üzerine sarılmış olan çapa kalınlığındaki vücudu da pürüzsüz bir şekilde sanki dönen yılan değil de direğin kendisiymiş gibi<a id="GBS.0330.03"/> ardından geliyordu. Yılan, değirmentaşının ortasına gelince başını neredeyse bir metre kadar yukarı kaldırıp ardından başını sanki bir elmiş gibi geriye yasladı, yılanın boynu önce şöyle bir küçüldü, sonra genişledi, boynunun üzerindeki noktalar sık dokunmuş bir ağ gibi açıldı, mor dilinin hareketleri daha da hızlanıp daha da korkutucu bir hal aldı ve ağzından insanın korkudan kemiklerini üşüten<a id="GBS.0330.04"/> bir tıslama duyuldu. Fareler sanki bozuk para sayar gibi şakırtılar çıkarıp normal hallerinden iki kat daha küçüldüler. Farelerden irikıyım olan biri arka ayaklarının üstünde dikilip ön pençelerini sanki kitap okur gibi havaya kaldırdı, arka ayaklarını şöyle bir gerip vahşi bir hızla öne atıldı. Kendini kocaman bir üçgen gibi açılmış olan yılanın ağzına atan farenin kendisi oldu. Sonra yılan ağzını<a id="GBS.0330.05"/> kapadı, farenin yarısı yılanın ağzından sarkıyordu, farenin o sert ve uzun kuyruğu yılanın ağzında komik bir şekilde sallandı.</p>
			<p>Sima Ku terk edilmiş bir köknar direğin üzerinde oturuyordu, başını göğsüne eğmişti, saçları darmadağınıktı. 2. ablam onun dizlerine yatmıştı. Ablamın başı Sima Ku’nun kolundaydı, başını yukarı kaldırmıştı, boynunun derisi iyice gerilmişti. Yüzü kar beyazıydı, ağzı<a id="GBS.0331.01"/> kara bir delik gibi kocaman açıktı. 2. ablam ölmüştü. Babbitt, Sima Ku’nun yanına oturmuştu. O çocuksu yüzünde bir ihtiyarın ifadesi vardı. 6. ablamın vücudunun üst kısmı Babbitt’in dizlerindeydi ve durmadan seğiriyordu, Babbitt sudan şişmiş o koca elleriyle ablamın omuzlarını okşuyordu. O bir ayağı çukurda olan kapının arkasında sıska bir adam intihar etmeye hazırlanıyordu. Adamın pantolonu kıçından<a id="GBS.0331.02"/> düştü düşecekti, çamurdan grileşmiş iç çamaşırı görünüyordu. Pamuklu kumaştan yapılma kemerini, kapının kasasına bağlamaya çalışıyordu ama kapının kasası çok yüksekti, adam zıplayıp kasaya erişmeye çalıştı ama öyle güçsüz düşmüştü ki bunu da beceremedi. Başının arkasındaki çıkıntıdan onun kim olduğunu çıkardım. Bu adam Sima Liang’ın amcası Sima Ting’di. Yorulmuş olacak sonunda vazgeçti, pantolonunu<a id="GBS.0331.03"/> beline çekip kemerini güzelce bağladı, başını arkaya çevirip kalabalığa doğru utanarak gülümsedi, çamurlu sudan hiç çekinmeden yere oturup iki gözü iki çeşme ağlamaya başladı.</p>
			<p>Sabah rüzgârları, tarlalardan ağzında gümüş bir sazanla çatının üzerinde kibirle dolaşan ıslanmış bir kara kedi gibi esmeye başlamıştı. Kan kırmızısı sabah güneşi, içi su dolu hendekten tırmandı, üzerinden su damlıyordu,<a id="GBS.0331.04"/> çok da bitkindi. Taşkın Ejderha Nehri taştı taşacaktı, dalgaları kıyıya vururken sabah sessizliğinde bir başka çağıldıyordu. Değirmentaşının üzerinde oturuyorduk, bakışlarımız güneşin puslu kırmızı ışıklarıyla karşılaştı, tüm gece bardaktan boşalırcasına yağan yağmurun vurduğu pencerelerde bir tane bile leke yoktu, önünde ne bir çatı ne de ağaç olan ağustos tarlaları karşımızda uzanıyordu. Değirmenin<a id="GBS.0331.05"/> önündeki sokağı yıkamış olan yağmur, tüm tozu götürmüş, geriye sadece o sert ve kestane rengi toprak tabakası kalmıştı. Sokak, bir kat vernik çekilmiş gibi parlıyordu, henüz yaşamakta olan iki büyük, yeşil sırtlı sazan, karaya vurmuş, sokakta kuyruklarını hafifçe titretiyorlardı. Üzerlerinde gri üniformalar olan iki adam, biri uzun ve sıska, diğeri kısa ve şişmandı, sendeleyerek içi yeşil<a id="GBS.0332.01"/> sazan, ot sazanı ve bir tane de gümüş renginde yılanbalığı dolu olan büyük bambu bir sepet taşıyorlardı. Sokaktaki sazanları görünce ellerinde sepetle heyecanla koşturdular, ayaklarından birbirine bağlanmış bir turnayla bir ördeği andırır gibi çok tuhaf bir biçimde koşuyorlardı. “Sazana bak ne büyük!” dedi kısa ve şişman olan. “Hem de iki tane!” dedi uzun ve sıska olanı. Onlar balıkları yakalamaya<a id="GBS.0332.02"/> çalışırken yüzlerinin ana hatlarını seçebildim, bu ikisi 6. ablam ve Babbitt’in düğün yemeğindeki garsonlardı, şimdi de Bağımsız Birlik’in ajanları olmuşlardı. Değirmenin dışındaki nöbetçiler bu ikisinin balığı yakalamalarını izledi. Takım komutanı esneyerek onların yanına gidip, “Şişman Liu, Sıska Hou, işte buna, armut piş ağzıma düş derler,<a class="si-noteref" epub:type="noteref" href="#f36" id="ref_f36">36</a>” dedi. Sıska Hou, “Takım Komutanı Ma, siz çok yoruldunuz,”<a id="GBS.0332.03"/> dedi. “Çok da değil ama açlıktan başım döndü,” diye yanıtladı Takım Komutanı Ma. Şişman Liu, “Gidip balık çorbası pişirelim, böyle bir zaferden sonra askerler büyük bir ödülü hak ettiler,” dedi. Takım Komutanı Ma, “Bu kadarcık balıkla bırakın askerleri siz aşçılar bile doymazsınız,” dedi. Sıska Hou, “Rütbeniz ne olursa olsun siz bir komutansınız, komutanlar konuşurken kanıtlara dayanarak<a id="GBS.0332.04"/> konuşmalıdır, eleştiri yaparken de politik olmak gerek, öyle ağzınızı açıp her aklınıza geleni söyleyemezsiniz,” diye karşı çıktı. “Ben sadece şaka ediyordum, her şeyi bu kadar ciddiye alma!” dedi Takım Komutanı Ma, “Sıska Hou, seni görmeyeli ağzın epey laf yapar olmuş!”</p>
			<p>Onlar tartışırken sırtını sabah güneşinin kızıllığına vermiş annem, sokak boyunca yavaş ve ağır adımlarla ama tuhaf da bir<a id="GBS.0332.05"/> kararlılıkla bize doğru yürüyordu. “Ana!” diye haykırıp kendimi değirmentaşının üzerinden aşağıya fırlattım. Doğruca annemin koynuna düşeceğimi sanmıştım; ama ayağım kayınca kendimi değirmentaşının altındaki çamurlu suyun içinde buldum.</p>
			<p>Kendime geldiğimde 6. ablamın bana bakan telaşlı yüzünü gördüm. Sima Ku, Sima Ting, Babbitt ve Sima Liang da başucumdaydı. “Anam geldi,” dedim 6. ablama, “anamı<a id="GBS.0333.01"/> kendi gözlerimle gördüm.” Ablamın kolundan kurtulup kapının ağzına doğru koştum, koşarken başım birinin omzuna çarpınca sendeledim ama koşmaya devam ettim, etrafımdaki o sık ağaçlardan oluşan insan kalabalığını tüm gücümle yardım. O çürümeye yüz tutmuş olan kapı yolumu kesti, çılgınlar gibi kapıya vurup, “Ana, ana!” diye bağırdım.</p>
			<p>Tommy’sinin kara namlusunu kapının üzerindeki bir delikten<a id="GBS.0333.02"/> içeriye doğru uzatan bir asker bana, “Şamatayı kes, kahvaltıdan sonra sizi salacağız,” dedi ciddi bir tonla.</p>
			<p>Benim bağırışlarımı duyan annem, adımlarını daha da hızlandırdı. Annem hendek boyunca ilerleyip kapıya doğru yöneldi. Takım Komutanı Ma, onu engelleyip, “Ablacığım, bu kadarı yeter, durun artık!” dedi.</p>
			<p>Annem kollarını kaldırıp Takım Komutanı Ma’yı geçerek hiçbir şey söylemeden yoluna<a id="GBS.0333.03"/> devam etti. Güneşin kan kırmızısı ışınları, annemin yüzünü kana buladı, ağzı öfkeyle çarpılmıştı.</p>
			<p>Askerler öne atılıp kara bir duvar gibi annemin önünde durdu. “Kıpırdama! Seni yaşlı bunak!” diye emretti Takım Komutanı Ma annemin omzundan tutarak, annem hareket edemedi. Annem öne doğru eğilip omzuna yapışmış olan elden kurtulmaya çalıştı. “Sen kim olduğunu sanıyorsun ha? Ne yaptığını sanıyorsun?”<a id="GBS.0333.04"/> diye öfkeyle sordu. Takım Komutanı Ma, kolunun bir hareketiyle annemi birkaç adım geriletti, annem az kalsın yere düşecekti.</p>
			<p>“Ana!” diye sızlandım kapının deliklerinden.</p>
			<p>Annemin gözlerinde birden mavi kıvılcımlar çaktı, çarpılmış ağzını açıp bir dizi inilti koyuverdi. Gözü hiçbir şeyi görmez bir tavırla ileriye doğru atıldı.</p>
			<p>Takım Komutanı Ma, annemi itip yolun kenarındaki hendeğe<a id="GBS.0333.05"/> düşürdü. Hendeğin içindeki su, dört bir yana sıçradı. Hendeğin içine yuvarlanan annem bir hışım çıkmaya davrandı. Su beline kadar geliyordu. Çığlıklar atarak sudan çıktı. Sırılsıklamdı, saçında kirli su kabarcıkları vardı. Ayakkabılarından biri hendeğin içine düşmüştü, sakat ayağıyla yalınayak topallayarak öne atıldı.</p>
			<p>“Kıpırdama!” diye bağırdı Takım Komutanı Ma, tüfeğini kurarak, Tommy’sinin<a id="GBS.0334.01"/> namlusunu annemin memelerine doğru doğrulttu, ardından öfkeyle, “Yoksa bir hapishaneye baskın mı düzenlemek istiyorsun?” dedi.</p>
			<p>Annem, Takım Komutanı Ma’nın yüzüne düşmanca bakarak, “Çekil önümden!” dedi.</p>
			<p>“Ne yapmaya çalışıyorsun Tanrı aşkına?” diye sordu Takım Komutanı Ma.</p>
			<p>“Oğlumu bulmaya çalışıyorum!” diye haykırdı annem.</p>
			<p>Ben de haykırdım. Yanımda duran Sima Liang da, “Nine!”<a id="GBS.0334.02"/> diye bağırdı. 6. ablam da, “Ana!” diye haykırdı.</p>
			<p>Değirmenin içindeki kadınlar bizim çığlıklarımıza dayanamayıp gözyaşlarına boğuldular. Kadınların ağlayışına erkeklerin burunlarını çekişleri ve askerlerin homurdanmaları karıştı. Nöbetçiler telaşla arkalarına dönüp namlularını yıkılmaya yüz tutmuş kapıya çevirdiler.</p>
			<p>“Kesin şamatayı!” diye bağırdı Takım Komutanı Ma, “Birazdan size izin vereceğiz.”<a id="GBS.0334.03"/> Sonra samimi bir tavır takınıp, “Ablacığım,” dedi, “şimdi evine dön, oğlun bir kötülük yapmadığı takdirde onu salacağız.”</p>
			<p>“Oğlum benim,” diye inledi annem Takım Komutanı Ma’nın etrafından koşturarak kapıya doğru yöneldi.</p>
			<p>Takım Komutanı Ma bir sıçrayışta annemin önünü kesip, “Ablacığım, seni uyarıyorum bak, bir adım daha atarsan kibarlığı elden bırakacağım artık,” dedi ciddi bir tavırla.</p><div style="display:none;"><a id="GBS.0334.04"/></div>
			<p>Annem bakışlarını Takım Komutanı Ma’ya kitleyip, “Senin anan var mı? Sen de insan mısın?” dedi alçak bir sesle. Ardından elini kaldırıp Takım Komutanı Ma’nın kulağına doğru bir tokat savurup sendeleyerek öne doğru yürümeye başladı. Kapıdaki nöbetçiler anneme yol vermek için çekildiler.</p>
			<p>Takım Komutanı Ma yüzünü okşayarak yüksek sesle, “Yakalayın şunu!” diye emretti.</p>
			<p>Nöbetçiler sanki<a id="GBS.0334.05"/> onu duymamış gibi boş boş baktılar.</p>
			<p>Annem kapının önüne geldi. Kapının üzerindeki bir delikten kolumu uzatıp el salladım, bir yandan da bağırıyordum.</p>
			<p>Kapının paslı kilidini çekti, onun ağır soluk alıp verişini duydum. Kilit takırdadı. Keskin sesiyle kulakları sağır eden bir mermi kapının kanadından içeri girdi, çürümüş kapıdan uçuşan talaşlar başıma yağdı.</p>
			<p>“Seni yaşlı karı, sakın kıpırdama!<a id="GBS.0335.01"/> Kıpırdarsan seni vururum!” diye kükredi Takım Komutanı Ma, ardından havaya doğru bir el ateş etti.</p>
			<p>Annem kilidi çıkarıp kapıyı omzuyla itti. Öne doğru atılıp annemin göğsüne yapıştım. Sima Liang ve 6. ablam da hemen fırladılar.</p>
			<p>Bu sırada değirmenin içinden biri, “Kardeşlerim, haydi hep beraber, burada biraz daha beklersek bu son şansımız olabilir!” diye bağırdı.</p>
			<p>Sima Taburu’nun askerleri<a id="GBS.0335.02"/> azgın bir sel gibi öne atıldı. Adamların taş gibi vücutları üzerimize çullanınca kendimizi yerde bulduk, annem benim üzerime düştü.</p>
			<p>Değirmenin içi bir anda karıştı, ağlamalar, kükremeler, çığlıklar birbirine girdi. 17. Alay’ın nöbetçileri çarpmanın etkisiyle feleklerini şaşırdı. Sima Taburu’nun askerleri onların tüfeklerini ele geçirdi, her yerden kurşun sesleri geldi, camlar kırıldı. Hendeğe<a id="GBS.0335.03"/> düşen Takım Komutanı Ma, suyun içinden birkaç kez ateş edip Sima Taburu’nun askerlerinden birkaçını kurşun askerler gibi yere devirdi. Bunu gören yoldaşları Takım Komutanı Ma’nın üzerine çullanıp onu tekme tokat suya gömdüler, hendeğin suyu dört bir yana dağıldı.</p>
			<p>17. Alay’ın askerleri sokakta koşturmaya başladı. Bir yandan koşturuyor bir yandan da ateş ediyorlardı. Sima Taburu’nun askerleri<a id="GBS.0335.04"/> etrafa dağılıp koşmaya başladı; ama amansız kurşunlar da peşlerinden geliyordu.</p>
			<p>Biz de bu hengâmenin içinde sırtımızı değirmenin duvarına dayamış, üzerimize gelenleri dışarıya doğru itmekle meşguldük.</p>
			<p>17. Alay’ın yaşlı askerlerinden biri bir kavak ağacının altına diz çöküp tüfeğiyle nişan adı, tüfeğinin bir hareketiyle Sima Taburu’nun askerlerinden biri kendini yerde buldu. Mermi kovanları<a id="GBS.0335.05"/> pat pat pat sesleri eşliğinde suya düşerken sudan da hava kabarcıkları çıkıyordu. O yaşlı asker gene nişan aldı, bu kez Sima Taburu’ndan uzun boylu esmer bir askeri vurmaya hazırlanıyordu, asker epeydir güneye doğru koşuyordu, o an fasulye tarlalarında zıplayan bir kanguruyu andırıyordu, fasulye tarlalarıyla sınır oluşturan darı tarlalarına gitmeye çalışıyordu. Yaşlı askerin hiç acelesi yoktu,<a id="GBS.0336.01"/> yavaşça tetiği çekti, koşturan asker, baş üstü yere çakıldı. Yaşlı asker tüfeğinin sürgüsünü çekince bir mermi kovanı havaya sıçrayıp kavis çizerek süzüldü.</p>
			<p>Bu karmaşanın içinde gözüm Babbitt’e takıldı, koyun sürüsünün içinde aptal bir katır gibi dikiliyordu, etrafında meleyen kalabalığı sağa sola itti. Gözlerini kocaman açtı, koca baldırlarını kaldırdı, ağır toynaklarıyla çamuru döverek koyun<a id="GBS.0336.02"/> sürüsüyle beraber koşmaya başladı. Dilsiz Sun siyah bir kaplan gibi atılıp Myanmar kılıcını başının üzerinde fır fır döndürerek koyun sürüsünün yolunu kapatan bir düzine kadar korkusuz kılıç ustasına liderlik ediyordu. Kesilen başlar havada uçuşurken insanın kanını donduran çığlıklar yankılandı vahşi doğada. Koyun sürüsü ardına döndü, yön duygusunu kaybetmişlerdi, nereye gidip nereye saklanacaklarını<a id="GBS.0336.03"/> bilemediler. Babbitt bir an dondu kaldı, boş bakışlarla etrafına bakındı. Dilsiz Sun onun üzerine atılınca Babbitt toynaklarını kaldırıp dörtnala üzerimize doğru koştu. Ağzından köpükler çıkıyordu, soluksuz kalmıştı. Ağacın altındaki yaşlı asker ona nişan aldı.</p>
			<p>“İhtiyar Cao! Ateş etme!” diye bağırdı Lu Liren kalabalığın arasından fırlayıp, “Yoldaşlarım o Amerikalı, vurmayın.”</p>
			<p>17. Alay<a id="GBS.0336.04"/> bir insan ağı gibi kalabalığın üzerine çullandı. Esirler henüz bir arpa boyu yol kat etmişken bir anda ağdan kurtulmaya çalışan balıklara döndüler. Kalabalık çok geçmeden değirmenin önündeki sokağa sürüldü.</p>
			<p>Kalabalığın içine dalan Dilsiz, Babbitt’in omzuna bir yumruk geçirdi. Babbitt’in vücudu kontrolünü kaybedince dönerek bir tur attı, işte yine Dilsiz’in karşısındaydı. Birden kendi dilinde<a id="GBS.0336.05"/> bağırmaya başladı, küfür mü ediyordu, yoksa yapılanlara karşı itirazlarını mı sunuyordu bilemedim. Dilsiz, Myanmar kılıcını havaya kaldırınca kılıç ışıl ışıl parladı. Babbitt de sanki kılıcın bu soğuk parıltısından kendini sakınmak için kollarını havaya kaldırdı.</p>
			<p>“Babbitt!” 6. ablam annemin yanından hızla kalkıp sendeleyerek öne doğru atıldı, daha birkaç adım atmıştı ki kendini yine yerde<a id="GBS.0337.01"/> buldu. Sol ayağı sağ bacağının altından çıkmış bir vaziyette leş gibi kokan çamurun içine uzandı.</p>
			<p>“Dilsiz Sun’u yakalayın!” diye yüksek sesle emretti Lu Liren. Dilsiz’in arkasındaki korkusuz kılıç ustaları onu kolundan yakaladılar. Ağzından haşin homurtular çıkan Dilsiz, kendini kolundan tutmuş olan korkusuz adamları birer bez bebekmişçesine havaya kaldırdı. Lu Liren hendekten çıkıp yolun<a id="GBS.0337.02"/> kenarında durdu, bir elini havaya kaldırıp Dilsiz’e, “Dilsiz Sun, esirlere uyguladığımız politikayı biliyorsun!” diye seslendi. Li Luren’ı gören Dilsiz Sun çıkardığı karmaşaya bir son verdi. Korkusuz adamlar da onun kolunu serbest bıraktı. Dilsiz, Myanmar kılıcını beline soktu, kerpeten gibi parmaklarıyla Babbitt’in yakasına yapışıp onu esirlerin arasından sürüyerek Lu Liren’in önüne kadar çekiştirdi.<a id="GBS.0337.03"/> Babbitt, Lu Liren’le yabancı bir dilde konuştu. Lu Liren de aynı dilde kısa ve basit cümleler kurarak ona bir şeyler söyledi, arada elini kolunu sallayıp bazı jestler yaptı, bir ara avuçlarını göğe çevirip sonra yere indirdi, Babbitt sonunda sakinleşti. 6. ablam elini yardım ister gibi ona uzatıp, “Babbitt...” diye inledi.</p>
			<p>Babbit hendeğin üzerinden atlayıp 6. ablamı yerden kaldırmaya gitti.<a id="GBS.0337.04"/> Ablamın sol bacağı ölü gibiydi. Babbitt kolunu onun beline dolayıp ablamı güçlükle ayağa kaldırmaya çalıştı, ablamın pislikten geçilmeyen elbisesi bir soğan kabuğu gibi yukarı kıvrıldı, beyaz kalçaları bir yılanbalığı gibi kaygan görünüyordu. Ablam, kollarını Babbitt’in boynuna doladı, Babbitt de onu koltuk altlarından destekleyince bu yeni evli çift, sonunda ayağa kalkabildi. Babbitt’in hüzünlü<a id="GBS.0337.05"/> mavi gözleri annemi görünce artık yürüyemeyen, ayağı sakatlanmış olan ablamı taşıyarak anneme doğru yürümeye başladı. Anneme Çince olarak, “Anne...” diye seslendi, dudakları büzüştü, gözyuvaları kocaman yaşlarla doldu.</p>
			<p>Tabur Komutanı Ma üzerine baskı yapan Sima Taburu askerlerinin cesetlerini üzerinden atınca hendeğin içindeki sular iyice dalgalandı, komutan dev bir kurbağa gibi hendekten<a id="GBS.0338.01"/> yavaşça tırmandı. Yağmurluğunun üzerinde bir kurbağanın sırtındaki noktaları andıran su, kan ve çamur izleri vardı. Bacaklarını iki yana açıp titreyerek orada durdu, hem korku veriyordu hem de acınasıydı, öylesine baktığınızda ayıya benzetebilirdiniz ama yakından dikkatle inceleyince bir kahraman görürdünüz. Gözlerinden biri oyulmuştu ve çıkan göz burnunun hemen yanında bir misket gibi parlıyordu,<a id="GBS.0338.02"/> dişlerinden ikisi kırılmıştı ve çelik gibi çenesinden kan damlıyordu.</p>
			<p>İlkyardım çantası taşıyan bir kadın asker koşturup onu düşmek üzereyken yakaladı. “Komutan Shangguan, bu asker çok kötü yaralanmış!” diye bağırdı kadın asker. Kadının ince vücudu Takım Komutanı Ma’nın ağır vücudu altında bir söğüt dalı gibi büküldü.</p>
			<p>Bu sırada iyice yağ bağlamış olan Shangguan Pandi yanında sedye taşıyan<a id="GBS.0338.03"/> iki adamla birlikte sokakta koşturdu. Başında küçük askerî bir kep vardı, kepin altındaki yüzü geniş ve tombuldu, küt kestirip perçem bıraktırdığı saç kesiminin arasından çıkan kulakları onun Shangguan ailesinden aldığı ve henüz yitirmediği tek iyi tarafıydı sanki.</p>
			<p>Hiçbir tereddüt belirtisi göstermeden sanki yoldan geçerken yerden bir şey alırmış gibi Tabur Komutanı Ma’nın çıkmış gözünü aldığı<a id="GBS.0338.04"/> gibi yere fırlattı. Göz yerdeki çamurun içince bir süre yuvarlandı, durduktan sonra düşmanca bir tavırla bize bakmaya koyuldu. “Komutan Shangguan, Komutan Lu’ya söyleyin,” diye konuşmaya başladı Tabur Komutanı Ma, sedyeden hafifçe doğrulup parmağıyla annemi işaret ederken, “değirmenin kapısını bu yaşlı kadın kırdı...”</p>
			<p>Shangguan Pandi eline bir gazlı bez alıp Tabur Komutanı Ma’nın yüzünü bir<a id="GBS.0338.05"/> güzel sardı, adamın ağzını öyle bir sardı ki adam artık istese de ağzını bile açamazdı.</p>
			<p>Shangguan Pandi yanımıza gelip belli belirsiz bir sesle, “Ana,” dedi.</p>
			<p>“Ben senin anan değilim,” dedi annem.</p>
			<p>“Ben sana daha önce de demiştim, ‘Nehir on yıl doğuya akar, ardından bir on yıl da batıya, çık sudan da bak ayağındaki çamura!’” dedi Shangguan Pandi.</p>
			<p>“Gördüm, görmediğim bir şey kalmadı,”<a id="GBS.0339.01"/> dedi annem.</p>
			<p>“Evde olan biten her şeyi biliyorum. Ana, sen kızıma hiç kötü davranmadın, baktın ona, ben de senin bütün kabahatlerini bağışlıyorum,” dedi Shangguan Pandi.</p>
			<p>“Senin beni aklamana ihtiyacım yok, nasılsa çok uzun yaşadım,” dedi annem.</p>
			<p>“Bütün topraklarımızı geri aldık!” dedi Shangguan Pandi.</p>
			<p>Annem gökteki dağılmış bulutlara bakarak, “Ah, Tanrım! Gözlerini aç da aşağıya<a id="GBS.0339.02"/> bak, bak da gör bu dünyanın halini...” diye mırıldandı.</p>
			<p>Shangguan Pandi yanıma gelip soğuk bir tavırla başımı okşadı. Elinde nahoş bir ilaç kokusu vardı. Sima Liang’ın başını okşamadı ama istese bile Sima Liang’ın buna izin vermeyeceğinden emindim. Sima Liang küçük vahşi bir hayvan gibi dişlerini gıcırdatıyordu, eğer Pandi uzanıp onun başına dokunsaydı hiç acımaz, hemen parmaklarını ısırıp<a id="GBS.0339.03"/> koparırdı. Pandi yüzünde alaycı bir gülümsemeyle 6. ablama, “Aferin sana, Amerikan emperyalizmi şimdi bizim düşmanlarımıza uçak ve ağır silah yardımı yapıyor, düşmanlarımıza yardım ederek bağımsızlığını kazanmış bölgelerdeki yoldaşlarımızı öldürüyor!” dedi.</p>
			<p>Kolları Babbitt’e sarılı olan 6. ablam, “5. abla, salıver bizi, 2. ablamı öldürdünüz zaten, yoksa bizleri de mi öldürmek istiyorsun?”<a id="GBS.0339.04"/> dedi.</p>
			<p>Bu sırada Shangguan Zhaodi’nin cesedini sürükleyen Sima Ku, değirmenin içinden deli gibi kahkahalar atarak dışarıya çıktı. Kısa bir süre önce adamları kovanı terk eden bir arı sürüsü gibi değirmenden çıktıklarında o yerinden bile kıpırdamamıştı. Her zaman giyimine özen gösteren, temiz ve titiz olan, hatta her bir düğmesi bile her zaman pırıl pırıl parlayan Sima Ku bir gecede görünümünü<a id="GBS.0339.05"/> değiştirmişti, yüzü önce suya bırakılıp şişirilmiş, ardından da güneşte kurutulmuş bir kuru fasulye gibi beyaz buruşukluklarla doluydu, gözünün feri kalmamıştı, o koca kafasındaki saçlarına ak düşmüştü. 2. ablamın artık kanı kalmamış vücudunu annemin yanına sürükleyip hemen ardından yere diz çöktü.</p>
			<p>Annemin ağzı öyle bir yamuldu ki çenesi titremeye başladı, ağzından anlaşılabilir tek bir sözcük<a id="GBS.0340.01"/> çıkmadı. Gözleri birden yaşlarla doldu. Elini uzatıp 2. ablamın alnını okşadı. Diğer eliyle titreyen çenesini tutup güçlükle, “Zhaodi, yavrum benim, sen ve kız kardeşlerin istediğiniz adamlara vardınız, hepiniz kendi seçtiğiniz yolda ilerlediniz, anan size hiç karışamadı, bu yüzden sizleri kurtaramadı da, siz hep... hepiniz kendi kaderinizin peşine düş...” diyebildi.</p>
			<p>Sima Ku, 2. ablamın cesedini<a id="GBS.0340.02"/> yere bırakıp etrafında bir düzine koruma olan Lu Liren’e doğru yürümeye başladı, Lu Liren da o sırada değirmene doğru ilerliyordu. İki adam aralarında iki adım kala durdu, dört göz birbirine kenetlendi, sanki ölümüne bir düello yapacaklardı ellerindeki kılıçlarla, kılıçlar birbirine çarpmış gibi kıvılcımlar saçıldı etrafa. O kadar raunttan sonra yine de yenişemediler. Lu Liren üç kuru kahkaha<a id="GBS.0340.03"/> attı: Ha ha! Ha ha! Ha ha ha! Sima Ku da üç alaycı kahkaha savurdu: He he! He he! He he he!</p>
			<p>“Sima kardeş görüşmeyeli iyisindir umarım!” dedi Lu Liren, “Bir yıl önce beni kendi topraklarından sürmüştün, bir gün aynısının senin de başına geleceğini hiç düşünmezdin değil mi!”</p>
			<p>“Altı aylık borç kolayca ödenir. Aman Lu Kardeş faizi de çok yüksekten hesapladı,” dedi Sima Ku.</p>
			<p>“Karının talihsiz<a id="GBS.0340.04"/> ölümü için büyük bir üzüntü duydum ama elimden bir şey gelmez, devrim bir tümörü kesip ondan kurtulmak gibidir, arada etinden iyi parçalar da kopar ama bu bizi tümörü kesip atmaktan alıkoymamalı, umarım bunun mantığını anlayabilmişsindir,” dedi Lu Liren.</p>
			<p>“Tükürüğünü boşa harcama, beni hemen öldürebilirsin!” dedi Sima Ku.</p>
			<p>“Seninle işimizin bu kadar kolay biteceğini sanma sakın,” dedi Lu<a id="GBS.0340.05"/> Luren.</p>
			<p>“O zaman işleri kendi yolumla halletmek zorunda kaldığım için beni affet,” dedi Sima Ku.</p>
			<p>Hemen ardından ceketinin iç cebinden gümüş kaplama bir silah çıkarıp tetiğini kurdu. Sonra anneme dönüp, “Anacığım, bunu sizin evin intikamını almak için yapıyorum,” dedi. Silahını kaldırıp şakaklarına dayadı.</p>
			<p>Lu Liren kahkahalar atarak, “Demek ödleğin biriymişsin! Hadi vur kendini seni<a id="GBS.0341.01"/> zavallı böcek!” diye kükredi.</p>
			<p>Sima Ku’nun silahı tutan eli titriyordu.</p>
			<p>“Baba!” diye bağırdı Sima Liang.</p>
			<p>Sima Ku ardına dönüp oğluna bakar bakmaz silah tutan eli yavaş yavaş aşağıya indi. Sonra kendiyle alay eder gibi gülüp elindeki silahı Lu Liren’e fırlatırken, “Yakala,” diye bağırdı.</p>
			<p>Silahı yakalayan Lu Liren silahı havaya kaldırıp, “Bu bir kadın oyuncağı,” dedi. Silahı hor bir<a id="GBS.0341.02"/> tavırla arkasında duran adamlarından birine fırlattı, ardından sudan şişmiş ve üzeri çamurlanmış deri ayakkabılarıyla yere sertçe vurup, “Aslında silahını bana verince benim senin kaderini tayin etme hakkım ortadan kalktı, artık senin hangi yoldan devam edeceğine üstlerim karar verecek, ya göğe, cennete çıkar ya da yerin dibini, cehennemi boylarsın,” dedi.</p>
			<p>Sima Ku başını sallayarak, “Komutan<a id="GBS.0341.03"/> Lu, sanırım yanlış anlamışsınız, cennet ve cehennemde bana verilecek koltuk kalmadı, benim yerim cennet ile cehennem arasındadır, bir gün her şey bittiğinde sen de benimle orada olacaksın,” dedi.</p>
			<p>Lu Liren yanındaki adamlara dönüp, “Götürün şunları,” dedi.</p>
			<p>Korumalar gelip tüfeklerinin ucuyla Sima Ku ve Babbitt’i dürterek, “Yürüyün!” dedi.</p>
			<p>“Hadi gidelim,” diye seslendi Sima Ku, Babbitt’e,<a id="GBS.0341.04"/> “beni yüz kere bile öldürebilirler ama senin tek bir kılına bile zarar veremezler.”</p>
			<p>Hâlâ 6. ablama destek olan Babbitt, Sima Ku’nun yanına gitti.</p>
			<p>“Babbitt Hanım burada kalabilir,” dedi Lu Liren.</p>
			<p>“Komutan Lu, annemin Lu Shengli’yi yetiştirmesine yardım etmemin hatırına beni ve kocamı affedin,” dedi 6. ablam.</p>
			<p>Lu Liren sapları kırılmış gözlüklerini geriye doğru iterek anneme, “Şununla<a id="GBS.0341.05"/> konuşup mantıklı düşünmesini sağlasan iyi edersin,” dedi.</p>
			<p>Annem kararlı bir tavırla başını sallayıp yere çömeldi, ardından Sima Liang’la bana, “Çocuklar bana yardım ediverin,” dedi.</p>
			<p>Sima Liang’la, Shangguan Zhaodi’nin cesedini sürükleyip annemin sırtına yükledik.</p>
			<p>Annem 2. ablamı sırtlayıp yalınayak eve giden çamurlu yola koyuldu. Sima Liang’la ben annemin arkasında, birimiz sağda,<a id="GBS.0342.01"/> birimiz solda, tüm gücümüzle Shangguan Zhaodi’nin katılaşmış bacaklarını kaldırıp annemin yükünü azaltmaya çalışıyorduk. Annemin bir zamanlar ayak bağıyla bağlanmak için sakatlanmış olan küçük ayakları çamurlu yolda aylarca sonra bile görülebilecek derin izler bıraktı.</p>
		</section>
		<section class="subchapter" epub:type="subchapter">
			<h2>6</h2>
			<p>Taşkın Ejderha Nehri yükseldiğinde <em>kang</em>’ın kenarında oturuyordum, arka pencereden o sarı ve bulanık suların setin<a id="GBS.0342.02"/> seviyesine çıktığını ve gürleyerek doğuya doğru aktığını gördüm. Setin kenarında Bağımsız Birlik’ten birkaç asker vardı, yüzlerini nehrin sularına dönmüş aralarında yüksek sesle bir şeyler tartışıyorlardı.</p>
			<p>Annem avluda bir sacın üzerinde gözleme yapıyordu, Sha Zaohua da ateşi beslemek için ona yardım ediyordu. Çıralar hâlâ ıslak olduğundan ateşin rengi koyu sarıydı ve kara dumanlar çıkarıyordu,<a id="GBS.0342.03"/> gün ışığı belli belirsizdi.</p>
			<p>Sima Liang içeriye üzerinde buruk bir akasya ağacı kokusu taşıyarak girip alçak sesle bana, “Babamı, 6. teyzemi ve onun kocasını askerî bölgeye göndereceklermiş. 3. teyzemin kocası ve adamları şimdi nehri geçmek için bir sal yapıyorlar,” dedi.</p>
			<p>“Liang,” diye seslendi annem avludan, “küçük dayını ve küçük teyzeni alıp nehre götür ve oradakilere onların da gitmesini<a id="GBS.0342.04"/> istediğimi söyle.”</p>
			<p>Nehrin çamurlu suları hızla akıyordu, nehrin üzerinde tahıl sapları, tatlı patates kökleri, yabani üzümler, hayvan leşleri ve hatta bazen nehrin en derin yerlerinde kökleriyle birlikte sökülmüş olan ağaç gövdeleri yüzüyordu. Üç dikmesi Sima Ku tarafından yakılan Taşkın Ejderha Nehri Köprüsü, azgın sular altında kalmıştı, orada bir köprü olduğunun tek belirtisi arada sırada<a id="GBS.0342.05"/> ortaya çıkan girdaplar ve dalgaların köprünün kalıntılarına çarparken çıkardığı seslerdi, setin iki tarafındaki fundalıklar da sular altında kalmıştı, arada sırada üzerinde yeşil yaprakların olduğu birkaç dal kendini gösteriyordu. Suyun geniş yüzeyinde mavi gri martılar sürüler halinde dalgaların peşine takılıyor, zaman zaman suyun yüzüne çıkan küçük balıkları avlıyorlardı. Karşı kıyıdaki set solgun,<a id="GBS.0343.01"/> siyah bir halatı andırıyor, arada sırada göz kamaştıran su dalgaları üzerinde zıplayıp dans ediyordu. Suyun yüzeyiyle setin arasında sadece birkaç santimlik bir mesafe vardı, bazı yerlerde su sarı dilini çıkarıp baştan çıkarıcı bir tavırla seti yalıyor, küçük girdaplar oluşturuyor, gürüldeyerek setin dışındaki yamaçlara da kaydığı oluyordu.</p>
			<p>Sete vardığımızda Dilsiz Sun o çok gelişmiş cinsel<a id="GBS.0343.02"/> organını çıkarmış nehre işiyordu, viski rengindeki bu sıvı suyun yüzeyine çarptığında çan gibi sesler çıkarıyordu. Bizim geldiğimizi görünce dostça gülümseyip pantolon cebinden mermi kovanından yaptığı bir düdük çıkarıp kuş sesini andıran bazı melodiler çaldı: Bir ardıçkuşunun gırtlaktan gelen sesi, bir sarıasmanın sığ iniltisi ve bir tarlakuşunun hüzünlü feryadı. Kuş sesleri insanı büyülüyordu,<a id="GBS.0343.03"/> hatta onun siğilli yüzünü bile biraz yumuşattı. Repertuarını bitince düdüğün içindeki tükürükleri şöyle bir silkeleyip düdüğü bana doğru uzattı, ağzından, bir hırıltı çıktı, bunun anlamı çok barizdi canım, düdüğü bana hediye etmek istiyordu. Bir adım geri gidip ürkerek ona baktım. Dilsiz Sun, seni şeytan, elinde Myanmar kılıcınla dans edip insanları öldürdüğün zaman yüzünde beliren o ifadeyi hiçbir<a id="GBS.0343.04"/> zaman unutmayacağım! Elini yine bana doğru uzattı, ağzından hır hır diye hırıltılar çıkardı yine, yüzünde de kışkırtıcı bir ifade vardı. Ben geri çekildim, o da üzerime geldi. Hemen arkamda duran Sima Liang, “Küçük dayı, alma onun düdüğünü, ‘Dilsiz düdük çalınca, şeytan hemen yanında,’ bu onun mezarlığa gidip kötü ruhları çağırdığı zaman kullandığı alet,” diye fısıldadı. Bir, “Hır!” daha. Dilsiz<a id="GBS.0343.05"/> Sun sinirlenmeye başlamıştı, o pirinç düdüğü sert bir hareketle zorla avucuma koydu, ardından hızla sal yapmakta olan adamların yanına gidip bizi görmezden geldi. Sima Liang elimdeki düdüğü kaptığı gibi havaya kaldırıp sanki içinde bir sır saklıymış gibi gün ışığında dikkatle incelemeye koyuldu. Ardından, “Küçük dayı, benim burcum kedi, Çin astrolojisindeki on iki burçtan biri değil, o yüzden hiçbir<a id="GBS.0344.01"/> hayalet bana dokunamaz, bu düdüğü istersen senin yerine ben saklarım,” dedi, konuşması bitince düdüğü hemen pantolonunun cebine indirdi. Üzerinde boyu dizine kadar gelen, yeşil kumaş pantolonu vardı, pantolonun üzerinde kendisinin çuvaldızla diktiği bir sürü cep vardı, ceplerin kimi koyu kimi açık renkteydi, anlayacağınız üzerinde bir gökkuşağı taşıyordu. Pantolon ceplerinde çok tuhaf ve çok<a id="GBS.0344.02"/> ilginç bir sürü şey olurdu: Ay ışığı altında renk değiştiren bir taş, kiremit kesmeye yarayan küçük bir testere, çeşitli şekillerdeki kayısı çekirdekleri, hatta bir çift serçe pençesi ve iki kurbağa iskeleti ve çıkmış bebek dişleri de taşırdı, kendi düşen dişi, 8. ablamınki ve benimki de ceplerindeydi. Benim düşen süt dişlerimi annem her seferinde evin arkasındaki küçük bahçeye atar, Sima Liang da<a id="GBS.0344.03"/> hemen gidip onları toplardı. Evin arkasında bulunan o küçük bahçenin içindeki uzun yabani otların ve otların altındaki her yeri kaplamış olan köpek boklarının arasında o süt dişlerini bulabilmek çok da kolay bir şey olmasa gerek! Ama Sima Liang bana sırrını şöyle açıklamıştı: “Eğer bir şeyi bulmayı canıgönülden istersen o saklandığı yerden senin yoluna çıkıverir.” Ceplerindeki gizli hazinelere şimdi<a id="GBS.0344.04"/> bir de şeytan düdüğü eklenmişti, cebine attığı düdük, ardında hiç iz bırakmadan ortadan kayboldu.</p>
			<p>17. Alay’dan onlarca asker bir karınca sürüsü gibi <em>hutong</em> boyunca setin aşağısına ağır mı ağır, çam kazıkları taşıyordu. Bam! Güm! Sokakta patlama sesleri duyuldu, Sima Ting’in gözetleme kulesi talan ediliyordu. Askerlerin başında duran Dilsiz Sun, onlara kazıkları alıp kalın tellerle bağlamalarını<a id="GBS.0344.05"/> emrediyordu. İhtiyar Zunlong, köyün en yetenekli marangozu, onlara teknik danışmanlık yapıyordu. Ona sinirlenen Dilsiz öfkeli bir goril gibi bağırıp çağırıyor, ağzından tükürükler saçıyordu. İhtiyar Zunlong ise sağ elinde bir kelepçe, sol elinde bir baltayla, kolları uysalca iki yanına sarkık bir halde hazır olda bekliyordu. Üzerleri yara izleriyle kaplı dizlerini sıkı sıkı birbirine kenetlemişti,<a id="GBS.0345.01"/> yeşil damarları şişmiş baldırları bir sopa gibi sert ve düzdü, ayağında takunyalar vardı.</p>
			<p>Bu sırada sırtında bir karabina asılı olan bir koruma, bisikletiyle <em>hutong</em>’a girdi. Bisikletini park ettikten sonra sete tırmanmaya başladı. Tam yolu yarılamışken bir ayağı fare deliğine girdi, ayağını delikten kurtardığında delikten çamurlu su fışkırdı. Sima Liang bana, “Bak, set neredeyse göçmek üzere,”<a id="GBS.0345.02"/> dedi. Koruma da, “Burası çok tehlikeli, bakın burada bir delik var,” diye bağırdı. 17. Alay’ın askerleri bir an şaşırdılar, ellerindeki işi bırakıp korkuyla su fışkıran deliği izlediler. Dilsiz’in yüzünde çok sık göremeyeceğiniz bir panik belirdi. Başını hemen nehre çevirdi, nehir tüm heybetiyle akıyordu, dalgalar yer yer köyün en yüksek yapısından bile daha yükseğe çıkıyordu. Belinden Myanmar<a id="GBS.0345.03"/> kılıcını çıkarıp setin üzerine fırlattı, gömleğini ve pantolonunu telaşla çıkarıp üzerinde sadece uzaktan bakıldığında demir bir levhadan yapılmışçasına duran küloduyla kaldı. Ardından adamlarına bakıp bir şeyler homurdandı. Adamlar tahtadan kuşlar gibi boş boş ona baktılar. İçlerinden kalın kaşları olan biri, “Ne yapmamızı istiyorsun? Nehre mi atlayalım?” diye bağırdı. Dilsiz adamın yanına gidip<a id="GBS.0345.04"/> yakasına yapışınca adamın gömleğindeki siyah plastik düğmeler teker teker kopuverdi. İyice telaşlanan Dilsiz, bu kez ağzından anlaşılabilir bir sözcük çıkardı: “Soyun!”</p>
			<p>İhtiyar Zunlong setin üzerindeki deliğe ve nehirde oluşan girdaplara bakıp, “Ey askerler, bu delik bir fare yuvası, bu demek oluyor ki delik setin aşağılarına doğru daha da genişliyor. Komutanınız sizden soyunup nehre girmenizi<a id="GBS.0345.05"/> ve o deliği kapatmanızı istiyor. Hadi soyunun, eğer deliği bir an önce kapatmazsanız, yakında kapatılacak bir delik bile olmayacak,” dedi.</p>
			<p>İhtiyar Zunlong yamalı ceketini çıkarıp Dilsiz’in önüne fırlattı. Askerler telaşla soyundular, içlerinden biri sadece üzerini çıkardı, pantolonu hâlâ üzerindeydi. Dilsiz öfkeyle yine çok net bir şekilde kükredi: “Soyun!” Köşeye sıkıştırıldıklarında köpekler<a id="GBS.0346.01"/> duvardan atlar, kediler ağaca çıkar, tavşanlar ısırır, Dilsiz de işte böyle konuşmaya başlamıştı. “Soyun! Soyun! Soyun!” diye öfkeyle durmadan kükrüyordu Dilsiz sanki zafer kazanmış bir komando edasıyla. Asker acınacak bir halde, “Komutanım, altımda donum yok!” dedi. Dilsiz kılıcını alıp genç askerin boynuna dayadı, kılıcının tersini askerin boynunda iki kez gezdirince çocuğun yüzü kireç gibi<a id="GBS.0346.02"/> oldu, hemen, “Dilsiz dede, tamam, soyunuyorum, hemen soyunacağım, oldu mu?” diye hüngür hüngür ağlamaya başladı. Hemen eğilip dolaklarını çözdü, pantolonu çıkarınca süt beyazı kalçalarıyla daha yeni yeni tüylenmeye başlamış küçük horozu ortaya çıktı, horozcuğunu iki eliyle kapadı hemen. Dilsiz, adamlarını zorla soydururken az önce bisikletiyle gelen koruma, setin aşağısına koşturup bisikletine atladı,<a id="GBS.0346.03"/> bisikletin üzerinde bir sağa bir sola kaykılarak ok gibi hızla adamların yanına ilerliyordu, bir yandan da, “Set çöküyor, set çöküyor!” diye bağırıyordu.</p>
			<p>Dilsiz, giysileri üst üste yığıp dolaklarla bağlarken İhtiyar Zunlong da setin aşağısındaki fasulye sırıklarını, yabani üzümleri ve artık ne kadar çalı varsa hepsini ayağıyla ezip bir top haline getirdi. Birkaç asker yaptığı topu setin üzerine<a id="GBS.0346.04"/> çekerken ona yardım etti. Dilsiz, giysi bohçasını eline almış nehre atlamak üzereydi. İhtiyar Zunlong ona eliyle nehrin içindeki girdabı gösterdi, sonra alet kutusundan düz ve yeşil bir cam şişe çıkardı, şişenin tıpasını çıkarınca havaya keskin bir alkol kokusu karıştı. Dilsiz, şişeyi alıp içindekini bir dikişte içti. Başparmağını yukarı kaldırıp İhtiyar Zunlong’a sallayarak, “Soyun!” diye bağırdı.<a id="GBS.0346.05"/> Bu, “Soyun!” aslında, “İyi!” demekle eşanlamlıydı, setin üzerindeki herkes artık Dilsiz’in dilinden bir nebze de olsa anlıyordu, Dilsiz, bohçayı kaptığı gibi nehre atladı. Nehrin suları çoktan kabarmış ve setin üstüne taşmaya başlamıştı. Setin üzerindeki içinden su fışkıran delik çoktan bir atın boynu kadar genişlemişti, delikten fışkıran sular kıvrılıp azgın bir şekilde <em>hutong</em>’a ilerliyor, <em>hutong</em><a id="GBS.0347.01"/>’da küçük bir dereye dönüşüyordu, o çamurlu su çoktan bizim evin avlu girişine varmıştı bile. Taşkın Ejderha Nehri’nin azgın sularıyla karşılaştırıldığında bizim köydeki evler kilden yapılmış oyuncakları andırıyordu. Dilsiz suya dalar dalmaz gözden kaybolmuştu. Onun suya daldığı noktada su kabarcıkları oluşmuş ve etraftaki sazlar dağılmıştı, kanatları suya değdi değecek bir şekilde uçan kurnaz<a id="GBS.0347.02"/> martılar sanki bir şeyler beklermiş gibi kara fasulyeleri andıran küçük gözleriyle Dilsiz’in suya daldığı noktayı tarıyordu. Martıların parlak kırmızı gagalarıyla beyaz karınlarının altına kıvrılmış olan kara pençelerini çok net seçebiliyordum. Hepimiz endişeyle suyun yüzeyine bakıyorduk, birden suyun yüzeyinde pırıl pırıl parlayan kara bir karpuz belirdi ve belirdiği gibi hızla kayboldu ama çok<a id="GBS.0347.03"/> geçmeden nehrin ilerisinde tekrar belirdi. Sıska kara bir kurbağa standart bir kurbağalama tekniğiyle çamurlu suyun içinde bize doğru yüzmeye çabalıyordu, sonra yönünü değiştirip karşı kıyıya doğru yüzmeye başladı. Setin hemen yanındaki durgun suya geldiğinde kurbağanın bacaklarıyla suyun yüzeyinde oluşturduğu o güzel dalgalanmayı gördüm. 17. Alay’ın askerleri asık yüzlerinde heyecanlı bir ifadeyle<a id="GBS.0347.04"/> boyunlarını ileriye doğru uzatmış neler olup bittiğini görmeye çalışıyordu. Çıplak sırtları ve öne doğru uzattıkları uzun boyunlarıyla kafalarının kesilmesini sabırsızlıkla bekleyen bir dizi idam mahkûmunu andırıyorlardı. Hepsinin külodu sanki Dilsiz’in küloduyla aynı tornadan çıkmış gibiydi. O zorla soyundurulup kıçı çıplak bir maymuna dönmüş olan genç asker, bir yandan aile yadigârı mücevherlerini<a id="GBS.0347.05"/> elleriyle kapatıyor, bir yandan da boynunu uzatmış nehirde olan biteni izliyordu. İhtiyar Zunlong’sa onların aksine setin üzerindeki deliğe bakıyordu. Bu fırsattan istifade eden Sima Liang, Dilsiz’in kâğıt keser gibi adam doğrayan Myanmar kılıcını alıp başparmağıyla gizli gizli kılıcın keskinliğini yokladı. “Tamamdır, delik kapandı!” diye bağırdı İhtiyar Zunlong.</p>
			<p>Delikten vahşi bir kaplan<a id="GBS.0348.01"/> gibi fışkıran azgın suyun akışı yavaş yavaş azaldı. Gürül gürül akan su birden şırıl şırıl akmaya başladı. Dilsiz birden nehrin ortasından büyük kara bir balık gibi sıçrayınca başının üzerinde dönenen martılar çığlık çığlığa kaçıştı. Kocaman elleriyle yüzündeki suyu silip ağzındaki kum ve çamuru tükürdü. İhtiyar Zunlong askerleri yanına çağırıp çalı çırpıdan yaptıkları topu nehre yuvarlamalarını istedi.<a id="GBS.0348.02"/> Dilsiz topu koca elleriyle yakaladığı gibi havaya kaldırıp suyun içine bastırdı. Ardından topun üzerine çıktı, vücudu dik, ayakları aşağıdaydı. Sonra yine suya daldı. Ama bu kez suyun içinde çok kalmadan başını çıkarıp derin bir nefes aldı. İhtiyar Zunlong onun karaya çıkmak istediğini düşünmüş olacak Dilsiz’e uzun bir ağaç dalı uzattı. Dilsiz elini sallayıp tekrar suya daldı.</p>
			<p>Köyde telaşlı<a id="GBS.0348.03"/> bir gonk sesi duyuldu. Gonk daha susmamıştı ki bir de borazan çalmaya başladı. <em>Hutong</em>’un içinde omuzlarında tüfekleri asılı olan bölük bölük asker sete doğru koşturdu. Lu Liren ve korumaları da sete koşturdular, Lu Liren sete varır varmaz, “Tehlike nerede?” diye bağırdı.</p>
			<p>Dilsiz başını sudan çıkardı, başını sudan çıkardığı gibi tekrar suyun içine daldı, görünüşe göre iyice yorulmuştu. İhtiyar<a id="GBS.0348.04"/> Zunlong ağaç dalını hemen ona uzatıp Dilsiz’i karaya doğru çekti. Etraftaki kalabalık hep birlikte onu karaya çıkardı. Karaya ayak basar basmaz titreyen bacaklarıyla hemen setin üzerine oturuverdi.</p>
			<p>İhtiyar Zunlong, Lu Liren’e, “Komutanım, Sun Şef olmasaydı bütün köy şimdi tosbağalara yem olacaktık,” dedi.</p>
			<p>“Halk tosbağalara, bizler de kaplumbağalara yem olacaktık desene,” dedi Lu Liren.</p><div style="display:none;"><a id="GBS.0348.05"/></div>
			<p>Lu Liren, Dilsiz’in yanına gitti, başparmağını kaldırıp ona övgülerini sundu. Tüyleri diken diken olmuş ve ağzının kenarından çamur birikintileri sarkan Dilsiz, Lu Liren’e doğru aptal aptal gülümsedi.</p>
			<p>Lu Liren, birliğine toprak kazıp seti doldurmalarını emretti. Sal yapımına da devam edildi; çünkü öğleye kadar esirler salla nehirden geçirilecek ve merkezden onları almaya gelenlerle teslim<a id="GBS.0349.01"/> edileceklerdi karşı kıyıda. Üzerlerinde üniforması olmayan çıplak askerler dinlenmeye gönderildi. Ama bu askerleri anlamak gerçekten çok zor, yaptıkları iş ne kadar övülürse işe o kadar canla başa sarılıyorlar, çıplak ya da değil, görevlerini tamamlamak için izin istediler. Lu Liren, korumalarından birini birliğe, o kıçı çıplak genç askere pantolon alması için gönderdi. Lu Liren genç askere sırıtarak,<a id="GBS.0349.02"/> “Tüysüz ördeğinden niye utanıyorsun delikanlı?” dedi. Lu Liren adamlarını emir bombardımanına tutarken araya sıkıştırıp bana, “Annen nasıl oldu? Lu Shengli yaramazlık yapmıyor ya?” diye sordu. Sima Liang beni kolumdan çekiştirdi ama onun ne demek istediğini anlamadım, hemen araya girip Lu Liren’e, “Ninem gelip babam ve diğerlerini uğurlamak istiyor, onu beklemenizi söyledi,” dedi.</p>
			<p>Kendini<a id="GBS.0349.03"/> işine adamış olan İhtiyar Zunlong büyük bir coşkuyla yarım saat içinde onlarca metre uzunluğunda bir sal yapıverdi. Ama salı çekecek kürekleri yoktu, İhtiyar Zunlong, Lu Liren’e küreğin metal değil de ahşap olmasını önerdi, öylesi daha iyi olurmuş. Lu Liren hemen adamlarına emir verip kürek yapmalarını istedi.</p>
			<p>“Eve gidip ninene,” dedi Lu Liren, Sima Liang’a ciddi bir tavırla, “onun bu arzusunu<a id="GBS.0349.04"/> yerine getireceğimi söyle.” Sonra saatine bakıp, “Siz ikiniz gidin hadi,” dedi. Ama eve gitmedik; çünkü eve doğru baktığımızda bir elinde üzeri beyaz bir örtüyle kaplı bambu bir sepet, diğer elinde kilden kırmızı bir çaydanlık taşıyan annemi evden çıkarken gördük. Onun arkasında büyük bir demet taze soğan taşıyan Sha Zaohua vardı. Taze soğanların arkasından Sima Ku’nun ikiz kızları Sima Feng<a id="GBS.0349.05"/> ve Sima Huang geliyordu, onların arkasında Dilsiz ve 3. ablamın ikiz oğlanları Büyük ve Küçük Dilsiz vardı. Dilsizlerin arkasında daha yeni yeni yürümeye başlamış Lu Shengli vardı, Lu Shengli’nin arkasında da tüm yüzü pudralanmış Shangguan Laidi vardı. Bu alay, yavaş yavaş ilerliyordu, ikiz kızlar yusufçuk, kelebek ve şeffaf ağustosböcekleri görebilme umuduyla daha yeni filizlenmiş asma sürgünlerine<a id="GBS.0350.01"/> ve onların arasında açmış olan gündüzsefalarına bakıyorlardı. İkiz oğlanlarsa <em>hutong</em>’da sıralanmış ağaçlara bakıyorlardı, akasyalara, söğütlere ve gövdesi açık sarı olan dut ağaçlarına baktılar o ağızlarını sulandıran leziz salyangozlardan bulma umuduyla. Lu Shengli’yse etraftaki su birikintilerini aranıyordu, ne zaman birine denk gelse hemen içine dalıyor ve masum kahkahalarıyla <em>hutong</em>’u çınlatıyordu.<a id="GBS.0350.02"/> Shangguan Laidi’nin dimdik yürüyüşünden yüzünde ciddi bir ifade olduğunu anladım ama setin kenarında olduğumuz için sadece o makyajlı çehresini görebildim, yüz hatlarını seçemedim.</p>
			<p>Lu Liren yanındaki korumalardan birinin boynundaki dürbünü alıp karşı kıyıya baktı. Arkasında duran takım komutanlarından biri telaşla, “Gelmişler mi?” diye sordu.</p>
			<p>Dürbünden bakmaya devam eden Lu Liren, “Hayır,<a id="GBS.0350.03"/> in cin top oynuyor, sadece at boku gagalayan bir karga var,” diye cevap verdi.</p>
			<p>“Başlarına bir şey gelmiş olmasın?” diye sordu takım komutanı endişeyle.</p>
			<p>“Olamaz,” dedi Lu Liren, “merkezden gelenlerin hepsi iyi silah kullanır, kimse onların önüne çıkmaya cesaret edemez.”</p>
			<p>Takım komutanı, “Gerçekten de öyle, ben merkeze askerî eğitim almak için gittiğimde esir teslim ekibi bize bir gösteri<a id="GBS.0350.04"/> sunmuştu, en çok da parmaklarıyla tuğla kırmalarını beğenmiştim. Siz söyleyin, o kadar sert olan tuğlaları sadece parmaklarının ucuyla bir vuruşta nasıl da deliyorlar, matkap kullansanız bu kadar hızlı delemezsiniz. Adam öldürmek için hiçbir şey kullanmalarına gerek yok, şöyle parmaklarının ucuyla bir dokunsalar karşısındakiler delik deşik olur. Komutanım, duyduğuma göre takımlar birleşerek yerel<a id="GBS.0350.05"/> hükümet...” dedi.</p>
			<p>“Geldiler,” dedi Lu Liren, “istihbaratçılara söyleyin de işaret verip onlara bizim burada olduğumuzu bildirsinler.”</p>
			<p>Kendini beğenmişin biri gibi görünen güdük bir asker, kısa, kalın namlulu ve çok garip bir silah çıkarıp havaya bir el ateş etti. Birden arkasında beyaz bir duman şeridi sürükleyen ve hışırdayan sarı bir ateş topu sıçradı havaya, çok fazla yükselmedi, bir<a id="GBS.0351.01"/> an durur gibi oldu ve hemen ardından aşağıya, nehrin ortasına düşüverdi. Ateş topu, aşağıya düşerken birkaç martı onun peşine düşmek istedi ama ateş topuna daha yakından bakınca baştan çıkmışlıkları hemen söndü ve çığlık çığlığa uzaklaştılar.</p>
			<p>Karşı kıyıda bir grup kısa boylu kara adam vardı, güneşin nehir üzerinde sürekli değişen yansıması bende o kara adamların setin üzerinde değil de suyun<a id="GBS.0351.02"/> üzerinde durdukları yanılsamasını uyandırdı.</p>
			<p>“Sinyali değiştirin,” dedi Lu Liren.</p>
			<p>Güdük asker göğsünden kırmızı bir bayrak çıkarıp bayrağı İhtiyar Zunlong’un yere attığı söğüt dalının ucuna bağladı. Bayrağı nehrin karşısındakilere doğru sallamaya başladı. Karşıki kıyıdan kükremeler yükseldi.</p>
			<p>“Tamamdır!” dedi Lu Liren dürbünü boynuna asarken, ardından az önce onunla ateşli bir biçimde<a id="GBS.0351.03"/> konuşan takım komutanına dönüp, “Personel Sorumlusu Qian, hemen koşup Personel Şefi Du’ya esirleri buraya getirmesini söyle,” diye emretti. Personel Şefi Du emri almışçasına hızla setin aşağısına doğru koştu.</p>
			<p>Lu Liren salın üzerine atlayıp salın ne kadar sağlam olduğunu görmek için üzerinde tepindikten sonra İhtiyar Zunlong’a, “Nehrin ortasında ayrılmaz bunlar değil mi?” diye sordu.</p>
			<p>“İçin<a id="GBS.0351.04"/> rahat olsun komutanım, cumhuriyetin onuncu yılının sonbaharında köylülerin Senatör Zhao’yu karşıya geçirdikleri sal var ya, işte onu da ben yapmıştım,” dedi İhtiyar Zunlong.</p>
			<p>“Bugün karşıya geçecek olanlar çok önemli esirler, tek bir pürüz bile çıksın istemem,” dedi Lu Liren.</p>
			<p>“İçiniz rahat olsun, oldu ki bir şey çıktı, sal nehrin ortasında ayrılıverdi, işte o zaman benim on parmağımdan<a id="GBS.0351.05"/> dokuzunu kesebilirsin.”</p>
			<p>“Buna gerek yok, eğer bir şey olursa senin on parmağından onunu da kessek ne fayda,” dedi Lu Liren.</p>
			<p>Annemin yavaş yavaş ilerleyen alayı sonunda sete varmıştı. Lu Liren onu karşılayıp kibar bir tavırla, “Nineciğim, siz biraz burada bekleyin, birazdan buraya gelirler,” dedi. Sonra yere eğilip Lu Shengli’ye yaklaşmaya çalıştı ama kızcağız korkudan ağlamaya başladı.<a id="GBS.0352.01"/> Utançtan ne yapacağını şaşıran Lu Liren, kenevir bir iple kulaklarına astığı gözlüğünü düzelterek, “Bu çocuk, kendi öz babasını bile tanımıyor daha,” deyiverdi. Annem içini çekip, “5. ablasının kocası, böyle haldır huldur savaşıp duruyorsunuz, ne olacak bunun sonu?” diye sordu. Lu Liren’in cevabı hazırdı, göğsünde bambudan bir kalkan varmışçasına bir özgüvenle, “Gönlünü ferah tut, şöyle iki, bilemedin<a id="GBS.0352.02"/> üç yıl sonra istediğin huzura ereceksin,” dedi. Annem, “Ben yalnız başına yaşayan bir kadınım, öyle ağzımı açıp konuşmamam gerek ama onları serbest bırakamaz mısın? Ne de olsa sen de aileden sayılırsın, onlar da senin kardeşlerin,” dedi. Lu Luren gülerek, “Kaynanacığım, benim böyle bir yetkim yok, hem sen nasıl oldu da bu kadar hayırsız damatlar edindin?” dedi, konuşması bittikten sonra da gülmeye<a id="GBS.0352.03"/> devam etti. Kahkahaları setin üzerindeki ciddi atmosferi biraz da olsa dağıttı. Annem, “Gidip komutanınla konuşsan da onları affetse,” dedi. Lu Luren, “Ne ekersen onu biçersin, diken ektiysen eline batmasından korkmayacaksın. Kaynanacığım, sen en iyisi bu işlere karışma artık,” dedi.</p>
			<p>Sima Ku, Babbitt ve Shangguan Niandi’yi getiren korumalar <em>hutong</em>’da göründü. Sima Ku’nun elleri arkasında bir<a id="GBS.0352.04"/> iple sıkı sıkıya bağlanmıştı, dolaklarla gevşek bir düğüm atılmış Babbitt’inkiler göğüs hizasında, Shangguan Niandi’ninkilerse özgürdü. Bizim evin önünden geçerlerken Sima Ku avlu kapısına doğru yöneldi, korumalardan biri onu engelleyince Sima Ku adamın yüzüne tükürüp, “Çekil önümden, evdekilerle vedalaşmak istiyorum,” diye bağırdı. Lu Luren iki elini ağzına götürüp <em>hutong</em>’a doğru, “Sima Komutan,<a id="GBS.0352.05"/> boşuna içeriye girme, sizinkiler burada,” diye bağırdı. Sima Ku sanki onu duymamış gibi omuzlarını büküp hızla avluya daldı, Babbitt ve Shangguan Niandi de onun peşi sıra içeriye girdiler. Bizim avluda uzun süre oyalandılar. Lu Liren durmadan saatine bakıp durdu. Karşı kıyıya esirleri almak için gelmiş olan adamlar durmadan küçük kırmızı bir flama sallayıp bizim tarafa işaret veriyorlardı; bizim<a id="GBS.0353.01"/> taraftaki işaretse durmadan sallanan büyük kırmızı bir bayraktı. Bizim tarafta bayrak sallayan adam ne kadar iyi bir eğitim almış olduğunu göstermek için bayrağı çok değişik şekillerde sallıyordu.</p>
			<p>Sima Ku ve maiyetindekiler sonunda bizim avludan çıkıp hızla sete tırmandılar. “Salı suya salın!” diye emretti Lu Liren. Onlarca asker o ağır mı ağır salı suya indirmeyi başardı. Nehrin suyu azgın<a id="GBS.0353.02"/> bir şekilde çalkalanmaya devam ediyordu. Sal, suya değer değmez kıyıdaki sakin akıntıyla birlikte yavaş yavaş setin kenarına paralel olarak yanaştı. Birkaç asker, sal, nehrin akışına kapılıp aşağıya doğru sürüklenmesin diye salın kenarlarına bağladıkları dolaklardan tutuyordu.</p>
			<p>“Komutan Sima, Babbitt Bey, biz hayırsever bir orduyuz, elimizden gelen her şeyi yaparız, insanlık bizim temel ilkemizdir,<a id="GBS.0353.03"/> bu nedenle bir istisna yapıp ailenize sizi yolcu etmeleri için izin verdim, umarım kısa kesersiniz,” dedi Lu Liren.</p>
			<p>Sima Ku, Babbitt ve Shangguan Niandi yanımıza geldiler. Sima Ku’nun yüzü gülüyordu. Babbitt çok endişeliydi. Shangguan Niandi’yse korkusuz bir şehit gibi çok vakurdu. Lu Luren, “6. kız kardeş, sen burada kalabilirsin,” dedi alçak sesle. Shangguan Niandi kocasının peşinden gitmek<a id="GBS.0353.04"/> istediğini belirten bir ifadeyle başını salladı.</p>
			<p>Annem bambu sepetin örtüsünü kaldırırken Sha Zaohua ona soyulmuş bir taze soğan uzattı. Annem taze soğanı ikiye bölüp bir lavaşa sardı, sonra sepetin içinden büyük bir kavanoz fasulye ezmesi çıkarıp Sima Liang’a verirken, “Liang, tut şunu,” dedi. Kavanozu alan Sima Liang boş boş anneme baktı. Annem, “Bana bakacağına babana baksana!” dedi. Sima<a id="GBS.0353.05"/> Liang’ın bakışları birden uçarcasına Sima Ku’ya yöneldi. Sima Ku başını eğip kara bir istavrit gibi yapılı olan oğluna bakınca, şimdiye kadar o dikdörtgen ve kara yüzünde o âna kadar hiç görmediğimiz bir hüzün bulutu belirdi yavaş yavaş. Farkında olmadan omuzlarını titretti, belki de oğlunu kaldırıp ona sarılmak istemiştir, kim bilir? Sima Liang’ın dudakları aralandı ve yumuşak bir sesle, “Baba...”<a id="GBS.0354.01"/> dedi. Sima Ku’nun sarı gözleri yuvalarında hızla dönendi, yutkunup gözyaşlarını içine çekti. Sonra ayağını kaldırıp Sima Liang’ın kıçına bir tekme atarak, “Küçük, bunu unutma, Sima ailesinden hiç kimse <em>kang</em>’ında huzurlu bir şekilde ölmedi, senden de bunu bekliyorum,” dedi. Sima Liang, “Baba, seni vuracaklar mı?” diye sordu. Sima Ku gözünün ucuyla nehrin çamurlu sularına bakarak, “Babanın başına<a id="GBS.0354.02"/> ne geldiyse hep merhametli olduğundan geldi, hep yufka yürekli ve yumuşak başlı oldum, sen daha küçüksün, bunu sakın unutma, eğer kötü biri olacaksan kalbin taş gibi olmalı, göz kırpmadan adam öldürmelisin. Eğer iyilik yolunda ilerleyeceksen başın hep yerde olsun, bir karıncayı bile ezme. Asla olmanı istemediğim şeyse bir yarasaya dönüşmen, kuş desen kuş değil, canavar desen canavar değil. Bu söylediklerimi<a id="GBS.0354.03"/> sakın unutma, oldu mu?” dedi. Sima Liang dudaklarını ısırıp ciddi bir tavırla başını salladı.</p>
			<p>Annem içine taze soğan koyup dürüm yaptığı lavaşı Shangguan Laidi’ye uzattı, Shangguan Laidi dürümü alırken boş bakışlarla anneme baktı. Annem, “Besle onu!” dedi. Shangguan Laidi biraz utanır gibi oldu, üç gece önceki o zifirî karanlıkta aşktan mest olduğunu kesinlikle unutmamıştı ve bu mutlu utangaçlığı<a id="GBS.0354.04"/> da bunun kanıtıydı işte. Annem bir ona, bir de Sima Ku’ya baktı. Annemin altın bir kukla ipini andıran bakışları Shangguan Laidi ve Sima Ku arasında mekik dokuyup ikisinin bakışlarını bir araya getirdi. Öyle hiç konuşmadan, sadece bakışarak, birbirlerine binlerce şey söylediler. Shangguan Laidi siyah cübbesini çıkardı, üzerinde kırmızı mor kapitone ceketle kenarları çiçek işlemeli kırmızımsı<a id="GBS.0354.05"/> mor bir pantolon vardı, ayaklarına yine kırmızı mor ve işlemeli bez ayakkabılar giymişti, ince beli ve güzel yüzüyle çok zarif duruyordu, Sima Ku onun deliliğine iyi gelmişti ama şimdi de derin düşüncelere daldığı ince bir hastalığa düşürmüştü onu, ablam hâlâ çok güzel bir kadın sayılırdı, cilve yapmasını bilen çekici bir dul. Sima Ku ona bakıp, “Büyük ablası, kendine çok iyi bak,” dedi. Shangguan<a id="GBS.0355.01"/> Laidi’yse saçma sapan bir şeyler geveledi: “Sen bir elmassın, o ise çürümüş bir ağaç parçası.” Ona doğru yürüyüp elindeki lavaşı Sima Liang’ın tuttuğu kavanozun içindeki sarı renkli fasulye ezmesine bandırdı, sosun yere dökülmesini önlemek için lavaşı havada şöyle bir çevirdi. Sosa bulanmış lavaşı Sima Ku’nun ağzına götürdü. Sima Ku başını önce bir at gibi geriye attı, hemen ardından başını eğdi,<a id="GBS.0355.02"/> ağzını kocaman açıp lavaştan hırsla bir lokma aldı. Lavaşı zar zor çiğniyordu, soğanlar ağzında gıcırdadı, yanakları iyice şişti. Gözlerinden inci gibi iki büyük gözyaşı süzüldü. Boynunu kaldırıp lavaşı yuttu, burnunu çekerek, “Ne kadar acıymış bu soğan!” dedi.</p>
			<p>Annem ardından dürüm yaptığı iki lavaştan birini bana, diğerini de 8. ablama verip, “Jintong, sen 6. enişteni besle; Yunü, sen de<a id="GBS.0355.03"/> 6. ablanı,” dedi. Ben, Shangguan Laidi’den gördüğüm gibi lavaşı Sima Liang’ın elinde tuttuğu kavanozdaki o sarı sosa batırdım, sonra da Babbitt’in ağzına götürdüm. Babbitt açılmış ağzı çok kötü görünüyordu, keskin dişleriyle lavaştan küçük lokmalar aldı, mavi gözlerinden bol bol gözyaşı döküldü. Sonra eğilip o her tarafına sarı sos bulaşmış olan dudaklarıyla beni alnımdan şapır şupur öptü. Sonra annemin<a id="GBS.0355.04"/> yanına gitti, birden anneme sarılacağını sandım ama elleri bağlı olduğundan ötürü fideleri kemiren bir keçi gibi öne doğru eğilip dudaklarını annemin alnına dokundurdu. Ardından, “Ana, seni hiç unutmayacağım,” dedi.</p>
			<p>8. ablam el yordamıyla Sima Liang’ın yanına gitti, lavaşı uzatıp sosa banmak istedi. Sima Liang tabii ki ona yardım etti. 8. ablam lavaşı iki eliyle havaya kaldırdı, yüzünü de<a id="GBS.0355.05"/> yukarıya çevirdi, alnı bir yengeç kabuğunu andırıyordu, gözleri iki derin kara kuyu gibiydi, burnu düz, ağzı açık, hassas dudaklarıysa bir gülün taçyaprakları gibi inceydi. Hayata geldiğim günden beri hiç durmadan benim zorbalıklarıma boyun eğen 8. ablam gerçekten de zavallı küçük bir koyundu. “6. abla, 6. abla, yesene biraz...” diye cıvıldadı.</p>
			<p>6. ablam pınar gibi çağladı, 8. ablama sarılıp<a id="GBS.0356.01"/> boğuk hıçkırıklarla, “Benim zavallı kız kardeşim...” diye inledi.</p>
			<p>Sima Ku dürümünü bitirmişti.</p>
			<p>Lu Liren tüm bunlar olurken gözünün ucuyla setin karşısını izliyordu, birden yüzünü bize dönüp, “Tamam, hadi sala binin artık!” dedi.</p>
			<p>Sima Ku, “Hayır, olmaz,” dedi, “ben daha doymadım. Eskiden bir mahkûmu infaz etmeden önce karnını doyururlardı, siz 17. Alay Ordusu bir de kendinize hayırsever<a id="GBS.0356.02"/> dersiniz, şu bir lokma dürümle doyacağımı mı sandınız? Hele bir de bunun hamurunu kaynanamız kendi elleriyle açmışken.”</p>
			<p>Lu Liren saatine bakıp, “Tamam o zaman, sen karnını bir güzel doyururken biz de ilk önce Babbitt’i karşıya geçiririz,” dedi.</p>
			<p>Babbitt ve ellerinde kürekler olan altı asker temkinli bir şekilde sala atladılar, sal birden sallandı, yana dönerken üzerine su hücum etti, ardından<a id="GBS.0356.03"/> sular yavaş yavaş nehre geri döküldü. Bacaklarındaki dolaklar gevşemiş olan iki asker geriye yaslanıp salı kontrol altına aldı. Lu Liren, İhtiyar Zunlong’a endişeyle, “İhtiyar, iki kişi daha binse olur mu?” diye sordu. İhtiyar Zunlong, “Olmaz, bence kürek çeken adamlardan ikisi aşağıya inse daha iyi olur,” dedi. Lu Liren, “Han Ertu, Pang Yongwang, siz ikiniz aşağıya inin,” diye emretti. Han<a id="GBS.0356.04"/> ve Pang ellerinde küreklerle saldan aşağıya atladılar. Sal birden sarsıldı, askerlerden birkaçı neredeyse nehre düşecekti. Üzerinde sadece külodu olan Dilsiz, “Soyun! Soyun! Soyun!” diye kükredi. Dilsiz’in ağzından o günden sonra bir tane bile homurtu çıkmadı.</p>
			<p>“Şimdi oldu mu?” diye sordu Lu Liren, İhtiyar Zunlong’a. İhtiyar, “Oldu,” dedi. Sonra askerlerden birinin elindeki küreği alıp, “Sizin<a id="GBS.0356.05"/> değerli ve hayırsever ordunuz saygımı kazanmıştır, cumhuriyetin onuncu yılında senatörü karşıya ben geçirmiştim, eğer Komutan Lu için de mahsuru yoksa sizin için bir yük hayvanı olarak olsa bile hizmet etmekten gurur duyarım,” dedi.</p>
			<p>Lu Liren birden heyecanlanıp, “İhtiyar, ben de tam sana bunu sormayı düşünüyordum ama utandığımdan ağzımı açamamıştım. Bu salın dümeninde sen olursan içim rahat<a id="GBS.0357.01"/> olur. Kimde içki var?” dedi.</p>
			<p>Ayak işlerine bakan biri, elinde yamru yumru metal bir sürahiyle koşarak gelip sürahiyi Lu Liren’e uzattı. Lu Liren sürahinin tıpasını açıp içkiyi şöyle bir koklayarak, “Kaliteli bir darı içkisi bu. İhtiyar, Merkez Yönetimi adına sana kadeh kaldırıyorum,” dedi. Sürahiyi iki eliyle İhtiyar’a uzattı. İhtiyar Zunlong da heyecanlanmıştı, ellerindeki çamuru temizleyip<a id="GBS.0357.02"/> sürahiyi aldı, içkiden onlarca yudum içtikten sonra sürahiyi ona geri verdi. Elinin tersiyle ağzını sildi, yüzündeki kızarıklık önce boynuna, oradan da göğsüne yayıldı. “Komutan Lu, içkini de içtim ya, artık gönüllerimiz bir oldu.” Lu Liren gülerek, “Neden sadece gönüllerimiz bir olsun ki? Karaciğerlerimiz, akciğerlerimiz ve hatta bağırsaklarımız bile artık birbirine bağlandı,” dedi. İhtiyarın<a id="GBS.0357.03"/> gözlerinden yaşlar süzüldü. Sala atlayıp salın kuyruğunda sağlam bir şekilde dikildi. Sal hafifçe sallandı. Lu Liren memnuniyetle başını salladı.</p>
			<p>Lu Liren, Babbitt’in yanına gitti, bağlı ellerine bakıp özür diler gibi gülümseyerek, “Size de çok haksızlık ettik Babbitt Bey, Komutan Yu ve Direktör Song sizi bizzat kendileri istetti, orada kibar bir biçimde karşılanacağınızdan emin olun,” dedi.<a id="GBS.0357.04"/> Babbitt iki elini havaya kaldırıp, “Böyle de kibarlık mı olurmuş?” dedi. Lu Liren çok sakin bir tavırla, “Bu da kibarlığın bir çeşidi sayılır, umarım buna çok takılmazsınız. Babbitt Bey, hadi artık sala binin lütfen,” dedi.</p>
			<p>Babbitt bize bakıp bakışlarıyla vedalaştı, ardından hızlı adımlarla sala çıktı. Sal şiddetle sarsıldı, salın ortasında duran Babbitt de sallanmaya başladı. İhtiyar Zunlong<a id="GBS.0357.05"/> küreğiyle onun kıçını destekleyip sallanmasını durdurdu. Shangguan Niandi beceriksizce Babbitt’i taklit ederek beni ve 8. ablamı alnımızdan öptü. Taze soğan sapı inceliğindeki parmaklarını 8. ablamın keten rengindeki yumuşak saçlarında gezdirip, “Akıllı kız kardeşim benim, Tanrı senin bahtını açık etsin!” diye içini çekti. Ardından anneme ve annemin arkasında sıra olmuş bir sürü çocuğa başını<a id="GBS.0358.01"/> sallayıp sala doğru yürümeye başladı. Lu Liren ona bir kez daha, “6. kız kardeşim, sen onunla gitmek zorunda değilsin,” dedi. Shannguan Niandi ona kibar bir biçimde, “5. ablamın kocası, ne derler bilir misin, ‘Kantarın ağırlığı sapını bırakmaz, iyi bir koca da karısını bırakmaz,’ seninle 5. ablam da birbirinizden ayrılamazsınız, değil mi?” dedi. “Ben senin iyiliğini düşünüyorum,” dedi Lu Liren, “zorlama<a id="GBS.0358.02"/> yok, istediğin gibi olsun, artık sala geçebilirsin!”</p>
			<p>İki koruma Shangguan Niandi’yi kollarından tutarak sala bindirdi, Babbitt de kollarını uzatıp onu saldan düşmesin diye sabitledi.</p>
			<p>Sal, suya iyice batmıştı, salın engebeli yüzeyinin bazı yerleri tamamen suyun altında kalmıştı, bazı yerleriyse suyun bir karış üzerinde duruyordu. İhtiyar Zunlong, Lu Liren’e, “Komutan Lu, en iyisi değerli<a id="GBS.0358.03"/> misafirlerimizi sala oturtalım, ellerinde kürek olan adamlar da otursunlar,” dedi. Lu Liren, “Oturun, oturun, Babbit Bey, kendi güvenliğiniz için lütfen oturmaz mısınız,” dedi.</p>
			<p>Babbitt salın üzerine oturdu, aslında oturduğu yer suyun içiydi. Shangguan Niandi de oturdu, o da suyun içine oturmuştu.</p>
			<p>Dilsiz ve beş adamı üçerli iki gruba ayrılarak salın iki yanına oturdu, ayakta kalan tek kişi<a id="GBS.0358.04"/> salın kuyruğuna sağlamca basmış olan İhtiyar’dı.</p>
			<p>Karşı kıyıdaki küçük kırmızı flama hâlâ sallanıyordu, Lu Liren adamına, “İşaret gönder de esirleri karşılamaya hazırlansınlar,” dedi.</p>
			<p>Asker o kalın namlulu, tuhaf silahı havaya doğru üç kez ateşledi. Karşıdaki flama birden durdu, birkaç kara gölge nehrin gümüşsü çizgisinin üzerinde koşturmaya başladı.</p>
			<p>Lu Liren saatine bakıp, “Salı bırakın!”<a id="GBS.0358.05"/> dedi.</p>
			<p>Salın kenarındaki ipleri tutan iki asker ipleri gevşetti. İhtiyar Zunlong küreğiyle salı iterken askerler de salın iki yanından kürek çekmeye başladı, sal kıyıdan yavaşça ayrıldı, kendini suyun akıntısına bırakıp nehrin aşağısına doğru süzüldü. Kıyıda duran o iki asker, sanki uçurtma uçuruyorlarmış gibi ipi ellerinden geldiğince bıraktılar.</p>
			<p>Kıyıdakiler endişeyle salı izliyordu, Lu<a id="GBS.0359.01"/> Liren gözlüğünü çıkarıp yeniyle yavaş yavaş camlarını sildi. Gözlüğünü çıkarmış olan Lu Liren’in şaşkın bakışları yüzüne aptal bir ifade veriyordu. Göz çeperlerinde bataklıkta çoprabalığı yiyen o kuşlarınki gibi beyaz halkalar vardı. Gözlük sapı yerine kullandığı kenevir ipi kulaklarına astı. Kulaklarının arkası bu ipi kullanmaktan aşınmıştı. Bu sıra nehrin ortasında kürek çekmeyi hiç bilmeyen askerler<a id="GBS.0359.02"/> kürekleri gelişigüzel bir o yana, bir bu yana doğru çekiyordu, küreklerin sıçrattığı su, saldaki herkesin üzerini sırılsıklam yapmıştı. Elleri bağlı olan Babbit panik içinde bağırınca 6. ablam onun elini sımsıkı tuttu. Salın arkasında ayakta durmaya çalışan İhtiyar Zunlong, “Beyler, beyler, biraz yavaş olun, belli bir düzen içinde hep birlikte asılın küreklere, işin sırrı bu!” diye bağırdı.<a id="GBS.0359.03"/> Lu Liren silahını çıkarıp havaya iki el ateş edince salın üzerindeki askerler başlarını yukarıya kaldırdılar. Lu Liren, “İhtiyar Zunlong’un dediğini yapın, kargaşanın lüzumu yok!” diye bağırdı. İhtiyar Zunlong, “Beyler, yavaş olun, sakin sakin, benim emrimle, hep birlikte, bir-iki, bir-iki, bir ki, yavaş yavaş, bir ki...” dedi.</p>
			<p>Nehrin ortasına varan sal hızla aşağıya doğru süzülmeye başladı.<a id="GBS.0359.04"/> Dalgalar salın üzerinde birbirine yapışmış gibi duran Babbitt ve 6. ablamın sırtlarına vuruyordu. Kıyıda ipi tutmakta olan iki asker, “Komutanım, ipin ucuna geldik,” diye bağırdılar. Sal çoktan yüz metre açılmıştı. İki asker bir teli andıran ipleri kollarına dolamıştı, ip artık derilerini kesmeye başlamıştı. Askerler vücutlarını sanki uzanacaklarmış gibi geriye attılar, yere sabitledikleri topukları<a id="GBS.0359.05"/> yavaş yavaş öne doğru kaymaya başladı, gözümüzün önünde nehre düşeceklerdi. Sal yana doğru kaymaya başlayınca korkuyla çığlık attılar. “Haydi koşun!” diye emretti Lu Liren o iki askere, “Haydi koşmaya başlasanıza sizi piçler!” İki asker sendeleyerek öne doğru koşmaya başladı, setin kenarında bekleyen askerler de onlar koştukça onlara yol veriyordu. Salı tutan ipler biraz gevşeyince, sal uçarcasına<a id="GBS.0360.01"/> aşağıya doğru süzüldü. İhtiyar Zunlong’un emriyle salın üzerindeki askerler bellerini büküp hep birlikte küreklere asıldılar, sal işte böyle yoluna devam ederken karşı kıyıya biraz daha yakınlaştı.</p>
			<p>Az önce sal, suya devrilme tehlikesi atlattığında setteki tüm gözler nehre çevrilmişti, Sima Liang elindeki kavanozu bırakıp alçak sesle, “Baba, arkana dön!” dedi. Hâlâ dürümünü yemekle meşgul olan<a id="GBS.0360.02"/> Sima Ku arkasına dönüp nehrin üzerindeki manzarayı izlemeye koyuldu. Sima Liang da onun arkasına geçip belinden bir çakı çıkardı –bu Babbitt’in bana hediye ettiği çakıydı– çakıyla ipi kesmeye başladı. İpin sadece babasının eli üzerinde görünen kısmına odaklanmıştı, tamamını kesmedi. O ipi keserken annem dua etmeye başladı: “Ah Tanrım, merhamet eyle, kızımla damadımın nehri güvenle geçmesini sağla,<a id="GBS.0360.03"/> her şeye gücü yeten Yüce Tanrım...” Sima Liang’ın, “Baba, artık ipi kolayca koparabilirsin,” dediğini duydum. Sonra ardına döndü, elindeki çakının parlamasıyla cebine girmesi bir oldu. Ardından o kavanozu tutmaya devam etti. Shangguan Laidi’yse Sima Ku’yu beslemeye devam ediyordu. Bu sırada setten iyice uzaklaşmış olan sal karşı kıyıya yanaşıyordu.</p>
			<p>Lu Liren ardına dönüp alaycı bakışlarla Sima<a id="GBS.0360.04"/> Ku’yu süzerek, “Sima kardeşim sende de amma iştah varmış!” dedi.</p>
			<p>Sima Ku, “Kaynanam kendi elleriyle açmış, büyük kızı da kendi elleriyle besliyor, yemeyip de ne yapacağım? Böyle bir yemeği böyle bir şekilde insan hayatında bir kere yer! Laidi, biraz daha sosa bansana,” diye homurdandı bir yandan yemek yerken.</p>
			<p>Shangguan Laidi dürümü sıkıp içindeki taze soğanı biraz dışarı çıkarttı, lavaşı<a id="GBS.0360.05"/> Sima Liang’ın elindeki kavanoza batırdıktan sonra Sima Ku’nun ağzına götürdü, Sima Ku da abartılı bir tavırla koca bir ısırık alıp afiyetle çiğnedi.</p>
			<p>Lu Liren küçümseyen bir tavırla başını salladı, sanki bir şey arıyormuş gibi bize doğru yürüdü. Annem Lu Shengli’yi kucakladığı gibi sert bir hareketle onun kucağına uzattı. Lu Shengli ağlayarak çırpınınca Lu Liren geri çekildi.</p>
			<p>Lu Liren,<a id="GBS.0361.01"/> Sima Ku’ya, “Sima kardeş, seni ne kadar kıskansam da yine de senin gibi olamam,” dedi.</p>
			<p>Sima Ku ağzındaki dürümü yutkunarak, “Komutan Lu, bu bir küfürdür. Olan oldu, sen kazandın, bu da seni kral yapar; bense kaybettim, bu durumda haydut oluyorum. Şimdi sen kılıçsın, bense et, beni kesmek ya da derimi yüzdürmek sana kalmış, bir de geçmiş karşıma benimle dalga geçiyorsun!” dedi.</p>
			<p>Lu Liren,<a id="GBS.0361.02"/> “Dalga geçtiğim yok. Sen dediklerimi yanlış anladın, gerçekten seninle dalga filan geçmiyorum, neyse, merkeze gittiğinde suçlarının kefaretini ödemek için hâlâ bir şansın olacak. Eğer böyle körü körüne direnmeye devam edersen, korkarım sonucu hiç de iyi olmayacak,” dedi.</p>
			<p>Sima Ku, “Ben tüm hayatım boyunca yediğimi yedim, eğlendiğimi eğlendim, ölmeye gelince ona da hazırım. Ama işte çocuklarımı<a id="GBS.0361.03"/> senin eline bırakması var,” dedi.</p>
			<p>Lu Liren, “O konuda için rahat olsun, eğer savaş zamanı olmasaydı şimdi iki düzgün akraba olacaktık!” dedi.</p>
			<p>Sima Ku, “Komutan Lu, sen aydın bir adamsın, senin şu akrabalık tanımın kulağa çok kutsal geliyor ama iyice düşünürsen şu akrabalık denen şeyin belli kadınlarla belli erkeklerin birleşmesi üzerine kurulu olduğunu anlarsın,” dedi.</p>
			<p>Sima Ku gülmeye<a id="GBS.0361.04"/> başladı. Ama dikkat ettim de gülerken eli kolu oynamadı.</p>
			<p>Salın iplerini tutan o iki asker koşarak geri döndü. Karşı kıyıdaysa az önce kürek çeken askerlerle esir karşılama komitesindekiler salı tekrar suya indirmişlerdi. Önce çok uzak bir noktaya doğru gittiler, ardından bize doğru kürek çekmeye başladılar. Geri dönüşleri daha hızlıydı, askerler kürek çekme işinde gittikçe daha iyi oluyorlardı,<a id="GBS.0361.05"/> karşı kıyıda salın iplerini tutan askerler bizimkilerden daha iyiydi. Sal, bir ok gibi hızla nehrin ortasına vardı, kısa sürede sete varmış olurlardı.</p>
			<p>Lu Liren, “Sima kardeş, hâlâ vaktin varken yemene bak,” dedi.</p>
			<p>Sima Ku geğirip, “Doydum bile. Kaynanacığım, ellerine sağlık, çok teşekkür ederim! Büyük baldızım ve küçük baldızım Yunü, sizlere de çok teşekkür ederim! Oğlum, o koca kavanozu<a id="GBS.0362.01"/> tüm gün elinde tuttuğun için sana da çok teşekkürler! Feng, Huang, ninenizin ve büyük teyzenizin sözünden dışarı çıkmayın sakın, bir güçlükle karşılaşırsanız 5. teyzenize gidin, o şimdi kırmızı bulutların üzerinde istediği gibi yürüyor ama babanızın her işi ters gidiyor. Küçük kaynım, sen büyümene bak, iyi bir adam ol, 2. ablan sen çok seni severdi, senin büyük bir adam olacağını söylerdi hep, onun<a id="GBS.0362.02"/> yüzünü kara çıkarma sakın!” dedi.</p>
			<p>Konuşması burnumun direğini sızlattı.</p>
			<p>Sal, kıyıya yanaşmıştı, salın ortasında esir karşılama komitesinin başı olduğu her halinden belli olan, kendinden çok emin görünen bir adam oturuyordu. Çevik bir hareketle saldan kıyıya atladı, elini kaldırıp Lu Liren’i selamladı, Lu Liren da kibar bir tavırla karşılık verdi, ardından bu ikisi samimi bir şekilde tokalaştı,<a id="GBS.0362.03"/> görünüşe göre çok sıkı dostlarmış. O adam, “Eski dostum Lu, bu kez çok iyi bir iş çıkardın, Komutan Yu bu işe çok sevindi, Komiser Song’un da haberi var,” dedi. Belinde asılı olan deri çantasından bir mektup çıkarıp Lu Liren’e uzattı. Lu Liren mektubu alırken adamın çantasının içine gümüş renkli küçük bir silah iliştirip, “Savaş ganimetidir, dönüşte oynaması için Küçük Lan’a verirsin,” dedi.<a id="GBS.0362.04"/> “Onun adına sana teşekkür ederim,” dedi adam. Lu Liren ellerini adama doğru uzatıp, “Ver bakalım!” dedi. Adam şaşırarak, “Ne vereyim?” dedi. Lu Liren, “Yakaladığım esirler için makbuz elbet!” dedi. Adam çantasından kâğıt kalem çıkarıp alelacele bir şeyler karaladı, makbuzu Lu Liren’e verirken, “Kardeşim, amma titiz adamsın!” dedi. Lu Liren gülerek, “Maymun Kral Sun, ne kadar zeki olursa olsun<a id="GBS.0362.05"/> Buddha’yı kandıramaz!” dedi. Adam, “Öyleyse ben maymun mu oluyorum?” dedi. Lu Liren, “Maymun benim,” dedi. Sonra bu ikisi avuçlarını birbirine çakıp gülmekten kahkahalara boğuldular. Adam alçak sesle, “Lu, duyduğuma göre bir film projektörü ele geçirmişsin, merkez de bunu biliyor,” dedi. Lu Liren, “Sizlerin kulağı da amma delikmiş ha. Merkezdekilere söyle taşkın çekildiğinde aleti bir uzmanla birlikte<a id="GBS.0363.01"/> onlara göndereceğiz,” dedi.</p>
			<p>Sima Ku, “Anasını sattığımın, avı kaplan öldürsün, sonra ayının biri çıkıp yesin!” diye mırıldandı.</p>
			<p>Esir karşılama komitesinin başkanı hoşnutsuz bir tavırla, “Sen ne diyorsun?” diye sordu.</p>
			<p>Sima Ku, “Bir şey demedim,” dedi.</p>
			<p>Adam, “Eğer yanılmıyorsam sen şu meşhur Sima Ku olmalısın!” dedi.</p>
			<p>Sima Ku, “Ta kendisiyim,” dedi.</p>
			<p>Adam, “Komutan Sima, yol<a id="GBS.0363.02"/> boyunca size hizmette kusur etmeyeceğiz ama siz de işbirliği yapmak zorundasınız, merkeze cesedinizi götürmek istemeyiz,” dedi.</p>
			<p>Sima Ku gülerek, “Buna cesaret edemem,” dedi, “adamlarınızın hepsi çok usta nişancılar, onların canlı hedefi olmak istemem.”</p>
			<p>Adam, “Gerçekten de dendiği kadar dürüstmüşsün, ben de senden bunları duymak istiyordum! Tamam, Komutan Lu, hepsi budur, Komutan Sima,<a id="GBS.0363.03"/> sala bininiz lütfen,” dedi.</p>
			<p>Sima Ku dikkatli ve çok yavaş bir şekilde sala binip yine dikkatli ve çok yavaş bir şekilde oturdu.</p>
			<p>Esir karşılama komitesinin başkanı Lu Liren’le tokalaştıktan sonra sala sıçradı. Salın kuyruğuna oturup yüzünü Sima Ku’ya döndü, bir yandan da belindeki silahı tutuyordu. Sima Ku, “Bu kadar tedbirli olmanızın lüzumu yok, benim ellerim bağlı, nehre atlasam bile<a id="GBS.0363.04"/> hemen boğulurum. Size yakın oturmak bana güven veriyor, olur da sal sallanırsa artık bana bir el atarsınız,” dedi.</p>
			<p>Adam, Sima Ku’yu umursamadı bile, saldaki askerlere alçak sesle, “Küreklere asılın, hızlanın biraz,” diye emretti.</p>
			<p>Evcek setin üzerinde dikiliyorduk, içimizde kimsenin bilmediği bir sır, endişeyle olacakları bekledik.</p>
			<p>Kıyıdan ayrılan sal sakince yoluna koyuldu. Ellerinde<a id="GBS.0363.05"/> ip tutan o iki asker bir yandan set boyunca uçarcasına koşturuyor, bir yandan da ellerindeki ipi gevşetiyorlardı.</p>
			<p>Sal, nehrin ortasına varınca nehrin akışı bir ok gibi hızlandı, kıyıya birbiri ardına dalgalar çarptı. İhtiyar Zunlong boğuk bir sesle emirler veriyor, askerler küreklere asılıyor, martılarsa onların peşine takılmış alçaktan uçuyordu. Akıntının en hızlı olduğu yerde sal şiddetli<a id="GBS.0364.01"/> bir şekilde sallandı, İhtiyar Zunlong dengeyi korumak için kendini geriye doğru atınca, cullop diye nehrin içine düştü. Esir karşılama komitesinin başkanı olan adam, yavaş yavaş ayağa kalkıp tam silahına davranacakken birden göz açıp kapamadan ellerini çözmüş olan Sima Ku vahşi bir kaplan gibi adamın üzerine çullandı, ardından ikisi birden kendilerini şiddetli akıntının dalgaları arasında buldu.<a id="GBS.0364.02"/> Panikleyen Dilsiz ve kürek çeken askerler onların ardından ikişer üçer nehre atladılar. Kıyıdaki iki asker ipi bırakınca sal kendini dalgaların akıntısına bırakan kocaman kara bir balık gibi amansızca aşağı doğru sürüklenmeye başladı.</p>
			<p>Tüm bu olanlar aynı anda ve öylesine hızlı gelişti ki Lu Liren ve kıyıdaki askerler ne olduğunu anlayana kadar salın üzerinde hiç kimse kalmamıştı. “Vurun onu!”<a id="GBS.0364.03"/> diye emretti Lu Liren çok kararlı bir tavırla.</p>
			<p>Arada çamurlu sudan birer birer başlar çıkmaya başladı ama askerler çıkanın Sima Ku olup olmadığından emin olamadıkları için ateş etmeye cesaret edemediler. Nehre dokuz kişi düşmüştü, sudan çıkan bir başın Sima Ku’nun başı olması için dokuzda bir şansları vardı. Ayrıca nehrin suları dizginlerini koparmış bir at gibi çağıldadığından ötürü ateş<a id="GBS.0364.04"/> etseler bile hedefi vurma oranları çok düşüktü.</p>
			<p>Sima Ku kaçmayı başarmıştı. Taşkın Ejderha Nehri’nin kıyılarında büyüdüğünden ötürü çok iyi bir yüzücüydü ve suyun altında beş dakika nefes almadan kalabilirdi. Ayrıca yediği o fasulye ezmesine batırılmış taze soğanlı dürümler ona istemediği kadar enerji vermişti.</p>
			<p>Lu Liren’in yüzü mosmordu, kara gözlerinden çıkan karanlık bakışlarla bizi<a id="GBS.0364.05"/> süzdü. Sima Liang elinde hâlâ o kavanozu tutuyordu, korkmuş bir budalayı oynayarak annemin bacaklarına yapıştı.</p>
			<p>Annem tek kelime etmedi, Lu Shengli’yi kucaklayıp setin aşağısına yürüdü. Biz de arkasından seyirdik.</p>
			<p>Aradan onlarca gün geçtikten sonra duyduk ki nehre düşenlerin arasından sadece Dilsiz ve İhtiyar Zunlong kurtulabilmiş, geriye kalanlar ortadan kaybolmuş, yani yaşıyorlarsa kimse<a id="GBS.0365.01"/> görmemiş, ölmüşlerse de cesetlerini bulan yine kimse olmamış; ama hemen hemen herkes Sima Ku’nun kaçtığı konusunda hemfikirdi, o boğulamazdı ama geriye kalanların, buna esir karşılama komitesinin o kendini beğenmiş başkanı da dahildi, öldüğünden kimse şüphe etmiyordu.</p>
			<p>Aslında 6. ablam ve onun Amerikalı kocası Babbitt’in hayatı hakkında daha çok endişeliydik. Nehrin taşıp dalgaların kükrediği<a id="GBS.0365.02"/> o günler boyunca annem her gece avluya çıkıyor, bir yandan volta atıp bir yandan da içini çekiyordu. Annemin uzun uzun iç çekişleri nehrin azgın kükremelerini bile bastırıyordu. Annem sekiz tane kız doğurmuştu ama Laidi delirmiş; Zhaodi ve Lingdi ölmüştü; Xiangdi kendini bir geneleve satıp ateş çukuruna atlamıştı, neredeyse ölmekle eşitti bu; Pandi kendini Lu Liren’le kurşun yağmurunun içine atmıştı,<a id="GBS.0365.03"/> yani ölmesi an meselesiydi; Qiudi, bir Beyaz Rus’a satılmıştı, bunun da ölmekten pek farkı yoktu; annemin kızlarından sadece Yunü her gün yanı başındaydı ama ne yazıktır ki o da kördü, annemin yanında kalmasının tek nedeni belki de kör olmasıydı. Eğer Niandi’ye bir şey olursa Shangguan’ların o sekiz güzel perisinin saltanatı neredeyse yerle bir olacaktı. Annemin iç çekişleri arasında şöyle<a id="GBS.0365.04"/> dua ettiğini duyduk:</p>
			<p>“Cennetteki Babamız, Yüce Tanrım, Kutsal Bakire Meryem, dünyadaki her şeyi duyan, Güney Denizi’nin Guanyin <em>bodhisattva</em>’sı, benim çocuklarımı esirgeyin, yerdeki ve gökteki bütün felaket ve hastalıklar beni bulsun, yeter ki çocuklarıma bir şey olmasın...”</p>
			<p>Ama bir ay sonra 6. ablam ve Babbitt hakkında bir haber Taşkın Ejderha Nehri’nin çekilmiş sularının üzerinden kıyıya<a id="GBS.0365.05"/> vurdu: Daze Dağı açıklarında gizli bir mağaranın içinde şiddetli bir patlama olmuş. Patlamanın dumanları çekildikten sonra mağaraya giren insanlar içeride birbirine sarılmış halde üç ceset bulmuş. Ölenler bir adamla iki kadınmış, adamın sarı saçlı yabancı bir genç olduğu söyleniyordu. Hiç kimse o ölen iki kadından birinin bizim 6. ablamız olduğunu söylemeye cesaret edemese de annem bu haberi duyar<a id="GBS.0366.01"/> duymaz yüzünde acı bir gülümsemeyle, “Buna ben sebep oldum...” dedi. Ardından feryat figan ağlamaya başladı.</p>
		</section>
		<section class="subchapter" epub:type="subchapter">
			<h2>7</h2>
			<p>Gaomi Kuzeydoğu Bucağı’nın en güzel mevsimi olan geç sonbaharda sel sonunda çekildi. Darı tarlaları öyle kızardı ki simsiyah görünüyorlardı, sazlıklar o kadar beyazdı ki sapsarı duruyorlardı. Erken sabah güneşi, yılın ilk donuyla kaplanmış olan uçsuz bucaksız tarlaları aydınlattı,<a id="GBS.0366.02"/> 17. Alay’ın askerleri ortadan kaybolmuştu. At ve katır sürülerini de yanlarına alarak Taşkın Ejderha Nehri’nin o yıkılmaya yüz tutmuş köprüsünün üzerinden ağır adımlarla nehrin kuzeyindeki sete geçip gözden kayboldular ve onları bir daha görmedik.</p>
			<p>17. Alay’ın askerleri çekildikten sonra komutanları Lu Liren, yeni kurulan Gaodong ilçesinin kaymakamı ve ilçe milis komutanı görevine getirildi,<a id="GBS.0366.03"/> Shangguan Pandi Dalan belediye başkanlığına atandı, Dilsiz de onun bölge takım komutanı oldu. Dilsiz’in yaptığı ilk iş Sima’ların evindeki bütün eşyaları –masa, sandalye, tabure, kap kacak, çanak çömlek, tencere tava, testi, sürahi, artık işte ne varsa hepsini– köylülere dağıtmak oldu ama gündüz dağıttığı her şey ne hikmetse akşama Sima’ların avlu kapısında bitiveriyordu. Ardından bir gün adamlarıyla<a id="GBS.0366.04"/> birlikte bizim avluya büyük, ahşap oyma bir karyola getirdi. Annem, “İstemiyorum, istemiyorum bunu, al götür buradan!” dedi. Dilsiz, “Soyun! Soyun!” diye cevap verdi. Annem o sıra çoraplarının söküğünü diken Belediye Başkanı Shangguan Pandi’ye, “Pandi, şu karyolayı kaldırt buradan,” dedi. Belediye Başkanı Pandi, “Ana, son günlerin modası bu, boşuna direniyorsun!” dedi. Annem, “Pandi, Sima Ku<a id="GBS.0366.05"/> senin 2. enişten, onun oğluyla kızlarına ben bakıyorum, bir gün geri döndüğünde ne düşünür sonra!” dedi. Annemin dedikleri Pandi’yi derin düşüncelere daldırdı. Elindeki çorabı bıraktı, tüfeğini alıp omzuna astığı gibi koşarak avludan çıktı. Onu takip ettikten sonra geri dönen Sima Liang bize, “5. teyzem kaymakamlık binasına gitti,” dedi. Sima Liang ayrıca iki kişinin taşıdığı küçük bir tahtırevanın<a id="GBS.0367.01"/> üzerinde çok önemli birini gördüğünü söyledi, adamın etrafında sırtlarında tüfek olan on sekiz tane koruma varmış. Kaymakam Lu onu görünce öğretmenini görmüş bir öğrenci gibi saygı göstermiş. Söylentiye göre bu adam çok meşhur bir toprak reformu uzmanıymış, Shandong’un Kuzey Wei bölgesinde söylediği, “Zengin bir köylüyü öldürmek bir yaban tavşanını öldürmekten iyidir,” sloganıyla tanınıyormuş.</p><div style="display:none;"><a id="GBS.0367.02"/></div>
			<p>Dilsiz’in adamları karyolayı sırtlayıp götürdüler.</p>
			<p>Annem bir oh çekti.</p>
			<p>Sima Liang, “Nine, buradan kaçıp gidelim, kötü bir şey olacağını hissediyorum,” dedi.</p>
			<p>Annem, “İyi şans her zaman iyidir,” dedi, “ama kötü şanstan kaçsan da kurtulamazsın, Liang, için rahat olsun, Cennetteki Babamız gökten inen ilahî askerler ve komutanlar gönderse bile bizim gibi bir avuç dul ve yetim ne yapabilirler?”<a id="GBS.0367.03"/> dedi.</p>
			<p>O çok önemli adam halkın arasına hiç karışmadı, Sima’ların evin avlu girişine iki silahlı nöbetçi dikildi, sırtlarında tüfek taşıyan ilçe yetkilileri evle sokak arasında mekik dokuyorlardı. Bir gün keçileri otlatmaktan dönerken yolda Dilsiz’in bölge takımıyla çok sayıda ilçe yetkilisi ve askerî yetkiliyle karşılaştık, yanlarında tabut dükkânının sahibi Huang Tianfu, buharda pişmiş çörekler<a id="GBS.0367.04"/> satan 6. Zhao, yemeklik yağ üreten bir atölyesi olan Xu Bao, bu yağları satan dükkânın sahibi olan tek memeli İhtiyar Jin ve kasabada özel bir okulda öğretmenlik yapan 2. Qin Bey vardı, bu saydığım kişilerin hepsi gözaltına alınmıştı, grup halinde sokakta yürüyorlardı. Yüzlerinde sıkıntılı bir ifade olan mahkûmlar omuzları çökmüş, sırtları kamburlaşmış bir halde ilerliyordu. 6. Zhao boynunu<a id="GBS.0367.05"/> vida gibi çevirerek, “Birader, bunu neden yapıyorsunuz? Benden aldığınız, borca aldığınız çöreklerin tek kuruşunu istemem, anlaştık mı?” dedi. Konuşmasında Wulian Dağı ağzı olan, ağzının içi pirinç kaplanmış dişlerle dolu bir yetkili, 6. Zhao’yu tokatlayıp, “Seni anasını siktiğimin hıyarı, kimin sana borcu varmış? O paralar nereden geliyor sanıyorsun?” diye sertçe azarladı. Mahkûmlar bir daha ağızlarını<a id="GBS.0368.01"/> açmaya cesaret edemedi, başlarını üzgünce eğip yürümeye devam ettiler.</p>
			<p>O gece dondurucu soğuklukta bir yağmur hışırdıyordu. Avlu duvarından bir gölge tırmandı. Annem, “Kim o?” diye fısıldadı. Gölge hızlı adımlarla evin önündeki patikaya gelip, “Baldız, yardım et bana,” dedi. Annem, “Başkâhya, sen misin?” diye seslendi. Sima Ting, “Evet, baldız, benim. Yardım et bana, yarın büyük bir toplantı<a id="GBS.0368.02"/> düzenleyip beni kurşuna dizdirecekler, bunca yıllık komşuluğumuzun hatırına yalvarırım sana benim şu köpek hayatımı kurtar ne olur!” dedi. Annem düşünceli düşünceli kapıyı açtı. Sima Ting hemen içeriye daldı. Karanlıkta titreyerek, “Baldız, bana yiyecek bir şeyler ayarlar mısın, yoksa açlıktan öleceğim,” dedi. Annem ona bir çörek uzattı, Sima Ting çöreği kaptığı gibi kurt gibi midesine indirdi.<a id="GBS.0368.03"/> Annem içini çekti. Sima Ting, “Of,” diye söylendi, “hepsi kardeşimin suçu, Lu Liren’le yeminli düşman oldular, halbuki hepimiz akrabayız sonuçta.” Annem, “Tamam, bu kadarı yeter, artık bu konuyu kapat, burada saklanabilirsin, ne de olsa ben onun kaynanasıyım,” dedi.</p>
			<p>O çok önemli olan gizemli adam sonunda yüzünü gösterdi, büyük bir çadırın ortasına kurulmuştu, sağ elinde kırmızı mor bir mürekkep<a id="GBS.0368.04"/> hokkası, sol elinde bir fırça vardı. Hemen önündeki masada üzerine ejderha ve Zümrüdüanka motifleri oyulmuş olan büyük, başka bir hokka daha vardı. Çok önemli kişinin sivri bir çenesi, sıska ve uzun bir burnu vardı, küçük siyah gözleri siyah çerçeveli gözlüğünün arkasında parlıyordu. Hayalet gibi solgun, beyaz parmakları uzun ve inceydi, bana bir ahtapotun kollarını anımsattılar.</p>
			<p>O gün Sima’ların<a id="GBS.0368.05"/> harman yerinin yarısı Gaomi Kuzeydoğu Bucağı’na bağlı on sekiz köy ve kasabadan gelen yoksul temsilcilerle doldu. Kalabalığın çevresinde her üç ya da beş adımda bir bizim ilçenin bölge takımından ve askerî bölge üretim ekiplerinden nöbetçiler dikilmişti. O çok önemli adamın on sekiz koruması kürsüye dizilmişti, hepsinin yüzü çelik gibiydi, yüzlerinde caniyane bir ifade vardı, şu efsanelerde<a id="GBS.0369.01"/> geçen nirvanaya ermiş olan On Sekiz Ermiş’i andırıyorlardı. Kürsünün altındaki kalabalıktan çıt çıkmıyordu, biraz halden anlamaya başlamış çocuklar bile ağlayıp sızlanmıyorlardı. Henüz hiçbir şeyin farkında olmayan daha küçükleriyse daha ilk sızlanmalarında ağızlarına sokulan meme uçlarıyla susturuldu. Bizler annemin çevresinde oturuyorduk. Çevresinde panik halinde koşturan köylülerin aksine annem<a id="GBS.0369.02"/> şaşırtıcı derecede sakindi. Annem bacaklarının üzerindeki kenevir ipleri küçük ayaklarının altına sarıp ayakkabı tabanına çevirdi, beyaz kenevir ipler annemin ayağı altında dönerken hışırdadılar. O gün Taşkın Ejderha Nehri’nin buz gibi suları üzerinden esen soğuk poyraz harman yerine toplanmış olan kalabalığın dudaklarını morarttı.</p>
			<p>Toplantı başlamadan önce alanda bir karmaşa yaşandı. Dilsiz<a id="GBS.0369.03"/> ve adamları, içlerinde Huang Tianfu ve 6. Zhao’nun da olduğu onlarca adamı harman yerinin diğer ucuna götürdü. Adamların elleri arkadan bağlanmıştı, boyunlarına üzerine siyah boyayla bir şeylerin yazılmış olduğu levhalar asılmıştı, bu siyah yazıların üzerine de kırmızı boyayla bir çarpı çekilmişti. Köylüler onları fark edince adamlar hemen başlarını yere eğdi, içlerinden tek bir kişinin bile konuşmaya<a id="GBS.0369.04"/> cesareti yoktu.</p>
			<p>Sahneye iyice yerleşmiş olan o çok önemli adam küçük kara gözlerini kalabalığın üzerine çevirip onların yüzlerini defalarca taradı. Kalabalıktakiler çok önemli adam kendi yüzlerini görecek diye başlarını korkuyla bacaklarının arasına sokmuştu. Çok önemli insanın heybetinin altında annemin hâlâ ayaklarına ip doluyor olması gerçekten görülmeye değerdi, o kara gözlerin uzun bir<a id="GBS.0369.05"/> süre annemin yüzünde durakladığını hissettim.</p>
			<p>Kırmızı bir saç bandı takan Lu Liren etrafa tükürükler saçarak halka seslendi. Migreni tutmuştu, aldığı ilaçlar da çare olmayınca başına bu kırmızı bandı takarak acısını biraz da olsa hafifletiyordu. Konuşmasını bitirdikten sonra çok önemli adamın yanına gidip onun talimatlarını bekledi. Çok önemli adam yavaş yavaş ayağa kalktı. Lu Liren, “Hoş<a id="GBS.0370.01"/> geldiniz yoldaş Zhang Sheng, yoldaş birazdan bize ne yapılması gerektiğini anlatacak,” dedi. Ardından hemen kendi başına bir alkış tutturdu, köylüler ne yapacaklarını bilemez bir halde şaşkınlıkla bakındılar, kimse bunun ne anlama geldiğini bilmiyordu.</p>
			<p>Çok önemli adam boğazını temizleyip ağır ağır ve her bir kelimeyi uzatarak konuşmaya başladı. Konuşması soğuk güneydoğu rüzgârı içinde dans<a id="GBS.0370.02"/> ederek süzülen uzun bir kâğıdı andırıyordu. Aradan onlarca yıl geçtikten sonra bile ne zaman bir cenazeye gitsem, kötü ruhları kovmak için üzerine büyüler yazılmış beyaz kâğıt kesiklerini gördüm mü aklıma hep o çok önemli adamın yaptığı bu konuşma gelecekti.</p>
			<p>Çok önemli adam konuşmasını bitirince Lu Liren, Dilsiz ve adamlarıyla kıçlarında mavzerleri asılı olan diğer takımın askerlerine mahkûmları<a id="GBS.0370.03"/> bir dizi çam kozalağı gibi sahneye çıkarmasını emretti. Adamlar sahnede yerlerini alınca halkın çok önemli adamı görmesini engellediler. Lu Liren, “Diz Çökün!” diye bağırdı. Çabuk kavrayanlar hemen diz çöktü, kalın kafalı olanlarsa dizlerine vurularak zorla diz çöktürüldü.</p>
			<p>Sahnenin altındaki kalabalık başlarını eğip gözlerinin ucuyla birbirlerine bakındılar, içlerinden daha cesaretli olan<a id="GBS.0370.04"/> birkaçı başlarını kaldırıp sahneye baktı ama yere diz çökmüş olanların burunlarının ucundan damlayan salya sümüğü görünce başlarını hemen yere eğdiler.</p>
			<p>Bu sırada sahnenin altındaki kalabalıktan sıska bir adam titreyen bacaklarla ayağa kalıp boğuk bir sesle, “Bölge komutanım... benim... benim bir şikâyetim var...” dedi.</p>
			<p>“İyi!” diye heyecanla bağırdı Shangguan Niandi, “Korkmana gerek yok,<a id="GBS.0370.05"/> sahneye çık da söyle bakalım neymiş şikâyetin.”</p>
			<p>Kalabalık bakışlarını o sıska adama çevirdi hemen. Taklaböceği’ydi bu adam. Duman rengi ipek cübbesi yırtılmış ve parçalanmıştı, cübbenin yırtılmış bir kolundan kirli omzu görünüyordu. Bir zamanlar taranmış ve ortadan ikiye ayrılmış olan saçı şimdi bir karga yuvasına dönmüştü. Rüzgârın soğuğunda titrerken gri gözleriyle etrafa korku dolu bakışlar<a id="GBS.0371.01"/> attı.</p>
			<p>“Sahneye çıkıp konuşsana!” dedi Lu Liren.</p>
			<p>“Öyle büyük bir mesele değil,” dedi Taklaböceği, “ben buradan, aşağıdan konuşsam da olur.”</p>
			<p>“Çık yukarı!” dedi Shangguan Pandi, “Sen Zhang Decheng’sin değil mi? Annenin elinde bir sepetle yiyecek dilendiğini hatırlıyorum, acın büyük, nefretin derin olmalı, çık yukarıya da konuş.”</p>
			<p>Çarpık bacaklı Taklaböceği iyice küçülüp kalabalığın<a id="GBS.0371.02"/> arasından geçerek sahneye çıktı. Toprak yığılarak yapılmış sahne yerden bir metre yüksekliğindeydi, Taklaböceği sıçrayıp sahneye çıkmaya çalıştı ama bu çaba sadece üzerini kirletmesiyle sınırlı kaldı. Uzun boylu ve güçlü bir asker eğilip onu kolundan yukarıya çekti, Taklaböceği, bacakları kıvrılınca acı acı inledi. Asker onu sahneye çektikten sonra bacakları bir süre sanki yay üzerindeymiş gibi titredi,<a id="GBS.0371.03"/> ardından zor da olsa sabitlemeyi başardı bacaklarını. Sonra başını eğip sahnenin altındaki kalabalığa bakınca onların sayısız duygu içeren bakışlarıyla karşılaştı. Dizleri titredi, utangaç bir ifadeyle bir şeyler kekeledi ama ne ne dediğini anlayan ne de ne dediğini düzgünce duyan oldu, birden yana çekilip sahneden aşağıya inmeye çalıştı. Uzun boylu ve yapılı Shangguan Pandi bir erkeği aratmayacak<a id="GBS.0371.04"/> gücüyle onu omzundan yakalayıp sertçe geri sürükleyince Taklaböceği iyice sendeledi. Acınası bir tonla, “Bölge Komutanı, bırakın beni, osuruk kadar değerim yok, ne olur beni bırakın,” dedi. Shangguan Pandi öfkeyle, “Zhang Decheng, neden korkuyorsun Tanrı aşkına?” diye sordu. Zhang Decheng, “Ben dal gibi bekâr bir adamım, uzanırken kaskatı, ayakta dikilirken dimdik dururum, korkacak bir şeyim<a id="GBS.0371.05"/> yok,” dedi. Shangguan Pandi, “Madem korkacak bir şeyin yok, öyleyse niye konuşmuyorsun?” dedi. Zhang Decheng, “Önemli bir şey değil, unutun gitsin,” dedi. Shangguan Pandi, “Bunu bir oyun mu sanıyorsun?” diye sordu. Zhang Decheng, “Bölge Komutanı, kızmayın, konuşacağım, artık ne olacaksa olsun!” dedi.</p>
			<p>Taklaböceği 2. Qin Bey’in yanına gidip, “2. Qin Bey, siz de okumuş, iyi eğitimli biri sayılırsınız,<a id="GBS.0372.01"/> söyleyin bakalım, sizin öğrencinizken derslerde uyumaktan başka bir şey yapmazdım, değil mi? O zaman küçük bir kurbağa gibi elime cetvelle vururdunuz, bir de bana isim takmıştınız, o zaman bana ne isim taktığınızı hâlâ hatırlıyor musunuz?” dedi. “Sorusuna cevap verin!” diye bağırdı Shangguan Pandi. 2. Qin Bey keçisakallı çenesi görünene kadar başını kaldırıp, “Çok uzun zaman oldu, hatırlamıyorum,”<a id="GBS.0372.02"/> diye mırıldandı.</p>
			<p>“Elbette hatırlamazsınız ama ben hâlâ hatırlıyorum!” diye söze başladı Taklaböceği gittikçe daha da heyecanlanarak ve daha net çıkan bir sesle, “Yaşlı efendim, o zaman bana, ‘Ne “Zhang Decheng’i sana Taklaböceği demek gerek,’ demiştiniz. Siz bu sözü söyledikten sonra hayatım boyunca bir taklaböceğine dönüştüm. Erkekler ve kadınlar bana Taklaböceği diye seslenmeye başladı.<a id="GBS.0372.03"/> Hatta sümüklü çocuklar bile öyle seslendiler. Üzerime yapışan bu kokuşmuş isim yüzünden otuz sekiz yaşımda olmama rağmen hâlâ bir karım bile yok! Bir düşünsenize hangi ailenin değerli kızı bir Taklaböceği’ne varır ha? Perişanım, tüm hayatımı mahvetti bu isim benim...” dedi. Taklaböceği öyle duygulanmıştı ki birden salya sümük ağlamaya başladı. Dişleri bakır kaplama olan ilçe yetkilisi 2. Qin Bey’in<a id="GBS.0372.04"/> beyazlaşmış saçlarından çekip başını havaya kaldırdı. “Konuş!” dedi yetkili ciddi bir tavırla, “Zhang Decheng’in dedikleri doğru mu?” “Evet, evet doğru,” dedi sakalı bir keçi gibi titreyen 2. Qin Bey üst üste. Yetkili, 2. Qin Bey’in başını tutup yüzüne çamur bulaşana kadar yere bastırdı. “Suçlamalara devam edelim!” diye bağırdı memur.</p>
			<p>Taklaböceği elinin tersiyle gözyaşlarını silip burnunu<a id="GBS.0372.05"/> sümkürdü, kuş bokunu andıran donmuş sümük uçarak çadırın üzerine yağmıştı. Çok önemli adam tiksintiyle kaşlarını çatıp beyaz bir mendille gözlüğünü sildi. Siyah bir kaya gibi sükûnetini korudu. Taklaböceği, “2. Qin, siz züppesiniz de, Sima Ku öğrencinizken, kabınıza bir kurbağa koydu, çatınıza çıkıp sizin hakkınızda olmadık şeyler içeren bir şarkı söyleyip resmen küfretti, peki bu yaptıkları için<a id="GBS.0373.01"/> onu dövdünüz mü? Peki, ona bir isim taktınız mı? Hayır, hayır, hayır!”</p>
			<p>“Harika!” dedi Shangguan Pandi heyecanla, “Zhang Decheng çok önemli bir konuya parmak bastı, neden Sima Ku’yu cezalandırmaya kalkışmadınız? Çünkü Sima’ların parası vardı, peki bu para Sima’lara nereden geliyor? Buğday tarlasında çalışmadığı halde beyaz undan yapılmış çörekler yiyor, ipekböceği yetiştirmediği halde ipekli<a id="GBS.0373.02"/> giyiyor, içki bile damıtmaz ama her gün körkütük sarhoş, sevgili köy halkı, bu zenginler bizim kanımız, terimiz ve gözyaşlarımızla besleniyorlar. Onun toprağını ve mallarını paylaşmak demek bizim olanı geri almak demektir!”</p>
			<p>Çok önemli adam, Shangguan Pandi’nin ateşli konuşmasını takdir ettiğini göstermek için ufak bir alkış tuttu. Sahnedeki tüm ilçe ve bölge memurlarıyla silahlı muhafızlar<a id="GBS.0373.03"/> da alkışlamaya başladı.</p>
			<p>Taklaböceği konuşmasına, “Sima Ku’nun dört tane karısı var, benim bir tane bile yok, bu adil midir?” diye devam etti.</p>
			<p>Çok önemli adam kaşlarını çattı.</p>
			<p>Lu Liren, “Zhang Decheng, bu kadar ayrıntıya girmeyelim,” diye atıldı.</p>
			<p>“Girmeyelim mi?” dedi Taklaböceği, “Ama bu benim acımın en büyük kaynağı, bana Taklaböceği diyorlar ama ben de bir erkek değil miyim?<a id="GBS.0373.04"/> Bacaklarımın arasında sallanan bir aletim...”</p>
			<p>Lu Liren, Taklaböceği’nin yanına gidip bu gösteriye bir son verdi. Sesini öyle bir yükseltti ki Taklaböceği’nin sesi duyulmaz oldu, “Sevgili köy halkı, Zhang Decheng ne kadar kaba bir ifadeyle söylese de sonuçta dedikleri bir gerçeği ortaya çıkarıyor. Neden bazıları dört, beş ya da daha fazla kadınla evlenebiliyor da Zhang Decheng gibi birinin<a id="GBS.0373.05"/> bir tane bile karısı olamıyor?”</p>
			<p>Sahnenin altında çeşitli tartışmalar oldu, tüm gözler anneme çevrildi. Annemin yüzü karardı ama gözlerinde öfke ve nefretten eser yoktu, gözleri sonbahardaki durgun bir göl gibi sakin bir ifade taşıyordu.</p>
			<p>Shangguan Pandi, Taklaböceği’ni dürterek, “Aşağıya inebilirsin,” dedi.</p>
			<p>Taklaböceği öne doğru iki adım attı, tam sahneden inecekken sanki aklına bir<a id="GBS.0374.01"/> şey gelmiş geri dönüp çörekçi 6. Zhao’nun kulağını çekti, adama okkalı bir tokat savurup, “Seni orospu çocuğu, bugün senin de sıran geldi, Sima Ku’nun otoritesi altında bana zorbalık yaptığın günü unuttun galiba?” dedi.</p>
			<p>6. Zhao başını eğip bir boğa gibi Taklaböceği’nin karnına doğru çullandı. Taklaböceği bir çığlık atıp yere yuvarlandı, ardından sahneden aşağıya düştü.</p>
			<p>Dilsiz sahneye atılıp<a id="GBS.0374.02"/> 6. Zhao’yu bir tekmede yere serdi, o koca ayağıyla adamın boynuna bastı. 6. Zhao’nun yüzü korkuyla çarpıldı. Nefes nefese kaldı, “Bana zorla bir şey kabul ettiremezsiniz, yemezler! Sizi vicdansızlar, yaptığınız kötülüğün haddi hesabı yok...” diye çıldırmış gibi bağırmaya başladı.</p>
			<p>Lu Liren çok önemli adamın yanına gidip eğilerek ona bir şeyler sordu. Çok önemli adam elindeki kırmızı mürekkep<a id="GBS.0374.03"/> hokkasını masaya sertçe çarptı.</p>
			<p>Lu Liren bir kâğıt parçası çıkarıp okumaya başladı: “Zengin köylü 6. Zhao hep başkalarını sömürerek yaşamıştır. Japonlara karşı verdiğimiz direniş esnasında Japonlara yardım eden Çinli kukla orduya çok büyük bir miktarda yiyecek yardımında bulunmuştur. Sima Ku’nun saltanatı boyunca onun haydut askerlerine de çörek dağıtmıştır. Toprak reformu başladığından bu<a id="GBS.0374.04"/> yana Halk Hükümeti’ni hiçe sayarak onun hakkında çirkin söylentiler yaymıştır. Onun gibi fanatik bir bağnaz öldürülmezse kamu huzuru sağlanamaz. Gaodong ilçesi Halk Hükümeti adına 6. Zhao’yu ölüme mahkûm edip idamının derhal gerçekleştirilmesine karar verilmiştir!”</p>
			<p>Bölge Takımı’ndan iki asker 6. Zhao’yu ölü bir köpek gibi sürükledi. Onu parçalanmış nilüferlerin olduğu göletin kenarına götürdüler.<a id="GBS.0374.05"/> İki asker yana çekildi, Dilsiz, 6. Zhao’nun başının arkasına bir kurşun sıktı. 6. Zhao hızla göletin içine yuvarlandı. Dilsiz elinde dumanı tüten tüfeğiyle yine sahneye döndü.</p>
			<p>Sahnede diz çökmüş olanlar başlarını sanki sarmısak ezer gibi yere vurup secde ediyordu, hepsi korkudan altlarına kaçırmıştı.</p>
			<p>“Canımı bağışlayın, ne olur esirgeyin beni...” Yemeklik yağ satan tek memeli İhtiyar Jin<a id="GBS.0375.01"/> emekleyerek Lu Liren’in önüne gidip iki eliyle onun bacaklarına sarıldı, ağlayarak, “Kaymakam Lu, bağışlayın beni, bütün yemeklik yağlarımı, bütün susamlarımı, bütün mal varlığımı, hatta tavukları beslediğim kapları bile hepsini köy halkına paylaştırmak istiyorum, tek isteğim benim şu sefil canımı bağışlamanız, bir daha kimsenin hakkını yiyecek bir iş çevirmeyeceğim...” diye yalvardı. Lu Liren<a id="GBS.0375.02"/> bacaklarını kurtarmaya çalışsa da kadın onun bacaklarına ölümüne yapıştığından ötürü başarılı olamadı. Birkaç memur gelip kadının on parmağını teker teker zorla açıp Lu Liren’i kurtardı. Kadın bu sefer de çok önemli adamın önüne emekledi. Lu Liren kararlı bir tavırla, “Susturun şunu,” diye bağırdı. Dilsiz tüfeğinin dipçiğini kadının şakaklarına geçirdi. Kadının gözleri yuvalarında dönüp birden beyazlaştı,<a id="GBS.0375.03"/> sahnenin üzerinde uzanırken o tek memesi kasvetli göğe karşı dimdik duruyordu.</p>
			<p>“Başka kim acı gözyaşlarını akıtmak ister?” diye haykırdı Shangguan Pandi sahnenin altındaki kalabalığa doğru.</p>
			<p>Kalabalıktan biri feryat figan ağlamaya başladı. Bu ağlayan Kör Xu Xian’er’di. Altın sarısı bambu bastonundan destek alarak ayağa kalktı.</p>
			<p>“Sahneye çıkarın onu!” diye bağırdı Shangguan Pandi.</p>
			<p><a id="GBS.0375.04"/>Kimse ona yardım etmedi. Kör ağlayarak el yordamıyla sahneye doğru yöneldi. Bastonunu sallarken kalabalık ona yol verdi. İki memur aşağıya atlayıp onu sahneye kaldırdı.</p>
			<p>Nefretle dolu olan Xu Xian’er, bastonuyla sahneyi dövmeye başlayınca yumuşak zeminde delikler açıldı.</p>
			<p>“Xu Amca, konuş hadi,” dedi Shangguan Pandi.</p>
			<p>Xu Xian’er, “Komutanım, gerçekten öcümü alacak mısınız?” dedi.</p>
			<p>Shangguan<a id="GBS.0375.05"/> Pandi, “İçiniz rahat olsun. Az önce Zhang Decheng’in öcünü almadık mı?” dedi.</p>
			<p>Xu Xian’er, “Tamam, anlatacağım, başlıyorum,” dedi. “Sima Ku denilen şu itin piçi, karımı öldürdü, buna sinirlenen anam da sinirinden öldü yani bana iki kişinin hayatını borçlu...”</p>
			<p>Körün iki gözünden yaşlar süzülmeye başladı.</p>
			<p>“Dilediğin kadar zamanın var amca, baştan anlatmaya başla istersen,” dedi Lu Liren.</p><div style="display:none;"><a id="GBS.0376.01"/></div>
			<p>“Cumhuriyetin on beşinci yılında, anam yirmi gümüş para başlık ödeyerek beni evlendirdi, Batı köyünden dilenci bir kadının kızıydı karım, anam elimizdeki ineği, domuzu ve iki çuval buğdayımızı otuz gümüş paraya sattı. Herkes karımın çok güzel olduğunu söylerdi ama bu güzel kelimesi bütün felaketleri üzerimize çekti. Sima Ku o zamanlar on altı, on yedi yaşlarındaydı ama o yaşlarda bile kötü<a id="GBS.0376.02"/> biriydi, ailesinin parasına ve gücüne güvenerek olur olmaz zamanlarda bizim eve gelip şarkı söyler, <em>huqin</em> çalardı, bir gün benim hanımı alıp operaya götürdü, operadan döndüklerinde karım artık onun himayesi altına girmişti... Karım işte böyle afyon içmeye başladı ve çok geçmeden öldü, buna çok sinirlenen anam da kendini astı... Sima Ku bana iki hayat borçludur! Hükümetin bunu düzeltmesini istiyorum...”</p><div style="display:none;"><a id="GBS.0376.03"/></div>
			<p>Kör sahneye diz çöktü.</p>
			<p>Takım askerlerinden biri gelip onu çekmeye çalıştı. Kör, “Öcümü almazsanız şuradan şuraya kalkmam...”</p>
			<p>“Amca,” dedi Lu Liren, “Sima Ku adaletin ağından kaçamaz, onu bir ele geçirelim, ânında bu adaletsizliği telafi edeceğiz.”</p>
			<p>Kör, “Sima Ku, gökte süzülen kuşaklı bir atmacadır, onu yakalayamazsınız, hükümete yalvarırım, göze göz, dişe diş, bir hayata karşılık<a id="GBS.0376.04"/> başka bir hayat, onun oğlunu ve kızını vurun o zaman. Kaymakam bey, sizin Sima Ku’yla akraba olduğunuzu biliyorum ama gerçekten adaletli bir adamsanız, benim isteğimi yerine getirirsiniz ama bu işe duygularınızı karıştırırsanız, ben kör Xu Xian’er eve gidip kendimi asarım, böylece Sima Ku geri döndüğünde bana dokunamaz,” dedi.</p>
			<p>Dili bağlanan Lu Liren baştan savar bir şekilde, “Amcacığım, her<a id="GBS.0376.05"/> şikâyetin bir hedefi, her borcun bir alacaklısı vardır, insanlar yaptıkları şeylerden kendileri sorumludurlar. Neden olduğu ölümlerin cezasını sadece Sima Ku çekmelidir, bunda çocukların bir günahı yok,” diye geveledi.</p>
			<p>Kör Xu, bastonuyla sahneye vurarak, “Köy halkı, duydunuz mu? Sakın aldanmayın, Sima Ku kaçtı, Sima Ting de saklanıyor, bu çocuklar da göz açıp kapamadan büyüyecek, Kaymakam<a id="GBS.0377.01"/> Lu bunların akrabasıdır, bu da göz ardı edilemeyecek bir şey, sevgili köy halkı, ben Kör Xu bastonumla bir başıma yaşıyorum, ölsem köpeklere yem olurum, ben sizlerle kıyaslanamam bile, sevgili köy halkı, sakın aldanmayın,” dedi.</p>
			<p>Shangguan Pandi öfkelenerek, “Kör, bu nedensiz isteklerinle başımızın etini yedin!” dedi.</p>
			<p>Kör Xu, “Pandi Hanım, siz Shangguan’lar için zaten hava hoş, işleriniz<a id="GBS.0377.02"/> hep yolunda gitti. Japon şeytanları geldiğinde büyük enişteniz Sha Yueliang başa geçmişti; Kuomintang döneminde 2. enişteniz Sima Ku tantanası başladı; şimdi de sen ve Lu Liren iş başındasınız. Siz Shangguan’lar kesilemez bayrak direkleri, devrilemez teknelersiniz sanki. Bir gün Amerikalılar gelip Çin’i işgal etse, evinizde bir de yabancı damat var!” diye çıkıştı.</p>
			<p>Yüzü küle dönen Sima Liang<a id="GBS.0377.03"/> annemin elini sıkıca tuttu. Sima Feng ve Sima Huang başlarını annemin koltuk altlarına gömdüler. Sha Zaohua ağlamaya başladı. Lu Shengli de ağlamaya başladı. En son ağlamaya başlayansa 8. ablam Yunü oldu.</p>
			<p>Onların ağlaması sahnenin üzerindeki ve altındaki tüm bakışları üzerimize çekti. Kasvetli bir heybet içindeki çok önemli adam da bizi süzüyordu.</p>
			<p>Xu Xian’er kör olmasına rağmen nokta atışıyla<a id="GBS.0377.04"/> çok önemli adamın ayakları dibine çöküverdi. Ardından bir yandan ağlayarak bir yandan da başını sahneye vurarak, tüm yüzü kir içinde kalana dek, “Komutanım, bu körün öcünü alın, adaleti yerine getirin!” dedi.</p>
			<p>Lu Liren yalvaran bakışlarla çok önemli adama baktı, çok önemli adamsa buz gibi bakışlarla onu süzdü. Çok önemli adamın bakışları bıçak gibi keskindi, Lu Liren’in yüzü terlemeye başladı.<a id="GBS.0377.05"/> Alnına sardığı kırmızı saç bandı ıslanınca sanki az önce alnından ağır bir darbe almış gibi göründü. Sakinliğini ve o sıra dışı zarafetini kaybetti, bir süre başını eğip kendi sivri ayaklarına baktı, ardından bir süre de başını kaldırıp sahnenin altındaki insan sürüsüne baktı, ardından cesaretini iyice yitirmiş bir şekilde çok önemli adama çevirdi bakışlarını yine.</p>
			<p>Shangguan Pandi de belediye<a id="GBS.0378.01"/> başkanı pozlarını yitiriverdi, yüzü kıpkırmızı oldu, o kalın altdudağı hastalanmış gibi titredi. Köylü bir kadın sövmeye başladı birden: “Kör moruk, kasten ortalığı karıştırıyorsun, benim ailem şimdiye kadar ne yapmış ki sana? Senin o orospu karın Sima Ku’yu baştan çıkarıp buğday tarlasında işi pişirmiş, yakalanınca da yüzü olmayınca bir avuç afyon yutmuş. Ayrıca duydum ki karını geceleri bir<a id="GBS.0378.02"/> köpek gibi ısırıyormuşsun, karının yara içinde kalmış memelerini görmeyen kalmadı köyde, yoksa duymadın mı? Karını öldüren de sensin! Bunda Sima Ku’nun da suçu var ama en başta suçlanacak kişi sensin! İlla birini vurmak gerekiyorsa önce seni vurmakla başlayalım!”</p>
			<p>“Yüce komutanım,” dedi Kör Xu, “bunu duydunuz mu? Buğday saplarını kesince kurt nasıl da ortaya çıktı.”</p>
			<p>Lu Liren, Shangguan<a id="GBS.0378.03"/> Pandi için arabuluculuk yapmak için telaşla kendini sahneye attı. Önce Xu Xian’er’i kaldırmaya çalıştı ama Xu Xian’er sakız gibi yere yapışmıştı, çektikçe uzuyor ama bırakınca yine dertop oluyordu. Ardından, “Amcacığım, Sima Ku’nun infazını istemekte haklısın ama Sima Ku’nun çocuklarını öldürmek konusunda yanlışın var, çocukların bir günahı yok,” dedi.</p>
			<p>Xu Xian’er, “Ya, 6. Zhao’nun ne günahı<a id="GBS.0378.04"/> vardı?” diye tersledi, “6. Zhao’nun yaptığı tek şey birkaç çörek satmak değil miydi? Vurulmasının nedeni onunla Zhang Decheng arasında olan bir husumet değil miydi? Ama yine de vuralım onu, dediniz ve vurdurdunuz! Sayın kaymakam bey, Sima Ku’nun tohumlarını vurana dek beni ikna edemezsiniz.”</p>
			<p>Sahnenin aşağısından biri alçak sesle, “6. Zhao’nun halası Xu Xian’er’in anasıdır, bu da onları kuzen<a id="GBS.0378.05"/> yapar,” dedi.</p>
			<p>Lu Liren yüzüne hiç de doğal olmayan bir gülümseme takınıp çok önemli adamın yanına gitti, elini ayağını ne yapacağını bilemez bir utançla ona bir şeyler söyledi. Çok önemli adam elindeki mürekkep hokkasını okşarken o sıska yüzünde caniyane bir ifade belirdi. Gözlerini belertip Lu Liren’i süzdü, alaycı bir ifadeyle, “Bu kadar küçük bir olayda bile senin yerine karar vermem gerekiyor<a id="GBS.0379.01"/> demek!” dedi.</p>
			<p>Lu Liren mendilini çıkarıp yüzündeki terleri sildi, başındaki kırmızı saç bandını iyice sıkılaştırdı, mum sarısı bir yüzle sahnenin önüne çıkıp yüksek sesle şöyle bir açıklama yaptı: “Bizim hükümetimiz halkın hükümetidir ve bu nedenle halkın iradesini uygularız, şimdi sizlerden bir ricam olacak, Sima Ku’nun çocuklarının vurulmasını onaylayanlar el kaldırsın lütfen!”</p>
			<p>Shangguan<a id="GBS.0379.02"/> Pandi öne atılıp Lu Liren’e doğruca, “Delirdin mi sen?” diye sordu.</p>
			<p>Sahnenin altındaki kalabalık başlarını önlerine eğdi, ne el kaldıran ne de ağzını açan oldu.</p>
			<p>Lu Liren, çok önemli adama soru soran bakışlar yöneltti.</p>
			<p>Çok önemli adam Lu Liren’e yüzünde alaycı bir gülümsemeyle, “Soruyu bir daha sor bakalım ama bu kez kaç kişinin Sima Ku’nun çocuklarının vurulmamasını istediğini sor,”<a id="GBS.0379.03"/> dedi.</p>
			<p>Lu Liren, “Sima Ku’nun çocuklarının vurulmamasını onaylayanlar el kaldırsın,” dedi.</p>
			<p>Sahnenin altındaki kalabalık başlarını yine önlerine eğdi, ne el kaldıran ne de ağzını açan oldu.</p>
			<p>Annem yavaş yavaş ayağa kalkıp, “Xu Xian’er, eğer istediğin bir hayatsa o zaman beni vursunlar. Ama senin anan kendini asmadı, âdet dışı görülen rahim kanamasından öldü o, hastalığı da köyü, haydutların<a id="GBS.0379.04"/> bastığı döneme denk gelir. Ananın cenaze törenini benim kaynanam bizzat kendi düzenlemiştir,” dedi.</p>
			<p>Çok önemli adam ayağa kalkıp arkasını dönerek sahnenin arkasındaki boş araziye doğru yürüdü.</p>
			<p>Lu Liren da telaşla onun peşinden seyirdi.</p>
			<p>Sahnenin arkasındaki boş arazide çok önemli adam Lu Liren’le sakin ama çok hızlı bir şekilde konuştu, o uzun, ince, yumuşak ve beyaz elini sanki ışıl<a id="GBS.0379.05"/> ışıl parlayan bir bıçakmış da bizim göremediğimiz bir şeyi kesiyormuşçasına durmadan yukarıya kaldırıp aşağıya indiriyordu.</p>
			<p>Çok önemli adam etrafını saran korumalarıyla birlikte homurtular eşliğinde yürüyerek uzaklaştı.</p>
			<p>Orada kalan Lu Liren bir ağaç dalıymışçasına başını eğdi. Orada epey bekledi, sonunda kendine gelince çok ağırlaşmış bacaklarını sürüyerek bir kaymakamın nerede durması<a id="GBS.0380.01"/> gerekiyorsa işte oraya gelip umarsız bir tavırla dikildi. Bir delinin bakışlarıyla süzdü bizi, gözbebekleri uzun süre yerinden oynamadı. Çok acınası görünüyordu. Sonunda ağzını açıp gözlerinde bahis oynayan bir kumarbazın ateşiyle şöyle dedi:</p>
			<p>“Şimdi buradan Sima Ku’nun oğlu olan Sima Liang’ın infazını bildiriyorum sizlere, infaz hemen gerçekleşecektir! Sima Ku’nun kızları olan Sima Feng ve<a id="GBS.0380.02"/> Sima Huang da infaz edilecektir, onların infazı da hemen gerçekleşecektir!”</p>
			<p>Annem önce bir titredi ama hemen ardından dimdik durdu. “Bakalım,” dedi, “buna hanginiz cesaret edebilecek!”</p>
			<p>Annem kızları kollarına aldı. Durumun farkına varan Sima Liang hemen yere yatıp yavaşça geri geri sürünerek sahneden uzaklaşmaya başladı. Kalabalık sanki durumdan habersizmiş gibi kendi kendilerine sallanarak<a id="GBS.0380.03"/> Sima Liang’a kalkan oldu.</p>
			<p>“Dilsiz Sun!” diye kükredi Lu Liren, “Emrimi neden yerine getirmiyorsun?!”</p>
			<p>“Aklını mı yedin!” diye sövdü Shangguan Pandi. “Böyle emir mi verilirmiş?”</p>
			<p>“Aklım gayet yerinde, son derece kendimdeyim,” dedi Lu Liren elini yumruk yapıp kafasına vurarak.</p>
			<p>Dilsiz tereddüt içinde sahneden aşağıya indi. Arkasında da iki tane adamı vardı.</p>
			<p>Sima Liang kalabalığın<a id="GBS.0380.04"/> arasından hızla ayağa kalktı, iki nöbetçinin arasından geçip uçarcasına sete doğru koşmaya başladı.</p>
			<p>“Kaçıyor, kaçıyor!” diye bağırdı sahnedeki askerlerden biri.</p>
			<p>Nöbetçiler omuzlarından tüfeklerini indirdi, mermi haznesini açıp içine mermi koyarak havaya doğru birkaç el ateş etti. Sima Liang bu sırada kendini çoktan setin üzerindeki fundalıkların içine atıp gizlenmişti. Dilsiz arkasında<a id="GBS.0380.05"/> bir sıra kara gölgeyi andıran adamlarıyla önümüze geldi. Dilsiz’in oğulları, Büyük ve Küçük Dilsiz başlarını kaldırıp yalnız ve kibirli bakışlarla babalarını süzdüler. Dilsiz, demir pençelerini uzatınca annem onun yüzüne tükürdü. Dilsiz ön pençelerini geri çekip yüzünü sildikten sonra pençelerini tekrar uzattı, annem yine tükürdü ama ilki kadar güçlü olmayan tükürük bu kez Dilsiz’in göğsüne isabet<a id="GBS.0381.01"/> etti. Dilsiz başını çevirip sahnedekilere baktı. Lu Liren elleri arkasında bir öne bir arkaya volta atıyordu. Shangguan Pandi sahneye diz çökmüş, yüzünü ellerine gömmüştü. İlçe ve bölge memurlarının yüzleriyle silahlı askerlerin yüzleri bir tapınağın içindeki putlar gibi kile dönmüştü. Dilsiz’in sert çenesi alışkanlıkla titriyordu, “Soyun, soyun, soyun...” dedi.</p>
			<p>Annem göğsünü kabartıp tiz<a id="GBS.0381.02"/> bir sesle çığlık atarak, “Hayvan seni! Önce beni vurman gerek!” dedi.</p>
			<p>Annem, Dilsiz’in üzerine çullanıp eliyle yüzünü çizdi.</p>
			<p>Dilsiz önce şöyle bir yüzünü yokladı, sonra elini uzatıp sanki parmaklarına yapışan şeyin ne olduğunu görmek ister gibi aptal aptal bakındı. Bakınması bitince elini bir aslanınkini andıran burnuna götürüp sanki parmaklarındaki şeyin ne olduğunu kokusundan çıkaracakmış<a id="GBS.0381.03"/> gibi uzun uzun kokladı. Koklaması bitince sanki parmaklarındaki şeyin ne olduğunu tadından çıkaracakmış gibi o kalın dilinin ucuyla parmaklarını yaladı. Bir süre parmaklarını yaladıktan sonra bir homurtuyla elini uzatıp annemi itiverdi, annem sanki hiç ağırlığı yokmuş gibi havada süzülerek önümüze düşüverdi. Ağlaşarak annemin yanına hücum ettik.</p>
			<p>Dilsiz bizi birer birer kaldırıp bir tarafa<a id="GBS.0381.04"/> fırlattı. Ben bir kadının sırtına düştüm, Sha Zaohua benim karnıma düştü. Lu Shengli yaşlı bir adamın sırtına düştü. 8. ablam orta yaşlı bir kadının omzuna düştü. Büyük Dilsiz, babasının kollarında asılı kaldı, Dilsiz onu yere düşürmeden bir aşağı bir yukarı sallıyordu. Büyük Dilsiz, babasının boynunu ısırdı. Küçük Dilsiz de babasının bacaklarına yapışıp onun o sert dizkapaklarını dişlemeye başladı.<a id="GBS.0381.05"/> Dilsiz, bir uçan tekme atınca Küçük Dilsiz, havalanıp kendini orta yaşlı bir adamın başının üzerinde buldu. Dilsiz, kolunu sertçe sallayınca Büyük Dilsiz ağzında bir parça deriyle yaşlı bir kadının koynuna uçuverdi.</p>
			<p>Dilsiz sol elinde Sima Feng, sağ elinde Sima Huang’la birlikte sanki bataklıkta yürüyormuşçasına bacaklarını kaldırabildiği kadar yukarı kaldırıp yürümeye başladı. Sahnenin önüne<a id="GBS.0382.01"/> gelince önce sol kolunu kaldırıp Sima Feng’ı sahneye fırlattı, ardından sağ elini kaldırıp Sima Huang’ı. Kızlar, nine, diye haykırarak sahneden aşağıya atlayınca kendilerini Dilsiz’in kollarında buldular. Dilsiz kızları sahneye fırlatıverdi yine. Ayağa kalkan annem sendeleyerek sahneye doğru koşmaya başladı ama tam daha iki adım atmışken yere düştü.</p>
			<p>Volta atmayı bırakan Lu Liren kalabalığa<a id="GBS.0382.02"/> doğru üzgün bir sesle, “Siz fakir köylüler, söyleyin bakalım, ben Lu Liren, insan değil miyim? Bu iki kızı infaza gönderirken kalbimden nasıl bir duygu geçiyor sanıyorsunuz? İçim acıyor içim, bunlar sadece iki çocuk değil aynı zamanda akrabalarım da. Akrabalarım olsalar da gözyaşlarımı akıtarak bu ikisini infaz ettireceğimi açıkladım az önce. Sayın köy halkı, titreyip şu içinde bulunduğunuz uyuşukluktan<a id="GBS.0382.03"/> çıkın da kendinize gelin artık, Sima Ku’nun çocuklarını infaz ederek yanlış yola adım atmaktan çekiliyoruz. İnfaz ettiğimiz iki çocuk gibi görünse de aslında olay çocuklar değil, burada geride kalmış gerici bir sistemi infaz edeceğiz, iki sembolü infaz ediyoruz! Sayın köy halkı, ayağa kalkın, ya devrimlesinizdir ya da devrime karşısınızdır, arada yürünebilecek bir orta yol yok!” diye bağırdı.<a id="GBS.0382.04"/> Böyle yüksek sesle bağırmaktan şiddetli bir öksürük krizine yakalandı, öksürmekten yüzü bembeyaz oldu, gözlerine yaşlar doldu. Bölge memurlarından biri yanına gidip sırtına vurdu ama Lu Liren elleriyle ona gitmesini işaret etti. Sonunda nefesini toplayınca yere eğilip bir topak balgam çıkardı. Ardından veremli bir hayalet gibi nefes nefese, “İnfaz başlasın...” dedi.</p>
			<p>Dilsiz sahneye sıçradı,<a id="GBS.0382.05"/> iki kızı koltuk altlarına sıkıştırıp gölete doğru yürüdü. Kızları yere bırakıp geriye doğru on adım kadar attı. Kızlar birbirine sarıldı, uzun ve ince yüzleri altın tozuna bulanmış gibiydi. Dört küçük göz, korkuyla Dilsiz’e baktı. Dilsiz silahını çıkarıp ağır ağır yukarıya kaldırdı, bileğinden kan damlıyordu. Eli titriyordu, silah sanki on kilo ağırlığındaydı, silahı tüm gücüyle havaya kaldırdı.<a id="GBS.0383.01"/> Silah iyice yukarıya kalkınca “bam” diye bir el ateş etti. Silahı tutan eli silahla birlikte geri tepti, namludan mavi dumanlar çıkıyordu, gevşeyen kolu yavaşça aşağıya düştü. Mermi kızların başının üzerinden geçip göletin kıyısındaki toprağa girince dört bir yana çamur sıçradı.</p>
			<p>Birden bir kadın, rüzgârın uçurduğu yelkenli bir tekne gibi sarı sazlıkların kapladığı setin oradan kayarcasına<a id="GBS.0383.02"/> geldi. Bir yandan koşturuyor, bir yandan da anaç bir tavuk gibi çığlıklar atıyordu. Setin aşağısına inince onun büyük ablam olduğunu anladım. Akıl sağlığı yerinde olmadığı için toplantıya katılmasına izin verilmemişti. Vatan haini olan Sha Yueliang’ın dul karısı olarak pekâlâ infaz edilebilirdi; eğer köylüler onun Sima Ku’yla geçirdiği romantik geceden haberdar olsalardı pekâlâ ikinci kez bile infaz<a id="GBS.0383.03"/> edilebilirdi. Onu böyle kendini birden ağın içine fırlatırmış gibi görmek beni çok endişelendirdi. Ablam doğruca gölete doğru gidip iki kızın önüne geçti. “Beni öldürsenize, öldürün beni,” diye deli gibi bağırdı ablam, “ben Sima Ku’yla yattım, bu kızlar benim kızım sayılır!”</p>
			<p>Dilsiz’in çenesi yine titremeye başladı, bu içinde dalga dalga bir şeyin kabardığının işaretiydi. Silahını kaldırıp<a id="GBS.0383.04"/> sıkıntılı bir sesle, “Soyun, soyun, soyun,” dedi.</p>
			<p>Ablam tereddüt bile etmeden bluzunun düğmelerini açıp güzel memelerini ortaya çıkardı. Dilsiz birden gözlerini ona dikti. Dilsiz’in çenesi öyle bir titremeye başladı ki sanki birazdan yere düşüp parçalara ayrılacak, insan çenesi olmaktan çıkıp büyüklü küçüklü kiremit parçalarına dönüşecekti. Dilsiz çenesini kaybetme korkusuyla iki eliyle çenesini<a id="GBS.0383.05"/> tutup düşmesini engelledi, ağzından çıkanları söylemeye gönlü elvermese de ağzından yine de şunlar döküldü: “Soyun, soyun, soyun.” Ablam itaatkâr bir biçimde bluzunu çıkarıp belden yukarısı çıplak öyle dikildi. Yüzü kapkaraydı ama vücudu bembeyaz bir porselen gibi ışıldıyordu. O puslu sabahta ablam, Dilsiz’le bir irade savaşı verdi. Dilsiz titreyen çarpık bacaklarıyla ablamın önüne gitti, bu<a id="GBS.0384.01"/> çelik gibi adam güneşte kalmış bir kardan adam gibi yavaş yavaş eriyip parçalara ayrılmaya başladı, önce bir kolu koptu, sonra bir bacağı, şişkin bağırsakları yerde bir yılan gibi kıvrıldı, kırmızı kalbi avuçlarında atmaya başladı. Kolay kolay tekrar bir araya gelemeyecek bu ayrılmış parçalar sonra birden toplanmaya başladı. Dilsiz, ablamın önünde diz çöküp kollarını beline doladı, o koca kafasını<a id="GBS.0384.02"/> ablamın karnına dayadı.</p>
			<p>Bu ani değişime tanık olan Lu Liren ve diğerleri hayrete düştüler, ağızları sanki sıcak, yapışkan ve tatlı pirinç lapasıyla doluymuş gibi açıldı, sanki ellerinde birer kirpi tutuyorlardı. Göletin yanındaki sahneyi şaşkınlıkla izleyenlerin akıllarından neler geçirdiklerini söylemek çok zordu.</p>
			<p>“Dilsiz Sun!” diye bağırdı Lu Liren iyice zayıf düşmüş bir sesle ama güçlü<a id="GBS.0384.03"/> ve kuvvetli olan Dilsiz Sun onu duymazdan geldi.</p>
			<p>Shangguan Pandi sahneden aşağıya atlayıp göletin yanına koştu, bluzu yerden alıp ablamın üzerine sardı. Pandi, ablamı çekip uzaklaştırmak istedi ama ablamın belden aşağısı Dilsiz’in vücuduyla bir olmuş vücudunu nasıl ayırabilirdi ki? Yerden Dilsiz’in silahını alıp onun omzuna vurdu. Dilsiz başını kaldırınca gözleri birden yaşla doldu.</p>
			<p>Daha<a id="GBS.0384.04"/> sonra olanlar bugün bile hâlâ gizemini koruyor, neredeyse ondan fazla gizemli olay yaşandı ama yaşananların hangisi gerçek hangisi hayaldi hiç kimse bilemedi. Shangguan Pandi şimdi Dilsiz’in gözü yaşlı, trans halindeki yüzüne bakmakta, Sima Feng ve Sima Huang birbirlerine sarılmış bir halde ayakta dikilirken korku dolu gözlerle ninelerini aramaktalar, kendine daha yeni gelmiş olan annem, bir şeyler<a id="GBS.0384.05"/> mırıldanarak gölete doğru koşmakta, vicdanının sesini dinleyen Kör Xu Xian’er, “Kaymakam bey, kızları öldürmeyin, anam kendini asarak ölmedi, karımın ölümünün tek suçlusu Sima Ku değil,” diye bağırmakta, Hui kadınlarının evlerinden kalan döküntünün orada iki yabani köpek kavga etmekte, şimdi aklıma Shangguan Laidi’yle ağılda oynadığımız o oyunun tatlı ve üzgün anısı gelmekte, ağzım onun meme<a id="GBS.0385.01"/> ucundaki kül tadı ve plastik tadıyla dolu, kalabalık şimdi, o çok önemli adamın aslında nereden geldiğini ve az önce nereye gittiğini düşünmekteyken, birden güneydoğudan iki atlı rüzgâr gibi dörtnala üzerimize geldi, atın birisi kar gibi beyazdı, diğeri kömür gibi kara. Beyaz atın üzerindeki binici baştan aşağı kara giysiler giymişti, yüzünde, yüzünün alt yarısını kapatan kara bir eşarp ve başında<a id="GBS.0385.02"/> da kara bir şapka vardı. Kara atı süren biniciyse beyazlar içindeydi, eşarbı ve şapkası da beyazdı. İki adamın iki elinde ikişer silah vardı, çok iyi at bindikleri duruşlarından belliydi, vücutları hafifçe öne doğru eğik, bacakları aşağıya sarkık. Gölete yaklaştıklarında birkaç el havaya ateş ettiler, ilçe ve bölge memurlarını bırakın, silahlı askerler bile onlar havaya ateş edince korkuyla kendilerini<a id="GBS.0385.03"/> yere attılar. Atlarını kırbaçlayarak göletin etrafında bir tur attılar, atlar dörtnala koşarken vücutları çok güzel bir yaymış gibi kıvrılıyordu. İşte atlar göletin etrafında böyle dörtnala tur atarken adamlar silahlarını birer kez daha ateşlediler, ardından atlarını yine kırbaçladılar. Atların kuyrukları havada sis ya da duman gibi süzüldü. Atlılar geldikleri gibi göz açıp kapamadan gözden<a id="GBS.0385.04"/> kayboldular, ilkbahar rüzgârı gibi gelip sonbahar rüzgârı gibi gittiler, sanki bir büyüydü bu ya da bir rüya. Onlar gittikten sonra yavaş yavaş kendimize geldik. Karşımızda şöyle bir manzara vardı: Göletin kıyısında yerde yatan Sima Feng ve Sima Huang başlarından vurulmuştu, kurşun tam alınların ortasından girip başlarının arkasından dışarı çıkmıştı, herkes korkudan donakaldı.</p>
		</section>
		<section class="subchapter" epub:type="subchapter">
			<h2>8</h2>
			<p><a id="GBS.0385.05"/>Köyün tahliye edilmesinin başladığı gün Gaomi Kuzeydoğu Bucağı’nın on sekiz köy ve kasabasında yaşayanların hepsi eşeklerini çekiştirip tavuklarını kucaklayarak, yaşlılara destek olup çocukları taşıyarak, bağıra çağıra ve perişan bir halde Taşkın Ejderha Nehri’nin kuzey kıyısındaki çorak alkalik topraklarda toplandılar. Toprağın üzeri yıllardır erimeyen bir kırağıyı andıran alkalik tuz tabakasıyla<a id="GBS.0386.01"/> kaplıydı. Alkaliğe dayanıklı olan yabani otların ve sazların yaprakları sarıya dönüşmüştü, sazların pamuksu püskülleri soğuk rüzgârda sallanırken titriyordu. Şamataya bayılan kargalar insanların hemen başlarının üzerinde alçaktan uçarken bir yandan gözlem yapıyor, bir yandan da şairler gibi o insanın kulağını sağır eden “ah, vah”larını salıyorlardı üzerimize. Kaymakam yardımcılığına düşürülen Lu Liren,<a id="GBS.0386.02"/> bir Qing Hanedanı bilgininin heybetli mezarı önündeki adak taşının önünde dikilirken tahliye için seferber olmuş köylülere boğazını yırtarcasına bağırıyordu. Konuşmasının ana başlığı şöyleydi: Çoktan başlamış olan bu sert kışta Gaomi Kuzeydoğu Bucağı büyük bir savaş alanına dönüşecek, tahliye olmayanlar ölümü bekleyecek! Çam ağaçlarının kara dallarına kargalar konmuştu, hatta mezar taşının önündeki<a id="GBS.0386.03"/> taştan insan ve at heykeline bile tünemiş birkaç karga vardı. Kargaların “ah” ve “vah”ları Lu Liren’in konuşmasına karanlık bir atmosfer yaratmakla birlikte köylülerin içlerindeki korkuyu da büyütüp bu tehlikeden bir an önce kaçıp kurtulmak arzularını da pekiştirdi.</p>
			<p>Tahliye bir silah sesiyle başladı. Karanlık bir insan sürüsü yaygara kopararak yola koyuldu. Bir anda eşekler anırmaya, inekler<a id="GBS.0386.04"/> mölemeye, tavuklar uçuşup köpekler koşturmaya, yaşlı kadınlar ağlamaya ve çocuklar bağırmaya başladı. Beyaz bir midilliye binmiş olan yetenekli ve genç bir subay, başını hüzünle eğmiş olan kırmızı bir bayrak taşıyordu, güneydoğuya uzanan bu engebeli ve sonsuz görünen alkalik topraklar üzerinde bir ileri bir geri sallanan bu kırmızı bayrak, insanlara gidecekleri yönü tayin ediyordu. Yola ilk koyulanlar,<a id="GBS.0386.05"/> ilçe hükümetinin evraklarını taşıyan katır sürüsü oldu, onlarca katır birkaç genç askerin dikkatli bakışları altında kayıtsızca yola koyuldu. Katır sürüsünün hemen ardında Sima Ku’nun döneminden kalmış olan bir deve geliyordu, deve kirli sarı tüyleri olan hörgücünün üzerinde iki teneke kutu taşıyordu. Deve, Gaomi Kuzeydoğu Bucağı’nda o kadar uzun süre kalmıştı ki artık deveden daha çok bir<a id="GBS.0387.01"/> öküzü andırıyordu. Devenin hemen ardından ilçe hükümetinin matbaa makinelerini ve ilçe taburunun tamir bölümü için bir torna tezgâhı taşıyan taşıyıcılar vardı, taşıyıcıların hepsi kara kuru, üzerlerine omuzlarında nilüfer yapraklarını andıran vatkaları olan ince gömlekler giymiş adamlardı. Adamların sendeleyerek yürümesinden ve çatık kaşlarından taşıdıkları makinelerin çok ağır olduğunu söyleyebilirim.<a id="GBS.0387.02"/> Taşıyıcıların hemen arkasında tam bir karmaşa içinde olan köylüler geliyordu.</p>
			<p>Lu Liren, Shangguan Pandi, bölge ve ilçe yetkilileri katırları ya da atları üzerinde bir ileri bir geri koşturarak bu tahliyenin düzenli bir şekilde yürümesini sağlamak için canla başla çalışıyorlardı. İnsanlar bu daracık yolda tıkış tıkış ilerliyordu, dar yolun kenarındaki alkalik toprak yürümeye daha elverişliydi,<a id="GBS.0387.03"/> insanların çoğu bu yan yollara sapıp kervanı iyice genişlettiler, ayaklarını sürüye sürüye güneydoğuya doğru ilerlediler. İşte tahliye daha en başta böyle bir kargaşa içinde başladı.</p>
			<p>Biz ailecek kalabalığın arasına sıkışmış bir şekilde sürüklendik, bazen yoldan bazen de yolun kenarından yürüyorduk, bazen öyle anlar oluyordu ki yolda mı yoksa yolun kenarında mı olduğumuzu bilemeden ilerliyorduk.<a id="GBS.0387.04"/> Annem boynuna kenevirden bir kayış dolamıştı, iki ahşap tekerleği olan bir el arabası itiyordu, el arabasının kollarının arası o kadar genişti ki annem kollarını iyice açmak zorunda kalmıştı. El arabasının iki yanında dikdörtgen şeklinde büyük küfeler sarkıyordu, soldaki küfenin içinde Lu Shengli, pamuklu yorganlarımız ve giysilerimiz vardı, sağdakindeyse Büyük ve Küçük Dilsiz’ler duruyordu.<a id="GBS.0387.05"/> Sha Zaohua ile ben, el arabasının iki yanında yürüyorduk, ikimizin elinde de birer sepet vardı, adımlarımızı arabanın hızına göre ayarlamıştık. Kör olan 8. ablam, annemin mantosuna tutunmuş bir halde sendeleyerek onu takip ediyordu arkasından. Bazen kendinde olan bazen de kafası karışık bir vaziyette bulunan Shangguan Laidi el arabasının önünde yürüyordu, omuzlarına bağladığı iple başı önde kambur<a id="GBS.0388.01"/> bir şekilde el arabasını azimli ve istekli bir öküz gibi çekiyordu. Arabanın tekerlekleri kulak tırmalayan bir şekilde gıcırdıyordu. Arabanın içinde olan üç küçük başlarını bir o yana bir bu yana çevirip etraflarındaki karmaşayı izliyordu. Alkalik toprak üzerinde yürürken ayaklarım altında ezilen toprağın çatırtısını duyuyor ve alkaliğin o keskin kokusunu alıyordum, başlarda bunu eğlenceli buldum<a id="GBS.0388.02"/> ama birkaç kilometre yürüyünce bacaklarım sızlamaya ve başım ağırlaşmaya başladı, hiç halim kalmamıştı, koltuk altlarım terlemişti. Benim bir katır kadar dayanıklı olan küçük, beyaz süt keçim saygılı bir ifadeyle arkamdan geliyordu, halden anlayan keçimin boynuna ip bağlamamıştım.</p>
			<p>O gün kuzeyden esen sert rüzgârlar kulaklarımızı acı acı dilimledi. Etrafımızdaki uçsuz bucaksız vahşi doğadan<a id="GBS.0388.03"/> küçük, beyaz toz bulutları yükseliyordu. Alkalik, tuz ve güherçileden oluşan bu toz bulutu gözlerimizi acıtıp yaşarttı, derimizi yaktı ve ağzımızda çok kötü bir tat bıraktı. Rüzgârın geldiği yöne yürüyenler, gözlerini iyice kıstılar. Makineleri taşıyanların giysileri terden sırılsıklam oldu ve üzerlerine yapışan alkalik onları baştan aşağıya beyaza boyadı. Annem de bembeyaz olmuştu, kaşları ve saçları<a id="GBS.0388.04"/> bile beyazlamıştı. Bataklığın altına vardığımızda el arabasının tekerleklerini döndürmek iyice zorlaştı, ablam arabanın önünde büyük bir mücadele veriyordu, arabayı çektiği ip, iyice omuzlarına gömüldü. Ölmeye yatmış bir astım hastasını andıran solukları beni çok korkuttu. Peki ya annem? Onun da arabayı iterken işkence gören İsa gibi acı çektiği şüphe götürmezdi. Onun o hüzünlü gözlerinden durmadan<a id="GBS.0388.05"/> yaşlar süzülüyordu, terle birleşen gözyaşları aşağıya doğru süzülürken annemin yüzünde birbiri ardına küçük mor kanallar açtı. 8. ablam, annemin arkasında ağır bir bohça gibi sürüklenirken arabanın tekerleri yolda derin izler bırakıyordu. Ama bu izler hemen arkamızdan gelen arabaların, yük hayvanlarının ve insanların ayak izleriyle belli belirsiz hale geliyordu. Önümüzde, arkamızda, sağımızda,<a id="GBS.0389.01"/> solumuzda, her yerde bir sürü göçmen vardı. Pek çok tanıdık yüzle pek çok hiç tanımadık yüz birbirine geçmişti. Yol boyunca herkes çok zorlandı, insanlar, atlar, eşekler; yolculuğu bizlerden daha rahat geçenlerse yaşlı kadınların kucaklarındaki tavuklarla benim süt keçimdi. Hafif ama çevik adımlarla ilerlerken arada karşısına çıkan kurumuş kamış yapraklarını dişliyordu.</p>
			<p>Güneşin vurduğu alkalik<a id="GBS.0389.02"/> topraklar öyle beyaz ve öyle parlaktı ki insan gözlerini açmaya cesaret edemiyordu. Alkalik toprağa vuran parlaklık civa gibi toprağın üzerine yayılıyordu. Önümüzde uzanan uçsuz bucaksız vahşi doğa efsanelerde anlatılan Kuzey Denizi’ne benziyordu.</p>
			<p>Öğleyin insanlar arasında oturma izni veya emri almadan grup grup oturma salgını baş gösterdi, önce bir grup oturuyor, onun hemen ardından başka<a id="GBS.0389.03"/> bir grup daha oturuyordu. Su olmadığından dolayı insanların dili damağı kurudu, boğazlarından duman çıkıyordu sanki, dilleri katılaşıp acımsı bir tat aldı, artık görevlerini yerine getiremiyorlardı. Burun deliklerinden sıcak dumanlar çıkmasına rağmen sırtları ve karınları soğuktan donuyordu, terli giysilerine nüfuz eden kuzey rüzgârı insanların vücutlarını demir gibi katılaştırdı. El arabasının kollarından<a id="GBS.0389.04"/> birine oturan annem, sepetlerin birinden rüzgârdan şekli bozulmuş çörekler çıkardı, çörekleri parçalara ayırıp hepimize üleştirdi. Ablam çörekten bir ısırık alınca kurumuş dudakları çatladı ve dudaklarından boncuk gibi süzülen kan, çöreğin üzerine bulaştı. Arabanın içindeki yüzleri toz içinde kalmış ve elleri birer kiremit pençesine dönüşmüş ufaklıklar bu halleriyle insandan çok tapınaklardaki<a id="GBS.0389.05"/> şeytan tasvirlerine benziyordu. Başlarını eğip çörek yemeyi reddettiler. 8. ablam küçük beyaz dişleriyle kurumuş çöreklerden birini kemirmeye başladı. Annem, “Bütün bunlar sizin o iyi ana babanızın aldığı güzel karar yüzünden,” diye iç geçirdi. Sha Zaohua, “Nine, evimize dönelim artık...” diye sızlandı. Annem tepenin üzerindeki kalabalığa baktı, bir şey demeden sadece içini çekti. Annem bana<a id="GBS.0390.01"/> bakıp, “Jintong, bugünden itibaren yemek yeme yöntemini değiştiriyorsun,” dedi. Bohçasından üzerinde kırmızı bir yıldız baskısı olan emaye bir kap çıkarıp keçinin yanına gitti, eğilip keçinin toza bulanmış meme uçlarından birini temizledi. Keçi huysuzlanınca annem onu tutmamı söyledi. Keçimin o soğuk başına sarılıp annemin keçinin memesini sıkmasını izledim. Keçinin sütü incecik beyaz bir sızıntı<a id="GBS.0390.02"/> gibi kapının içine süzülmeye başladı. Keçim çok huysuzlandı, benim onun altına yatıp direkt memelerinden süt emmeme alışıktı çünkü. Başı koynumda titriyordu, sırtını bir yılan gibi kıvırdı. Annem bu sırada korkunç bir cümleyi tekrarlayıp durdu: “Jintong, ne zaman normal bir şeyler yemeye başlayacaksın?” Geçtiğimiz günler boyunca sık sık bir şeyler yemeyi denemiştim ama yediğim şey ne kadar güzel<a id="GBS.0390.03"/> ve lezzetli olsa da mideme girer girmez karnım ağrımaya başlıyordu, ağrıdan sonra da kusma nöbetleri geliyordu, midemdeki o sarı sıvının hepsini kusunca ancak kendime geliyordum... Utangaç bakışlarla anneme baktım, artık sıkı bir özeleştiri yapmanın zamanı gelmişti, bu eksantrik davranışım yüzünden hem anneme hem de kendime sayısız sorun çıkarıyordum. Sima Liang bir keresinde bu eksantrik davranışımı<a id="GBS.0390.04"/> bırakma konusunda bana yardım edeceğine söz vermişti ama kaçtığı günden beri bir daha onun yüzünü gören olmadı. Onun o kurnaz ve sevimli küçük yüzü, şimdi gözlerimin önünde salınıyor. Sima Feng ve Sima Huang’ın alınlarının ortasındaki bakır mavisi kurşun deliklerinden çıkan ışık tüylerimi diken diken etmişti. Onları söğütten yapılmış küçük bir tabutun içine yan yana koyduğumuz sahneyi hatırlıyorum<a id="GBS.0390.05"/> da. Annem kırmızı kâğıtlardan yuvarlak parçalar kesip o kurşun deliklerini kapatarak o korkunçluktan göz alıcı bir güzellik yaratmıştı. Annem kabın yarısı dolunca ayağa kalkıp zamanında kadın asker Tang’ın Sha Zaohua’yı beslediği biberonu çıkardı, kapağını açıp sütü içine boşalttı. Annem biberonu bana uzatırken hevesle ve biraz da suçluluk duyan bakışlarla bana baktı. Biberonu alırken tereddüt<a id="GBS.0391.01"/> ettiysem de annemi hayal kırıklığına uğratmamak ve kendi özgürlük ve mutluluğum için o yumurta sarısı plastik meme ucunu büyük bir kararlılıkla ağzıma sokuverdim. Elbette ki bu cansız, plastik meme uçları anneminkilerle karşılaştırılamazdı bile –onunkiler aşktı, şiirdi, o yüce ve uçsuz bucaksız gökyüzüyle üzerinde altın sarısı başakların dalgalandığı zengin ve verimli topraklardı– ne de benim<a id="GBS.0391.02"/> süt keçimin büyük, şişkin, çilli memeleriyle karşılaştırılabilirdi – onunkiler de fırtınalı bir hayattı, gittikçe kabaran bir tutkuydu. Bu ölü şeyse yumuşak olmasına yumuşaktı ama hiç nemli değildi, korkunçluğu da herhangi bir tadı olmamasındaydı. Ağız mukozamda soğuk ve yağlı bir şeyler hissettim. Hem annemin hem de kendi iyiliğim için tiksinmişliğimi zorla da olsa bastırıp biberon memesinden bir<a id="GBS.0391.03"/> ısırık aldım, biberon dile gelip fısıldadı bana, birden keskin bir alkalik toprak tadı taşıyan kesintisiz bir süt akışıyla karşılaştım, süt dilime ve ağız çeperlerime çarpıverdi. Bir ağız dolusu daha süt emdim kendi kendime, “Bu fırt annem için,” diyerek, sonra bir fırt daha, bu da Shangguan Jintong için gelsin. Emmeye devam ettim, üst üste yutkundum, Shangguan Laidi için, Shangguan Zhaodi için,<a id="GBS.0391.04"/> Shangguan Niandi için, Shangguan Lingdi için, Shangguan Xiangdi için, beni seven, beni gözeten, bana yardımcı olan tüm Shangguan’lar için, damarlarında biz Shangguan’ların tek bir damla kanı bile olmayan o küçük zeki şeytan Sima Liang için, bir an nefesimi tuttum, bu yeni aletle hayatıma devam etmem için gerekli olan sıvı vücuduma girmişti artık. Biberonu anneme uzattığımda annem gözyaşları içindeydi,<a id="GBS.0391.05"/> Shangguan Laidi’yse mutlulukla gülümsüyordu. Sha Zaohua, “Küçük dayım büyüdü artık,” dedi. Boğazımdaki kasılmaları ve karnımdaki acıyı bastırmaya çalıştım, sanki her şey yolundaymış gibi davranarak ileriye doğru birkaç adım atıp rüzgârın estiği yöne doğru işedim bir adam gibi, birden coştum, bu altın sarısı sıvının ne kadar uzağa gittiğini ve ne kadar yükseğe çıktığını izlemeye koyuldum. Benim<a id="GBS.0392.01"/> durduğum yerden pek de uzakta olmayan Taşkın Ejderha Nehri’nin setine doğru baktım, köyün kilisesinin sivri çan kulesiyle 4. Fan’ların göğe doğru yükselen kavak ağaçlarını gördüm belli belirsiz, bütün sabah canla başla yürüdüğümüz halde aslında ne kadar da acınası ve az yol kat ettiğimizi anladım birden.</p>
			<p>Rütbesi, Kadınların Kurtuluşu Derneği, İlçe Başkanlığı’na indirgenmiş Shangguan Pandi<a id="GBS.0392.02"/> sol gözü kör olmuş, sağ kalçasındaysa Arap atlarına vurulan damgalardan olan yaşlı bir atla batıdan üzerimize doğru koşturuyordu. Atın boynu tuhaf bir şekilde çarpılmıştı, aşınmış toynaklarıyla tok sesler çıkararak beceriksiz bir şekilde yanımıza geldi. Bu siyah erkek at, testisleri alınarak hadım edildikten sonra tiz sesli huysuz bir ata dönüşmüştü. Atın dört bacağı ve karnı alkalik toprağa bulanmıştı.<a id="GBS.0392.03"/> Atın tere bulanmış deri eyeri ekşi ekşi kokuyordu. Bu at çoğu zaman uysal görünüyordu, hani yaramaz bir çocuğun kuyruğunu çekmesine kızmayan atlardandı. Ama bu oğlan kötü bir şey yaptığınızda farklı tepkiler de verebiliyordu. Geçen yaz –o zamanlar Sima Ku’nun hükümdarlığı hâlâ sürüyordu– at satıcısı Feng Gui’nin kızı Feng Lanzhi’nın kafasını ısırmıştı, kızcağız yaşamasına yaşamıştı ama alnında<a id="GBS.0392.04"/> ve kafasının arkasında çok korkunç ve derin yara izleri kalmıştı. Böyle atlar genelde vurulurdu ama bu bir savaş atıydı ve savaşta gösterdiği başarılar sayesinde vurulmaktan kurtulmuştu. İşte o at, bizim el arabasının yanında durmuş ve tek gözünü kısarak benim keçiye bakıyordu, bunu gören keçimse panik halinde oradan uzaklaşıp alkalik toprağın yoğun olarak bulunduğu bir tümseğe giderek yerdeki<a id="GBS.0392.05"/> tuzu yalamaya başladı. Pandi şişkin karnına rağmen çok çevik bir hareketle attan aşağıya atladı. Gözlerimi onun şişkin karnına dikip daha doğmamış bebeğinin nasıl bir şeye benzediğini görmeye çalıştım ama görme yetim buna elvermedi, tek görebildiğim gri üniformasının üzerinde bulunan birkaç koyu kırmızı leke oldu. “Ana, burada durmayın, biz az ilerideki köyde su kaynattık, öğle yemeğini orada yiyeceğiz,”<a id="GBS.0393.01"/> dedi Shangguan Pandi. Annem, “Pandi, sana şunu söyleyeyim, biz sizlerle birlikte köyü tahliye etmek istemiyoruz,” dedi. Shangguan Pandi telaşla, “Ana, kesinlikle olmaz, düşman bu kez geldiğinde her şey çok farklı olacak, Bohai bölgesinde bir günde üç bin kişiyi katletmişler, gözü dönmüş toprak ağalarının Toprak Ağaları Birliği<a class="si-noteref" epub:type="noteref" href="#f37" id="ref_f37">37</a> kendi analarını bile öldürüyormuş,” dedi. Annem, “Ben kimsenin kendi<a id="GBS.0393.02"/> anasını öldürebileceğine inanmıyorum,” dedi. Shangguan Pandi, “Ana, ne dersen de, sizin dönmenize izin vermiyorum, düpedüz intihar etmek bu, kendini ağın içine fırlatmakla bir, çıkmaz bir sokak. Kendini düşünmüyorsan hiç olmazsa bu çocukların hatırına geri dönmezsin,” dedi. Sırt çantasından küçük bir ilaç şişesi çıkardı, kapağını açıp içinden birkaç küçük beyaz ilaç aldı. İlaçları anneme verirken,<a id="GBS.0393.03"/> “Bunlar vitamin hapı, bir lahana ve iki yumurtadan daha besleyiciler, ana, kendini çok yorgun hissettiğinde bunlardan bir tane al, çocuklara da birer tane ver. Bu alkalik topraklı yoldan çıkınca yol düzeliyor, Bohai’den gelen köylüler bizi sıcak bir şekilde karşılayacak. Ana, hadi çabuk olun, burada oturmayın artık,” dedi. Atın yelesine tutunup ayağını üzengiye koyarak kendini eyerin üzerine<a id="GBS.0393.04"/> attı, at dörtnala koşturmaya başlayacakken, “Sevgili köy halkı, haydi ayağa kalkıp yola koyulun, önümüzde Wang ailesinin höyüğü var, sıcak su, yağ, turp, salatalık turşusu ve taze soğan orada sizi bekliyor...” diye bağırdı.</p>
			<p>Onun teşvikiyle ayağa kalkan insanlar yola koyuldular.</p>
			<p>Annem, 5. ablamın verdiği hapları bir eşarba sarıp cebine koydu, ardından el arabasını kollarından kaldırıp iterek,<a id="GBS.0393.05"/> “Çocuklar, haydi gidiyoruz,” dedi.</p>
			<p>Tahliye alayı gittikçe uzuyordu, artık ne başını ne de sonunu görebiliyorduk. Wang ailesinin höyüğüne vardık. Ama Wang ailesinin höyüğünde ne sıcak su ne yağ, ne turp ne salatalık turşusu ve ne de taze soğan vardı. İlçe hükümetinin katırlı birliği daha biz oraya varmadan ayrılmıştı, etrafta onlardan geriye kalan saman ve gübre izleri vardı. Köylüler tahılları<a id="GBS.0394.01"/> pişirmek için ateş yaktılar. Birkaç oğlan sivri ağaç dallarıyla yerden yabani taze soğan çıkardı. Wang ailesinin höyüğünden ayrılırken Dilsiz ve adamlarının başları yukarıda bize doğru geldiğini gördük, höyüğe geri dönüyorlardı. Dilsiz atından inmeden göğsünden yarı pişmiş iki tatlı patates ve kırmızı bir turp çıkarıp bizim arabanın sepetine fırlattı. Dilsiz’in fırlattığı turp neredeyse Küçük<a id="GBS.0394.02"/> Dilsiz’in başını yaracaktı. Onun büyük ablama doğru sırıtmasına özellikle dikkat ettim, bu haliyle bir kaplan ya da kurda benziyordu. Normalde nişanlısı sayıldığı büyük ablamla birlikte o gün göletin kenarında cinayet işlendikten sonra sergiledikleri şaşırtıcı gösteriyi hiç unutamam. Dilsiz’in adamlarının omuzlarında tüfekleri vardı, Dilsiz beline kısa bir silah sokuşturmuştu, boynunda iki tane siyah<a id="GBS.0394.03"/> mayın asılıydı.</p>
			<p>Güneş dağların ardına çekildiği zaman uzun gölgelerimizi sürükleyerek küçük bir köye geldik. Köyde bir hareketlilik vardı, köyün tüm bacalarından yoğun beyaz dumanlar çıkıyordu. Bitkin düşmüş köylüler etrafa saçılmış kütükler gibi yerde uzanıyordu. Gri üniformalı birkaç memur, köylülerin arasında çok çevik bir şekilde bir o yana bir bu yana koşturuyordu. Köyün girişindeki kuyunun<a id="GBS.0394.04"/> başına su çeken bir grup insan toplanmıştı. Bu kalabalığa hayvan sürüleri de karışınca grup iyice kalabalıklaştı, taze su kokusu köylüleri heyecanlandırmıştı, benim keçi de heyecanla homurdanıyordu. Shangguan Laidi elinde büyük bir kâseyle –bu bizim o nadir bulunan değerli seramik kâsemizdi– kuyunun başındaki kalabalığın arasına doğru seğirtti. Neredeyse birkaç kez kalabalığı yarıp içeriye<a id="GBS.0394.05"/> girmeyi başardı ama her seferinde geri itiliyordu. İlçe hükümetinin yaşlı aşçılarından bizi tanıyan biri bize bir kova su getirdi. Sha Zaohua ve Shangguan Laidi kovanın yanına koşturup diz çöktüler, kovadan su içmek için aynı anda kafalarını uzatınca doğal olarak çarpıştılar. Annem memnuniyetsiz bir tavırla, “Önce çocuklar içsin!” diye azarladı onu. Ablam şaşkın şaşkın bakınırken Sha Zaohua başını<a id="GBS.0395.01"/> çoktan kovaya gömmüştü bile. Susuz kalmış bir buzağı gibi su içiyordu, bir buzağıdan tek farkı o kirli ellerini kovanın kenarına koymasıydı. “Tamam, yeter, fazla su içme, çok içersen karnın ağrır sonra,” diye uyardı annem onu omuzlarından tutup kovadan ayırmaya çalışırken. Zaohua, dudaklarında kalan suyu son damlasına kadar içmek için yalanırken midesinden tuhaf gürültüler çıkmaya başladı. Büyük<a id="GBS.0395.02"/> ablam kana kana su içtikten sonra ayağa kalkınca karnının davul gibi şiştiğini gördüm. Annem, Dilsiz kardeşlere vermek için kovadan bir kâse su aldı. Ardından 8. ablam havayı koklayarak kovanın yerini buldu, yere diz çöküp başını suya gömdü. Annem bana, “Jintong, sen de biraz su içmez misin?” diye sordu. Başımı sallayarak istemediğini belirttim. Annem bir kâse su daha aldı. Keçimi saldım, daha suyu<a id="GBS.0395.03"/> görür görmez gitmek istemişti ama onu boynundan tuttuğum için bir türlü kaçamamıştı. Keçim kovadan dünyanın en doğal şeyiymiş gibi su içmeye başladı. Yavrucak gün boyu tuz yalamıştı, susuzluktan ölüyor olmalıydı, su içerken başını bir kere bile kaldırmadı, kovadaki su hızla azalırken onun karnı da yavaş yavaş şişiyordu. Yaşlı aşçı duygularını kelimelerle değil de içini çekerek gösterdi. Annem ona<a id="GBS.0395.04"/> en içten teşekkürlerini sundu. Aşçı bu kez daha derin bir iç çekti. “Ana, niye bu kadar geç kaldınız!” diye anneme çıkıştı Shangguan Pandi hoşnutsuz bir tavırla, annem onu tatmin edecek bir bahane bile öne sürmedi. Annem el arabasının kollarından tuttuğu gibi arabayı sürüdü, biz de arkamızdan keçiyi sürükleyerek peşine düştük, döne dolana kalabalığın arasındaki boşluklardan kıvrılarak ve kulağımıza<a id="GBS.0395.05"/> sayısız küfür ve şikâyet çalınarak ilerledik, sonunda toprak bir duvarın çevrelediği ve çalı çırpıdan yapılmış ahşap kapısı olan küçük bir avluya girdik. Pandi çocukları arabadan indirmesi için anneme yardım etti. Arabayı ve keçiyi avlunun dışına bırakmamızı istedi. Avlunun dışındaki ağaçlara bağlanmış onlarca at ve eşek vardı, ne hasır sepet ne de saman olmadığından ötürü hayvanlar ağaç kabuklarını<a id="GBS.0396.01"/> kemiriyordu. Arabayı <em>hutong</em>’ un içine bıraktık ama keçi peşimizi bırakmadı, ardımız sıra avluya daldı. Pandi bana bir bakış attı, hiçbir şey söylemedi, o keçinin benim hayatım olduğunu biliyordu.</p>
			<p>Evin salonundaki parlak ampul ışığının altında karanlık bir gölge sallanıyordu. Hükümet yetkilileri yüksek sesle bir şeyler tartışıyordu. Lu Liren’in o boğuk sesini duyduk. Birkaç asker ellerinde<a id="GBS.0396.02"/> tüfeklerle avluda dikiliyordu, hiçbiri dik durmuyordu, ayakta dikilmekten hepsinin ayakları sızlıyordu. Gittikçe kararan gecede birkaç yıldız parıldamaya başladı. Pandi, bizi evin kanadındaki yan odalardan birine götürdü. Odanın duvarlarında zayıf bir fener ışığının duvara yansıttığı hayalet gölgeler titreşiyordu. Kapağı açık bir tabutun içinde kefen giymiş yaşlı bir kadın kaskatı uzanmıştı. Bizim<a id="GBS.0396.03"/> içeri girdiğimizi duyunca gözlerini açıp, “Siz iyi kalpli insanlar, tabutun kapağını kapatmama yardım edin, burada yalnız kalmak istiyorum,” dedi. Annem, “Teyzeciğim, bu ne iş?” diye sordu. Yaşlı kadın, “Bugün benim en şanslı günüm, siz iyi kalpli insanlar, tabutun kapağını kapatıverin artık, olur mu?” dedi. Pandi, “Ana, ne yapalım, bu, sokakta yatmaktan iyidir,” dedi.</p>
			<p>O gece huzursuz bir<a id="GBS.0396.04"/> uyku uyuduk. Salondaki tartışma gece yarısına kadar sürdü. Tam onların gürültüsü bitti derken hemen ardından sokaktan gelen silah sesleri başladı, silah sesleri daha dinmeden bu gürültüye köyün ortasında çıkan azgın bir yangın eşlik etti. Küçük kırmızı ipek flamalara benzeyen alevler göğü yalarken, bizim yüzlerimize ve tabutunun içinde huzurlu bir şekilde yatan yaşlı kadının yüzüne vuruyordu. Gün<a id="GBS.0396.05"/> aydınlandığında yaşlı kadın hâlâ kıpırdamıyordu, annem ona seslendiğinde gözünü bile açmadı, sonunda annem onun nabzına bakınca kadının ölmüş olduğunu anladık. Annem, “Bu kadın yarı ölümsüz!” dedi büyük ablamla birlikte tabutun kapağını kapatırken.</p>
			<p>Bundan sonraki günler daha da zor geçti. Daze Dağı’nın eteklerine vardığımızda annem ve ablamın ayaklarına kara sular inmişti. Dilsiz kardeşler<a id="GBS.0397.01"/> çok fena öksürüyordu. Lu Shengli ateşli ishal geçiriyordu, 5. ablamın ona verdiği sihirli hapları hatırlayan annem kızın ağzına bir tanesini sokuverdi. İçlerinde hastalanmayan sadece zavallı 8. ablamdı. İki gündür Pandi’nin gölgesi bile görünmüyordu, hükümet yetkililerinden bir tanesine bile denk gelmedik. Dilsiz’i de bir kere gördük, yaralanmış adamlarından birini sırtında taşıyordu. Adamın bir<a id="GBS.0397.02"/> bacağı kopmuştu, yarısı boş olan yırtık pantolon paçasından oluk oluk taze kan akıyordu. Adam, Dilsiz’in sırtında, “Komutanım, bana bir iyilik yapın, acıma bir son verin, acıdan ölüyorum, ah anam...” diye inliyordu.</p>
			<p>Galiba yola çıktığımızın beşinci gününde, kuzey tarafında ağaçlıkların ve tepesinde küçük bir tapınağın olduğu beyaz bir dağ gördük. Bizim evin Taşkın Ejderha Nehri’ne bakan tarafından<a id="GBS.0397.03"/> eğer hava açıksa bu dağı görebilirdiniz ama bu dağ o zaman koyu yeşil görünüyordu. Dağa bu kadar yaklaşmış olmak, onun şeklini iyice seçebilmek ve o temiz kokusunu içimize çekmek bize evden ne kadar da uzakta olduğumuzun farkına vardırdı. Çakıltaşlarıyla döşenmiş geniş yolda ilerlerken karşımıza bir atlı süvari birliği çıktı, atların üzerindeki askerler 17. Alay’ınkilerle aynı üniformaları<a id="GBS.0397.04"/> giyiyordu. Süvarilerin bizi geçip arkalarında bırakmalarından köyümüzün bir savaş alanına döndüğünü açık bir şekilde anladık. Süvarilerin arkasından piyade birliği, onların arkasından da eşeklerin çektiği Topçu Birliği geliyordu. Topların namlularına çiçek buketleri konulmuştu ve topun üzerine tünemiş olan askerler çok fiyakalı görünüyordu. Topçu Birliği’nden sonra sedye taşıyanlar geldi, onların<a id="GBS.0397.05"/> ardından da iki sıra kağnılı bir birlik geliyordu. Kağnıların üzerine birkaç çuval un ve pirinçle birkaç balya saman yüklenmişti. Gaomi Kuzeydoğu Bucağı’nın mülteci köylüleri olarak ürkerek yolun kenarına çekilip orduya yol verdik.</p>
			<p>Piyade birliğinden sırtlarında mavzerler asılı olan birkaç asker, sıradan çıkıp yolun kenarında bekleşenlere neler olup bittiğini sordu. Tahliye süresince o şık<a id="GBS.0398.01"/> ve hafif, lastik tekerlekli arabasını sorunsuz bir şekilde iten Berber Wang Chao’nun başına bir bela geldi. Erzak taşıyanların arasındaki bir arabanın demir tekerleği başka bir arabanın ahşap dingilini kırdı, arabayı iten orta yaşlı adam arabayı ters çevirip kırık dingili yerinden çıkardı, dingili elleri yağdan siyahlaşana kadar evirip çevirerek bir güzel inceledi. Arabayı on beş-on altı yaşlarında,<a id="GBS.0398.02"/> başında yara izleri ve ağız kenarında ülser belirtileri olan, üzerine tek bir düğmesi bile olmayan bir gömlek geçirmiş, kemer yerine kenevirden bir ip bağlamış olan bir erkek çocuğu çekiyordu. Oğlan, “Baba, ne oldu?” diye sordu. Babası kaşlarını çatıp acı çeken bir surat ifadesiyle, “Dingil kırılmış, oğlum,” dedi. Baba oğul, güçlerini birleştirip o ağır mı ağır olan tekeri dingilden çıkarmayı<a id="GBS.0398.03"/> başardılar. “Baba, şimdi ne yapacağız?” dedi oğlan. Babası yolun kenarına gidip kalın bir kavak ağacının gövdesine elinin yağını sildi. “Elimizden bir şey gelmez,” dedi babası. Bu sırada sırtında karabinası, üzerinde eskimiş ince bir üniforması ve başında köpek derisinden bir şapka olan bir asker gruptan ayrılıp koşmaya başladı.</p>
			<p>“Wang Jin! Wang Jin!” diye öfkeyle soludu, “Niye sırayı bozdun?<a id="GBS.0398.04"/> Sorun ne? Neden sırayı bozdunuz? Bizim Demir ve Çelik Takımı’mızın yüzünü kara mı çıkartacaksınız?!”</p>
			<p>“Siyasi komiserim,” dedi Wang Jin kaşlarını çatıp acı çeken bir surat ifadesiyle, “siyasi komiserim, dingil kırılmış...”</p>
			<p>“Sabah kırılmaz, akşam kırılmaz, tam da kırılacak zamanı buldu, savaşa giderken mi kırılıverdi? Ben size önceden arabalarınızı iyice kontrol edin demedim mi?!” dedi siyasi<a id="GBS.0398.05"/> komiser gittikçe şiddetlenen bir öfkeyle, o çok gelişmiş kolunu kaldırıp Wang Jin’in yüzüne bir tokat patlattı.</p>
			<p>Wang Jin, amanın, deyip başını eğdi, burnundan kan damlıyordu.</p>
			<p>“Sen benim babamı nasıl döversin!” diye atıldı oğlan cesaretle.</p>
			<p>Siyasi komiser bir an durup hemen ardından, “İstemeden oldu, yanlış yaptım. Ama erzaklar oraya zamanında ulaşmazsa ikinizi birden öldürürüm!” dedi.</p><div style="display:none;"><a id="GBS.0399.01"/></div>
			<p>Oğlan, “Dingili kasıtlı olarak kırmadık ki! Biz fakir bir aileyiz, bu arabayı da halamdan ödünç almıştık,” dedi.</p>
			<p>Wang Jin yeninden eski püskü bir pamuk parçası çıkarıp burun deliklerini tıkarken, “Siyasi komiserim, şu dedikleriniz size mantıklı geliyor mu?” diye mırıldandı.</p>
			<p>“Mantıklı mı?” diye çıkıştı siyasi komiser kara bir kaplanın öfkesiyle, “Erzakı cephe hattına ulaştırmak mantıklı<a id="GBS.0399.02"/> bir iştir, ulaştıramamaksa hiç mantıklı değil! Bırakın saçmalamayı da yükü sırtlanın bakalım, bu iki yüz kırk kilo pirinci bugün Taoguan kasabasına ulaştırmamız gerek!”</p>
			<p>Wang Jin, “Siyasi komiserim, bize her zaman gerçekçi ve pratik olmamız gerektiğini söylersiniz, bu iki yüz kırk kilo pirinci... o daha çocuk... yalvarırım size...” dedi.</p>
			<p>Siyasi komiser, önce başını kaldırıp güneşe baktı,<a id="GBS.0399.03"/> sonra başını eğip köstekli saatine, ardından etrafına bakındı, ilk bakışta gözlerini bizim evin el arabasına dikti, ardından Wang Chao’nun lastik tekerlekli arabasını süzdü.</p>
			<p>Wang Chao işini bilen, yetenekli ve hali vakti yerinde bir berberdi, ayrıca bekârdı, kazandığı parayı en sevdiği yiyecek olan domuz kellesine harcardı. İyi beslenirdi, kare bir kafası, büyük kulakları ve sağlıklı bir cildi<a id="GBS.0399.04"/> vardı, daha ilk bakışta çiftçi olmadığını anlardınız. Arabasının içinde tıraş kutusunu ve köpek derisine sarılı olan pahalı yorganını taşıyordu. O küçük arabası akasya ağacından yapılmış ve üzeri tung yağıyla boyanmıştı, araba altın sarısı gibi parlıyordu, iyi görünmekle de kalmıyor, ayrıca çok da hoş kokuyordu. Yola çıkmadan önce o plastik lastiklere iyice hava basıp şişirmişti, çakıltaşları<a id="GBS.0399.05"/> döşeli sert yolda araba kuş gibi hafif ilerlerken içindekiler hiç sarsılmıyordu, Wang Chao sağlıklı ve güçlü bir adamdı, koynunda her zaman ufak bir içki şişesi taşırdı, yol boyunca arada bu şişeden çaktırmadan içtiği olmuştu, ağzında bir melodi tutturmuş, hiç acelesi yokmuş gibi yolun keyfini çıkararak yürümüştü, biz göçmen takımının asilzadesiydi anlayacağınız.</p>
			<p>Siyasi komiserin kara gözleri<a id="GBS.0400.01"/> yuvalarında dönendi, yüzüne bir gülümseme takınıp yolun kenarına yürüdü. İçten bir tavırla, “Sizler nereden geliyorsunuz öyle?” diye sordu.</p>
			<p>Kimse cevap vermedi. Çünkü herkes o sırada oğlanın ellerini sildiği kavak ağacında kalan siyah yağ lekelerine bakıyordu. Bir sıra gümüşsü kavak ağacı vardı, bir ağaç, ardından bir ağaç daha, öylece sıralanmış, dalları birbirine girmiş, uzamış, ta göğe<a id="GBS.0400.02"/> kadar uzanıyorlardı. Komiser bakışlarını hızla Wang Chao’nun yüzüne çevirdi, yüzündeki gülümseme yerini birden bir dağ gibi heybetli ya da bir tapınak gibi kasvetli bir ifadeye bıraktı. “Sen neyle meşgulsün bakayım?” diye soruverdi birden Wang Chao’nun ışıl ışıl parlayan, yağlı, geniş yüzüne bakarken.</p>
			<p>Wang Chao aptal aptal kafasını çevirdi, dili bağlanmıştı.</p>
			<p>“Bakıyorum da sen,” dedi siyasi<a id="GBS.0400.03"/> komiser sert bir ifadeyle, “görünüşe göre bir toprak ağası değilsen, zengin bir köylü olmalısın, zengin bir köylü değilsen de kesin bir dükkânın vardır, her ne olursan ol alınteriyle para kazanmadığın kesin, sen diğerlerinin sırtından geçinen bir parazitsin!”</p>
			<p>“Komutanım,” dedi Wang Chao, “yanlış anlamışsınız, ben berberim, ekmeğimi iki elimle kazanırım, evim iki göz, yıkık odadan ibaret, tarlam<a id="GBS.0400.04"/> yok, ne karım ne de çocuğum var, bir kendim yerim, evde o yüzden aç yoktur, yarını düşünmem, yemeğimi yer, günümü yaşarım. Mesleki geçmişimden dolayı bana orta sınıf köylülere eşdeğer bir küçük esnaf vasfı verdiler, basit işlerden anlarım!”</p>
			<p>“Saçmalık!” dedi tek kollu adam, “Benim şu iki gözümle tek gördüğüm ağzı laf yapan bir papağan olduğun ama yalancının mumu yatsıya kadar! Arabana el koyuyoruz!”<a id="GBS.0400.05"/> Ardından baba oğul Wang Jin’lere dönüp, “Çabuk olun, pirinci indirip şu arabaya yükleyin hadi,” dedi.</p>
			<p>“Komutanım,” dedi Wang Chao, “bu küçük arabaya bu yaşıma kadar kazandıklarımın yarısını harcadım ben, fakiri kendi malından yoksun bırakamazsınız.”</p>
			<p>Tek kollu adam öfkeyle, “Zafer için ben bir kolumu feda ettim, senin şu arabanın değeri nedir ki? Cephedeki askerlerimiz erzak bekler, peki<a id="GBS.0401.01"/> buna da karşı çıkmaya cesaret edecek misin?” dedi.</p>
			<p>Wang Chao, “Komutanım, siz benimle aynı bölgeden değilsiniz, aynı ilçeye bile bağlı değilsiniz, neye dayanarak arabama el koyuyorsunuz?” diye sordu.</p>
			<p>Tek kollu adam, “Sen ne bölgesi ne ilçesinden bahsediyorsun öyle, bu yaptığımız cepheye destek amaçlıdır,” dedi.</p>
			<p>Wang Chao, “Olmaz, itiraz ediyorum,” diye çıkıştı.</p>
			<p>Tek kollu adam bir<a id="GBS.0401.02"/> dizinin üzerine çöküp tükenmez bir kalem çıkardı, kalemin kapağını dişleriyle açtı, ardından yumruk büyüklüğünde bir kâğıt parçası çıkarıp dizinin üzerine koydu, kâğıdın üzerine kargacık burgacık bir şeyler karalarken, “Adın ne senin? Hangi ilçenin hangi bölgesindensin?” diye sordu.</p>
			<p>Wang Chao hepsine tek tek cevap verdi.</p>
			<p>Tek kollu adam, “Sizin kaymakamınız Lu Liren benim eski silah arkadaşımdır,<a id="GBS.0401.03"/> şöyle yapalım, savaş bittikten sonra bu kâğıdı ona verirsin, o da sana karşılığında yeni bir araba verir,” dedi.</p>
			<p>Wang Chao bizi işaret ederek, “Komutanım, bu kadın, Kaymakam Lu’nun kaynanasıdır, bunlar da karısının ailesi!” dedi.</p>
			<p>Tek kollu adam, “Hanımefendi, siz şahidim olun, kendisine durumun acil olduğunu ve Bohai bölgesi 8. Milis’inden Siyasi Komiser Guo Mofu’nun köylü Wang Chao’dan<a id="GBS.0401.04"/> bir el arabası ödünç aldığını söyleyin ve bu durumu daha sonra benim için halletmesini isteyin ondan lütfen,” dedi.</p>
			<p>“Tamamdır bu iş!” dedi tek kollu adam kâğıt parçasını Wang Chao’nun eline tutuştururken, sonra Wang Jin’i azarlayarak, “Daha ne bekliyorsunuz? Eğer bu erzak zamanında cepheye ulaşmazsa baba oğul ikiniz de kırbacın tadına bakarsınız ve ben Guo Mofu, ben de kurşunun tadına bakarım!”<a id="GBS.0401.05"/> dedi.</p>
			<p>Guo Mofu, Wang Chao’nun burnunu işaret ederek, “Eşyalarını hemen indir arabadan!” dedi.</p>
			<p>Wang Chao, “Komutanım, peki ben ne yapacağım şimdi?” diye sordu.</p>
			<p>“Eğer için rahat etmeyecekse bizimle birlikte gelebilirsin, bizim miliste birini daha doyurabilecek kadar erzak var,” dedi siyasi komiser, “savaş bitince de arabanı alır gidersin.”</p>
			<p>“Komutanım,” dedi Wang Chao gözyaşları içinde,<a id="GBS.0402.01"/> “ama ben oradan daha yeni kaçtım...”</p>
			<p>“Silahımı çıkarıp kafana bir kurşun sıkmamı mı istiyorsun sen?” dedi siyasi komiser iyice öfkelenerek, “bizler devrim adına kanımızı akıtıp kendimizi feda etmekten korkmuyoruz, şu küçük el arabası için bu kadar patırtı çıkarmanın gereği yok!”</p>
			<p>Wang Chao çenesini titreterek zavallı bir ifadeyle anneme, “Teyzeciğim, siz benim şahidimsiniz!” dedi.</p>
			<p><a id="GBS.0402.02"/>Annem başını sallayarak onayladı.</p>
			<p>Baba oğul Wang Jin’ler ahşap tekerlekli arabalarının üzerindeki erzakı Wang Chao’nun lastik tekerlekli arabasına yükleyip neşe içinde yola koyuldular.</p>
			<p>Tek kollu adam, nazik bir baş hareketiyle annemi selamlayıp koca adımlar atarak adamlarının peşine düştü.</p>
			<p>Wang Chao kıç üstü yorganının üzerine oturdu, yüzünde acı bir ifadeyle kendi kendine söyleniyordu:<a id="GBS.0402.03"/> “Ne talihsiz başım varmış! Pişmiş tavuğun başına gelmeyen neden gelip hep beni bulur? Kimi gücendirdim ki ben?” Şişman yanaklarından gözyaşları süzülüyordu.</p>
			<p>Sonunda dağın eteklerine vardık, çakıltaşı döşeli geniş yol burada keçi bağırsağını andıran onlarca patikaya dönüşüp dağın tepesine kadar uzanıyordu. O akşam gruplara ayrılan göçmenlerin arasında çeşit çeşit lehçe duyuldu, akşam karanlığının<a id="GBS.0402.04"/> soğuğunda birbiriyle çelişen haberler yayıldı etrafa. O gece, dağın eteklerindeki çalıların arasına sokulup acı çektik. Güneyden ve kuzeyden gök gürültüsünü andıran boğuk patlama sesleri duyuldu. Ardı ardına fırlayan top mermisi parçaları göğün mürekkep karasını deldi geçti. Gece yarısı hava çok soğuk ve nemliydi, soğuk rüzgârlar dağın derin yarıklarından yılan gibi sürünerek sığınağımızın<a id="GBS.0402.05"/> üzerindeki yaprakları ve ağaç dallarını titretti, yapraklar hışırtıyla yere döküldü. Tilkiler yuvalarında kederli çığlıklar attı. Vadide kurtlar uludu. Hasta çocuklar kedi gibi inledi. Yaşlılar gonk çalıyormuş gibi öksürdü. O gece gerçekten de zorlu bir geceydi, gün aydınlandığında vadide yatan onlarca ceset gördük, aralarında çocuklar, yaşlılar hatta gençler bile vardı. Bizim aileden donarak ölen<a id="GBS.0403.01"/> olmadı çünkü diğer ağaçların tüm yaprakları dökülmesine rağmen bizim altına sığındığımız o tuhaf bodur ağaçların altın sarısı yapraklarının bir tanesi bile dökülmemişti. Ağacın altında ayrıca kalın bir kuru ot tabakası vardı. Birbirimize sıkıca sarılıp o tek yorganımızı başımıza örtmüştük. Keçim de sırtıma iyice dayanıp beni rüzgârdan korumuştu. Gecenin en zor kısmı gece yarısından sonrasıydı, güneyden<a id="GBS.0403.02"/> gelen yoğun patlamalar sadece gecenin sessizliğini derinleştirdi, insanların acı iniltileri kalbimizde derin yaralar açıp tüm vücudumuzu titretti, bizim oranın yerel operalarından “Kedinin Miyavlaması”nın tanıdık melodisi kulaklarımızda çınladı. Bu melodi, bir kadının iç çekişiydi. Sessizliğin sesi, taşlara nüfuz etti, aşırı soğuk, aşırı nem ve karanlık bulutlar başımızın üzerindeki soğuk yorgana<a id="GBS.0403.03"/> işledi. Sonra yağmur başladı, soğuk bir sağanak, yağmur damlaları yorganın üzerine düştü, hışırdayan sarı yaprakların üzerine düştü, dağın yamaçlarına düştü, mültecilerin başının üzerine düştü, uluyan kurtların kalın kürklerine düştü. Yağmur yağarken düşen damlaların çoğu yere düşmeden daha havada katılaşıp yerde buz parçalarına dönüştü.</p>
			<p>Birden 3. Fan amcanın elinde tuttuğu bir meşale rehberliğinde<a id="GBS.0403.04"/> bizi ölümden kurtardığı o geceyi hatırladım. Meşale elinde gecenin karanlığında dans eden kırmızı bir tay gibi duruyordu. O gece ben, sütün sıcak okyanusuna dalmıştım ve iri memeleri kucakladığımda neredeyse cennete uçacaktım. Ama şimdi o korkunç sanrılar başladı, gecenin karanlık perdesini delen altın sarısı bir ışık huzmesi gibi, Babbitt’in projektöründen çıkan ışık demeti gibi, binlerce<a id="GBS.0403.05"/> buz parçası gümüşsü böcekler gibi ışık demetinin içinde dans ediyordu. Sonra uzun saçları dalgalanan bir kadın göründü, üzerine bulutlardan kırmızı bir elbise giymişti, elbisenin üzerinde binlerce, ışıl ışıl parlayan sedef kakmalar vardı, kimi uzun uzun kimi de kısa kısa parlıyordu. Kadının yüzü bir an Laidi oluyor, sonra Kuş Perisi’ne dönüşüyordu, ardından tek memeli İhtiyar Jin geliyor, sonra<a id="GBS.0404.01"/> birden o Rus kadına dönüşüyordu. Çok güzel gülümsüyordu, gözleri büyüleyiciydi, uçucu bir hafifliği vardı, şeytani de bakıyordu ama çok çekiciydi, kalbime bir kanca gibi saplandı, gözlerine dolan küçük gözyaşı damlaları yay gibi kirpiklerinde asılı kaldı. O bembeyaz dişleriyle dudaklarını hafifçe ısırdı, kan kırmızısı, sonra benim el parmaklarımı ısırdı, ardından da ayak parmaklarımı. O ince beli<a id="GBS.0404.02"/> ve kiraz gibi göbeği belli belirsiz görünüyordu. Bakışlarımı göbeğinden yukarıya doğru kaydırınca gözlerim birden sıcak yaşlarla doldu, yüksek sesle inlemeye başladım, o üzerleri yakutla süslenmiş, saf altından yapılmış iki meme, pembe bir peçenin altına gizlenmişti. Sesi sanki çok yüksek bir yerlerden aşağıya doğru süzülüyordu: “Dua et, Shangguan’lar’ın oğlu, ben senin tanrınım!” Meğer Tanrı aslında<a id="GBS.0404.03"/> bir çift memeymiş. Tanrı istediği şekle girebilir, bu dönüşüm sınırsızdır, kalbini ne sarhoş ediyorsa hemen ona dönüşüp sana görünür, yoksa ona nasıl Tanrı diyebilirsiniz! Sana ulaşamıyorum, çok yüksektesin, sonunda aşağıya indi, başını kaldırıp bana baktı, peçeyi kaldırdı, peçe onun etrafında su gibi akıp gitti. Vücudu süzülüyordu, o memeler, Tanrım, bazen alnıma sürtünüyorlar, bazen de yanaklarıma<a id="GBS.0404.04"/> değiyorlardı ama hiçbir zaman ağzıma dayanmadılar. Yemi yakalamak için sudan sıçrayan bir balık gibi defalarca sıçradım, ağzımı kocaman açtım ama her seferinde geri düşüyor, bir türlü hedefi tutturamıyordum. Çok üzgün ve çok tedirgindim ama bu mutlu bir üzüntü ve umutla dolu bir tedirginlikti. Yüzünde sinsi ve çekici bir gülümseme vardı ama bu sinsiliğe karşı koyamıyordum, bal gibiydi, memeler<a id="GBS.0404.05"/> gibi kırmızı mor tomurcuklara benziyordu, bu tomurcukların şekli üzeri çiy kaplı çileklere benziyordu, meme uçları bala batırılmış çilekti sanki. Bir gülümsemeyle beni şımartıp göklere çıkardı, o gülünce hemen yere diz çöktüm. Böyle süzülüp durmasan, diyorum, seni ısırmama izin ver ne olur, seninle birlikte uçmak istiyorum, seninle birlikte uçup bulutların dokuz kat üzerine, hiçbir yere gitmek<a id="GBS.0405.01"/> istiyorum, saksağanların oluşturduğu gök köprüsüne çıkmak istiyorum, senin için dudaklarımı bükmeye hazırım, gagaya dönüşsünler, vücudumda tüyler çıksın, kollarım kanada dönüşsün, ayaklarım birer pençe olsun, biz Shangguan çocuklarının kuşlarla çok yakın bir bağı vardır. “O zaman aç kanatlarını,” dedi. Sonunda vücudumda tüylerin çıktığını duyumsadım, garip bir ağrı başladı, ateşlendim...</p>
			<p><a id="GBS.0405.02"/>Jintong, Jintong! Annem bana sesleniyordu. Annem beni sanrıdan uyandırdı. Annemle büyük ablam karanlığın ortasında kollarıma ve bacaklarıma masaj yaparak beni yaşam ve ölüm arasındaki uçurumun kenarından geri çektiler.</p>
			<p>Sabahın puslu aydınlığında çalıların içinden birilerinin bağırdığını duyduk. İnsanlar sevdiklerinin katılaşmış cesetlerine bakıp feryat figan ağlayarak acılarını dillendiriyordu.<a id="GBS.0405.03"/> Ama başımızın üzerindeki ağacın sarı yaprakları ve üzerimizdeki eski püskü yorgan sayesinde bizim ailedeki yedi boğazın kalbi hâlâ atıyordu. Annem, Pandi’nin ona verdiği haplardan hepimize birer tane verdi. Ben istemeyince annem hapı keçimin ağzına tıkıştırıverdi. Keçim hapı bitirdikten sonra çalıların yapraklarını yemeye başladı. Çalıların yaprak ve dallarının üzeri şeffaf bir buz tabakasıyla<a id="GBS.0405.04"/> kaplıydı. Büyük çakıltaşlarıyla kaplı vadinin üzerinde de bir buz tabakası vardı. Hiç rüzgâr esmiyordu ama o soğuk yağmur yağmaya devam ediyordu, dallar takır tukur sallanırken dağa çıkan patikalar bir ayna gibi parlıyordu.</p>
			<p>Eşeğini çekiştiren bir göçmen –eşeğin üzerinde bir kadının cesedi vardı– dağa çıkan patikalardan birinde yola koyulmuştu. Ama eşeğin toynakları durmadan kayıyordu, yere<a id="GBS.0405.05"/> düşüyor, sonra tekrar ayağa kalkıyor ama her seferinde yine kendini yerde buluyordu. Adam eşeğe yardım edeyim, derken kendi de kayıp yere düştü. Adamla eşek, sudan çıkmış sıpa gibi sırılsıklam olmuştu, kadının cesedi eşeğin sırtından düşüp vadiye doğru kaymaya başladı. Bu sırada altın gibi benekleri olan bir pars, ağzında küçük bir çocukla hafif ve çevik adımlarla vadinin içindeki büyük kayaların<a id="GBS.0406.01"/> üzerinden dengesini korumaya çalışarak sıçramaya başladı. Saçı başı darmadağın olmuş bir kadın, parsın arkasından ağlayarak koşturuyordu. Kadın üzeri buz tutmuş kayalara korkusuzca tırmanıyor, kayıp düştüğünde tekrar ayağa kalkıp hiç pes etmeden yine kayaya tırmanıyordu, sonra ayağı kayınca yine yere düştü, kadının çenesi yarıldı, dişleri kırıldı, başının arkasından siyah kanlar süzülüyordu, tırnakları<a id="GBS.0406.02"/> parçalandı, ayak bileği burkuldu, omzu çıktı, belki iç organları bile hasar görmüştür ama kadın yine de bana mısın, demeden parsı takip ediyordu, pars soluksuz kalana kadar hayvanın peşini bırakmadı. Sonunda parsı kuyruğundan yakalamayı başardı.</p>
			<p>İnsanlar çok zor bir duruma düşmüştü, hareket ettiklerinde kayıp düşüyorlar, hareket etmezlerse de soğuktan donarak ölüyorlardı. Kimsenin burada durup<a id="GBS.0406.03"/> da donarak ölmeye niyeti yoktu, bu yüzden durmadan kayıp düşmeye ve asıl amaçları olan tahliyeyi unutmaya başladılar. Dağın tepesindeki tapınak çoktan soğuk soğuk parlayan bir beyazlığa dönüşmüştü, dağın yarı yolundaki ağaçlar da bembeyaz olmuştu. Soğuk yağmur damlaları o yükseklikte kara çevirmişti. Dağa çıkmaya cesaret edemeyenler dağın eteklerinde volta atmaya başladı. Dağın eteklerindeki<a id="GBS.0406.04"/> bir kauçuk ağacının üzerinde berber Wang Chao’nun cesedini gördük, kendini ağacın bir dalına bağladığı kemeriyle asmıştı, dal bir yay gibi gerilmişti, her an kırılabilirdi. Ayaklarının ucu yere değiyordu, pantolonu dizlerinin altına kadar inmişti, beline sardığı pamuklu ceketinden görünen kalçalarıyla hiç de kötü görünmüyordu, ölüyken bile iyi görünmek istemişti. Şöyle bir yüzüne baktım, o morarmış<a id="GBS.0406.05"/> geniş yüzünden eski püskü bir kumaş parçası gibi dışarı fırlamış dilini görünce hemen başımı çevirdim ama o günden sonra onun o ölü yüz ifadesi her gün rüyalarıma girmeye başladı. Kimse onu umursamadı bile. Basit ve dürüst insanlar gibi görünen birkaç kişi, onun o pahalı yorganı ve köpek derisi için birbiriyle dalaştı o kadar. Yağmalama, çekiştirmekten ısırma aşamasına girdi. Dalyan gibi bir adam<a id="GBS.0407.01"/> birden bir çığlık attı, adamın kepçe kulaklarından biri fareye benzeyen bir güdük tarafından ısırılarak koparıldı. Güdük, kulağı eline tükürdü, elinde bir-iki kere evirip çevirdikten sonra dalyana fırlattı, ardından o köpek derisine sarılı, ağır mı ağır, pahalı yorganı kucakladığı gibi parmak uçlarında süzülür gibi, nedense akıllı bir seçimle, basınca kayıp da düşmeyeceği yerleri seçmeye özen göstererek<a id="GBS.0407.02"/> hızla uzaklaştı. Yaşlı bir adamın yanına geldi, yaşlı adam normalde arabasının başını alıp gitmesini önlemek için kullandığı çatal şeklinde bir sopayı hemen güdüğün başına geçiriverince güdük, bir un çuvalı gibi yere serildi. Yaşlı adam sırtını bir ağaca verip elindeki sopayla yorganı etrafındakilerden korumaya çalıştı. Birkaç gözü kara genç şeytanın aklına yorganı yaşlı adamdan çalma düşüncesi<a id="GBS.0407.03"/> geldi ama yaşlı adamın sopasını şöyle bir savurmasıyla hepsi kendini yerde buldu. Yaşlı adam pamuklu bir cübbe giymiş, üzerine de kaba kumaştan bir kuşak bağlamıştı, kuşağın üzerinde piposu ve tütün kesesi asılıydı. Uzun beyaz sakalları nokta nokta buzlanmıştı. “Ölmekten korkmayan varsa buyursun gelsin!” diye bağırdı kulak tırmalayan tiz bir sesle, hemen ardından yüzü daralıp uzamış gibi göründü<a id="GBS.0407.04"/> ve gözleri yeşile döndü. Ona saldırmayı düşünenler hızla uzaklaştı.</p>
			<p>Annem nihai bir karara vardı: Güneybatıya yönelip eve geri dönmek!</p>
			<p>Annem el arabasını kaldırıp sendeleyerek yola koyuldu, arabanın buz tutmuş dingili kulakları tırmalayan bir gıcırtı çıkarıyordu, “garç, garç”, her tam dönüşte bir garç. Diğerlerine de örnek olmuştuk, bizim ardımızdan pek çok kişi hiç ses çıkarmadan peşimize<a id="GBS.0407.05"/> düştü; bazıları o kadar hevesliydi ki hızlanıp bizi geçtiler, böylece köye dönüş yoluna koyulduk.</p>
			<p>Buz parçaları tekerleklerin altında çatırdayıp patlamaya başladı. Ama yağan yağmurla birlikte hemen eski hallerine döndüler. Çok geçmeden yağmurla karışık, saçma büyüklüğünde dolu taneleri yağmaya başladı, kulaklarımıza çarpıp yüzlerimizi çizdiler. Vahşi doğada yüksek sesli bir kakofoni yaşandı.<a id="GBS.0408.01"/> Geldiğimiz yöne doğru ilerlemeye devam ettik, annem arabayı itiyor, büyük ablamsa çekiyordu. Ablamın ayakkabılarının topukları parçalanmıştı, donmuş ve yer yer yarılmış topuklarıyla arabayı çekerken sanki <em>yangge</em><a class="si-noteref" epub:type="noteref" href="#f38" id="ref_f38">38</a> dansı yapıyor gibiydi. Annem ne zaman arabayı biraz eğse ablam hemen yere düşüyordu. Arabayı çektiği ip o kadar gergindi ki, birkaç kez tepetaklak yere düştü. Ablam bir yandan arabayı<a id="GBS.0408.02"/> çekiyor bir yandan da salya sümük ağlıyordu. Sha Zaohua ve ben de ağladık. Ama annem ağlamadı hiç, gözleri mavi mavi parlıyordu, dudaklarını ısırıp tüm gücünü topladı, çok dikkatli ilerliyordu ama cesur ve kararlı adımlar atıyordu, küçük ayaklarını iki küçük kürek gibi kullanarak toprağa sağlam adımlarla, neredeyse toprağı kazarak basıyordu. 8. ablam hiç ses çıkarmadan annemi takip ediyordu, annemin<a id="GBS.0408.03"/> elbisesine tutunan eli çürümüş ve içini akıtan bir patlıcan gibi görünüyordu.</p>
			<p>Benim keçi de gerçekten iyi bir keçiydi, sanki yapışmış gibi adım sektirmeden peşim sıra geliyordu. O da sık sık yere düşüyordu ama düştüğü gibi yerden kalkıp uçarcasına yola devam ediyordu. Keçimin tüysüz memelerini soğuktan korumak için annem yine tüm marifetini konuşturmuştu, beyaz bir kumaştan büyük bir cep yapıp<a id="GBS.0408.04"/> keçimin memelerini örtmüştü. Bu büyük cebin iki yanından çıkan ipleri, keçinin sırtına düğümlemişti. Isı yalıtımını korumak içinse cebin içine iki tavşan kürkü koymuştu. Bu tavşan kürkleri bana Sha Yueliang’ın ablama deli gibi âşık olduğu zamanları hatırlattı. Süt keçimin gözleri şükran bildiren gözyaşlarıyla doldu. Burnundan çeşitli mırıltı sesleri çıkardı, bu onun kendi diliydi. Kulakları donmuştu,<a id="GBS.0408.05"/> o pembe kırmızı bacakları buzdan ya da yeşimden oyulmuş heykeller gibi pürüzsüzdü. Memelerini soğuktan korumak için alınan önlemlerden sonra mutlu bir keçiye dönüşmüştü işte. Bu cep ve içindeki tavşan kürkü onu soğuktan korumanın yanı sıra sutyen işlevi de görüyordu. Bu bir buluştu aynı zamanda, daha sonra ben bir sutyen uzmanı olunca yüksek ve soğuk bölgelerde yaşayan kadınların kullanması<a id="GBS.0409.01"/> için tavşan derisinden sutyenler tasarlarken işte bundan esinlenecektim.</p>
			<p>Hızlı adımlarla eve dönmeye çalışırken öğle vakti etrafı kavak ağaçlarıyla çevrili olan o çakıltaşı döşeli geniş yola vardık. Yol sanki cam döşenmiş gibi ışıl ışıl parlıyordu. Çok geçmeden dolu tanelerinin yerini alan kar, yolu, ağaçları ve iki yana uzanmış vahşi doğayı beyaza boyadı. Yolda pek çok kaskatı olmuş cesede<a id="GBS.0409.02"/> rastladık, insan ve hayvan cesetlerine; arada sırada karşımıza birkaç serçe, saksağan ve sülün ölüsü de çıkıyordu. Ama hiç karga ölüsüne rastlamadık, kargaların siyah tüyleri o bembeyaz fonda, masmavi ve ışıl ışıl görünüyordu. Gagalarını acıtan kaskatı cesetleri gagalarken, gak gak, diye çığlıklar atıyorlardı.</p>
			<p>Sonunda şansımız döndü. Önce bir at ölüsünün yanında yarım çuval kıyılmış saman,<a id="GBS.0409.03"/> bakla ve kepek bulduk. Keçim bir hışım karnını doyurdu. Çuvaldan geri kalanlarıysa onları kar ve soğuktan korusun diye Dilsiz kardeşlerin ayaklarına koyduk. Keçim yemlendikten sonra biraz kar yaladı. Bana doğru başını sallayınca mesajı aldım. Tekrar yola koyulduğumuzda Sha Zaohua kavrulmuş buğday kokusu aldığını söyledi. Annem onu kokunun peşine düşmesi için cesaretlendirdi, yolun dışında mezarlığa<a id="GBS.0409.04"/> bakan tek odalı küçük bir kulübe bulduk, içeride ölü bir askerin hemen yanında iki çuval kavrulmuş buğday vardı. Artık o kadar çok ölü görmüştük ki, hiçbirimiz korkmuyorduk. Geceyi mezarlıktaki o küçük kulübede geçirdik.</p>
			<p>Annem ve büyük ablam, o genç askerin ölüsünü dışarıya sürükledi. Asker intihar etmişti. Silahı kucağına alıp namluyu ağzına sokmuş, yırtık çoraplarını çıkarıp tetiği baş ayak<a id="GBS.0409.05"/> parmağıyla çekmişti. Mermi kafatasını parçalamıştı. Fareler kulaklarını kemirmiş, burnunu yemiş, sanki ince bir söğüt dalının kabuğunu soyar gibi parmaklarını yiyip geriye sadece beyaz kemiklerini bırakmışlardı. Annemle ablam, onu dışarıya sürüklerken kırmızı gözlü bir fare ordusu da onlarla birlikte dışarıya çıkmıştı. Annem ondan aldığımız kavrulmuş buğdaylara minnetini göstermek için bitkin<a id="GBS.0410.01"/> vücuduyla cesedi sürükledikten sonra yere diz çöktü, askerin belindeki süngüyü alıp donmuş toprağı kazdı, yeterince derin bir çukur açtıktan sonra askerin kafasını çukura gömdü. Annemin toprakta böyle küçük bir delik açması hayatlarını deliklerin kralını açarak geçiren fareler için pek de önemli bir şey değildi ama bunu yapmak annemin içini rahatlattı.</p>
			<p>Kulübe bizim küçük ailemizi ve ailemizin<a id="GBS.0410.02"/> keçisini barındırmak için çok küçüktü, ancak sığışabildik. El arabasını kapının önüne çektik. Annem, üzerine askerin beyin parçaları yapışmış tüfeğini kucağına alıp kapının yanına oturdu. Gece ilerledikçe küçük kulübemize girmeye teşebbüs eden çok oldu, bu insanların arasında hırsızların ve dolandırıcı serserilerin yokluğunu hiç çekmedik ama annem hepsini tüfeğiyle korkutup kaçırttı. Koca ağızlı<a id="GBS.0410.03"/> ve gözlerinden kötülük akan bir adam anneme meydan okudu: “Ateş etmeyi biliyor musun bari?” Bunu der demez içeriye doğru atıldı. Annem elindeki tüfekle adamı dürttü. Silah kullanmasını bilmiyordu. Shangguan Laidi tüfeği annemin elinden kaptığı gibi mekanizmayı çekip içine bir fişek koydu, sonra mekanizmayı geri itip fişeği mermi yatağına yerleştirdi. Hemen ardından adamın başına nişan alıp tetiği<a id="GBS.0410.04"/> çekti. Bir duman bulutu vızıltıyla tavana doğru yükseldi. Shangguan Laidi’nin büyük bir beceriyle tüfeği ateşlemesi, bana onun Sha Yueliang’ın peşinde bir savaş alanından bir savaş alanına koşturmasının şanlı tarihini düşündürdü. O koca ağızlı adam bir köpek gibi sürünerek kaçtı. Annem, Shangguan Laidi’ye minnet dolu gözlerle baktıktan sonra ayağa kalkıp yanımıza geldi, kapıyı koruma görevi ablamındı<a id="GBS.0410.05"/> artık.</p>
			<p>O gece öyle tatlı bir uykuya daldım ki kırmızı güneşin ışınları karlı beyaz dünyanın üzerine vurana dek deliksiz uyudum. Gerçekten de dizlerimin üzerine çöküp anneme bu hayaletlerin oturduğu yerde kalmamız için yalvarmak istiyordum, bu yanı başında görkemli bir mezarlık yükselen kulübeden ayrılmayalım, bu beyaz şapkalar takan karaçamlardan ayrılmayalım. “Buradan ayrılmayalım, burası<a id="GBS.0411.01"/> çok mutlu ve çok şanslı bir yer,” dedim ama annem çoktan el arabasını itmeye başlamıştı bile, önümüze düşüp yeniden yola koyuldu. O mavimsi tüfek Lu Shengli’nin yanına uzanmıştı, bizim eski püskü yorganın altına.</p>
			<p>Yolda yarım ayak kalınlığında kar vardı, kar ayaklarımızın ve arabanın tekerlekleri altında gıcırdıyordu. Artık çok sık düşmüyorduk, ilerlememiz de hızlanmaya başlamıştı. Güneş gözlerimizi<a id="GBS.0411.02"/> kör edecek kadar çok parlıyordu ve bu ışık insanları olduğundan daha esmer gösteriyordu, ne renk bir şey giymiş olursanız olun kapkara görünüyordunuz. Annem o gün daha bir cesurdu, bu belki de küfenin içindeki tüfeğin varlığından ve Laidi’nin onu kullanmayı bilmesinden kaynaklanıyordu, öğleye doğru bir parça despotluk da yapmaya başladı. Güney cephesinden geri çekilen avare bir asker, bizim<a id="GBS.0411.03"/> arabayı aramak istediğinde annem kolundan yaralıymış gibi yapan askerin yüzüne okkalı bir tokat savurdu, öyle bir tokat savurmuştu ki askerin gri kepi bile başından düştü. Asker kepini bile almadan koşarak uzaklaştı. Annem kepi yerden kaldırıp benim keçinin başına geçirdi. Başına askerî bir kep takılan keçim, çalımla yürüdü, etrafımızda bulunan açlıktan ya da soğuktan ölmek üzere olan göçmenler<a id="GBS.0411.04"/> onu görünce kapkara dudaklarını ayırıp son kalan güçleriyle kulağa ağlamaktan bile daha nahoş gelen bir gülüş kopardılar.</p>
			<p>Ertesi sabah keçi sütümü içtikten sonra içime bir ferahlık doğdu, düşüncelerim daha canlı ve algılarım daha keskin oldu. Etrafa bakınınca ilçe hükümetinin matbaa makinesinin ve içi önemli belgelerle dolu olan metal kutusunun yolun kenarına bırakılmış olduğunu fark ettim,<a id="GBS.0411.05"/> peki bunları taşıyan adamlara ne olmuştu? Bilmiyordum. Ya katır birliği neredeydi? Bunu da bilmiyordum.</p>
			<p>Yolun üzerinde hemen bir şamata başladı. Sedyeli birlikler, durmadan inleyen yaralı askerleri güneye doğru taşıyordu. Sedye taşıyıcılarının yüzleri ter içinde kalmıştı ve yorgunluktan inek gibi soluyorlardı, ayaklarını sanki karı tekmelermiş gibi sürüyerek ve çok düzensiz adımlarla yaralıları<a id="GBS.0412.01"/> taşıyorlardı. Baştan aşağıya beyazlar içinde olan bir kadın sedye taşıyıcılarının ardı sıra sendeliyordu. Taşıyıcı gençlerden biri, kıç üstü yere oturunca sedye sarsıldı ve üzerindeki yaralı acı çığlıklar atarak yere yuvarlandı. Yaralının yüzü sargı beziyle çevrilmişti, sargı bezlerinin arasından sadece iki burun deliği ve ağzı görünüyordu belli belirsiz. Sırtında deri bir kutu taşıyan, ince<a id="GBS.0412.02"/> ve uzun yüzlü bir kadın asker koşarak geldi. Onu ilk bakışta tanıdım, bu asker Tang’dı, Pandi’nin silah arkadaşı. Taşıyıcıları kaba bir dille azarlamasına rağmen yaralıları çok yumuşak bir dille teselli etti. Göz kenarlarında kaz ayakları ve alnında çok derin kırışıklıklar belirmişti, o ateş gibi canlı olan genç asker, şimdi bitkin ve ağırbaşlı bir kadına dönüşmüştü. Bize bakmadı bile, annem de hiç<a id="GBS.0412.03"/> onu tanımış gibi görünmüyordu.</p>
			<p>Sedye taşıyıcılarının oluşturduğu sıra hiç bitmeyecekmiş gibi geliyordu. Onların yolunu kapatırız korkusuyla neredeyse yolun kenarına yapıştık. Sedye alayı sonunda geçiş törenini tamamlayınca o üzeri karla kaplı bembeyaz yol, ayak altında ezilmekten tam bir kesmekeşe döndü, eriyen kar, pis bir su ve çamur tabakasından başka bir şey değildi artık, henüz erimemiş<a id="GBS.0412.04"/> karların üzerindeyse onu çürümeye yüz tutmuş bir deriye benzeten taze kan damlaları vardı, bu görüntü gerçekten şok ediciydi. Burun deliklerim eriyen kar ve taze insan kanı kokusuyla dolunca kalbim sıkıştı. Bir de terin o ekşi ve leş kokusu vardı. Tekrar yola koyulduğumuzda artık eskisinden daha temkinliydik, hatta başındaki askerî keple çalımla gezen süt keçim bile korkmuş görünüyordu, bu haliyle<a id="GBS.0412.05"/> savaştaki ilk gününde olan çaylak bir askeri andırıyordu. Göçmenler yolun üzerinde bir aşağı bir yukarı gidip geliyordu, büyük bir ikileme düşmüşlerdi, ya ilerleyecek ya da geri döneceklerdi, hiç şüphe yoktu ki önlerinde bir savaş alanı uzanıyordu, eğer güneybatıya giden yolu takip ederlerse kendilerini doğruca savaşın ortasına atmış olacaklardı, silah ormanı ve kurşun yağmurunun tam içine ve<a id="GBS.0413.01"/> hepsi de silahların gözü olmadığını, kurşunun adres sormadığını ve top mermisi parçalarının hiç de kibar konuşmadığını biliyorlardı, askerlerse dağdan inmiş kaplanlardı ve ot yemiyorlardı. İnsanlar birbirlerinin gözlerinin içine bakıp karşı tarafın bir şeyler söylemesini beklediler ama kimse konuşmadı. Annem kimseye bakmadan arabayı itip kararlı adımlarla öne doğru yürümeye başladı. Arkama döndüğümde<a id="GBS.0413.02"/> göçmenlerden bazılarının geriye, kuzeydoğuya doğru yöneldiğini, bazılarınınsa kuyruk gibi peşimizden geldiğini gördüm.</p>
		</section>
		<section class="subchapter" epub:type="subchapter">
			<h2>9</h2>
			<p>Kendi gözlerimizle tanık olduğumuz savaşın ilk gecesini köyü tahliye ederken kaldığımız ilk yerde geçirdik. Yine o küçük avludaydık, yine o küçük yan odadaydık, yine o yaşlı kadının tabutu vardı. Aradaki tek fark bu küçük köydeki bütün yapıların yerle bir olmuş<a id="GBS.0413.03"/> olmasıydı, Lu Liren ve ilçe hükümet yetkililerinin kaldığı o üç göz oda da, şimdi kırık tuğla ve kiremit parçalarından oluşan bir moloz yığınına dönmüştü. Köye girerken akşam olmak üzereydi ve güneş kan kırmızısı bir topu andırıyordu. Sokaklar ceset parçalarıyla dolmuştu. Yirmiden fazla bütün halinde ceset sanki görünmez bir ipe geçirilmişler gibi muntazam bir şekilde boş bir alana istiflenmişti.<a id="GBS.0413.04"/> Buranın havası kuru ve sıcaktı, etrafta üzerine yıldırım düşmüş onlarca ağaç vardı, ağaçların dalları kömürleşmişti. Tak! Arabayı çeken büyük ablam, üzerinde delik olan bir miğfere tekme attı. Yerdeki birkaç boş mermi kovanına basınca tökezledim ben de. Kovanlar hâlâ sıcaktı. Yanmış lastik kokusu çok yoğun ve güçlüydü, barut kokusu genzimi yaktı. Kırık tuğla yığınlarının içinde yalnız başına duran<a id="GBS.0413.05"/> bir havan topunun kara namlusu gökteki titreşen soğuk yıldızlara çevriliydi. Köy, ölüm sessizliğine bürünmüştü, ailecek sanki o efsanelerde anlatılan cehennem koridorlarında yürüyorduk. Eve dönüş yolunda, peşimize takılan göçmenlerin sayısı gün geçtikçe giderek azalmıştı, en sonunda kimse kalmadı arkamızda, artık bir başımıza kalmıştık. Annem inatla bizi buraya kadar getirmişti işte, yarın Taşkın<a id="GBS.0414.01"/> Ejderha Nehri’nin kuzey kıyısındaki alkalik topraklardan geçecek, ondan sonra nehri geçecek ve en sonunda ev dediğimiz o yere dönmüş olacaktık, eve dönüyorduk, eve.</p>
			<p>Köyün kalıntıları içinde sadece o iki odalı kulübe ayakta duruyordu, sanki varlığını bizim için sürdürmüştü. Kapının önünü kapatan kiriş ve kalas kalıntılarını kaldırıp kapıyı açtık, ilk gördüğümüz şey o tabut oldu, neredeyse yirmi<a id="GBS.0414.02"/> günden fazla bir süre önce yola çıktığımız yere yeniden dönüvermiştik işte. Annem kısa ve öz olarak şunu söyledi:</p>
			<p>“Tanrı’nın takdiri işte!”</p>
			<p>O gece olanlarla ertesi gün yaşananları karşılaştıracak olursam şöyle diyebilirim: O gece bir kuştüyü kadar hafifti. Ama bu kuştüyünün çok gizemli bir rengi vardı ve onu asla unutamadım. Gece gümbürdeyen top seslerinden bahsetmiş miydim? Ertesi gün<a id="GBS.0414.03"/> daha da arttı top patlamaları. Gece, gökyüzünde süzülen bir çift kanat takmış feneri andıran zeplinleri de anlatmadım galiba, ertesi gün onları çok net bir şekilde gördük. Ya şu tabut? Sima Ku’nun Gaomi Kuzeydoğu Bucağı’ndaki saltanatı sırasında Sima Liang’la ben, köyün en seçkin çocuğuyla onun köyün en prestijli küçük dayısı olan ben, bu harika vasıflarımızla bir keresinde Huang Tianfu’nun tabutçu<a id="GBS.0414.04"/> dükkânını ziyaret etmiştik. Dükkânın önünde satış yapılıyordu, arkasıysa imalathaneydi, bu karışıklık döneminde satışları iyice artmıştı. Onlarca marangoz ustası arka avluya kurulmuş olan büyük bir kulübenin içinde kalaslarla pata küte bir savaşa girmişlerdi. Kulübenin ortasında uzun yıllardır yanmakta olan büyük bir ateş vardı, buna kereste kurutma fırını deniyordu. Çam yağı kokusu, kaynayan balıkyağının<a id="GBS.0414.05"/> kokusu, testerenin keresteleri keserken çıkardığı ahşap kokusu, işte bütün bu tatlı kokular burnuma vurup oradan beynimin içine girerek bana çeşitli hayaller kurdurmuştu. Kalın mı kalın tomruklar kesilip keresteye dönüşüyor, ardından kurutulup planyada işlemeye gönderiliyorlardı, zızzzt, zızzzt, yerde birden kıvrımlı talaş gülleri açıyordu. Huang Tianfu bu ziyaret boyunca bize nezaketle<a id="GBS.0415.01"/> eşlik etti, bizi öncelikle imalathaneye götürüp tabut yapımının her aşamasını görmemizi sağladı. Ardından mamulleri görmeye gittik. Envai çeşit tabut vardı: fakirler için imal edilmiş söğütten ince tabutlar, evlenmeden ölmüş kadınlar için yapılmış uzun dikdörtgen tabutlar, çocuklar için yapılmış oyma tabutlar, ortadirek aileler için yapılmış, et kalınlığı beş santimetre olan serviden tabutlar, en<a id="GBS.0415.02"/> pahalı, en ağır ve en dayanıklı olanlarsa yapımında dört büyük sedir ağacı kullanılan ve içinde sarı satenden astar kaplaması olan, “dörtlük tabut”lardı. 3. ablam yani Kuş Perisi işte bu “dörtlük tabut”la gömülmüştü. Kıpkırmızı bir devdi ablamın tabutu, önü öyle yüksekti ki onu görseniz zorlukla ilerleyen kocaman bir gemiye benzetirdiniz. Tabutlarla ilgili bu zengin bilgi hazineme dayanarak yaşlı<a id="GBS.0415.03"/> kadının tabutunun beş santimetrelik servilerden yapılmış olduğunu hemen anladım ve bu tabut muhtemelen Huang Tainfu’nun elinden çıkmıştı. Tabut kapağına marangoz terminolojisinde “tabutun göğü” deniliyordu, tabutun göğü ve tabutun birbirine geçtiği yerler öyle pürüzsüz olmalıydı ki tabut kapandığında sivri bir iğne ucu bile içeriye girmemeliydi. Demirci ustaları en çok çabayı nasıl su verme işleminde<a id="GBS.0415.04"/> harcarlarsa, marangozlar da en çok çabayı birleştirme işleminde harcıyorlardı. Yaşlı kadının tabutunu muhtemelen Huang Usta’nın çırakları yapmıştı çünkü “tabutun göğü”yle tabut arasında kocaman bir delik vardı, bırakın bir iğne ucunu, küçük bir fare bile içeriye dalabilirdi.</p>
			<p>Acaba kendiliğinden tabutun içine girmiş olan yaşlı kadın hâlâ bu tabutun içinde miydi? Ara ara uzaklarda patlayan havan<a id="GBS.0415.05"/> toplarının yaydığı loş ışıkta elimizde olmadan bakışlarımızı o yöne çeviriyorduk, bir mucizeye tanık olmaktan korkmamıza rağmen yine de bu mucizenin gerçekleşmesini dört gözle bekliyorduk. Dinlediğimiz hikâyelerde anlatılan öldükten sonra dirilip vahşi hortlaklara dönüşen cesetleri düşünmemeye çalıştıkça, o hikayelerde anlatılanlar daha sesli ve daha renkli bir şekilde zihnimizde canlanıyor,<a id="GBS.0416.01"/> hiçbir ayrıntıyı unutmamış olduğumuzu fark ediyorduk. Annem, “Uyuyun artık, tuhaf şeyler düşünmeyin, hatta hiç düşünmeyin,” diye söylendi. Sanki aklımızdan geçenleri okumuştu. Tüfeği alıp “tabutun göğü”nün üzerine koyarken, “Ananız şu yarım hayatında çok şey yaşadı ve şu birkaç şeyi öğrendi: Cennet her şeye rağmen yine de iyidir, şu bizim üç göz odalı yıkık dökük evimizle kıyaslanamaz; şu bir başına<a id="GBS.0416.02"/> dolanan vahşi hortlaklardan korkacağınıza yaşayanlardan korkun. Çocuklar, hadi yatın artık, yarın akşam bu saatlerde kendi evimizin <em>kang</em>’ında uyuyacağız,” dedi.</p>
			<p>Karanlığın ortasında gözlerimi kocaman açtım, gözüme bir damla uyku girmedi. Annem, Lu Shengli’yi kucağına alıp duvara yaslandı, çok geçmeden düzensiz horultular eşliğinde uykuya daldı, bazen horultuların arasına acı iniltiler de serpiştirdiği<a id="GBS.0416.03"/> oldu. 8. ablam uykudayken bile annemin elbisesini elinden bırakmadı, eskiden beri uyurken dişlerini gıcırdatırdı, şimdi de sandığın dibini kemiren bir fare gibi gacır gucur sesler çıkarıyordu. Büyük ablam bir saman yığınının üzerine uzanıp iki kırık tuğla parçasını yastık yaptı, Sha Zaohua ve Dilsiz kardeşler başlarını kedi yavruları gibi onun koltuk altına gömdüler. Bense başımı keçimin<a id="GBS.0416.04"/> boynuna yaslamıştım, samanları yutarken çıkardığı sesleri dinliyordum. Odanın kapısında birkaç tane büyük delik vardı, içinde bulunduğumuz mevsime oranla daha sıcak olan rüzgâr, bu deliklerden uluyarak odaya giriyordu. Yıkıntılar fırından daha yeni çıkmış tuğla kokusu yayıyordu. Karanlık ama üzerinde yıldız gibi parlayan bir şeylerin olduğu büyük bir cisim kalıntıların üzerinde yürümeye başladı,<a id="GBS.0416.05"/> ezdiği tuğlaların çatırtısını duydum. Annemi uyandıramazdım, gerçekten çok yorulmuştu. Büyük ablamı da uyandırmaya içim elvermedi, o da çok ama çok yorulmuştu. En iyisi keçimi uyandırmaktı, o bana cesaret verebilirdi, bu umutla sakalını çekip uyandırdım ama keçimin gözlerini açmasıyla kapaması bir oldu. O koca canavar hâlâ dışarıda kalıntıların üzerinde gezinip onları etrafa savuruyordu, hırıltılı<a id="GBS.0417.01"/> soluğunu duydum. Köyden birden ağlama desem ağlama değil, gülme desem gülme değil, çok garip bir ses duyuldu, sonra bu sese başka sesler de karıştı, koşturan ayak sesleri, metal bir şeylerin birbirine çarpma sesi, kamçı ıslıkları, kızgın bir demir parçasının deri üzerinde çıkardığı sesler, bu seslere envai çeşit kokular da eşlik etti, leş gibi ayak kokusu, toprak kokusu, kırmızı pas kokusu, kıpkırmızı<a id="GBS.0417.02"/> kan kokusu, yanmış et kokusu. Tabut kapağının üzerine kırmızı gözlü bir fare çıktı. Yaramaz bir çocuk gibi tüfeğin kıvrımlı gövdesinde koşturdu. Farenin kuyruğunu takiben çok korkunç bir şey oldu: Tabutun içinden ince bir ses yayılmaya başladı, yaşlı kadın kurumuş elleriyle sanki üzerindeki cenaze giysisinin dantel kenarlarını okşuyordu, hemen ardından uzun bir iç çekiş ve sanki rüyadaymışçasına<a id="GBS.0417.03"/> sayıklamalar duydum: “Nefes alamıyorum... Doğal yollardan ölmedim... Boğuluyorum...” Ardından, dan dan, diye tabutun kapağına vurulduğunu duydum. Bu ses öyle yüksekti ki ama annem niyeyse duymadı, hâlâ horultular arasında inlemeye devam ediyordu, büyük ablam da uyanmadı, öyle hiç ses çıkarmadan, sanki nefes bile almadan kütük gibi uyuyordu, çocuklarsa uykularında sanki güzel bir şeyler yiyorlarmış<a id="GBS.0417.04"/> gibi ağızlarını şapırdatıp duruyordu. Keçimin sakalını çekiştirmek istedim ama iki kolum da uyuşmuştu, ne kadar güç sarf etsem de bir türlü kollarımı hareket ettiremedim. Bağırmak istedim ama sanki iki görünmez el boğazımı sıkıyordu. Tarif edilemez bir korku içindeydim ve elimden gelenin en iyisi tabuta bakıp o korkunç hayaletin çıkardığı sesleri dinlemekti. Tabutun kapağı yavaş yavaş ve<a id="GBS.0417.05"/> gıcırtıyla açıldı, yeşil yeşil parlayan iki el, tabutun kapağını tutuyordu, kapak biraz daha kalkınca hayaletin üzerindeki elbisenin geniş yenleri usulca aşağıya düştü ve demir gibi sert iki kara kol gördüm. Tabutun kapağı giderek yükseldi, yükseldi ve hayaletin yavaş yavaş yükselen kafası ve boynunu gördüm, hayalet sonra birden tabutun içinde oturuverdi. Tabutun kapağı açılıp tabutun yanına çapraz<a id="GBS.0418.01"/> bir açı oluşturacak bir şekilde düşünce tabut, devasa bir fare kapanına benzedi. Kadın, tabutun içinde otururken yüzü yeşil yeşil parlıyordu. Aslında o yüzü ceviz kabuğu gibi buruşuk yaşlı kadına hiç de benzemiyordu, daha çok bir uçurumun kenarından atlayıp uçmaya çalışırken yere çakılıp ölen 3. ablama yani Kuş Perisi’ne benzeyen genç bir kadını andırıyordu. Elbisesinin üzerinde sayılamayacak kadar<a id="GBS.0418.02"/> çok balık pulu ya da kuştüyü vardı, bunlar artık her neyseler çok göz alıcıydılar ve gümüş gibi parlıyorlardı, kadın soğuk soğuk soludu, soluk sesleri kapı zilini andırıyordu, ding dong, ding dong. Oturup bir süre soluklandı, sonra tabutun kanatlarına tutunup yavaş yavaş ayağa kalktı. Tam bacağını kaldırıp tabuttan dışarıya adım atacakken o ihtişamlı cenaze elbisesi sıyrılınca uzun ve ince bacaklarının<a id="GBS.0418.03"/> yaralarla kaplı olduğunu gördüm. Bacakları tipik bir kadın hortlağın bacaklarıydı çünkü kadın hortlaklar çok iyi koşucudur, böylesine uzun ve ince bacakları olmasa bu kadar hızlı koşamazlardı. Elbette tıpkı hikâyelerde anlatılan hortlaklar gibi uzun ve şahin pençesini andıran tırnakları vardı, yüzü çok ürkütücüydü, kar gibi beyaz ve bıçak gibi keskin dişleri vardı. Tabuttan çıkıp yürümeye<a id="GBS.0418.04"/> başladı. Yere eğildi, sanki bir akrabasını ya da düşmanını arıyormuş gibi tek tek uyuyanların yüzlerine baktı. Gözlerinden iki yeşil ışık çıkıyordu, bu ışıklar annemlerin yüzlerine vurunca birden toplanıp iri bir üzüm tanesini andıran noktaya dönüştü, ardından tüm odayı taradı. Sonra benim yanıma geldi. Gözlerimi sımsıkı yumdum. O maskeli balo elbisesini andıran tuhaf cenaze elbisesinden çürümüş<a id="GBS.0418.05"/> üzüm kokusu geliyordu, bu koku biraz ekşi, biraz da tatlıydı, iyi mi yoksa kötü mü koktuğunu anlayamadım. Ağzından gelen nemli ve soğuk hava, yüzüme vurunca birden bütün vücudum üşüdü, üzerimde bir tane bile sıcak nokta kalmadı, balık şeklinde bir çubuk dondurmaya dönüşmüştüm sanki. Ellerini önce başımdan ayaklarıma, sonra da ayaklarımdan başıma doğru gezdirerek beni okşadı, o sivri tırnaklar derimi<a id="GBS.0419.01"/> çizince tarif edilemez şeyler hissettim. Tahminimce birazdan göğsümü parçalayıp kalbimi sökecek ve ardından kalbimi bir armutu dişlermiş gibi şapur şupur yemeye başlayacaktı. Kalbimi yedikten sonra da boynumdaki en kalın damarı ısıracak, o sülük gibi ağzını boynuma dayayıp vücudumdaki tüm kanı içerek beni kupkuru bir insana, kaba mukavvadan yapılmış bir çakımda tutuşacak bir kibrite dönüştürecekti.<a id="GBS.0419.02"/> Durup da ölmeyi bekleyemezdim. Birden ayağa fırladığımı hissettim, ellerim ve kollarım özgürlüklerine kavuşmuştu, tüm vücuduma kuvvet gelmişti. O hortlağı birden itip burnuna bir yumruk geçirdim, hatta burnundaki kıkırdağın kırıldığını bile duydum, bunu çok iyi hatırlıyorum. Kapıya doğru koştum, kapıyı iterek açtım, sokağa fırladım, sokaktaki cesetleri ezerek uçarcasına koşturdum. O da arkamdaydı,<a id="GBS.0419.03"/> yüksek sesle küfrederek beni izliyordu. Bazen o sivri tırnaklarını omzumda ve sırtımda hissediyordum. Arkama bakmaya cesaret edemedim, arkamı dönersem o korkunç pençeleriyle beni boğazlayacağını biliyordum, en iyisi hızla koşmaktı, hızla, daha hızlı, ayaklarım neredeyse yere bile değmiyordu, yüzüme doğru esen rüzgâr beni boğuyordu, yüzüme vuran kum parçaları canımı acıtıyordu. Ama o hâlâ pençeleriyle<a id="GBS.0419.04"/> sırtımı çiziyordu. Aklıma birden daha önce dinlediğim bir hortlak hikâyesi geldi, hikayenin sonunda kazanan oğlanın şöyle bir sırrı vardı: Büyük bir ağaca doğru koş, hemen ardından ani bir dönüş yap. Hortlaklar ani dönüşler yapamazdı. Yeniayın altında bir devin kafası gibi duran bir kayın ağacına doğru dörtnala koştum, tam ağaca çarpacakken ani bir dönüş yapıp yana çekildim, arkama baktığımda<a id="GBS.0419.05"/> hortlak ağaca sarılmış ve o uzun tırnaklarıyla ağacın demir gibi kabuğunu tırmalıyordu...</p>
			<p>Bitmiş tükenmiş bir halde geri dönerken yolun üzerindeki taze kanlar ayaklarımı ıslattı. Bir grup domuz yavrusu büyüklüğünde kan emen örümcek, kalıntıların üzerinde dolanıyordu, örümcekler, o ağır mı ağır şişkin karınlarını sürüyerek zar zor hareket ediyorlardı, kıçlarından çıkan pembe ipeği andıran ağları<a id="GBS.0420.01"/> insan kanına bulandı, örümceklerin geçtiği yerlere ayak basmak neredeyse olanaksızdı ama yine de oradan geçmem gerekiyordu, ayağıma tutkal gibi bir şey dolandı, ayağımı kaldırınca ağ da uzadı, uzadıkça uzadı, ayak bileklerime dolandı, yürümeye çalışınca ağ içinde bulunduğum o küçük patikaya da bulaştı, iki bacağım büyük bir pamuk şekerine dönüştü...</p>
			<p>Gün aydınlandıktan sonra dün gece olanları<a id="GBS.0420.02"/> anneme anlatmak için sabırsızlanıyordum ama annem öyle endişeli görünüyordu ki ağzımı açmaya cesaret edemedim. Annem telaşla çocukları ve eşyalarımızı arabaya yüklüyordu, tüfeği de unutmadı elbette. Hemen o örümceklere bakındım ama hiçbiri ortalıkta görünmüyordu. Onların enkazın altına çekildiğinden emindim, şu kırık tuğlaları biraz eşelesem bulacaktım onları. Örümceklerin enkazın üzerine dışkıladığı<a id="GBS.0420.03"/> o ipeksi pembe şeyler hâlâ duruyordu, kış güneşinin vurduğu bu şeylere “güzel” deniyordu. Yerden bir inek kemiği alıp o pembe örümcek ağlarını karıştırdım. Kemiği çevirmeye başladım, ağlar, kemiğin üzerine dolandı, sonunda kocaman, şeffaf, yapışkan ve balıkyağına benzeyen bir şeye dönüştü. Kemiği köye kadar ardımdan sürükledim, köye vardığımızda arkamda pembe bir ipek yolu bırakmıştım.</p>
			<p>Birden<a id="GBS.0420.04"/> yolun üzerinde insanlar mekik dokumaya başladı, çoğunun üzerinde askerî üniforma vardı, üniformalı olmayanlarsa bellerine üzerinde ahşap saplı el bombaları olan deri kemerler takmıştı. Yolun üzerine yeşil renkli boş mermi kovanları saçılmıştı, yolun kenarındaki hendekteyse yarılmış karnından bağırsakları dışarıya fırlamış bir at ölüsüyle bir yığın havan topu parçası vardı. Annem birden tüfeği<a id="GBS.0420.05"/> eline alıp onun içi buzlu su dolu olan hendeğin içine fırlattı. Omuzlarında iki ağır ahşap sandık taşıyan bir adam şaşkınlıkla bize baktı. Yükünü yere bırakıp tüfeği hendekten aldı. Bu sırada o bir başına duran kayın ağacını gördüm, ağaç yerinde duruyordu ama hortlak gitmişti, ağacın gövdesinde onun tırnaklarıyla açtığı yaraları gördüm. Kadın muhtemelen o dikenli çalıların arasına geri dönmüş ve hortlaklık<a id="GBS.0421.01"/> işleriyle meşgul oluyordu, evine dönmüş olma olasılığı sıfırdı çünkü köyün her yeri cesetlerle dolup taşmıştı.</p>
			<p>Wang ailesinin höyüğüne yaklaştığımızda sanki büyük bir demir eritme fırınından gelen sıcak bir hava dalgası vurdu yüzümüze. Köyün üzerinde dumanlar tütüyordu, köyün girişindeki ağaçların üzeri siyah bir kurum tabakasıyla kaplanmıştı, nereden geldiklerini bilmediğim bir sinek sürüsü,<a id="GBS.0421.02"/> at ölülerinin bağırsaklarına ve insan cesetlerinin yüzlerine konup duruyordu.</p>
			<p>Annem bizi beladan uzak tutmak için bizim köye giden bir patikaya saptı. Patika çukurlarla dolu olduğundan arabamız zar zor ilerliyordu. Annem arabayı durdurup tutma kollarına asılı olan yağ tenekesini indirdi, yağın içine bir kuştüyü batırıp tekerlekleri ve dingili yağladı. Annemin şişmiş elleri darı çöreğine benziyordu.<a id="GBS.0421.03"/> “Şuradaki koruluğa gidip biraz dinlenelim,” dedi annem arabayı yağladıktan sonra. Yolda geçirdikleri bunca zaman boyunca Lu Shengli ve Dilsiz kardeşler hiç mızmızlanmadan denileni yapmaya alışmışlardı. Arabanın içinde oturarak seyahat ettiklerinden, hiç yürümemişlerdi, ağızlarını bile açmaya yüzleri yoktu. Yeni yağlanmış dingillerin çıkardığı akıcı ses ta uzaklardan bile duyuluyordu. Yolun<a id="GBS.0421.04"/> hemen yanındaki tarlalarda kurumuş taneleri ve koyu püskülleriyle birkaç darı dikiliyordu. Darı püsküllerinin üzerindeki sürgünlerin bir kısmı göğe doğru uzanmıştı, bir kısmı da yere eğiliyordu.</p>
			<p>Koruya yaklaştığımızda oraya gizlenmiş olan bir havan topu siperi bulduk. İçinde yaşlı kaplumbağalar gibi boyunlarını uzatmış olan onlarca top vardı. Namluların üzeri ağaç dallarıyla örtülmüştü ve<a id="GBS.0421.05"/> topların lastik tekerlekleri toprağa iyice gömülmüştü. Topların arkasında bir sıra büyük ahşap sandık vardı, sandıkların bazıları zorla açılmıştı, içlerinde birbiri üstüne yığılmış olan sarı pirinç kaplamalı bir sürü top mermisi vardı. Başlarında çam dallarından yapılmış kamuflaj kepleri olan topçuların bir kısmı ağaçların altına çömelmiş, emaye kaplardan su içiyordu, bazılarıysa ayakta dikilmiş bir<a id="GBS.0422.01"/> halde su içiyordu. Askerlerin arkasında ateşin üzerinde kaynamakta olan demir kulplu bir kazan vardı. Kazanda at eti pişiriyorlardı, onun at eti olduğunu nereden mi bildim? Çünkü kazanın içinden nallanmış bir at bacağı fırlamıştı, göğü işaret eden bacağın bileklerinde keçisakalını andıran uzun tüyler vardı, hilal şeklindeki nal, ışıl ışıl parlıyordu. Aşçı ateşin içine birkaç çam dalı attı. Ateşten<a id="GBS.0422.02"/> çıkan dumanlar ağaçlar gibi göğe yükseliyordu. Kazandaki su iyice kaynayıp dumanlar çıkarmaya başladığında kazanın içindeki zavallı at bacağı durmadan titredi.</p>
			<p>Subaya benzeyen biri koşarak yanımıza gelip kibar bir şekilde oradan uzaklaşmamızı söyledi. Annem buz gibi bir kendine güvenle onun bu ricasını geri çevirdi. Annem, “Kumandanım, eğer bizi buradan zorla göndermek istiyorsanız, gideriz,<a id="GBS.0422.03"/> buna bir diyeceğim yok ama buradan gidecek başka bir yol bulmamız lazım o zaman,” dedi. “Ölmekten korkmuyorsunuz demek?” dedi o adam gönülsüzce, “Havan topları tarafından parçalanmaktan da mı korkmuyorsunuz? Bizim top mermilerimiz çok ağırdır, koca bir ağacı bile devirebilir.” “Buraya kadar nasıl geldik sanıyorsunuz,” dedi annem, “ölümden korkmuyoruz, aksine ölüm bizden korkuyor.” Adam birden yana<a id="GBS.0422.04"/> çekilip, “Sizi işgüzarlığımdan durdurdum, tamam, istediğiniz yere gitmekte özgürsünüz,” dedi.</p>
			<p>Sonunda alkali toprakların salındığı vahşi topraklara vardık. Bu vahşi topraklarda bir sürü yükselip alçalan tepe vardı, çekirge sürüsünü andıran askerler bu gri tepelerin rengini değiştiriyordu, yanlarında tavşana benzeyen midilliler vardı, midilliler iki tepenin arasında tozu dumana katarak dörtnala<a id="GBS.0422.05"/> koşuyordu. Yüzlerce, binlerce toz bulutu kalktı tepelerin arasından, toz bulutları güneşin göz kamaştırıcı bir parlaklığa büründürdüğü gökte birleşip tek bir parça halinde yine yere döndü. Önümüzde uzanan bu vahşi beyaz topraklar, gümüş bir denize benziyordu, sadece bir ok atımlık mesafeyi seçebiliyordunuz, daha ilerisini görmeye çalıştığınızda gözleriniz acıyordu. Annemi takip etmekten başka<a id="GBS.0423.01"/> seçeneğimiz yoktu, onun ardından yola koyulduk. Daha doğrusunu söylemek gerekirse aslında Shangguan Laidi’yi takip ediyorduk. Bu unutulmaz seyahatimiz boyunca Shangguan Laidi, arabayı sabırlı ve çok çalışkan bir eşek gibi çekip durdu, üstüne üstlük o ağır mı ağır tüfeği ustalıkla ateşleyerek kampımızı da korumuştu. Ona olan saygım ve sevgim sonsuzdu, geçmişte yaptıkları, ister deliliğinden isterse<a id="GBS.0423.02"/> de deliyi oynayıp bizi kandırmasından kaynaklansın, işte hepsi onun o romantik kahramanlık destanının vazgeçilemez birer notasıydı.</p>
			<p>Ayaklar altında feci ezilmiş o vahşi yola girince yürümek daha da zorlaştı, hemen yanı başımızdaki alkalik yolda yürümekse hemen hemen imkânsızdı. Yine de alkalik yola saptık, bu yolun üzerindeki henüz erimemiş kar kümeleri yolu uyuz olmuş bir başa çevirmişti,<a id="GBS.0423.03"/> ara sıra karşımıza çıkan kahverengi, kurumuş yabani otlar da o uyuz başın üzerinde tek tük kalmış seyrek saç tutumlarını andırıyordu. Etraf ne kadar tehlikeli görünse de tarlakuşları berrak gökte cıvıldamaya devam ediyordu, bir grup ot sarısı yaban tavşanı beyaz bir tilkinin önünde cephe almıştı, tilkiye doğru tuhaf savaş çığlıkları atıyorlardı, tilkiden çok çekmiş olan tavşanlar kahramanca tilkinin<a id="GBS.0423.04"/> üzerine atıldı. Tavşanların arkasında eli yüzü düzgün bir yabankeçisi sürüsü vardı, bir ileri bir geri gidip duruyorlardı, onların tavşanlara yardım etmek için mi yoksa sadece şamatayı izlemek için mi geldiklerini çıkaramadım.</p>
			<p>Otların arasında parlayan bir şey vardı, Sha Zaohua koşarak cismi yerden aldı, ardından arabanın üzerinden bana uzattı. Küçük metal bir kutuydu bu, içinde kızartılmış<a id="GBS.0423.05"/> küçük Japon balıkları vardı. Kutuyu ona geri verdim. Kutudan bir balık alıp anneme uzattı. Annem, “Ben yemem, sen ye,” dedi. Sha Zaohua balığı bir kedi gibi nazik hareketlerle midesine indirdi. Küfenin içinde oturmakta olan Büyük Dilsiz kirli elini uzatıp Sha Zaohua’ya, “Ah!” diye homurdandı. Hemen ardından küçüğü de ağlamaya başladı kirli elini uzatarak. Bu ikisinin de sukabağını andıran başları<a id="GBS.0424.01"/> vardı, alınlarının çok üzerinde duran gözleri alınlarını normalden daha kısa gösteriyordu, burunları düz ve uzundu, ağızları geniş, üstdudakları kısa ve yukarıya kıvrıktı, bu da sarı dişlerinin görünmesine neden oluyordu. Sha Zaohua sanki annemin fikrini almak istercesine ona bakıyordu. Ama annem hiç oralı bile değildi, bakışlarını uzaklara çevirmişti. Sha Zaohua kutudan iki balık alıp Dilsizlere<a id="GBS.0424.02"/> paylaştırdı. Kutu boşalınca içinde sadece birkaç balık parçası ve birkaç damla altın sarısı yağ kaldı. Sha Zaohua dilini çıkarıp kutunun dibindeki yağı yaladı. Bu sırada annem, “Biraz dinlenelim, az daha yol aldık mı kiliseyi göreceğiz,” dedi.</p>
			<p>Alkalik toprağın üzerine sırtüstü yatmış göğe bakıyordum. Annemle büyük ablam ayakkabılarını çıkarıp arabanın tutma kollarına çarparak içlerindeki toprağı<a id="GBS.0424.03"/> temizlediler. İkisinin de topuğu çürümüş tatlı patatesi andırıyordu. Birden korkmuş bir kuş sürüsü yere doğru pike yaptı, acaba bir şahin mi görmüşlerdi? Şahin değilmiş, bir çift siyah kanatlı uçak, güneydoğudan vınlayarak üzerimize doğru geliyordu. Binlerce çıkrığın aynı anda çalışması gibi sesler çıkarıyorlardı. İlk başlarda çok yavaş ama yüksekten uçuyorlardı, tam başımızın üzerine geldiklerinde<a id="GBS.0424.04"/> hızla alçalmaya başladılar. Havada sanki kanat takmış iki buzağıymışçasına şapşal şapşal ama tam hızda ilerliyorlardı, uğuldayan pervaneleriyse buzağıların başına üşüşmüş at sineklerine benziyordu. Üzerimizden geçerlerken o şişkin karınları arabamızı sıyırdı, uçaklardan birinin camının arkasındaki gözlüklü bir adam sanki kırk yıllık dostummuş gibi bana tuhaf bir gülücük attı. Sanki onu bir<a id="GBS.0424.05"/> yerden tanıyormuşum gibi bir hisse kapıldım ama yüzü ve gülümsemesi şimşek hızıyla yanımdan geçtiğinden ötürü yüzünü iyi seçememiştim. Adam yanımdan uçup geçince peşi sıra şiddetli ve içinde ince bir toz bulutu, ot parçaları, kum ve tavşan boku taşıyan bir rüzgâr çıkıp bütün bu saydıklarımı birleştirerek mermi yağmuru gibi üzerimize yağdı. Sha Zaohua’nın elindeki kutu uçup gitti. Ağzımdaki çamuru<a id="GBS.0425.01"/> tükürüp panik içinde sıçradım. İkinci uçak daha da vahşi bir şekilde üzerime daldı, karnından ateşten yapılmış iki tane uzun dil çıkardı. Etrafımızdaki toprağa kurşunlar yağmaya başladı, toprak ve çamur parçaları dört bir yana saçıldı. Arkalarında siyah duman bulutları bırakan uçaklar, kanat kanada kum tepelerinin üzerindeki göğe doğru süzüldü. Uçakların kanatları altından çıkan alevler kısa aralıklarla<a id="GBS.0425.02"/> püskürmeye devam etti, alevlerden çıkan ses havlayan bir köpeği andırıyordu, kum tepelerinden sarı toz bulutları kalkmaya başladı. Havada suya pike yaban kırlangıçlar gibi süzüldüler, pervasızca inişe geçip hemen ardından ani bir dönüşle yukarıya çıkıyorlardı, yukarıya çıkarken pencere camları gümüş gibi parlıyordu, motorlu kanatlarıysa parlak bir metal mavisine dönüştü. Kum tepelerinde bir<a id="GBS.0425.03"/> hengâme başladı, sarı toz bulutunun içinde kalmış askerler panik içinde bir yandan zıplıyor, bir yandan da çığlıklar atıyorlardı. Sarı alevler göğü yalamaya devam ederken patlayan silah sesleri rüzgâr gibi esiyordu. İki uçak ürkmüş iki dev kuş gibi havada döneniyor, motorlarından da bir delinin şarkı söylemesi gibi sesler çıkıyordu. Uçaklardan biri kendi etrafında döndü, döndü, döndü, en sonunda<a id="GBS.0425.04"/> hareketsiz kalınca karnından siyah bir duman bulutu çıktı, sarsıldı, yutkundu, homurdandı, yalpalayarak hızla vahşi toprakların üzerine düştü. Saban demiri gibi kafası yere çarpınca çamurda kocaman bir delik açtı, telaşla kanatlarını çırptı bir süre, sonra karnından büyük bir ateş topu çıkarıp patladı, bu patlama sesinden ürken tavşanlar hemen kaçıştı. Diğer uçak yukarılarda bir yerde kuş gibi acı<a id="GBS.0425.05"/> bir çığlık atıp yoluna devam etti.</p>
			<p>Bu sırada Büyük Dilsiz’in başının yarısının olmadığını fark ettik, Küçük Dilsiz’in karnında da yumruk büyüklüğünde bir delik açılmıştı. Henüz ölmemişti, bize gözlerinin akıyla baktı. Annem hemen bir avuç alkalik toprak alıp yaranın üzerine bastı ama o cızırdayan yeşil sıvıyı ve dışarı doğru kıvrılmış beyaz bağırsakları yerinde tutmak için artık çok geçti.<a id="GBS.0426.01"/> Annem yaraya avuç avuç toprak bastı ama akışı bir türlü durduramadı. Küçük Dilsiz’in bağırsakları küfenin içine dolmaya başladı. Keçim ön bacaklarıyla yere çömelmiş çığlık çığlığa meliyordu, midesi ciddi biçimde çekilmişti, sırtı kemerlendi, ağzından bir top ot kustu.</p>
			<p>Keçimin açtığı yolda biz de ilerledik, büyük ablamla ben de kusmaya başladık. Annem kana bulanmış ellerini iki yana sarkıtmış<a id="GBS.0426.02"/> boş boş küfedeki bağırsaklara bakıyordu, dudakları seğirdi, birden ağzını sonuna kadar açıp kıpkırmızı bir sıvı kustu, hemen ardından feryat figan ağlamaya başladı.</p>
			<p>Bunun hemen ardından korunun oradaki Topçu Birliği’nden bizim köyün bulunduğu yöne doğru birbiri ardına karga karası havan topları yağmaya başladı, mavi bir ışık demeti korunun üzerindeki göğü lila rengine boyadı, güneş donuklaştı,<a id="GBS.0426.03"/> renksiz bir griye dönüştü. İlk salvodan sonra vahşi topraklar yıldırım düşmüşe döndü, ardından şarapnel parçalarının ıslıklarını duyduk, sonra kırık bir gonk gibi çalan patlamalar eşliğinde bizim köyden beyaz dumanlar tütmeye başladı. Birkaç salvodan sonra Taşkın Ejderha Nehri’nin karşı kıyısından misilleme yapan daha büyük havan topları ateşlendi, topların bazısı koruya, bazısı da vahşi topraklara<a id="GBS.0426.04"/> düştü. Bu karşılıklı atışma, önce ben sana geleyim, sonra sen bana gelirsin, şeklinde bir akraba ziyaretine dönüşüp bir süre böyle devam etti. Vahşi toprakları bir sıcak hava dalgası vurdu. Bir saatlik çatışmadan sonra koruda büyük bir yangın çıkınca patlama sesleri kesildi. Ama bu sessizlik bizim köyün karşısından ateş edenler için geçerli değildi, top mermileri bitmemiş olacak ki toplar ateşlendikçe<a id="GBS.0426.05"/> giderek daha uzağa isabet eder oldular. Kumlu tepelerin ardı, birden havan toplarıyla masmavi kesildi, şarapnel parçaları ıslıklar çalarak bizim köye düştü, işte bu salvo korunun oradan atılanlardan sayıca ve etki olarak daha güçlüydü. Korudan atılan salvoları karga sürüsüne benzettiğimi söylemiş miydim? Kum tepelerinin ardına gizlenmiş olan havan toplarından gelenlerse eli yüzü düzgün<a id="GBS.0427.01"/> siyah domuz yavrularına benziyordu işte, kısa bacaklarıyla büyük adımlar atmaya çalışıp küçük kuyruklarını kıvırarak hork hork sesleriyle birbiri ardına bizim köye düştüler. Köye indikten sonra küçük siyah domuz yavruları değillerdi artık, şimdi büyük siyah panterlere, kaplanlara ve yabandomuzlarına dönüşmüşlerdi, testere gibi dişleriyle neye dokunsalar hemen ısırıveriyorlardı. Salvolar tüm şiddetiyle<a id="GBS.0427.02"/> sürerken uçaklar geri döndü ama bu kez kanat kanada çiftler halinde uçan yirmi tane uçak vardı. Bu kez çok yüksekten uçuyorlardı, bir yandan uçuyor, bir yandan da yumurtaları aşağıya salıyorlardı, vahşi topraklarda bir sürü büyük delik açıldı. Peki ya sonra? Bizim köyün oradan bir tank sürüsü gümbür gümbür gümbürdeyerek çıkageldi. O zamanlar bu uzun metal boyunları olan hantal makinelere tank<a id="GBS.0427.03"/> denildiğini bilmiyordum. Sıra halinde alkalik topraklara çıktılar. Tankların arkasından başlarında miğferler olan küme küme askerler geldi. Askerler bir yandan yere çömelip kısa adımlar atarak ilerliyor, bir yandan da havaya ateş ediyorlardı. Pat pat pat! Pat pat pat! Pat pat pat pat pat pat pat! Nişan almadan gelişigüzel ateş ediyorlardı. Zaten iki seçenekleri vardı, kurşun ya isabet edecek ya<a id="GBS.0427.04"/> da ıskalayacaktı. Havan toplarının açtığı bir deliğe girdik, kimimiz yere uzandı, kimimizse oturdu. Yüzlerimizde sakin bir ifade vardı, sanki hiçbirimiz korkmuyormuşuz gibi.</p>
			<p>Tankların paletleri hızla dönmeye başladı, tankların karınlarının altındaki bu birbirine zincirlenmiş gibi duran demir tekerlekler birbiri ardına sırayla dönerken büyük bir gürültü çıkartıyorlardı. Vahşi toprakların engebeli<a id="GBS.0427.05"/> zemini umurlarında değilmiş gibi boyunları ileriye doğru uzatıp ilerlemeye devam ettiler. Bir yandan deli gibi koşuyor, bir yandan da öksürüyorlardı, hapşırdılar, balgam çıkardılar, çirkin zorbalar gibi mantıksızca etrafı talan ettiler. Balgam çıkarmaktan sıkılınca ateş topları tükürdüler, her ateş topu tükürdüklerinde boyunları geri çekiliyordu. Vahşi topraklarda açtıkları büyük delikleri<a id="GBS.0428.01"/> kapatmak için tek yapmaları gereken şey deliklerin üzerinde şöyle birkaç kez ileri geri gezinmekti, arada toprak sarısı küçük insanları da toprağın altında bırakıyorlardı. Geçtikleri yerlerdeki topraklar sanki pullukla daha yeni sürülmüş tarlalara dönüşüyordu. Kumlu tepelerin önüne geldiklerinde üzerlerine top mermisi yağdı, pat pat, sorun değil, top mermileri onlara işlemiyordu, sadece birazcık sarsıldılar.<a id="GBS.0428.02"/> Ama arkalarındaki askerler için kazın ayağı hiç de öyle değildi, teker teker yere serildiler. Kumlu tepelerin arkasından ellerinde darı saplarından yapılmış meşaleler taşıyan bazı adamlar, koşarak gelip meşaleleri tankların karınlarının altına fırlatınca tanklardan birkaçı patlayarak yukarıya sıçradı. Adamların birkaçı da yerde taklalar atarak tankların önüne düştü, birkaç patlama sesi<a id="GBS.0428.03"/> duyuldu, bazı tanklar öldü, bazısı yaralandı. Kum tepelerindeki askerler büyük plastik bir top gibi aşağıya yuvarlanıp orada bulunan miğferli askerlerle savaştılar. İç içe geçen bağrışmalar, anlamsız kükremeler, yumruk yumruğa dövüşenler mi istersiniz, yoksa uçan tekme atanlar mı, boyun sıkan mı alırsınız yoksa taşak sıkan mı, parmak ısıran, kulak çeken, göz oyan, beyaz kılıcı sokup kıpkırmızı çıkaran,<a id="GBS.0428.04"/> saymakla bitmez. Hiçbir teknik atlanmadı. İri bir askere yenilmekte olan kısa boylu bir tanesi eline gizlice bir avuç kum alıp, “Ağabeyciğim, seninle ben akraba sayılırız, benim baba tarafından kuzenimin karısı senin küçük kız kardeşin, tüfeğinin kabzasıyla beni dövme ne olur?” dedi. İri olan, “Tamam, seni bu kez affediyorum, bir keresinde evine gelip içki içmişliğim var, sizin evdeki o bakır<a id="GBS.0428.05"/> karaf ne güzeldi ya, o tarz işlenmiş karafa mandarin ördeği karafı derler,” dedi. Bu sırada kısa olan elindeki kumu, irinin yüzüne fırlattı. İri askerin gözleri kısa bir süreliğine görme yetisini yitirince kısası sinsice onun arkasına geçip bir el bombasıyla irinin kafasını patlatıp kabak gibi açtı.</p>
			<p>O gün o kadar çok manzarayla karşılaştım ki olan biten her şeyi görebilmem için on tane gözüm<a id="GBS.0429.01"/> olsa yine de hepsini göremezdim, gördüklerimi size anlatmam için on tane ağzım olsa bile yine de hepsini anlatmaya halim kalmaz. Miğferli askerler dalgalar halinde hücum ettiler, ölüler duvar gibi önlerine yığıldı, yine de yıkamadılar. Ardından ateş püskürten makineler geldi, makine bir atışta kumlu tepeleri cama çevirdi, uçaklar yine geldiler, aşağıya lavaş ve etli çörekler fırlattılar, ha bir<a id="GBS.0429.02"/> de unutmadan şunu da söyleyeyim, deste deste rengârenk kâğıt paralar da fırlattılar.</p>
			<p>Akşam karanlığı bastırınca iki taraf da yoruldu ve biraz oturup dinlendiler. Biraz dinlendikten sonra yine savaşmaya başladılar, öyle hararetli savaştılar ki; yer gök kızardı, donmuş topraklar çözüldü, yabani tavşanlar tek tek yere serildi, hayır, vurulmadılar, hepsi korkudan öldü.</p>
			<p>O gece o kadar çok top<a id="GBS.0429.03"/> ve tüfek patlaması oldu ve gök öyle bir aydınlandı ki o parlaklıktan gözlerimizi açamadık.</p>
			<p>Gün aydınlandığında miğferli askerler silahlarını atıp teslim oldular.</p>
			<p>1948 yılının ilk gününün sabahı bizim aileden beş kişi ve benim keçim, donmuş Taşkın Ejderha Nehri’ni çok dikkatli bir şekilde geçip karşıdaki sete tırmandık, Sha Zaohua’yla ben, büyük ablama arabayı çekerken yardım ettik. Setin<a id="GBS.0429.04"/> üzerinden nehrin havan toplarıyla delik deşik olmuş donmuş yüzeyine baktık, bu büyük deliklerden fışkıran nehir suyunu izledik, buz parçalarının kırılırken çıkardığı çatırtıları dinledik, neyse ki hiçbirimiz nehrin içini boylamamıştık. Güneş nehrin kuzeyindeki savaş alanına vuruyordu, barut ve duman kokusu henüz dağılmamıştı, bağırışlar ve zafer nidaları duyduk, ara ara patlayan silah sesleri o<a id="GBS.0429.05"/> vahşi toprakları hayatta tutuyordu. Miğferler zehirli mantarlar gibi etrafa dağılmıştı. Birden Dilsiz kardeşleri hatırladım, annem o iki kardeşi havan toplarının açtığı bir deliğe koymuştu, üzerlerine toprak bile atamamıştık. Kendi kendime, hadi arkanı dön ve köye doğru bak biraz, dedim, bizim köy nasıl olduysa tam anlamıyla bir enkaza dönüşmemişti –bir mucizeydi bu– kilise hâlâ ayakta dikiliyordu,<a id="GBS.0430.01"/> değirmen de öyle, Sima’ların evinin sadece yarısı yerle bir olmuştu. Ama en önemlisi, bizim evin hâlâ ayakta duruyor olmasıydı, sadece salonun çatısında bir havan topunun açtığı büyük bir delik vardı. Avluya girdiğimizde sanki birbirini tanımayan yabancılar gibi süzdük birbirimizi. Bir süre bakıştıktan sonra birbirimize sarılıp annemin liderliğinde ağlamaya başladık.</p>
			<p>Ağlama seslerimiz birden<a id="GBS.0430.02"/> Sima Liang’ın o değerli ağlayışıyla bastırıldı. Arkamıza döndüğümüzde Sima Liang’ın bir rakun gibi kayısı ağacının tepesine çömelmiş olduğunu gördük, üzerinde köpek derisi vardı. Annem hemen onun yanına gidip kollarını açtı. Sima Liang ağaçtan atlayıp kendini siyah bir duman gibi annemin kucağına attı.</p>
		</section>
	</section>
	<div style="display:none;"><a id="GBS.0430.03"/></div><div style="display:none;"><a id="GBS.0430.04"/></div><section class="si-footnotes" epub:type="footnotes">
		<aside class="si-footnote" epub:type="footnote" id="f34"><a class="si-backref" href="#ref_f34">34.</a><span class="si-footnote-text"> Tek parçalı geleneksel bir Çin elbisesi. (Ç.N.)</span></aside>
		<aside class="si-footnote" epub:type="footnote" id="f35"><a class="si-backref" href="#ref_f35">35.</a><span class="si-footnote-text"> Üflemeli bir Çin müzik aleti. (Ç.N.)</span></aside>
		<aside class="si-footnote" epub:type="footnote" id="f36"><a class="si-backref" href="#ref_f36">36.</a><span class="si-footnote-text"> Deyimin Çincesi; “Taşak kebabı yaparken karaya vuran balığı tutmak.” (Ç.N.)</span></aside>
		<aside class="si-footnote" epub:type="footnote" id="f37"><a class="si-backref" href="#ref_f37">37.</a><span class="si-footnote-text"> Milliyetçi Kuomingtang Hükümeti tarafından desteklenen silahlı çete. (Ç.N.)</span></aside>
		<aside class="si-footnote" epub:type="footnote" id="f38"><a class="si-backref" href="#ref_f38">38.</a><span class="si-footnote-text"> Geleneksel bir Çin dansı. (Ç.N.)</span></aside>
	</section>
<div style="display:none;"><a id="GBS.0430.05"/></div></body>
</html>