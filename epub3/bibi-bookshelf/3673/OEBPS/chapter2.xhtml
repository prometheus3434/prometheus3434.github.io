<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
<head>
	<title>İri Memeler ve Geniş Kalçalar</title>
	<link href="main.css" rel="stylesheet" type="text/css"/>
<meta name="Adept.resource" value="urn:uuid:7475e036-2ad0-9835-172e-f49c4d72ddd9"/>
</head>
<body xmlns:epub="http://www.idpf.org/2007/ops" class="chapter" epub:type="chapter"><div style="display:none;"><a id="GBS.0072.01"/></div>
	<section class="container">
		<h1>İkinci Bölüm</h1>
		<section class="subchapter" epub:type="subchapter">
			<h2>1</h2>
			<p>Kanamasını durdurmak için yediği iğnelerden sonra annem nihayet kendine geldi. Gördüğü ilk şey bacaklarımın arasındaki o ipekböceği kozasını andıran pipi oldu, gözünün feri kaçmış annemin gözleri birden ışıl ışıl parlamaya başladı. Beni kollarına alıp pirinç gagalayan bir tavuk gibi öptü. Boğuk boğuk ağlayıp dudaklarımı aralayarak meme ucunu aradım. Annem meme ucunu<a id="GBS.0072.02"/> ağzıma sokuverdi. Tüm gücümle emdim ama hiç süt gelmedi, sadece kan tadı aldım. Avazım çıktığı kadar bağırıp ağlamaya başladım. 8. ablam –şu benden önce doğan kız çocuğu– yanımda uzanmış sızlanıyordu. Annem beni 8. ablamın yanına yatırıp <em>kang</em>’dan aşağı indi. Sendeleyerek su fıçısının yanına gitti, fıçının içine doğru eğilip bir katır gibi su içti. Uyuşmuş bir halde avludaki cesetlere baktı. Anne<a id="GBS.0072.03"/> eşek ve yavru katır istiflenmiş fıstıkların yanında tir tir titriyordu. Ablalarım üzgün bir şekilde avluya girdiler. Annemin yanına koşturup bitkin bir halde ağladıktan sonra yere yığıldılar.</p>
			<p>Japonlar, dedem ve babamı öldürdü ama üçümüzü –annemi, 8. ablamı ve beni– kurtaranlar da yine onlar oldu.</p>
			<p>Büyük felaketten sonra evimizin bacası ilk kez tütüyordu. Annem, ninemin sandığını kırıp içinden<a id="GBS.0072.04"/> yumurta, hünnap, nöbet şekeri ve yıllardır sandığın içinde duran bir ginseng kökü çıkardı. Sandıktan çıkardıklarının hepsini bir <em>wok</em>’a<a class="si-noteref" epub:type="noteref" href="#f11" id="ref_f11">11</a> koyup kaynattı, su kaynamaya başlayınca yumurtalarda bir hareketlenme oldu. Annem, ablalarıma seslenip onları bir tepsinin etrafında oturttu. <em>Wok</em>’un içindekileri bir kepçeyle tepsinin üstüne koyarken, “Çocuklar, hadi yiyin,” dedi.</p>
			<p>Ablalarım tepsideki yiyecekleri<a id="GBS.0072.05"/> aç kurtlar gibi yiyip yuttular. Annem sadece yemeğin suyunu içti, geride bir şey kalmayıncaya kadar tam üç tas içti. Bir süre sustular, sonra kollarını birbirlerine dolayıp ağlamaya başladılar. Annem onların ağlamasının bitmesini bekledikten sonra, “Kızlar, minik bir erkek kardeşiniz ve bir de minik kız kardeşiniz oldu,” dedi.</p>
			<p>Annem beni emzirdi. İçine hünnap, nöbet şekeri ve yumurta tadı<a id="GBS.0073.01"/> karışmış olan o muhteşem sıvıyı içtim. Gözlerimi kocaman açtım. Ablalarım heyecanla bana bakıyordu. Ben de puslu gözlerle onlara baktım. Annemin memelerindeki sütü kuruttuktan sonra, 8. ablamın sızlamaları eşliğinde gözlerimi yumdum. Annemin onu kollarına alarak, “Hayatımda bir sen eksiktin,” diye iç çektiğini duydum.</p>
			<p>Ertesi sabah <em>hutong</em>’da, dan dan, diye bir gonk sesi yankılandı. Mutluluk<a id="GBS.0073.02"/> Malikânesi’nin baş kâhyası Sima Ting’in gırtlağını parçalarcasına, “Sevgili köy halkı, sevgili köy halkı, ölülerinizi dışarı çıkarın, hepsini dışarı taşıyın...” diye bağırdığını duydum.</p>
			<p>Annem, beni ve 8. ablamı kucağına alıp avluya çıktı, feryat figan ağlıyordu. Ama yüzünde gözyaşından eser yoktu. Ablalarım annemin etrafında toplandı, kimisi ağlıyor kimisi de ağlamıyordu. Ağlayanların yüzünde<a id="GBS.0073.03"/> de gözyaşından eser yoktu.</p>
			<p>Sima Ting elinde pirinç gonguyla bizim avluya girdi. Kurumuş bir sukabağına benziyordu, tam yaşını tahmin etmek imkânsızdı çünkü tüm yüzü buruşmuştu, çilek gibi bir burnu vardı, gözyuvalarında bir çocuğun gözleri gibi yerinde duramayan kapkara gözleri vardı. Kambur duruşuyla rüzgârda kalmış bir muma benziyordu; yani bir ayağı çukurdaydı, o yaşa gelmişti işte ama<a id="GBS.0073.04"/> çok bakımlı, beyaz ve tombul elleri vardı, avuç içleri sanki üzerlerinde beş tane gamze varmış gibi duruyordu. Annemin dikkatini çekmek istercesine aralarında bir adım kala durup tüm gücüyle gongunu çalmaya başladı. Gong, dong dang dung dan, diye kırık bir sesle boğuk boğuk çaldı. Annem yutkundu, boynunu dikleştirdi, bir dakika kadar nefesini tuttu. “Ne büyük bir trajedi!” diye abartılı bir şekilde<a id="GBS.0073.05"/> içini çekti Sima Ting bizim avludaki cesetlere bakarken. Ağzı, dudakları, yanakları ve hatta kulakmemelerinde bile ne kadar üzgün ve kızgın olduğunu gösteren bir ifade vardı ama burnu ve gözlerinde başkalarının felaketine ne kadar sevinen biri olduğunu, tabiri caizse kına yaktığını gösteren sinsi bir neşe gizliydi. Shangguan Fulu’nun yerde yatan cesedinin yanına gidip bir süre başında kalas gibi<a id="GBS.0074.01"/> dikildi. Sonra başı gövdesinden ayrılmış olan Shangguan Shouxi’nin yanına gitti, eğilip feri kalmamış gözlerine sanki onunla duygusal bir bağ kurmak istermiş gibi uzun uzun baktı. Sırıtırken ağzının kenarından salyalar aktı. Shangguan Shouxi’nin yüzündeki sakin ifadeyle kıyaslayınca Sima Ting’in yüzü aptal ve vahşi görünüyordu. “Sözümü dinlemediniz, sözümü niye dinlemediniz ki...” diye sanki ölüleri<a id="GBS.0074.02"/> azarlıyor ya da kendi kendine konuşuyormuş gibi mırıldandı. Annemin yanına gelip, “Shouxi’nin karısı, birilerini çağırıp cesetleri kaldırmalarını söyledim, bu hava, havaya bak,” dedi. Başını kaldırıp göğe baktı, annem de başını kaldırıp göğe baktı. Başlarının üzerindeki gök kurşuni bir ağırlıktaydı, hatta doğuya bakınca, siyah yağmur bulutlarıyla çevrelenmiş kan kırmızısı sabah güneşi görülüyordu.<a id="GBS.0074.03"/> Aslan heykellerimizin üzeri sabah çiyiyle ıslanmıştı. “Yağmur yağdı yağacak. Eğer cesetleri kaldırmazsak, yağmurda ıslanacaklar, ardından güneşte de kurudular mı gerisini sen düşün artık...” diye usulca mırıldandı Sima Ting. Annem kucağında ben ve 8. ablamla, Sima Ting’in önünde diz çöküp, “Kâhyabaşı, ben yetimleriyle birlikte dul kalmış bir kadınım, size güveniyorum, çocuklar, gelin de amcanızın<a id="GBS.0074.04"/> önünde diz çökün,” dedi. Ablalarım hep birlikte Sima Ting’in önünde diz çöktü. Sima Ting gongunu tüm gücüyle, dan dan diye çaldı. “Ecdadını siktiğim,” diye sövmeye başladı Sima Ting gözlerinden yaşlar akarken, “bütün bunlar şu piç Sha Yueliang’ın suçu, pusu kurup kaplanın götüne çomak soktu, Japonlar da boş durur mu, karşılığında masum halkı öldürdüler. Hadi kızlar, toparlanıp ayağa kalkın, ağlamayın<a id="GBS.0074.05"/> artık, bu felaket sadece sizin ailenin başına gelmedi, kim tahmin ederdi ki benim Kaymakam Zhang Weihan tarafından belediye başkanı olarak tayin edileceğimi? Kaymakam bey kaçtı, belediye başkanı burada, hiçbir yere gitmiyor. Ecdadını siktiklerim!” Ardından avlunun dışına doğru, “Gou San, Yao Si, ne sallanıp duruyorsunuz, isterseniz ikinize birer tahtırevan göndereyim!” diye bağırdı.</p>
			<p>Gou San<a id="GBS.0075.01"/> ve Yao Si bellerini bükerek bizim avluya girdi, arkalarında kasabanın aylaklarından oluşan bir grup vardı. Bu ikisi Belediye Başkanı Sima Ting’in önayakları, arka pençeleriydiler, yani ayak işlerine bakıyorlardı, onun onurlu muhafızları ve takipçileriydiler, onun prestij ve iktidar gücü bu ikisinin yaptıklarına dayanıyordu. Yao Si’nin kolunun altında kullanılmaktan bakkal defterine dönmüş, kapağı<a id="GBS.0075.02"/> saman kâğıdından olan bir defter vardı, kulaklarının arasına çiçek saplı, güzel bir kurşunkalem sıkıştırmıştı. Gou San bin bir güçlükle Shangguan Fulu’yu yüzüstü çevirip onun o şişmiş kara yüzünü, sabahın kırmızı bulutlarını görmesi için göğe doğru çevirdi. Ardından şöyle şakımaya başladı: “Shangguan Fulu –başı parçalanmış– aile reisi.” Yao Si parmaklarından birini yalayıp nüfus kayıt defterini<a id="GBS.0075.03"/> açtı, defterde Shangguan’ların sayfasına gelene kadar defterin sayfalarını çevirdi durdu, sonra kulak arkasından kurşunkalemini aldı, bir diziyle yere çöktü, defteri diğer dizinin üzerine yerleştirdi, ardından diliyle kaleminin ucuna dokunup deftere, Shangguan Fulu’nun adını yazdı. “Shangguan Shouxi,” Gou San’ın sesi birden o canlılığını yitirdi, “başı gövdesinden ayrılmış.” Annem feryat figan ağlamaya<a id="GBS.0075.04"/> başladı. Sima Ting, Yao Si’ye dönerek, “Kayda devam, kayda devam, duydun mu beni?” diye çıkıştı. Ama Yao Si, Shangguan Shouxi adının üzerine sadece bir yuvarlık çizip ölüm nedenini yazmadı. Sima Ting tokmağını kaldırıp Yao Si’nin kafasına geçirirken bir yandan da, “Ananın amı, bir ölünün üzerinde ucuz numaralar yaparak nasıl saygısızlık edersin? Okuma yazmam yok diye bana kabadayılık mı taslıyorsun<a id="GBS.0075.05"/> yoksa?” diye sövdü. Yao Si yüzünü ağlayacakmış gibi asıp, “Efendim, ne olur vurmayın bana, hepsini yüreğime yazdım, bin yıl geçse de unutmam,” dedi. Sima Ting gözlerini ona dikerek, “O kadar uzun yaşayacağını da nereden çıkardın, bin yılmış, nesin sen, kara kaplumbağası mısın yoksa su kaplumbağası mı?” dedi. Yao Si, “Efendim, lafın gelişi söyledim onu, sizinle kim aşık atabilir, kavganın lüzumu<a id="GBS.0076.01"/> yok!” diye karşılık verdi. Sima Ting, Yao Si’nin kafasına tokmakla bir daha vurdu. “Shangguan,” Gou San, Shangguan Lü’nün başında dikilirken anneme dönüp, “kaynananın kızlık soyadı neydi?” diye sordu. Annem başını salladı. Yao Si, kaleminin ucuyla defterine vurup, “Lü!” dedi. “Shangguan Lü,” diye bağırdı Gou San, sonra eğilip dikkatli bir şekilde cesedi inceledi. “Çok tuhaf, hiç yara izi yok.”<a id="GBS.0076.02"/> diye mırıldandı Shangguan Lü beyaz saçlı başını bir o yana, bir bu yana çevirirken. Shangguan Lü’nün ağzından ince bir inilti çıktı. Gou San aceleyle doğruldu, hayrete düşmüş bir halde birkaç adım geri çekilerek şöyle kekeledi: “Ö-öl-ölmemiş, yaşıyor...” Shangguan Lü yeni doğmuş bir bebek gibi gözlerini yavaş yavaş açtı, cam gibi gözlerle boş boş etrafa bakındı. Annem, “Ana!” diye bir çığlık attı.<a id="GBS.0076.03"/> Beni ve 8. ablamı, iki ablamın kucağına bırakıp koşar adım ninemin yanına giderken birden duruverdi. Ninemin gözlerinin odaklandığı bir şey olduğunu hissetmişti. Ninemin gözlerinin odaklandığı şey, en büyük ablamın kucağında olan bendim. Sima Ting, “Kızlar, görmüyor musunuz, yaşlı kadın çocuğu görebilmek için ölümden döndü, erkek mi çocuk?” dedi. Ninemin gözlerindeki bakış beni çok rahatsız etti,<a id="GBS.0076.04"/> ben de ağlamaya başladım. Sima Ting, “Torununu görsün bir, böylece huzur içinde ölebilir,” dedi. Annem, beni büyük ablamın kucağından alıp dizleri üstünde emekleyerek ninemin yanına gitti, beni ninemin göz hizasına kaldırdı, ardından ağlayarak, “Ana, başka bir şansım yoktu, bu adımı atmak zorundaydım...” dedi. Shangguan Lü, bacaklarım arasındaki o noktaya bakarken birden gözleri ışıl ışıl parlamaya<a id="GBS.0076.05"/> başladı. Karnından bir guruldama duyuldu, hemen ardından etrafa pis bir koku yayıldı. “Bitti, son nefesini verdi, bu kez gerçekten öldü,” dedi Sima Ting. Annem beni tekrar kucağına alıp ayağa kalktı, o kadar erkeğin arasında memesini çıkarıp meme ucunu ağzıma soktu, ağır memelerini yüzüme dayayınca ağlamayı kestim. Belediye Başkanı Sima Ting, “Shangguan Lü, Shangguan Fulu’ nun karısı, Shangguan<a id="GBS.0077.01"/> Shouxi’nin anası, kocası ve oğlunun ölümünden duyduğu derin üzüntü nedeniyle ölmüştür. İşte bu kadar. Cesedini kaldırın!” diye bir açıklamada bulundu.</p>
			<p>Ceset taşımakla görevlendirilen adamlar ellerinde demir kancalarla geldi, tam kancaları Shangguan Lü’nün vücuduna saplayacaklarken Shangguan Lü yaşlı bir kaplumbağa gibi yavaş yavaş ayağa kalktı. Güneş ışınları bir limonu ya da yeni yıl pastasını<a id="GBS.0077.02"/> andıran şişmiş yüzüne vuruyordu. Yüzünde alaycı bir gülümsemeyle sırtını duvara verip otururken küçük bir dağı andırıyordu.</p>
			<p>Sima Ting, “Koca baldız, hayata bu kadar bağlı olduğunu bilmiyordum,” dedi.</p>
			<p>Belediye başkanının maiyetindekiler, üzerini içkiyle ıslattıkları koyun tüyünden yapılmış havlularıyla ağız ve burunlarını kapatıp cesetlerden yayılan pis kokuya karşı önlem aldı. Adamlar<a id="GBS.0077.03"/> üzerinde belli belirsiz okunan bir dize yazılı olan bir kapı kanadı getirdi. Dört aylak –şimdi belediyenin ceset toplamacılığıyla meşguldüler– ellerindeki kancaları hiç acele etmeden Shangguan Fulu’nun kol ve bacaklarına geçirip onu kapı kanadının üzerine koydu. Ardından aylaklardan ikisi, biri kapı kanadının önüne, diğeri arkasına geçti, kanadı kaldırıp cesedi avlunun dışına taşıdılar. Shangguan<a id="GBS.0077.04"/> Fulu’nun bir kolu kanattan sarkıp bir sarkaç gibi bir o yana, bir bu yana sallanmaya başladı. “Kapının önündeki şu yaşlı teyzeyi biraz kenara çekin!” diye bağırdı kanadı taşıyan aylaklardan biri. Ardından yollarına devam ettiler. “Sun hala bu, tamircinin karısı, nasıl burada ölmüş olabilir?” diye şaşkınlığını yüksek sesle dile getirdi <em>hutong</em>’dan biri. “Onu da at arabasına koyun.” <em>Hutong</em>’da her<a id="GBS.0077.05"/> kafadan bir ses çıkıyordu.</p>
			<p>Kapı kanadını Shangguan Shouxi’nin yanına bıraktılar. Shangguan Shouxi öldüğü pozisyonu koruyordu, göğe bir şikâyeti varmış gibi açılmış ağzından sanki içinde bir yengeç varmış gibi bir dizi şeffaf baloncuk çıkıyordu. Ceset toplayıcılar tereddütte kaldılar, işe nereden başlayacaklarını bilemediler. İçlerinden biri, “Hey, hadi şöyle yapalım,” dedi. Konuşması bitmeden<a id="GBS.0078.01"/> elindeki kancayı havaya kaldırdı. Annem, “Hayır, kanca olmaz!” diye bağırdı. Annem beni, büyük ablamın kucağına bırakıp ağlayarak kocasının başı olmayan cesedinin yanına koşturdu. O kopmuş başı kaldırmak istedi ama eli o şeye değer değmez hemen elini geri çekti. “Koca baldız, boş ver onu şimdi, başını yerine koyabileceğini mi sanıyorsun? At arabasının yanına git de bak bir, kimisini köpekler parçalayıp<a id="GBS.0078.02"/> yemiş, geriye bir bacağı kalmış, seninki yine iyi böyle!” dedi aylaklardan biri ağzına kapattığı havlu yüzünden boğuk boğuk çıkan sesiyle, “Açılın, kızlar ardınıza dönün, bakmayın sakın.” Sert bir hareketle annemi yerden kaldırıp onu ve ablalarımı bir kenara itti. Ardından bizi, “Gözlerinizi kapatın!” diye bir kez daha uyardı.</p>
			<p>Annem ve ablalarım gözlerini açana kadar avludaki cesetlerin hepsi<a id="GBS.0078.03"/> kaldırıldı.</p>
			<p>Cesetlerle dolup taşan at arabasının ardında tozlu sokaklarda ilerledik. Büyük ablamın geçen sabah gördüğü atları andıran üç at vardı: Kayısı sarısı, kestane kırmızısı ve pırasa yeşili. Ama şimdi başları önde, dalgın ve hüzünlü bir şekilde, ağır ağır yürüyorlardı, tüylerinin rengi de solgundu. Başı çeken kayısı sarısı atın bir bacağı sakattı ve topallayarak yürürken başı durmadan<a id="GBS.0078.04"/> savruluyordu. Arabacının bir elinde kırbacı vardı, boşta kalan eli de sürücü sırasında duruyordu. Arabacı, başının iki yanındaki kara ve ortasındaki beyaz saçlarıyla yaşlı bir baştankarayı andırıyordu. Yolun iki yanında kırmızı gözlerini arabanın üstündeki cesetlere dikmiş olan onlarca köpek vardı. Kurbanların aileleri arabanın arkasında yavaş yavaş yükselen toz bulutu içinde ilerliyordu. Bizim<a id="GBS.0078.05"/> arkamızda Belediye Başkanı Sima Ting ve maiyeti vardı. Kimisinin omzunda kürek vardı kimisi ellerinde kanca taşıyordu, içlerinden birisi ucunda kırmızı bir kumaş bağlı olan bambu bir direk taşıyordu. Sima Ting’in elindeyse her yirmi adımda bir çaldığı pirinç gongu vardı. Kurbanların aileleri gongun her çalışında hep birlikte feryat figan ağlıyordu. Hepsi isteksizce ağlıyor gibiydi, gonk sesinin yankılanması<a id="GBS.0079.01"/> biter bitmez ağlamayı kesiyorlardı. Sanki sevdiklerinin ardından değil de, belediye başkanının kendilerine verdiği görevi yerine getirirmişçesine ağlıyorlardı.</p>
			<p>İşte böyle, at arabasının ardında kesik kesik ağlayarak kilisenin yıkılmış çan kulesini, Sima Ting ve erkek kardeşi Sima Ku’nun beş yıl önce rüzgâr gücünü kullanarak un öğütmeyi başardıkları değirmeni filan geçtik. Yıkık dökük onlarca<a id="GBS.0079.02"/> yel değirmeni hâlâ gıcırdayarak dönüyordu. Yolun sağında, yirmi yıl önce Japon işadamı Toshiro Mifune’nin Amerikan pamuğu yetiştirmek için kurduğu şirketi geride bıraktık, Gaomi Kaymakamı Niu Tengxiao’nun kadınları ayak bağından kurtarmak için Sima Ting’in ekinleri kurutmaya bıraktığı harman yerinde düzenlediği toplantıda konuşmanın yapıldığı kürsüyü de geride bıraktık. En sonunda, Mo Nehri boyunca<a id="GBS.0079.03"/> ilerleyen at arabası sola döndü ve ta bataklığın oraya kadar genişletilmiş düz bir alana geldik. Nemli güney rüzgârı pis bir koku taşıyordu. Yolun kenarındaki hendekte ve nehrin sığ yerlerinde zayıf sesleriyle vıraklayan kurbağalar vardı, sürü halinde dolaşan iribaşlar nehrin rengini değiştiriyordu.</p>
			<p>Bu alana girdikten sonra at arabası hızını arttırdı. Arabacı “İhtiyar Baştankara” atları kamçılamaya<a id="GBS.0079.04"/> başladı, bir bacağı sakat olan at da bundan nasibini aldı. Engebeli yollardan geçen at arabası çok kötü sarsılıyor, arabanın kasasındaki deliklerden cesetlerin pis kokusu yayılıyordu. Artık kimse ağlamıyordu, kurbanların aileleri yenleriyle ağız ve burunlarını kapatmakla meşguldüler. Sima Ting ve maiyeti arkamızdan dolanıp arabanın önüne koşuşturdu. Bellerini iyice bükerek öne doğru koştular,<a id="GBS.0079.05"/> bizi, at arabasını ve cesetlerden yayılan o leş kokusunu arkalarında bıraktılar. Onlarca köpek delirmiş gibi havlayarak yolun iki tarafındaki buğday tarlalarından yola atladı. Buğday başakları arasında sanki dalgaların arasında bir görünüp bir kaybolan fok balıkları gibi sıçrayıp durdular. Bugün sanki kargalar ve kartallar için düzenlenmiş büyük bir festival gününü andırıyordu. Gaomi Kuzeydoğu<a id="GBS.0080.01"/> Bucağı’nın bütün kargaları bu geniş havzanın üzerine sanki at arabasının üzerinde toplanan kara bulut kümeleri gibi çöreklendi, gak gak diye uçuşup heyecanlı ve keskin çığlıklar atıyor, akla hayale gelmeyecek ve sayısız şekilde toplanıp durmadan pike yapıyorlardı. Olgun kargalar sert gagalarıyla doğruca cesetlerin gözlerini oyuyordu, deneyimsiz genç kargalarsa cesetlerin kafataslarına saldırıp,<a id="GBS.0080.02"/> “tak tuk” diye sesler çıkartıyorlardı. “İhtiyar Baştankara”nın kamçısı hiç yere inmedi. Her seferinde yere bir karga indirdi, yere düşen kargalar at arabasının tekerleri altında et suyuna döndü. Yüksekten uçan yedi, sekiz kadar kartal vardı. Zorlayıcı hava akımları onları bazen kargalardan daha alçakta uçmaya zorluyordu. Cesetlerde kartalların da gözü vardı, onlar da leş yiyiciydiler ama kargaların<a id="GBS.0080.03"/> arasına karışmak yerine ikiyüzlü, kibirli tavırlarını korumayı seçtiler.</p>
			<p>Güneş bulutların arasından çıkıp binlerce dönümlük olgun başaklara parlak yüzünü gösterdi. Güneş yüzünü gösterir göstermez rüzgâr da yön değiştirdi. Rüzgâr yön değiştirirken çok kısa süren bir sessizlik oldu, ardından başakların hepsi ya uykuya daldı ya da oracıkta ölüverdiler. Güneşin altında sanki tüm ufku kaplayan<a id="GBS.0080.04"/> altın bir plaka yükseldi. Küçük, altın iğnelere benzeyen sayısız ve sert buğday başağı parlamaya, baktıkça daha da çok parlamaya başladı. Tam bu sırada at arabası, buğday tarlaları arasında uzanan dar bir patikaya girdi. Arabacı buğday sapları arasında zar zor ilerliyordu. Başı, kayısı sarısı ve pırasa yeşili olan iki at çekiyordu, bu dar patika, ikisinin yan yana ilerlemesine izin vermeyince, ya<a id="GBS.0080.05"/> kayısı sarısı olan buğday sapları arasına giriyor ya da pırasa yeşili olan bu altın sarısı buğday tarlalarında ilerleyebiliyordu. Somurtan iki erkek çocuğu gibi birbirlerini itip buğday tarlalarında ilerlemeye devam ettiler. At arabası yavaşladıkça kargalar daha da saldırganlaşıyordu. Onlarca karga cesetlerin üzerine tüneyip sarkık kanatlarıyla cesetleri gagalamaya devam etti. “İhtiyar Baştankara”nın<a id="GBS.0081.01"/> kargalarla ilgilenmekten daha önemli işleri vardı. Bu seneki buğdaylar iyi büyümüştü, sapları kalın, püskülleri bol ve taneleri dolgundu. Başaklar atların karınlarına sürtüyor, arabanın kasasına ve tekerleklerine çarptıkça da insanın kulağını tırmalayan sesler çıkartıyorlardı. Tarlada birden köpek başları belirdi, başakların gözlerine batmasını engellemek için gözlerini kapatmışlardı. Arabanın<a id="GBS.0081.02"/> izini bulmak kolaydı, doğru yönü bulmak için koku duyularına güveniyorlardı.</p>
			<p>Tarlaya girdikten sonra iyice daralan patika bizim sıramızı da daralttı ve epey uzun bir kuyruğa dönüştük. Çoktandır kimse ağlamıyordu, en ufak bir hıçkırık sesi bile duyulmuyordu. Arada sırada kazara bir çocuk yere düşüyor, hemen yanında bulunan biri –bu kişinin akrabası olmasına gerek yoktu– düşen çocuğa dost elini<a id="GBS.0081.03"/> uzatıyordu. Bu ciddi atmosferde sanki dudakları mühürlenmiş gibi hiçbir çocuk ağlamıyordu, yarım ağızla bile olsa sızlanan yoktu. Buğday tarlalarına hâlâ sessizlik hâkimdi. Ama bu gergin ve huzursuz bir sessizlikti. Zaman zaman at arabasından ve delirmiş köpeklerin havlamalarından ürken keklik sürüleri havalanıyor, alçaktan uçarak uzaktaki buğdayların altın sarısı denizinde kayboluyordu. Buğday<a id="GBS.0081.04"/> yılanları, Gaomi Kuzeydoğu Bucağı’na özgü o ateş kırmızısı, zehirli, küçük yılanlar bazen başakların arasından şimşek gibi birden ortaya çıkıyordu. Yılanları gören atlar korkuyla titriyor, başlarını yukarıya kaldırmaya çekinen köpekler yerde sürünüyordu. Güneşin yarısı kara bir bulutun ardına girdi, kalan yarısıysa kavurucu ışınlarını göndermeye devam ediyordu. Bulutların koyu gölgeleri tarlaların<a id="GBS.0081.05"/> üzerinde uçarcasına koşturuyordu, güneşin bir yarısının üzerinde parladığı başaklar ateş sarısına büründü. Tersten esmeye başlayan rüzgâr yüz milyonlarca başağı havaya karıştırdı. Buğday taneleri aralarında fısır fısır fısıldaşıp korkunç haberi birbirlerine yaydılar.</p>
			<p>Önce kuzeydoğudan gelen, on milyonlarca buğday tanesinin arasından geçerken onlar tarafından şekillendirilen sıcak bir esinti<a id="GBS.0082.01"/> başakların uçlarını yaladı. Sessiz buğday denizinin içinde yavaş yavaş akan dereler oluştu. Ardından gelen güçlü bir esinti, buğday denizini ikiye ayırdı. Öndeki adamın taşıdığı bambu direğin ucuna bağlı olan kırmızı kumaş parçası, havada süzülmeye başladı, ardından bulutlar homurdandı. Kuzeydoğuda uzanan gökte altın bir yılan kıvranmaya başladı, bulutlar kan kırmızısına boyandı, gök sıkıntıyla<a id="GBS.0082.02"/> gürledi. Her şey kısa bir süre yine sessizleşti, gökte dolanan kartallar pike yapıp başakların uçlarında gözden kayboldu. Kargalarsa onların aksine sanki patlamak üzere olan bir bomba telaşıyla çığlıklar atarak yerden havalandılar. Ardından bir fırtına koptu, başaklar şahlanmış gibi dalgalandı. Kimi kuzeyden batıya kimi de doğudan güneye doğru savruldu. Uzun ya da kısa dalgalar bazen birleşip bazen<a id="GBS.0082.03"/> de birbirini iterek sarı bir girdap oluşturdu. Buğday denizi sanki derin bir kazanda kaynıyormuş gibiydi. Kargalar dağıldı. Birkaç solgun ve ince yağmur damlası düştü. Yağmur damlalarının arasında kayısı çekirdeği büyüklüğünde dolu taneleri de vardı. Hava birden ilik üşütecek denli soğuyuverdi. Seyrek dolu taneleri, buğday başakları ve buğday tanelerine, atların sağrılarına ve kulaklarına, cesetlerin<a id="GBS.0082.04"/> çıplak karınlarına ve yaşayanların kafalarına vurmaya başladı. Başına dolu tanesi isabet eden birkaç karga taş parçalarıymış gibi önümüze düştü.</p>
			<p>Annem beni sımsıkı kucakladı, o kırılgan başımı memelerinin sımsıcak aralığına gizledi. Annem doğar doğmaz gereksiz ilan edilen 8. ablamı, şimdi aptal bir bunağa dönmüş olan Shangguan Lü’ye eşlik etmesi için evde <em>kang</em>’ın üzerine bırakmıştı. Shangguan<a id="GBS.0082.05"/> Lü de kendi başına batı kanadına sürünmüş ve bir avuç eşek dışkısı alıp midesine indirmişti.</p>
			<p>Ablalarım üzerlerini çıkarıp yağmur ve doludan korunmak için başlarını kapattı. Shangguan Laidi’nin iki yeşil elma gibi diri ve sert olan memeleri, o güzel hatlarını gömleğinin üzerinden ilk kez sergiliyorlardı. Ama üzerini çıkarmayan bir o oldu. İki eliyle başını örtmeye çalıştı ama yağmur damlaları<a id="GBS.0083.01"/> onu yine de ıslatıyordu, üzerine doğru üfleyen rüzgâr elbisesini iyice yapıştırdı üzerine.</p>
			<p>Zor bir yolculuktan sonra nihayet mezarlığa vardık. Burası etrafı buğday tarlalarıyla çevrili, on dönümlük, açık bir alandı. İçinde üzerleri yaban otlarıyla kaplanmış düzinelerce mezar vardı, mezarların başında çürümeye yüz tutmuş ahşap mezar taşları duruyordu.</p>
			<p>Sağanak dinince, etrafa dağılmış bulutlar<a id="GBS.0083.02"/> aceleyle gözden kayboldu. Bulutların arasından göz kamaştıran mavi gök görünüyor, güneş ortalığı kavuruyordu. Geriye kalan dolu taneleri birden buharlaşıp yeniden göğe yükseldi. Yaralı başakların bazısı doğruldu bazısıysa sonsuza dek sakat kaldı. Soğuk rüzgâr yerini sıcağına bırakınca buğday taneleri da hemen ısındı, her geçen dakika bir öncekinden daha sarı bir hale geliyorlardı.</p>
			<p>Mezarlığın<a id="GBS.0083.03"/> yanında dikilip belediye başkanımız Sima Ting’in mezarlığa girişini izledik. Sima Ting’in her adım atışında ayaklarının altından çekirgeler sıçrıyordu, çekirgeler sıçrarken açık yeşil dış kanatlarını açıp altındaki pembe iç kanatlarını sergiliyorlardı. Sima Ting küçük sarı çiçekler açmış olan bir yabani krizantem yığınının yanına dikilip ayağıyla yeri işaret ederek yüksek sesle, “İşte burası, burayı<a id="GBS.0083.04"/> kazacağız,” dedi.</p>
			<p>Yedi yağız adam, omuzlarında küreklerle kayıtsızca öne çıktı, sanki birbirlerinin yüzlerini ezberlemek istiyormuş gibi uzun süre birbirlerini süzdüler. Ardından hepsi birlikte Sima Ting’in yüzüne baktılar. “Bana bakıp duracağınıza kazmaya başlasanıza!” diye öfkeyle kükredi Sima Ting. Gonk ve tokmağını bir kenara fırlattı. Gonk, beyaz püskülleri olan bir yabani ot yığının<a id="GBS.0083.05"/> üstüne düşüp bir kertenkeleyi yerinden etti; tokmak da bir yabani papatya yığınına çarptı. Ardından eline bir kürek alıp toprağa sapladı, küreğin kenarına ayağıyla bastı, küreğin ucunu yan yatırıp toprağa iyice girmesi için bastırdı. Küreğe dolan bitki köküyle karışık toprağı tüm gücüyle kaldırdı, iki eliyle küreğin sapını düzledi, önce soluna doğru doksan derece döndü, ardından sağına doğru hızla<a id="GBS.0084.01"/> yüz seksen derece dönüp toprağı fırlattı, toprak yığını havada ölü bir horoz gibi döndü, sonra tok bir ses çıkararak parlak sarı çiçekleri olan bir karahindiba yığınının üzerine düştü. Sonra küreği sahibine geri verip nefes nefese, “Kazmaya başla hadi, kokuyu sizler de almaya başlamış olmalısınız,” dedi.</p>
			<p>Adamlar kazmaya başladılar, havada toprak yığınları uçuştu, yerde yavaş yavaş bir çukur<a id="GBS.0084.02"/> oluşuyordu ve yavaş yavaş derinleşti.</p>
			<p>Çoktan öğle olmuştu, hava ölesiye sıcaktı, ortalık öyle parlıyordu ki kimse başını kaldırıp güneşe bakmaya cesaret edemezdi. At arabasından gelen koku giderek daha da keskinleşiyordu, bizler rüzgârın estiği yönün tersinde duruyor olsak da yine de kokuyu alıyorduk, insanların midesi kalktı, çoğu kusacak gibi oldu. Kargalar yine geldi. Tüyleri daha yeni<a id="GBS.0084.03"/> banyo etmişler gibi mavi-siyah parlıyordu. Sima Ting gongunu ve tokmağını alıp kokuya aldırmadan at arabasının önüne koşturdu. “Sizi tüylü piçler, bakalım hanginizin buraya gelmeye cesareti var! Aşağı ineni lime lime edeceğim!” diye söylendi. Gongunu çalıp sıçramaya başladı, göğe doğru bir dizi küfür savurdu. Kargalar at arabasından on beş metre kadar yukarıda çığlıklar atarak dönüp durdu, arada yere<a id="GBS.0084.04"/> karga boku ve tüylerinden kopan parçalar düşüyordu. “İhtiyar Baştankara” ucuna kırmızı bir kumaş parçası bağlanmış olan bambu direği alıp karga sürüsüne doğru salladı. Üç at, burun deliklerini sıkı sıkı kapadı, atlar başlarını umutsuzca yere eğince zaten ağır olan başları daha da ağırlaşmış göründü. Kargalar ikiye ayrılıp keskin çığlıklar atarak pike yaptılar. Sima Ting ve “İhtiyar Baştankara”nın<a id="GBS.0084.05"/> başına onlarca karga musallat oldu. Küçük, yuvarlak gözleri, sert ve güçlü kanatları, pis ve çirkin pençeleriyle kargalar görenin bir daha unutamayacağı bir görüntüye sahipti. İki adam kollarını sallayarak kargalarla boğuştu. Kargalar sert ve sivri gagalarıyla iki adamın başını gagaladı. Ellerindeki gonk, tokmak ve bambu direkle savaşı daha gürültülü bir hale soktular. Yaralanan kargalar kanatlarını<a id="GBS.0085.01"/> kapayıp yerdeki kadife yeşili çimenlerin ortasında bulunan beyaz çiçeklerin üzerine düştü, ardından kanatlarını sürüyüp topallayarak buğday tarlalarının içine doğru ilerlediler. Tarlalarda gizlenen delirmiş köpekler ok gibi üzerlerine fırlayarak yaralı kargaları paramparça etti. Tarla, göz açıp kapamadan yapış yapış olmuş karga tüyüne bulandı. Köpekler kırmızı dilleri dışarıda nefes nefese<a id="GBS.0085.02"/> kalmış bir halde tarla ve mezarlık arası bir yere çömeldi. Askerî güçlerini ayıran kargaların bir kısmı Sima Ting ve “İhtiyar Baştankara”ya tekrar saldırmaya başladı, büyük bir bölümüyse at arabasının üzerine toplanıp gaklayarak o çok heyecanlı ve çok çirkin olan, yayı andıran boyunları ve tığ gibi gagalarıyla cesetleri gagalayıp lezzetli insan leşlerinin tadını çıkararak şeytani bir şölen düzenlediler.<a id="GBS.0085.03"/> Sima Ting ve “İhtiyar Baştankara” yorgunluktan yere serilip kımıldamadan uzandılar, yüzleri kalın bir toz tabakasıyla kaplandı, yüzlerinden akan ter, bu toz tabakasını yol yol yapıp adamların yüzlerine karmaşık bir şekil verdi.</p>
			<p>Çukurun derinliği çoktan bir insan boyunu aşmıştı, bulunduğumuz yerden sallanıp duran belli belirsiz insan başları ve çukurdan dışarı doğru fırlatılan beyaz çamurlar<a id="GBS.0085.04"/> görüyorduk sadece, bir de etrafı saran serin ve taze bir toprak kokusu alıyorduk.</p>
			<p>Çukurdan dışarı çıkan bir adam Sima Ting’in yanına gelip, “Başkan, kazdığımız yerden su çıktı,” dedi. Sima Ting, adama şaşkın şaşkın bakıp bir kolunu yukarı kaldırdı. Adam bu kez, “Başkan, isterseniz bir de siz bakın, epey derin oldu,” dedi. Sima Ting işaretparmağını kıvırarak adama bir işaret yaptı. Ama adam<a id="GBS.0085.05"/> bunun ne demek olduğunu anlamadı. “Aptal!” diye bağırdı Sima Ting, “Kalkmama yardım et!” Adam hemen eğilip Sima Ting’i yerden kaldırdı. Sima Ting inleyerek yumruğuyla beline vurdu, o adamın desteğiyle yerdeki toprak yığınının üzerinden atladı. “Vay anam vay,” dedi Sima Ting, “çocuklar, hadi yukarı çıkın, biraz daha kazarsanız cehenneme çıkacaksınız.”</p>
			<p>Adamlar birbiri ardına çukurdan çıktı,<a id="GBS.0086.01"/> çukurdan çıkar çıkmaz leş kokusuyla karşılaştılar. Sima Ting, arabacıyı tekmeleyip, “Ayağa kalkıp arabayı şu tarafa çevir hadi,” dedi. Arabacı uzandığı yerden kalkmayınca bu kez de, “Gou San, Yao Si, önce şu moruğu çukura atın!” diye bağırdı.</p>
			<p>Diğer adamlarla birlikte çukurun yanında duran Gou San hemen cevap verdi.</p>
			<p>“Yao Si nerede?” diye sordu Sima Ting. “Anasını siktiğimin piçi, çoktan<a id="GBS.0086.02"/> tabanları yağlamış,” dedi Gou San öfkeyle. “Geri dönünce o orospu çocuğunun pirinç kâsesini kıracağım,” dedi Sima Ting, ardından yerde yatan arabacıyı yine tekmeleyerek, “Ölmüş mü bu?” diye sordu.</p>
			<p>Arabacı ayağa kalkıp ağlayacakmış gibi yüzünü astı, mezarlığın yanında duran at arabasına korkuyla baktı. Arabanın üzerini kulak delen çığlıklar atıp bir o yana, bir bu yana sıçrayan bir karga sürüsü<a id="GBS.0086.03"/> sarmıştı. Üç at da yere çömelip burunlarını çimlere gömmüştü. Atların sırtlarına bir sürü karga dizilmişti. Geri kalan kargalarsa arabanın etrafındaki çimenlerde kendilerine ziyafet çekiyorlardı. İki karga sanki bir halat çekme yarışmasındaymış gibi parlak bir şeyi çekiştirip duruyordu, biri geri çekince diğeri isteksizce öne fırlıyor, biri öne atılınca diğeri heyecanla geri çekiyordu. Bazen<a id="GBS.0086.04"/> ikisinin de gücü eşitleniyor, kısa bir süre çıkmaza düşüyorlardı, pençelerini çimenlere sıkıca geçirip deli gibi kanatlarını çırpıyorlar, boyunlarını iyice uzatıp tüylerini kabartarak mor boyun derilerini sergiliyorlardı, iki karga işte böyle çekişirken boyunlarının her an gövdelerinden ayrılacağını düşünebilirdiniz. Bir an nereden geldiği bilinmeyen sinsi bir köpek kargaların çekiştirdiği bağırsağı<a id="GBS.0086.05"/> kapıp kaçıverdi, bağırsağın gitmesine razı olmayan kargalar da onunla birlikte yerde sürüklendi.</p>
			<p>“Başkan, beni bağışlayın!” diye Sima Ting’in ayaklarına kapandı arabacı.</p>
			<p>Sima Ting yerden bir parça çamur alıp kargalara doğru fırlattı. Ama kargaların umurunda değildi bu. Sonra kurbanların ailelerinin yanına gidip onlara yalvarır gibi baktı, ardından, “Tamam, buraya kadarmış, bu iş bitmiştir,<a id="GBS.0087.01"/> hadi evlerinize dönün,” diye mırıldandı.</p>
			<p>Kalabalık serseme dönmüştü, annem öne çıkıp diz çökünce ardından herkes acı gözyaşları içinde onu takip etti. Annem, “Sima amca, onları toprağa gömelim de huzur içinde yatsınlar!” dedi. Ardından herkes hep bir ağızdan aceleyle, “Yalvarıyoruz size. Gömelim onları! Analarımız, babalarımız, çocuklarımız...” dedi.</p>
			<p>Sima Ting başını eğince boynundaki<a id="GBS.0087.02"/> terler küçük bir dere gibi süzüldü. Ellerini çaresizce bize doğru sallayarak adamlarının yanına gitti, alçak bir sesle, “Sevgili küçükler, sayın büyüklerim ve kardeşlerim, ben Sima Ting, sizin kaplan postuna bürünmüş tilki kurnazlığınıza, hırsızlıklarınıza, kavgalarınıza, dul kapılarını aşındırıp haklarını yemenize, mezar kazıcılığınıza, akıl, doğa, ve göğün kanunlarına yaptığınız bütün kötülüklere<a id="GBS.0087.03"/> göz yummadım mı? Binlerce günlük askerî eğitim, savaş alanındaki o bir tek an içindir, işte o an geldi mi var gücünle savaşırsın, bugün kargalar gözyuvalarımızı oyup beynimizi gagalasa da onlarla sonuna kadar savaşacağız. Ben belediye başkanı olarak en önde savaşacağım, aranızda kim korkaklık edip ardımdan gelmezse onun yedi ceddini<a class="si-noteref" epub:type="noteref" href="#f12" id="ref_f12">12</a> sikerim! Bu işi hallettikten sonra hepinizi içki sofrasına<a id="GBS.0087.04"/> davet ediyorum!” dedi. Ardından arabacının kulağını çekip, “Hadi ayağa kalk, arabayı buraya getir. Çocuklar, silahlarınızı kuşanın, savaş başlamıştır,” dedi.</p>
			<p>Bu sırada altın sarısı buğday dalgalarının içinden yüzerek üç kara çocuk çıkageldi, iyice yaklaştıklarında onların Sun halanın dilsiz torunları olduğunu gördük. Hepsinin üstü çıplaktı, altlarına aynı renk kısa pantolon giymişlerdi. En<a id="GBS.0087.05"/> uzununun elinde bir kılıç vardı, kılıcı havada sallarken kılıçtan ıslığı andırır bir ses çıkıyordu; bir küçüğünün elinde ahşap saplı bir hançer vardı; en kısalarıysa arkasında uzun saplı bir kılıç sürüyordu. Dilsiz çocuklar gözlerini üzerimize dikip bir takım el ve ağız hareketiyle ne kadar üzgün olduklarını anlattılar. Gözlerinde bir ışık çakan Sima Ting çocukların başlarını okşayıp, “Akıllı çocuklar,<a id="GBS.0088.01"/> nineniz ve kardeşleriniz arabanın üstünde, onları gömmek üzereydik ama şu baş belası, küstah kargalar yok mu, canımızı sıktılar iyice, kargalar da cüce Japonlarla birdir, çocuklar, onlara savaş açacağız! Dediklerimi anladınız mı?” dedi. Yao Si birdenbire ortaya çıkıp dilsizlere işaret dilinde bir şeyler söyledi. Dilsizlerin gözlerinden yaşlar ve öfke kıvılcımları fırladı, bıçakları ve kılıçlarını<a id="GBS.0088.02"/> kuşanıp kargaların üzerine saldırdılar.</p>
			<p>“Seni yavşak şeytan!” dedi Sima Ting, Yao Si’yi omzundan sarsarak, “Hangi cehennemdeydin?”</p>
			<p>“Benim bir suçum yok başkan,” dedi Yao Si, “onları çağırmaya gitmiştim.”</p>
			<p>Dilsizler arabanın üstüne atlayıp bir anda ortalığı kana boğdular, kargalar birbiri ardına yere serilmeye başladı. “Haydi, hep birlikte saldırıyoruz!” diye haykırdı Sima Ting. Kalabalık<a id="GBS.0088.03"/> bir anda arabanın etrafını çevirip kargalarla dövüşmeye başladı, küfürler, darbe sesleri, karga çığlıkları, kanat sesleri iç içe geçti. Ceset, ter, kan, çamur, buğday ve yaban çiçeklerinin kokusu birbirine karıştı.</p>
			<p>Lime lime olmuş cesetler çukura yığılmıştı. Kazılmış toprak yığınının üzerine dikilen Papaz Malory şöyle dua etmeye başladı: “Ey Tanrım, bu acı çeken ruhları esirge...” Papazın<a id="GBS.0088.04"/> mavi gözlerinden akan yaşlar, yüzünde kırbacın bıraktığı mor yarıklardan süzülüp yırtık pırtık siyah cübbesine ve oradan da göğsünün üstündeki ağır mı ağır, bronz haçın üstüne damladı.</p>
			<p>Belediye Başkanı Sima Ting, Papaz Malory’yi çukurun kenarındaki toprak yığınından aşağı indirip, “Malory, buraya gelin de biraz dinleniverin, siz de ölümün elinden daha yeni kurtuldunuz,” dedi.</p>
			<p>Köyün erkekleri<a id="GBS.0088.05"/> mezara toprak atmaya başladı, Papaz Malory sendeleyerek bizim yanımıza geldi, gölgesi batan güneşin altında iyice uzadı. Annem onu izlerken ağır sol memesinin altındaki kalbi deli gibi çarpmaya başladı.</p>
			<p>Güneş, kırmızı ışınlarını göndermeye başladığında mezarın üzerinde büyük bir toprak yığını oluşmuştu. Kurbanların aileleri Belediye Başkanı Sima Ting’in buyrukları altında mezarın önünde diz<a id="GBS.0089.01"/> çöküp secde etti, yükümlülüklerini yerine getirmek için birkaç sessiz hıçkırık koyuverdiler. Annem, kurbanların ailelerine Sima Ting’e olan minnettarlıklarını göstermeleri için onun önünde secde etmelerini söyledi. Sima Ting, “Lüzumu yok, lüzumu yok,” dedi.</p>
			<p>Cenaze alayı yüzlerini batmakta olan kan kırmızısı güneşe dönüp köye doğru yola koyuldu. Annem ve ablalarım en arkada, Papaz Malory’nin<a id="GBS.0089.02"/> sendeleyen koca gövdesinin arkasından ilerliyorlardı. Cenaze alayı en azından yarım kilometre uzunluğundaydı. Kalın insan gölgeleri altın kırmızısı buğday tarlalarına vuruyordu. Bu kan kırmızı alacakaranlığın sonsuz sükûneti arada ağır ayak sesleri, buğday başaklarını yalayan rüzgâr ıslıkları, benim boğuk viyaklamalarım ve mezarlığın içindeki bir dut ağacının gölgesinde günlük uykusundan uyanmış<a id="GBS.0089.03"/> olan şişman bir baykuşun ilk çığlığıyla bozuluyordu. Baykuşun acı çığlığı insanları korkuyla titretti. Annem durup arkasına baktı, mezarın üzerinden kırmızı mor bir sis yükseliyordu. Papaz Malory eğilip 7. ablam Qiudi’yi kucağına alırken, “Zavallı çocuklar...” dedi.</p>
			<p>Onun bu son sözleri, gecenin müziğine eşlik eden milyonlarca böceğin cıvıltısı içinde asılı kaldı.</p>
		</section>
		<section class="subchapter" epub:type="subchapter">
			<h2>2</h2>
			<p>Annem yüz günlük<a id="GBS.0089.04"/> olan beni ve 8. ablamı, Papaz Malory’yi görmeye götürdüğünde Ay Çöreği Bayramı’ydı. Kilisenin caddeye bakan kapısı kapalıydı ve üzeri dine küfreden yazı ve karalamalarla kaplanmıştı. Küçük ve dar bir sokağı takip ederek kilisenin arka avlusuna çıktık, kilisenin küçük kapısını yumrukladık. Kapının yanındaki bir kazıkta sıska bir süt keçisi bağlıydı. Keçinin yüzü öyle uzundu ki gören bunun bir<a id="GBS.0089.05"/> keçinin yüzü değil de bir eşek, deve ya da yaşlı bir kadının yüzü sanabilirdi. Keçi kasvetli bakışlarıyla annemi şöyle bir süzdü. Annem ayağının ucuyla keçinin çenesine vurdu. Keçi dokunaklı bir çığlık attı, ardından başını eğip otlamaya başladı. Avlunun içindeki gümbürtüye Papaz Malory’nin öksürüğü eşlik etti. Annem zili çaldı. Kapı bir gıcırtıyla yarısına kadar açıldı, annem kucağında ablam ve<a id="GBS.0090.01"/> benimle aralıktan içeriye sızdı. Papaz Malory, kapıyı kapattı, ardına dönüp uzun kollarıyla bizi kucağına aldı, ardından yerli ağzıyla şöyle dedi: “Cancağızlarım benim, gözümün bebekleri, belimin meyveleri.”</p>
			<p>Bu sırada Sha Yueliang ve onun daha yeni yeni topladığı Karakaçan Misket Tüfeği Birliği, bizim cenaze alayının geçtiği yolu takip ederek mutluluk içinde köye doğru geliyordu. Yolun bir<a id="GBS.0090.02"/> tarafında buğdaylar arasında yükselen sonbahar darıları, diğer tarafındaysa Mo Nehri’nden ta buralara kadar uzanan sazlıklar vardı. Sıcak bir yaz güneşi ve tatlı bir yağmur tüm bitkilerin deli gibi büyümesini sağlamıştı. Sonbahar darılarının yaprakları bol ve etli, saplarıysa kalındı, boyları bir insan boyunu aşmasına rağmen hala başaklanmamışlardı; gür ve siyah sazların sapları ve yaprakları beyaz<a id="GBS.0090.03"/> tüylerle kaplıydı. Çoktan sonbahar ortasına gelmiş olmamıza rağmen havada bir nebze bile sonbahar kokusu yoktu ama gökyüzü sonbaharın o mavi gökyüzüydü işte ve güneş ışınları da sonbaharın o güzel ve parlak sonbahar ışınlarıydı.</p>
			<p>Sha Yueliang ve yirmi sekiz adamı aynı renkte siyah eşeklere binmişlerdi, bu eşekler Wulian kasabasının dağlık bölgesinde yetişen eşeklerdi. Eşeklerin iri gövdeleri<a id="GBS.0090.04"/> ve koca kafaları vardı, bacakları çok atletikti, at kadar hızlı olmasalar da uzun yola dayanıklıydılar. Sha Yueliang sekiz yüz eşeğin arasından bu iğdiş edilmemiş, gür sesli, gençliğinin baharında olan yirmi sekiz siyah eşeği özel olarak kendi seçip misket tüfeği taşıyan birliğinin binek hayvanları yapmıştı. Bu yirmi sekiz eşek dar patikada siyah bir dere gibi akıyordu. Havayı saran süt beyazı bir<a id="GBS.0090.05"/> sisin içinde eşeklerin sırtlarına gün ışığı vuruyordu. Köyün yıkık çan kulesi ve gözetleme kulesi uzaktan görüldüğünde, Sha Yueliang bindiği eşeğin dizginlerini çekip eşeği durdurdu ama arkada kalan eşekler inatla üzerine yürüdüler. Sha Yueliang ardına dönüp birliğine eşeklerinden inmelerini emretti. Ardından yüzlerini, boyunlarını ve eşeklerini yıkamalarını emretti. Sha Yueliang’ın sıska kara<a id="GBS.0091.01"/> yüzünde ciddi ve ağır bir ifade vardı, eşeklerinden inip arkada tembel tembel oyalanan adamları sert bir şekilde azarladı. Yüz, boyun ve eşek yıkama işini mükemmel bir seviyeye çıkardı. Bugünlerde Japonlarla savaşan gerilla birliklerinin mantar gibi çoğaldığını söyledi, her yerdeydiler, Karakaçan Misket Tüfeği Birliği’nin kendi tarzlarını ortaya koyarak diğer gerilla birliklerini bastıracağını ve<a id="GBS.0091.02"/> sonunda bu toprakları, Gaomi Kuzeydoğu Bucağı’nı ele geçireceklerini söyledi. Halkın gözüne girmek için de yaptıkları ve söylediklerinde çok dikkatli olmalıydılar. Onun seferberliğinde birliktekilerin de morali yükseldi, üstlerini çıkarıp sazların üstüne astılar, nehrin sığ kenarında durup başlarını, yüzlerini ve boyunlarını su sıçrata sıçrata yıkadılar. Yeni tıraş edilmiş kafa derileri güneşin altında<a id="GBS.0091.03"/> yeşil yeşil parladı. Sha Yueliang omuz çantasından bir kalıp sabun çıkardı, sabunu küçük parçalara böldü, adamlarına birer parça sabun verip üzerlerindeki kiri güzelce temizlemelerini istedi. Kendi de omzundaki kırmızı mor yara suya değinceye kadar nehre girip ensesindeki kirleri ovuşturdu. Onlar yıkanırken eşeklerin bir kısmı sazların yapraklarını, bir kısmı darı yapraklarını kemiriyordu, bir<a id="GBS.0091.04"/> kısmı birbirinin kıçını dişliyor, bir kısmı da bir köşede derin düşüncelere dalmış bir halde kalın kamışlarını kınlarından çıkarıp karınlarına vuruyordu. Eşekler işte böyle her biri kendi zevkinin tadını çıkarırken annem, Papaz Malory’nin kollarından kendini zor atıp ona şöyle çıkıştı: “Seni eşek, çocukları eziyorsun!”</p>
			<p>Papaz Malory bembeyaz dişlerini ortaya seren bir tebessümle özür diler<a id="GBS.0091.05"/> gibi gülümsedi. O koca kırmızı elini bize doğru uzatırken bir an durdu, ardından diğer elini uzattı. Onun bir parmağını tutunca şapır şupur sesler çıkardım. 8. ablamsa bir taş bebek gibiydi, ne ağladı ne de olduğu yerden kıpırdadı. Ablam doğuştan kördü. Annem eliyle beni göstererek, “Bak, sana gülüyor,” dedi. Sonra kendimi papazın o terli koca ellerinde buldum. Başını benim başımın altına koyunca<a id="GBS.0092.01"/> başının tepesindeki kızıl saçları ve çenesindeki sarı tüyleri gördüm, kartal gagasını andıran bir burnu ve şefkatle parlayan gök mavisi gözleri vardı. Birden omurgamda iğne gibi batan bir sızlama hissedince başparmağını ağzımdan çıkardım, salya sümük zırlamaya başladım, sırtımdaki acı iliklerime kadar varınca gözlerim yaşlarla doldu. Terli dudaklarıyla beni alnımdan öpünce dudaklarının titrediğini<a id="GBS.0092.02"/> hissettim, ağzından acı bir soğan kokusuyla keçi sütü kokusu geliyordu.</p>
			<p>Beni annemin kucağına geri verirken mahçup bir tavırla, “Çocuğu korkuttum galiba. Korkuttum mu?” dedi.</p>
			<p>Annem, 8. ablamı Papaz Malory’ye uzatıp beni kollarına geri aldı, sırtımı sıvazlayıp bir güzel pışpışladı, beni sallarken, “Ağlama, ağlama, o kim biliyor musun? Tanımadın mı onu? Ondan korkuyor musun? Ondan sakın<a id="GBS.0092.03"/> korkma, o iyi bir adam, o senin baban... O senin vaftiz baban...” dedi.</p>
			<p>Sırtımdaki ağrı devam ediyordu ve çığlık çığlığa ağladım. Annem gömleğini açıp meme ucunu ağzıma sokuverdi. Annemin memesine denize düşmüş de bulduğu ilk dala sarılan biri gibi sarılıp emdim de emdim, sütünde çimen tadı vardı ve süt, boğazımdan akarcasına mideme boşaldı. Fakat sırtımda devam eden ağrı beni memelerden alıkoyunca<a id="GBS.0092.04"/> tekrar ağlamaya başladım. Papaz Malory ellerini huzursuz bir şekilde ovuşturmaya başladı. Duvarın yanına koşup püskülleri olan bir sap ot kopardı, otu gözlerimin önünde bir o yana, bir bu yana sallamaya başladı ama sonuç nafileydi, ağlamaya devam ettim. Ardından tekrar duvarın kenarına koşturup epey uğraşarak ay büyüklüğünde ve altın sarısı taçyaprakları olan bir ayçiçeği kopardı, ayçiçeğini<a id="GBS.0092.05"/> yüzüme doğru tutup sallamaya başlayınca çiçeğin kokusu ilgimi çekti. Papaz Malory’ nin duvara doğru deli gibi koşturmaları sırasında 8. ablam hiç ses çıkarmadan kucağında uyuyordu. Annem, “Güzel oğlum benim, bak, vaftiz baban sana gökten ayı koparıp getirmiş,” dedi. Aya doğru elimi uzatınca sırtımda garip bir ağrı duydum, yeniden ağlamaya başladım. “Çocuğun nesi var böyle?” diye sordu annem kireç<a id="GBS.0093.01"/> gibi ve terleyen bir yüzle. Papaz Malory, “Bak bakalım, belki bir yerine bir şey batmıştır,” dedi.</p>
			<p>Annem, Papaz Malory’nin yardımıyla doğumumun yüzüncü günü için bana özel olarak diktiği kırmızı giysimi çıkartınca giysinin dikiş yerlerinin birinde kalmış bir iğne buldu, iğne sırtımda bir dizi kanayan delik açmıştı. Annem iğneyi çıkarıp duvarın dışına fırlattı. “Zavallı yavrum...” diye ağlamaya<a id="GBS.0093.02"/> başladı annem, “Hepsi benim suçum, dayak yesem yeridir!” Sonra kendini sertçe tokatladı. Ardından bir tokat daha attı. Tokadın çıkardığı ses çok keskindi. Papaz Malory, annemin elini tutup ardına geçti, sonra bizi kollarıyla sımsıkı sardı. O terli dudaklarıyla annemi yanağından, kulaklarından ve saçından öperek alçak bir sesle, “Senin suçun değil ki, benim suçum, suçlu olan benim...” diye mırıldandı.<a id="GBS.0093.03"/> Onun bu sevecenliği karşısında annem yavaş yavaş sakinleşti, küçük kapının eşiğine oturup meme ucunu yine ağzıma soktu. O tatlı süt, boğazımı ıslatırken sırtımdaki ağrı yavaş yavaş azaldı. Ağzımda meme ucu, bir elimle annemin memesini tutarken ayağımı uzatıp diğer memesini korumaya aldım. Annem ayağımı aşağı aldı ama elini çeker çekmez ayağımı tekrar memesine koydum.</p>
			<p>Annem şaşkın şaşkın, “Üzerini<a id="GBS.0093.04"/> giydirirken giysiyi ters çevirip bakmıştım, iğne filan yoktu, o moruğun işidir bu! Ana oğul bizden nefret ediyor!” dedi.</p>
			<p>“Biliyor mu? Bizden bahsettin mi?” diye sordu Papaz Malory.</p>
			<p>“Söyledim, beni söylemeye mecbur etti, çok zorlayınca dayanamadım! Ah, şu moruk yok mu, tam bir cadı!” dedi annem.</p>
			<p>Papaz Malory, 8. ablamı anneme uzatıp, “Onu da emzirsene, ikisi de Tanrı’nın birer lütfu,<a id="GBS.0093.05"/> aralarında ayrım yapmak olmaz!” dedi.</p>
			<p>Annem yüzü kızararak 8. ablamı kucağına aldı, diğer memesinin ucunu onun ağzına sokacakken ayağımla ablamın karnını tekmeledim. 8. ablam bas bas bağırmaya başladı.</p>
			<p>“Gördün mü? Bu küçük şeytanın zorbalıkta üstüne yok. Sen biraz keçiyi sağ da kızı besle.” dedi annem.</p>
			<p>Papaz Malory, 8. ablamı keçi sütüyle doyurduktan sonra onu <em>kang</em>’ın üstüne yatırdı.<a id="GBS.0094.01"/> 8. ablam hiç ses çıkarmadan yattı, naiflikten ölecekti.</p>
			<p>Papaz Malory’nin gözleri, başımdaki yumuşak sarı saçları görünce şaşkın bir ifadeyle parladı. Bu bakışı fark eden annem başını kaldırıp, “Neye bakıyorsun öyle? Anasıyla oğlunu tanıyamadın mı?” diye sordu. “Hayır,” dedi Papaz Malory başını iki yana sallayarak, yüzünde aptal bir gülümsemeyle, “bu şey var ya, seni kurt gibi emiyor.” Annem<a id="GBS.0094.02"/> ona çapkın bir bakış atıp, “Kime çekmiş acaba?” diye homurdandı. Papaz Malory daha da aptal bir gülümsemeyle, “Bana mı benziyor? Ben küçükken nasıl bir çocuktum acaba?” dedi. Bakışları bir tavşanınkiler gibi bulanıklaştı, buradan binlerce kilometre uzaklıktaki bir yerde geçirdiği çocukluğu aklına düşünce gözlerinden birkaç damla yaş aktı. “Neyin var?” diye şaşkınlıkla sordu annem. Papaz Malory utancını<a id="GBS.0094.03"/> gizlemeye çalışan bir tavırla kuru bir kahkaha atıp koca elleriyle gözyaşlarını sildi. “Bir şeyim yok,” diye karşılık verdi, “Çin’e...Ben Çin’e geleli kaç yıl oldu?” Annem hoşnutsuz bir sesle, “Ben kendimi bildim bileli buradasın, sen de buralı oldun artık, aynı benim gibi,” dedi. “Hayır,” dedi Papaz Malory, “benim köklerim başka bir ülkeye ait, ben buraya başpiskopos tarafından Tanrı’nın<a id="GBS.0094.04"/> elçisi olarak gönderildim, kilisenin bana verdiği, bunu kanıtlayacak belgelerim vardı bir zamanlar.” Annem gülerek, “Ah, seni yaşlı bunak, bir keresinde eniştem bana senin sahtekâr bir yabancı şeytan olduğunu söylemişti, şu bahsettiğin belgeleri de Pindulu bir kalpazandan almışsın,” dedi. “Saçmalık!” dedi Papaz Malory çok alınmış bir tavırla, ardından, “O, Koca Elli Yu, eşeğin teki!” diye küfretti.<a id="GBS.0094.05"/> Annem mutsuz bir ifadeyle, “Böyle küfretmemelisin, o benim eniştem, bana çok iyiliği dokunmuştur, ona gönül borcum var!” dedi. Papaz Malory, “Eğer senin enişten olmasaydı, onun taşaklarını koparırdım!” dedi. Annem, “Benim eniştem bir vuruşta koca bir eşeği yere devirir,” dedi. Papaz Malory keyifsizce, “Sen de benim İsveçli olduğuma inanmazsan, o zaman bana kim inanır?” dedi. Ardından yere çömelip<a id="GBS.0095.01"/> tütün kesesini çıkardı, piposunu doldurup sessizce içmeye koyuldu. Annem içini çekip, “Tamam, senin gerçek bir yabancı olduğunu kabul ediyorum, bu sana yetmez mi? Ne diye bana sinirleniyorsun? O kadar Çinlinin içinde sana benzeyen var mı? Hele o saçların...” dedi. Papaz Malory’nin yüzünde çocuksu bir gülümseme belirdi. “Bir gün belki ülkeme geri dönebilirim,” dedi düşünceli bir tavırla, “ama öyle<a id="GBS.0095.02"/> bir şansım olsa belki gitmezdim de, tabii sen de benimle gelirsen o başka,” deyip annemin yüzüne baktı. Annem, “Sen buradan ayrılamazsın, ben de öyle, ayrılamam, burada huzuru bulduk, öyle dememiş miydin sen? Hem bir insanın saç rengi ister kızıl, ister sarı, ister siyah olsun, hepimizin Tanrı’nın kuzuları olduğunu da söylememiş miydin? Kuzunun tek istediği çayır çimen değil mi? Gaomi Kuzeydoğu<a id="GBS.0095.03"/> Bucağı’nda bol bol çayır çimen var, niye geri dönesin ki?” dedi. “Yeter,” dedi Papaz Malory duygu yüklü bir sesle, “senin gibi mucizevi bir çimen buradayken başka nereye gitmek isteyebilirim ki?”</p>
			<p>Annem ve Papaz Malory’nin konuştuğunu gören eşek, bu fırsattan yararlanıp çekmekte olduğu değirmentaşının üzerindeki unları midesine indirdi. Papaz Malory, eşeğin yanına gidip ona bir şamar savurunca<a id="GBS.0095.04"/> eşek değirmentaşını gürültüyle döndürmeye devam etti. Annem, “Çocuklar uyudu, sana unu elerken yardım edeyim. Gidip bir hasır getir de şu gölgeliğe sereyim,” dedi. Papaz Malory, hasırı çınar ağacının gölgesine serdi, annem beni hasırın üzerine yatırırken hâlâ memesini emiyordum. Annem, “Bu çocuk sanki hiç dolmak bilmeyen bir kuyu gibi, yakında iliğimi emecek,” dedi.</p>
			<p>Papaz Malory eşeğin başında<a id="GBS.0095.05"/> durup onu çalışmaya zorladı, eşek değirmentaşını döndürüyordu, değirmentaşı, buğday tanelerini öğütüyordu, buğday taneleri öğütülüp una dönüşürken patır patır değirmentaşının altındaki tepsiye dökülüyordu. Annem çınar ağacının altında elinde söğüt ağacından yapılmış bir sepetle oturuyordu, sepetin üzerindeki ağı düzeltip öğütülmüş unu hiç acele etmeden, belli bir ritimle öne ve arkaya sallayarak<a id="GBS.0096.01"/> elekten geçirdi, elekten geçen unlar iyi öğütülmemiş buğday kırıklarını eleğin üzerinde bırakarak sepetin içine döküldü... Çınar yapraklarından süzülerek geçen gün ışığı benim yüzüme ve annemin omuzlarına vuruyordu. Papaz Malory, bir ağaç dalıyla eşeğin kıçına vurup tembellik etmesini önlüyordu. Eşek bizim ailenin eşeğiydi, Papaz Malory onu bu sabah un öğütmek için bizden ödünç almıştı, eşek,<a id="GBS.0096.02"/> ağaç dalının darbeleri altında var gücüyle değirmentaşını döndürüyordu, tüylerinin rengi terden daha bir koyulaşmıştı. Kapının ardından keçinin melemeleri duyuldu, keçinin melemeleri eşliğinde kapı itilerek aralandı, bizim evin o benimle aynı gün doğmuş olan küçük katırı güzelim başını kapıdan içeri uzattı. Eşek sinirlenerek ardına doğru çifte atmaya başladı. Annem, “Çabuk katırı içeriye al,” dedi.<a id="GBS.0096.03"/> Papaz Malory, bir koşu kapının yanına gidip var gücüyle katırı geri geri etti, ardından kapının kancasını çıkardı, kapı açılır açılmaz katır içeri dalınca Papaz Malory kendini geri çekti, katır anasının bacakları arasına girip memelerini emmeye başladı. Eşek birden sakinleşti. Annem içini çekerek, “İnsanlarla hayvanlar ne kadar da birbirine benziyor!” dedi. Papaz Malory, annemi onayladığını bildiren<a id="GBS.0096.04"/> bir tavırla başını salladı.</p>
			<p>Bizim evin eşeği Papaz Malory’nin avlusunda açık havada duran değirmentaşının yanında kendi piçini emzirirken, Sha Yueliang ve adamları kendi eşeklerini ovuşturmakla meşguldüler. Eşeklerinin yelelerini ve ince kuyruklarını özel bir kaşağıyla tımar ettikten sonra eşeklerin tüylerini iyi pamukludan bir bezle kurulayıp balmumuyla cilaladılar. Yirmi sekiz eşek yepyeni<a id="GBS.0096.05"/> bir görünüm kazandı, yirmi sekiz adam güçlü, enerjik ve eyleme geçmeye hazır hissetti kendilerini, yirmi sekiz misket tüfeği de gıcır gıcır parlıyordu. Her adamın belinde biri büyük, diğeri küçük olan iki sukabağı asılıydı. Büyük olanında barut, küçüğündeyse saçmalar vardı. Sukabaklarının dışına üç kat tung yağı<a class="si-noteref" epub:type="noteref" href="#f13" id="ref_f13">13</a> çekilmişti. Elli altı kabak gün ışığında pırıl pırıl parlıyordu. Adamlar hâki kumaş<a id="GBS.0097.01"/> pantolon ve siyah ceket giymiş, başlarına darı saplarından örülmüş, ucu sivri, sekizgen birer hasır şapka takmışlardı. Sha Yueliang’ın başındaki şapkada onun birliğin lideri olduğunu belirten kırmızı bir püskül asılıydı. Adamlarından ve eşeklerden memnun olmuş bir tavırla onlara bakıp, “Kardeşlerim, işte şimdi kendimize geldik, onlara parlak eşekleri ve misket tüfekleri olan bir birliğin nasıl<a id="GBS.0097.02"/> bir şey olduğunu göstermenin zamanıdır!” dedi. Konuşması bittikten sonra eşeğine atlayıp eşeğin sağrısına vurdu, eşek hemen rüzgâr gibi uçtu. Atlar çok hızlı olabilir ama eşekler çalım ata ata yürür. Ata binmek sürücüsüne itibar kazandırır ama eşeğe bindiniz mi değmeyin keyfinize, eşekle tek vücut olur, rahat yol alırsınız. İşte böyle göz açıp kapayana kadar bizim Dalan kasabasının sokaklarında beliriverdiler.<a id="GBS.0097.03"/> Sokaklar şimdi, hasat zamanının sokakları gibi değildi, hasat zamanı yoldan bir at geçse yolu toza dumana katar. Sokaklar şimdi bardaktan boşanırcasına yağan yaz yağmuruyla birlikte pırıl pırıl olmuştu, Sha Yueliang ve birliği yoldan geçerken eşeklerinin beyaz toynak izlerini ve tabii ki de keskin nal seslerini bıraktılar. Sha Yueliang’ın siyah eşeklerinin ayaklarında at nalları vardı,<a id="GBS.0097.04"/> bu onun kendi buluşuydu. Eşeklerin keskin nal sesleri önce çocukların, sonra da belediyede muhasebeci olarak çalışan Yao Si’nin dikkatini çekti. Yao Si’nin üzerinde eskilerden kalma bir mandarin cübbesi vardı, kulağının arkasına sıkıştırdığı o çiçekli kurşunkalemiyle binadan koşarak çıktı, Sha Yueliang’ın eşeğini karşılayıp önlerinde saygıyla eğildi, tüm yüzüne yayılan bir gülümsemeyle, “Komutanım,<a id="GBS.0097.05"/> hangi birlikten olduğunuzu sorabilir miyim? Burada mı kalacaksınız yoksa sadece yoldan mı geçiyordunuz? Bendenizin sizlere ne gibi bir yardımı dokunabilir?” dedi.</p>
			<p>Sha Yueliang eşeğinden inip, “Biz Karakaçan ve Misket Tüfeği Birliği’yiz, Jiaodong Yarımadası’nda Japonlara karşı savaşmak için geldik, burada, Dalan kasabasında uzun süre kalıp bir anti Japon direniş birliği organize edeceğiz, bunun<a id="GBS.0098.01"/> için bize kalacak bir yer, eşeklerimizi doyurmak için saman ve bir ocak lazım. Bize öyle tam teşekküllü bir sofra kurmanıza gerek yok, basit şeyler, yumurta ve lavaş yeter. Ama Japonlarla bu siyah eşeklere binip savaşacağımızdan onların iyi beslenmesi gerek, saman çöpsüz olsun, içine biraz da kepek karıştırın, suları da yeni çekilmiş kuyu suyu olmalı, Taşkın Ejderha Nehri’nin o çamurlu suyu kesinlikle<a id="GBS.0098.02"/> olmaz,” dedi.</p>
			<p>“Komutanım,” dedi Yao Si, “böyle büyük bir görevin altından kalkamam ben, gidip sayın belediye başkanımıza danışmalıyım, yo hayır, kendisi İmparatorluk Ordusu tarafından daha yeni Barış Muhafızları Heyeti’nin başkanlığına atandı.”</p>
			<p>“Anasını şey ettiğimin saksocusu!” diye sövdü Sha Yueliang karanlık bir yüzle, “Japonlara hizmet eden herkes vatan haini bir ittir!”</p>
			<p>Yao Si,<a id="GBS.0098.03"/> “Komutanım, belediye başkanımız bu göreve kendi isteyerek atanmadı, zorladılar onu, yüz dönümlük verimli arazisi ve bir sürü binek hayvanı var adamın, yediği önünde yemediği arkasında, giyim kuşam sorunu da yok, bunu kabul etmesi tamamen zorlamayla oldu. Ya da şöyle diyeyim, bu işi yapacak adam zaten bulunacaktı, başkası yapacağına bizim kâhyanın yapması...” dedi.</p>
			<p>“Beni ona götür!” dedi Sha<a id="GBS.0098.04"/> Yueliang. Eşekli birlik belediye binasının giriş kapısında dinlenirken Yao Si, Sha Yueliang’ı, Mutluluk Malikânesi’ne götürdü. Mutluluk Malikânesi, yedi bölümden oluşan, her biri geniş bir avluya ve birbirine açılan kapıların olduğu on beş odalı bir labirente benziyordu. Sha Yueliang, Sima Ting’i ilk gördüğünde, Sima Ting, yatağa uzanmış, yaralarının iyileşmesini bekleyen Sima Ku’yla tartışmaktaydı.<a id="GBS.0098.05"/> Sima Ku, beşinci ayın beşinde, köprüyü ateşe vermiş, Japonları yakacağı yerde kendi kıçını yakmıştı, uzun süre iyileşmeyen yarası da yatak çıbanına dönmüştü. Şimdi sadece yüzüstü ve kıçı havada yatabiliyordu.</p>
			<p>“Ağabey,” dedi Sima Ku, yatakta elleriyle kendini destekleyerek başını kaldırdı, gözleri alev alev yanıyordu, “seni puşt, seni koca puşt, bu Barış Muhafızları Heyeti’ nin başkanı, Japon<a id="GBS.0099.01"/> köpeğidir, gerilla birliklerinin eşeğidir. Demirci körüğüne kaçan bir faredir, iki tarafın da nefret ettiği biri olur çıkarsın, kimse kabul etmedi, sen niye kabul ettin?”</p>
			<p>“Saçmalama! İyice sıçtın batırdın!” dedi Sima Ting mağduriyetinden emin bir tavırla, “Sadece bir orospu çocuğu bu görevi seve seve kabul eder. Japon askerleri süngülerini karnıma dayamıştı, komutanları, tercüman Ma Jinlong<a id="GBS.0099.02"/> aracılığıyla bana şöyle dedi: ‘Kardeşin Sima Ku, haydut Sha Yueliang’la birleşip köprüyü ateşe vererek bize pusu kurdu, İmparatorluk Ordusu ağır kayıplar verdi ve ilk iş olarak Mutluluk Malikânesi’ni yakıp yıkma kararı aldık ama senin dürüst bir adam olduğunu düşündüğümden sana dokunmuyorum.’ İşte, benim heyet başkanı olmamın yarı suçlusu sensin.”</p>
			<p>Tartışmayı kaybeden Sima Ku, “Şu lanet olası<a id="GBS.0099.03"/> kıçım ne zaman iyileşecek acaba!” diye küfretti.</p>
			<p>“En iyisi hiçbir zaman iyileşmemesi, böylece bana daha az zarar verirsin!” dedi Sima Ting hararetli bir şekilde, ardına dönüp gitmeye davrandığı sırada kapının ağzında gülümseyen Sha Yueliang’ı gördü. Yao Si tam öne çıkıp konuşacağı sıra Sha Yueliang, “Sima Başkan, ben Sha Yueliang’ım,” diye araya girdi.</p>
			<p>Sima Ting daha cevap veremeden, Sima<a id="GBS.0099.04"/> Ku yatağında dönüp yüksek sesle şöyle dedi: “Anasını siktiğimin Sha Yueliang’ı sen misin, namı diğer Keşiş Sha?”</p>
			<p>“Bendeniz şimdi Karakaçan ve Misket Tüfeği Gerilla Birliği’nin komutanıyım,” dedi Sha Yueliang, “kâhya yardımcısı Sima Ku’ya köprüyü ateşe verdiği için teşekkürlerimi sunarım, seninle ben o gün gökten gelen dikişsiz bir giysi gibi birbirimize kusursuz bir biçimde uyuştuk.”</p>
			<p><a id="GBS.0099.05"/>“Seni anasını siktiğimin,” dedi Sima Ku, “sen hâlâ yaşıyor musun? Bugünlerde neyin savaşını veriyorsun?”</p>
			<p>“Pusu kuruyoruz!” dedi Sha Yueliang.</p>
			<p>“Pusu kurmakmış, öyle mi?” dedi Sima Ku, “Eğer köprüyü ateşe vermeseydim, demek çamura saplanıp ayaklar altında ezilecektim, ahh!”</p>
			<p>“Bende yanık tedavisinde kullanılan bir ilaç var, sonra adamlarımdan biriyle sana gönderirim,” dedi Sha Yueliang<a id="GBS.0100.01"/> tüm yüzüne yayılan bir gülümsemeyle.</p>
			<p>Sima Ting, Yao Si’ye, “Komutan Sha’ya ikram etmek için yiyecek bir şeyler getirin,” dedi.</p>
			<p>Yao Si çekinerek, “Barış Muhafızları Heyeti’ni daha yeni kurduk, hiç paramız kalmadı,” dedi.</p>
			<p>Sima Ting, “Nasıl bu kadar aptal olabiliyorsun? İmparatorluk Ordusu sadece bizim evin İmparatorluk Ordusu değil, bu kasabanın sekiz yüz hanesinin de İmparatorluk Ordusu,<a id="GBS.0100.02"/> Misket Tüfeği Birliği de sadece bizim evin Misket Tüfeği Birliği değil, bu kasabadaki herkesin Misket Tüfeği Birliği’dir. Kasabadaki bütün hanelerden yiyecek ve para topla, bu kasabanın misafiriyle bu kasabadaki herkes ilgilenecek. İçkiler benden,” dedi.</p>
			<p>Sha Yueliang gülerek, “Sima Başkan, bakıyorum da bir eliniz yağda, bir eliniz balda,” dedi.</p>
			<p>“Başka çarem mi var, bizim Papaz Malory’nin<a id="GBS.0100.03"/> dediği gibi, ‘Anasını satayım, ben cehenneme gitmeyeceksem kim gidecek,’” dedi Sima Ting.</p>
			<p>Papaz Malory tencerenin kapağını kaldırıp daha yeni çekilmiş undan yapılan <em>noodle</em>’ları kaynayan suyun içine attı. <em>Noodle</em>’ı yemek çubuklarıyla karıştırıp tencereyi kapattı, ocakta ateş yakmakta olan anneme yüksek sesle, “Ateşin biraz canlanmaya ihtiyacı var,” dedi. Annem onu başıyla onaylayıp ocağın altına<a id="GBS.0100.04"/> altın renkli ve yanarken çok hoş kokular yayan buğday saplarından biraz daha koydu. Annemin memelerini emerken gözlerimi kısıp ocakta yanan ateşi izliyor ve buğday saplarının yanarken çıkardığı çıtırtıları dinlerken bir yandan da az önce olanları düşünüyordum: Beni sepetin içine sırtüstü yatırdılar ama hemen yüzükoyun dönüp <em>noodle</em> yapan annemi izleme koyuldum. Annem hareket ettikçe o iki dolgun<a id="GBS.0100.05"/> sukabağı durmadan zıplıyor, bir yandan da beni çağırıyorlardı, sanki bana gizli bir haber iletmek istiyorlardı. Bazen o hünnap gibi başlarını sanki öpüşüyor ya da birbirlerine bir şeyler fısıldıyorlarmış gibi birbirlerine çarpıştırıyorlardı. Ama çoğu zaman bir aşağı bir yukarı zıplamakla meşguldüler, iki neşeli güvercin gibi bir yandan zıplıyor, bir yandan da kuğurduyorlardı. Ellerimi onlara doğru<a id="GBS.0101.01"/> uzattığımda ağzımın suyu akıyordu. Birden utangaç bir tavırla gerginleşiyor, yüzleri kızarıyor, aralarındaki o vadiden zarif ter damlaları süzülüyordu. Onların üzerinde gezinen iki mavi ışık gördüm, bu Papaz Malory’nin bakışlarıydı. Onun o koyu bakışlı gözlerinden üzeri sarı tüylerle kaplı iki küçük el uzanıp benim yemeğimi çalmaya çalışınca kalbimde sarı alevler tutuştu. Ağzımı açıp ağlamaya hazırlandım<a id="GBS.0101.02"/> ama ardından daha da rahatsızlık verici bir şey oldu. Papaz Malory’nin gözyuvalarından çıkan küçük eller yerine geri döndü ama bu kez de onun o kocaman elleri annemin memelerine uzanıyordu, Papaz, iriyarı gövdesiyle annemin ardına geçip çirkin ve kocaman elleriyle annemin göğsündeki o iki beyaz güvercini tutuverdi. Kalın parmaklarıyla güvercinlerin tüylerini vahşice okşayıp başlarını sıkıyordu.<a id="GBS.0101.03"/> Benim zavallı sukabaklarım! Benim nazik güvercinlerim! Kanatlarını çırparak mücadele ediyor, annemin vücuduna sıkıca gömülüyorlardı, küçüldüler, küçüldüler, artık daha da küçülemeyecek kadar küçüldüler, sonra birden büyümeye, kanatlarını açıp uçma özlemiyle dolup taşmaya başladılar, uçsuz bucaksız vahşi doğaya doğru uçmak, mavi gökyüzünde salınmak, gökte yavaş yavaş süzülen bulutlara eşlik<a id="GBS.0101.04"/> etmek, rüzgârda yıkanmak, gün ışığında dövülmek, rüzgârla birlikte inlemek, güneşle birlikte şakımak, ardından sessizce yeryüzüne düşüp bir gölün dipsiz derinliklerinde kaybolmak istediler. Feryat figan ağladım, bakışlarım yaştan bulanıklaştı. Annem ve Papaz Malory ahenk içinde devinirken annem inliyordu. “Bırak beni seni eşek, çocuk ağlamaya başladı,” dedi annem. “Seni küçük piç,” diye söylendi<a id="GBS.0101.05"/> Papaz Malory.</p>
			<p>Annem beni kucağını alıp panik içinde sarstı, bir yandan da özür diler gibi, “Bebeğim, oğlum benim, kendi canım, kendi kanımdan olan oğluma ne yaptım öyle ben!” dedi, ardından beyaz güvercinleri yüzüme yaklaştırınca beyaz güvercinlerden birinin başını hırsla ve aceleyle emmeye başladım. Ağzım büyüktür ama daha büyük olmamasına yanarım, ağzım bana ait olan ve kimsenin kolay kolay<a id="GBS.0102.01"/> yutmasına izin vermeyeceğim beyaz güvercinimi bir yılan gibi sardı. “Oğlum, yavaş biraz,” dedi annem hafiften kıçıma vurup. Güvercinlerden biri ağzımdaydı, diğerini de sıkıca avuçladım. Avuçladığım kırmızı gözlü beyaz bir tavşandı sanki, onun o büyük kulağını çekince deli gibi çarpan kalbini hissettim. Papaz Malory içini çekip, “Seni küçük piç,” dedi.</p>
			<p>“Ona piç, deyip durma,” dedi annem.</p>
			<p><a id="GBS.0102.02"/>“Gerçekte olduğu şeyden başka bir şey söylemiyorum,” diye karşılık verdi Papaz Malory.</p>
			<p>“Onu vaftiz etmeni istiyorum, vaftiz ettikten sonra da ona bir isim koymanı. Bugün tam yüz günlük oldu,” dedi Annem.</p>
			<p>Papaz Malory ustalıkla <em>noodle</em> yaparken, “Vaftiz etmek mi? Nasıl vaftiz edilir çoktan unuttum. Sana biraz <em>noodle</em> vereyim daha iyi, <em>noodle</em> yapmasını şu Hui kadınından öğrendim,” dedi.</p>
			<p><a id="GBS.0102.03"/>“Onunla ne kadar yakınsınız?” diye sordu annem.</p>
			<p>“Bir şey olduğu yok, sadece arkadaşız,” diye cevapladı Papaz Malory.</p>
			<p>“Git de başkasını kandır, sana inanmıyorum!” dedi annem.</p>
			<p>Papaz Malory aptal bir gülümsemeyle iyice yumuşamış olan hamuru şöyle bir çekiştirip kesme tahtasının üzerine kapattı. “Anlat bakalım!” diye ısrar etti annem. Papaz Malory hamuru, kesme tahtasının üzerine çarptı<a id="GBS.0102.04"/> yine, ardından çekiştirip açmaya başladı, hamuru bazen bir yay gibi bazen de bir yılanı deliğinden çıkarır gibi çekiştiriyordu, annem bile bu kaba elli yabancının, hamuru bir Çinli gibi hünerle yoğurmasına şaştı kaldı. Papaz Malory, “Belki de,” dedi, “bir İsveçli değilim ben, geçmişte yaşadıklarım belki de bir rüyadan ibarettir. Sen ne dersin?” Annem alaycı bir gülümsemeyle, “Ben sana o kara gözlü<a id="GBS.0102.05"/> kadını soruyorum, konuyu değiştirme,” dedi. Papaz Malory hamuru sanki oyuncağıyla oynayan bir çocuk gibi çekip uzattı, salladı, salladı, bir gerdi, bir gevşetti, elini gevşetince artık bir buğday sapı gibi incelmiş olan hamur bukle bukle kıvrıldı, tekrar çekince bir at kuyruğu gibi kabardı. Annem hünerlerini gösteren papaza, “Hamuru ancak hamarat bir ev kadını böyle yoğurabilir,” diye iltifat etti.<a id="GBS.0103.01"/> Papaz Malory, “Tamam, anası, artık böyle saçma şeyler düşünme, sen ateşi iyice körükleyince sana <em>noodle</em> pişireceğim,” dedi. “Ya yemek yedikten sonra?” diye sordu annem. “Yemek yedikten sonra şu küçük piçi vaftiz edip adını koyarız.”</p>
			<p>Annem yapmacık bir öfkeyle, “Asıl senin şu Hui kadınıyla yaptığın çocuklara piç denir,” dedi.</p>
			<p>Annemin sözleri havaya karışırken, işte tam da o onda Sha Yueliang<a id="GBS.0103.02"/> ve Sima Ting kadeh tokuşturuyordu. Ziyafet esnasında aşağıdaki anlaşmaya vardılar: Misket Tüfeği Birliği’nin eşekleri kiliseye götürülecek, birliktekiler kasabanın çeşitli hanelerinde konaklayacak, Sha Yueliang yemekten sonra bizzat kendisi gidip birlik için bir karargâh seçecekti.</p>
			<p>Sha Yueliang ve Misket Tüfeği Birliği’nden dört koruması Yao Si’nin peşi sıra bizim avluya girince Sha Yueliang<a id="GBS.0103.03"/> su fıçısının yanında dikilmiş, suyun yansıttığı mavi gökyüzüne, beyaz bulutlara ve kendi yansımasına bakarak saçlarını tarayan büyük ablam Shangguan Laidi’yi gördü. Yeterince beslenmiş ve güzel giysiler giymiş, nispeten sakin bir yaz geçirmiş olan büyük ablamın vücudu iyice serpilmişti. Memeleri gururla doğrulmuş, kuru saçları parlak bir siyahlığa kavuşmuştu, beli incelip yumuşak bir esnekliğe<a id="GBS.0103.04"/> bürünmüş, kalçaları genişleyip yukarı doğru güzelce kıvrılmıştı. Yüz gün içinde o sarı ve solgun derisini üzerinden atıp kelebek güzelliğinde genç bir kıza dönüşmüştü. Annemin, o beyaz ve hokka burnuna sahipti, iri memeleri ve canlı kalçalarıyla da annemi andırıyordu. Fıçının içindeki suya bakan bu utangaç bakirenin bakışlarında ışıl ışıl parlayan bir dalgınlık vardı. İpeksi saçlarını tahta bir tarakla<a id="GBS.0103.05"/> tararken yüzünün zarif yansımasında on binlerce endişe taşıyordu. Sha Yueliang daha ilk bakışta büyülendi. Yao Si’ye kararlı bir sesle şöyle dedi:</p>
			<p>“Karakaçan ve Misket Tüfeği Birliği’nin karargâhı burası olacak.”</p>
			<p>Yao Si, ablama, “Shangguan Laidi, anan nerede?” diye seslendi.</p>
			<p>Sha Yueliang, daha ablamın cevap vermesini beklemeden, Yao Si’yi elinin tersiyle bir kenara itti. Su fıçısının<a id="GBS.0104.01"/> yanına gidip ablama baktı, ablam da ona bakıyordu.</p>
			<p>“Kız, beni hatırladın mı?” diye sordu hemen.</p>
			<p>Ablam başıyla onaylarken yanaklarında iki kırmızı bulut süzüldü.</p>
			<p>Ablam ardına dönüp içeri koşturdu. Beşinci ayın beşinden sonra yedi kız kardeş daha önce Shangguan Lü ve Shangguan Fulu’nun kaldığı odaya taşınmışlardı, kızların eskiden doğu kanadında kaldıkları yerse, içine bin beş yüz kilo<a id="GBS.0104.02"/> buğdayın konulduğu bir tahıl ambarına dönüştürülmüştü. Sha Yueliang, ablamın peşine takılıp içeri giriverdi, içeri girince <em>kang</em>’ın üzerinde uyumakta olan altı ablamla karşılaştı. Dostça bir gülümseme takınıp şöyle dedi:</p>
			<p>“Korkma sakın, biz Japonlara direnmek için gelmiş bir birliğiz, halkı yağmalamaya gelmedik. Nasıl savaştığımızı gördün, çok kahramanca, trajik, ateşli ve çağlar boyunca parlayacak<a id="GBS.0104.03"/> bir mücadele verdik, bir gün gelecek, insanlar bizim yiğitliğimizi sahneye koyup övgü dolu şarkılar düzecekler.”</p>
			<p>Ablam başını eğip örgülerini salladı. Beşinci ayın beşinde gördüğü, o sık rastlanmayan sahneyi düşündü, şimdi karşısındaki adamın o gün üzerindeki parçalanmış üniformasını parça parça çıkardığı ânı hatırladı.</p>
			<p>Sha Yueliang, “Kızım, yo küçükhanım, bizi kader birleştirdi!” dedi<a id="GBS.0104.04"/> anlamlı bir tavırla, ardından yine avluya çıktı.</p>
			<p>Ablam onu kapıya kadar geçirip kapının ağzında durdu, onun doğu ve batı kanadındaki odalara girip çıkmasını izledi. Batı kanadındaki odada Shangguan Lü’nün yeşil gözleriyle karşılaşınca korkuyla sıçradı, ardından burnunu tutarak geri geri odadan dışarı çıktı. Korumalarına şöyle seslendi: “Buğday istifini biraz toparlayıp bana kalacak bir yer<a id="GBS.0104.05"/> ayarlayın.”</p>
			<p>Ablam kapının kasasına yaslanıp üzerine şimşek düşmüş bir akasya ağacı gibi çarpılmış omuzlarıyla sarsıla sarsıla kendine doğru gelen kara kuru adama bakıyordu. “Baban nerede?” diye sordu adam. Duvarın bir köşesine gizlenmiş olan Yao Si, kendini tutamayıp, “Babası beşinci ayın beşinde Japon şeytanları, hayır, yani İmparatorluk Ordusu tarafından öldürüldü, dedesi Shangguan Fulu<a id="GBS.0105.01"/> da aynı kaderi paylaştı,” diye atıldı.</p>
			<p>“Hangi İmparatorluk Ordusu? Şeytanlar, cüce Japon şeytanları!” diye kükredi Sha Yueliang öfkeyle, bir yandan abartıyla küfürler savuruyor, bir yandan da Japonlara karşı olan nefretini göstermek için iki ayağıyla yeri dövüyordu. Yeri döverken, “Küçükhanım, senin intikamın benim intikamımdır; bu, kan denizi kadar derin intikamımızı bir gün alacağız onlardan!<a id="GBS.0105.02"/> Ailenizin reisi kim şimdi?” dedi.</p>
			<p>“Shangguan Lu,” diye atıldı Yao Si.</p>
			<p>Bu sırada ben ve 8. ablam kilisede vaftiz ediliyorduk. Papaz Malory’nin oturduğu evin arka kapısı kiliseye açılıyordu. Evin duvarlarında uzun yıllar içinde rengi solmuş yağlıboya tablolar vardı, tablolarda sırtlarında kanatları olan kıçı çıplak küçük çocuklar vardı, hepsi kırmızı tatlı patates gibi tombuldu, daha sonra<a id="GBS.0105.03"/> onlara melek dendiğini öğrenecektim. Kilisenin sonunda tuğladan yapılmış bir minber vardı, minberin yukarısında hünnap ağacından oyulmuş, sert ve ağır görünen bir adamın heykeli asılıydı, kötü oymacılıktan mı yoksa hünnabın sertliğinden mi desem, oyması zordur; bu, asılı duran adam hiç de insana benzemiyordu, daha sonra onun bizim Hz. İsa’mız olduğunu öğrendim, büyük bir kahraman ve gerçek bir<a id="GBS.0105.04"/> azizmiş. Bunun dışında kilisenin içine gelişigüzel konulmuş, üzerleri toz ve kuş bokuyla kaplanmış olan kilise sıraları da vardı. Annem kucağında benimle ve 8. ablamla birlikte kiliseye girince içerideki serçe sürüsü ürküp uçmaya başladı, serçeler uçarken pencerelere çarptılar. Kilisenin giriş kapısı sokağa açılıyordu, annem büyük kapının üzerindeki çatlaklardan sokakta bir ileri bir geri mekik dokuyan<a id="GBS.0105.05"/> siyah eşekler gördü.</p>
			<p>Papaz Malory yarısı sıcak suyla dolu olan küçük ahşap bir su teknesi getirdi, suyun içinde ağ biçiminde bir sukabağı lifi yüzüyor, sudan yükselen buhar, papazın gözlerini kısmasına neden oluyordu. Ağır su teknesi belini büktü. Onu taşırken kollarını öne doğru uzattığından bacakları çarpılmış gibi duruyordu. Bir an dengesini yitirince teknedeki su yüzüne sıçradı. Güçlükle<a id="GBS.0106.01"/> ilerleyerek sonunda vaftiz töreni için hazırladığı su dolu ahşap tekneyi minberin üzerine koydu.</p>
			<p>Annem kucağında bizlerle minberin yanına gitti. Papaz Malory beni annemin kucağından alıp teknenin içine koydu, ayakucum sıcak suya değer değmez hemen bacaklarımı geri çektim. Attığım çığlıklar boş ve ıssız kilisenin içinde yankılandı. Tavan kirişlerinde çok güzel bir kırlangıç yuvası vardı. Yavru<a id="GBS.0106.02"/> kırlangıçlar kafalarını yuvadan çıkarıp kara kara parlayan gözleriyle beni izlemeye koyuldular, o sırada anne ve babaları geniş gagalarında taşıdıkları solucanlarla kırık pencerelerin birinden uçarak içeri giriverdi. Papaz Malory beni anneme geri verdi, yere diz çöküp koca eliyle suyu karıştırmaya başladı. Kirişte asılı olan hünnap ağacından yapılmış merhametli İsa gözlerini bize dikmişti, duvarların<a id="GBS.0106.03"/> üzerindeki melekler, serçeleri kilisenin ahşap kolonlarından tavan kirişlerine, doğudaki duvarından batıdaki duvarına, kavisli ahşap merdivenlerden yıkıldı yıkılacak çan kulesine ve çan kulesinin altındaki duvara kadar kovalamaya başladı, ardından yine duvarlarına dönüp dinlendiler. Meleklerin çıplak kıçlarından şeffaf ter damlaları süzülüyordu. Teknenin içindeki suda bir girdap oluştu. Papaz<a id="GBS.0106.04"/> Malory eliyle suyun sıcaklığını kontrol ettikten sonra, “Oldu, artık kaynar değil, çocuğu küvete koyabilirsin,” dedi.</p>
			<p>Annem beni çırılçıplak soydu. Annemin bol ve besleyici sütü beni bembeyaz bir tombiğe çevirmişti. Eğer yüzümdeki ağlamaklı ifadeyi kızgın bir ifadeye ya da ağırbaşlı bir gülümsemeye çevirebilseydim, eğer benim de sırtımda bir çift kanat olsaydı, ben de melek olabilirdim pekâlâ,<a id="GBS.0106.05"/> duvardaki o küçük tombul çocuklar da erkek kardeşlerim olurdu. Annem beni küvete yatırınca hemen ağlamayı kestim çünkü ılık su öylesine rahattı ki. Suyun içinde otururken suyla oynamaya başlayıp etrafa mutluluk çığlıkları ve su damlaları saçtım. Papaz Malory teknenin içindeki pirinç haçını sudan çıkarıp başıma bastırdı, ardından şöyle dedi:</p>
			<p>“Bu andan itibaren artık sen de Tanrı’nın sevgili<a id="GBS.0107.01"/> oğullarından birisin. <em>Hallelujah!</em>”</p>
			<p>Sonra sukabağından yapılmış bir kepçeyle tekneden bir kepçe, su alıp başımdan aşağı döktü. “<em>Hallelujah</em>.”</p>
			<p>Annem de papazın ardından tekrarlıyordu: “<em>Hallelujah</em>.” Kutsal su, başımdan aşağı dökülürken neşeli kahkahalar attım.</p>
			<p>Annemin yüzünden mutluluk okunuyordu. Annem 8. ablamı da tekneye soktu, sukabağı lifini alıp ikimizi de hafiften ovalamaya başladı,<a id="GBS.0107.02"/> Papaz Malory’yi de başımızdan aşağı kepçe kepçe su döküyordu. Papazın her su döküşünde daha neşeli kahkahalar atıyordum, 8. ablamsa gittikçe boğuklaşan hıçkırıklar çıkarıyordu. İki elimle o kara kuru küçük ablamı tuttum.</p>
			<p>“İkisine de hâlâ isim koymadık, hadi onlara birer isim ver,” dedi annem.</p>
			<p>Papaz Malory kepçeyi bir kenara bırakıp, “Bu, büyük bir şey, izin ver de iyice düşüneyim,” dedi.</p><div style="display:none;"><a id="GBS.0107.03"/></div>
			<p>“Kaynanam eğer erkek doğurursam ona Shangguan Eniği ismini koymamı söylerdi, erkek çocukları ağırbaşlı bir isimle daha iyi yetişirmiş,” dedi annem.</p>
			<p>Papaz Malory başını iki yana sallayarak, “Hayır, hayır, olmaz, çocuğuna kedi, köpek gibi isimler koymak Tanrı’nın iradesine karşı gelmektir, Konfüçyüs’ün öğretileriyle de bağdaşmaz, üstat buyurmuştur ki: ‘İsim düzgün olmazsa dil de doğruyu söyleyemez,’”<a id="GBS.0107.04"/> dedi.</p>
			<p>“Ben bir tane buldum bile, bak bakalım olmuş mu, oğlana Shangguan, âmin diyelim?” dedi annem.</p>
			<p>Papaz Malory gülerek, “Hiç olmamış, sen sus da biraz da ben düşüneyim,” dedi.</p>
			<p>Papaz Malory ayağa kalkıp ellerini belinin arkasında birleştirip kilisenin yıkılmaya yüz tutmuş, kokuşmuş atmosferinde hızlı adımlarla yürümeye başladı, adımlarının hızı beyninin çalışma hızının dışa vurumuydu<a id="GBS.0107.05"/> sanki, eskilerden ve şimdilerden, Çin’den ve Batı’dan, göksel ve dünyevi isimlerle semboller beyninde dolandı durdu. Annem ona baktıktan sonra bana doğru gülerek, “Vaftiz babana bak hele, sözde sana isim bulmaya çalışıyor, nerede? Sanki birinin ölüm haberini verecek birazdan. Sığırcık ağızlı çöpçatan, yavşan ayakların çoktan öldü,” diye şakımaya başladı, ardından papazın bıraktığı kepçeyi alıp<a id="GBS.0108.01"/> suya daldırdı, başımdan aşağı su dökmeye koyuldu.</p>
			<p>“Buldum!” diye haykırdı Papaz Malory sokağa bakan kapalı kapıdan yirmi dokuzuncu dönüşünde birden durup bize dönerek. “İsmini ne koyacağız?” diye heyecanla sordu annem. Papaz Malory tam cevap verecekken giriş kapısında bir gürültü koptu. Kapının dışında bir yaygara vardı, tüm kapı sallanmaya başladı, dışarıdan birinin bağırdığı duyuldu, annem<a id="GBS.0108.02"/> elinde kepçeyle korkuyla ayağa kalktı. Papaz Malory gözlerini kapının çengeline dikiverdi, o sırada onun ne gördüğünü bilmiyorduk ama yüzünün birden kıpkırmızı olduğunu gördük, yüzünün kıpkırmızı olmasının öfkeden mi yoksa heyecandan mı olduğunu çıkaramadık. Anneme telaş içinde, “Hadi, çabuk, ön avluya çıkın,” dedi.</p>
			<p>Annem su teknesine doğru eğilip beni kucakladı, beni kucaklamak için elbette<a id="GBS.0108.03"/> ki elindeki kepçeyi fırlatması gerekti, yere düşen sukabağı, kur yapan erkek bir kurbağa gibi vırakladı. Küvetin içinde bırakılan 8. ablam bas bas bağırmaya başladı. Kapının ahşap sürgüsü kırılarak ikiye ayrıldı. Kapının iki kanadı birden zorla açılınca sürgü de yere düştü, Misket Tüfeği Birliği’nden kel kafalı bir adam bir havan topu gibi içeriye daldı, kafası Papaz Malory’nin göğsüne çarpınca<a id="GBS.0108.04"/> papaz, üst üste birkaç geri adım atarak duvara tosladı. Başının üzerinde şu kıçı çıplak melekler görüldü. Kapı sürgüsü yere düşerken ben de annemim kollarından kayıp şap diye teknenin içine düştüm, tekneye düşünce etrafa su sıçratmanın dışında neredeyse teknenin içindeki 8. ablamı da ezerek öldürüyordum.</p>
			<p>Misket Tüfeği Birliği’nden içeriye beş asker girdi. Kilisenin içindeki manzarayı gördüklerinde<a id="GBS.0108.05"/> yüzlerindeki öfke yavaş yavaş geçti. Papaz Malory’ye çarpıp az kalsın onu öldürecek olan asker başını kaşıyarak, “Nasıl yani, içeride hâlâ birileri mi var?” dedi diğer dört askere bakıp. Sonra konuşmasına, “Buranın yıllar önce terk edildiğini söylememişler miydi? Nasıl olur da içinde hâlâ birileri yaşıyor?” diye devam etti.</p>
			<p>Papaz Malory eliyle göğsünü tutarak askerlerin yanına gitti. Papazın<a id="GBS.0109.01"/> heybetli görünümü askerleri korku ve şaşkınlıktan ne yapacaklarını bilemez bir hale soktu. Eğer papazın ağzından yabancı dilde birkaç sözcük dökülse ve el hareketleriyle bunu destekleseydi askerler kiliseden kaçacak delik ararlardı, yabancı bir dilde değil de, ağır bir yabancı aksanı taşıyan bir Çinceyle konuşsaydı bile askerler bu kadar küstah ve haddini bilmez davranmaya cesaret edemezlerdi ama<a id="GBS.0109.02"/> zavallı papaz mükemmel bir Gaomi Kuzeydoğu Bucağı ağzıyla, “Kardeşlerim, ne istiyorsunuz?” deyip saygıyla askerlerin önünde eğildi.</p>
			<p>Bas bas bağırıp ağlamaya başladım 8. ablam aksine çıt bile çıkarmadı; askerler ağlamama kahkahalarıyla eşlik ettiler, sanki bir maymunu izliyormuş gibi papazı baştan aşağı süzdüler, o çarpık ağızlı asker parmağıyla papazın kulaklarındaki uzamış kılları gıdıkladı.</p><div style="display:none;"><a id="GBS.0109.03"/></div>
			<p>“Maymun, ha ha, bir maymun,” diye haykırdı askerlerden biri.</p>
			<p>Diğer askerler de hep bir ağızdan, “Maymuna bakın hele, bir de arkasında bir kadın saklıyor!” dediler.</p>
			<p>“Reddediyorum!” diye bağırdı papaz, “Reddediyorum! Ben bir yabancıyım!”</p>
			<p>“Yabancıymış, duydunuz mu?” dedi çarpık ağızlı asker, “Yabancılar ne zamandan beri mükemmel bir Gaomi Kuzeydoğu Bucağı ağzıyla konuşur oldu? Bence<a id="GBS.0109.04"/> sen bir maymunla bir insanın birleşmesinden doğmuş kırma bir piçsin, arkadaşlar, eşeklerden birini içeri getirin.”</p>
			<p>Annem, beni ve 8. ablamı kucağına aldı, papazın kolunu çekiştirerek, “Hadi gidelim buradan, bunlarla dalaşmaya gelmez,” dedi.</p>
			<p>Papaz Malory kolunu kurtarıp öne atıldı, tüm gücüyle eşeği iterek durdurmaya çalıştı. Eşek bir köpek gibi dişlerini göstererek anırmaya başladı.</p>
			<p><a id="GBS.0109.05"/>“Çekil şuradan!” diye kükredi askerlerden biri papazı omzundan iterek.</p>
			<p>“Kilise kutsal bir yerdir, burası Tanrı’nın toprağıdır, nasıl olur da burayı ahıra çevirmek istersiniz?” diye karşı çıktı papaz.</p>
			<p>“Seni sahtekâr yabancı şeytanı!” dedi yüzü kirece dönmüş, mor dudaklı bir asker, “Ninem bir keresinde şöyle demişti; bu adam,” eliyle minberin üzerinde asılı olan hünnap ağacından yapılmış<a id="GBS.0110.01"/> İsa’yı göstererek, “bu adam, bir at ahırında dünyaya gelmiş, eşek de atın akrabası sayılır, sizin Tanrı’nız bu yüzden atlara borçludur, bundan ötürü eşeklere de borçlu sayılır, at ahırında doğum yapılıyor da kilise niye bir eşek ahırına çevrilemiyor?”</p>
			<p>Konuşmasındaki mantıkla gurur duyduğu her halinden belli olan asker, papaza anlamlı anlamlı bakarak sırıttı.</p>
			<p>Papaz Malory göğsünde ıstavroz<a id="GBS.0110.02"/> çıkarıp ağlayarak, “Tanrım, bu kötü adamları cezalandır, başlarına şimşek düşsün, zehirli yılanlar tarafından ısırılsınlar, Japonların havan topları altında ölsünler...” diye beddua etti.</p>
			<p>“Seni hain köpek!” deyip papazın ağzına bir tokat atmak için elini savurdu çarpık ağızlı asker, aslında papazın ağzını hedeflemişti ama onun yerine bir kartal gagasını andıran burnuna vurdu, papazın burun<a id="GBS.0110.03"/> deliklerinden patır patır taze kan fışkırıp yere döküldü. Papaz acıyla inleyip iki elini göğe kaldırdı, büyük bir çarmıhın üzerine çivilenmiş olan hünnap ağacından yapılmış İsa’ya doğru, “Tanrım, her şeye gücü yeten Yüce Tanrım...” diye haykırdı.</p>
			<p>Askerler önce tüm vücudu tozla kaplanmış ve kuş bokuna bulanmış hünnap ağacından yapılmış İsa’ya, sonra da yüzü burnundan akan kanla kaplanmış Papaz<a id="GBS.0110.04"/> Malory’ye baktılar. Ardından bakışlarını annemin vücudunda bir aşağı bir yukarı gezdirdiler. Annemin vücudunda sanki az önce üzerinden bir grup sümüklüböcek geçmiş gibi yapış yapış izler vardı. O, İsa’nın doğum yerini bilen asker ayaklı bir istiridyeyi andıran dilini çıkarıp mor dudaklarını yaladı. Yirmi sekiz eşek de kilisenin içindeydi artık, kimi kilisenin içinde aylak aylak geziyor, kimi kilisenin<a id="GBS.0110.05"/> duvarlarında sırtını kaçıyor kimi işiyor, kimi sıçıyor, kimi diğerleriyle uğraşıp kabadayılık taslıyor, kimi de duvarlardaki tozu yalıyordu. “Tanrım!” diye acıyla inledi Papaz Malory ama Tanrı’sı olduğu yerde kımıldamadan duruyordu.</p>
			<p>Askerler, beni ve 8. ablamı annemin kucağından alıp eşeklerin arasına bıraktı. Annem dişi bir kurt gibi öne atıldı ama askerler tarafından durduruldu. Eli ayağı<a id="GBS.0111.01"/> yerinde duramayan askerler annemin orasını burasını ellemeye başladı, annemin memelerine ilk el atan o çarpık ağızlı asker oldu. Mor dudakları ve çarpık ağzıyla öne atılıp benim beyaz güvercinlerimi, değerli sukabaklarımı avuçladı. Annem ağlayarak mor dudaklının yüzünü tırmaladı. Mor dudaklı, yüzünde şeytani bir gülümsemeyle annemin üzerindekileri parçaladı.</p>
			<p>Aşağıdaki sahneyi hayatım boyunca<a id="GBS.0111.02"/> acı içinde hatırlayacağım: Sha Yueliang bizim avluda büyük ablamla iyice yakınlaşmaya başlamıştı, Gou San ve adamları kırma bir köpek sürüsü gibi bizim avlunun doğu kanadındaki odanın bir köşesine yer yatağı yapmak için buğday sapları yığıyorlardı, Misket Tüfeği Birliği’nin beş askeri, annemi zorla yere yatırdı. Ben ve 8. ablam, eşek sürüsünün içinde boğazımız parçalanırcasına ağlıyorduk. Papaz<a id="GBS.0111.03"/> Malory ayağa kalktı, ikiye ayrılmış kapı sürgüsünün bir parçasını eline alıp askerlerden birinin kafasına geçirdi. Başka bir asker, papazın bacaklarına nişan alıp ateş etti. Pat diye bir silah sesiyle birlikte papazın bacaklarına saçma yığınları saplandı, papazın bacaklarından inci tanesi gibi kan damlaları fışkırdı. Elindeki sürgü parçası yere düştü, yavaş yavaş yere diz çöküp başı, kuş bokuna bulanmış,<a id="GBS.0111.04"/> hünnap ağacından yapılmış İsa’nın yüzüne baktı, uzun yıllardır konuşmadığı İsveççesiyle alçak sesle bir şeyler mırıldandı, sözcükler ağzından bir kelebek sürüsü gibi çıkıyordu. Askerler sırayla annemin üzerine çıkıyordu. Eşekler sırayla bir beni, bir de 8. ablamı kokluyordu. Eşeklerin yüksek sesle anırmaları kilisenin çatısını delip kasvetli gökyüzüne karıştı. Hünnap ağacından yapılmış İsa’nın<a id="GBS.0111.05"/> yüzünden inci taneleri gibi ter boşandı. Askerler sonunda tatmin olmuşlardı. Annemi ve biz iki kardeşi sokağa fırlattılar. Eşekler de bizim peşimizden sokağa seyirip dişi eşeklerin kokusunu takip ederek sokaklarda dolanmaya başladılar. Askerlerin eşeklerin peşine düşüp onları yakalamaya çalıştı sırada Papaz Malory şarapnellerin bal peteği gibi delik deşik ettiği bacaklarını çan kulesinin sayısız<a id="GBS.0112.01"/> kez çıktığı ve artık yürümekten aşınmış olan ahşap merdivenlerine kadar sürüdü. Pencere pervazına tutunarak ayağa kalktı, kırılmış vitrayların arasından onlarca yıldır yaşadığı ve her yerine ayak izlerini bıraktığı Gaomi Kuzeydoğu Bucağı’nın belediye başkanlığının bulunduğu Dalan kasabasının manzarasını seyre koyuldu: Muntazam bir düzen içinde sıralanmış dizi dizi sazdan evler, geniş ve gri sokakları<a id="GBS.0112.02"/> olan <em>hutong</em>’lar, tepeleri puslu yemyeşil ağaçlar, küçük köyleri çevreleyen ışıl ışıl akan nehirler ve dereler, ayna gibi bir göl, etrafa yayılmış gür sazlıklar, yabani otlarla çevrelenmiş göletler, göçmen kuşların oyun bahçesine dönen kırmızı bataklık, bir parşömen tomarına çizilmiş gibi ufka doğru genişleyen vahşi doğa, Yatan Öküz Sıradağları’nın altın sarısı ve üzerinde akasyaların açtığı kum<a id="GBS.0112.03"/> tepeleri... Başını eğip çıplak göbeği göğe doğru çevrilmiş ve yerde ölü bir balık gibi yatmış olan Shangguan Lu ve iki küçük çıplağı görünce yüreğine büyük bir acı oturdu, gözleri buğulandı, parmağını bacağından akan kana batırıp çan kulesinin gri duvarının üzerine şu dört sözcüğü yazdı:</p>
			<p>Altın Oğlan, Yeşim Kız.<a class="si-noteref" epub:type="noteref" href="#f14" id="ref_f14">14</a></p>
			<p>Ardından yüksek sesle, “Tanrım, affet beni!” diye haykırdı.</p>
			<p>Papaz Malory,<a id="GBS.0112.04"/> kanadı kırık büyük bir kuş gibi kendini çan kulesinden aşağı attı ve sert zemine çakıldı. Beyni taze kuş boku gibi sokağa sıçradı.</p>
		</section>
		<section class="subchapter" epub:type="subchapter">
			<h2>3</h2>
			<p>Kış gelmek üzereydi, annem kaynanası Shangguan Lü’nün mavi satenden çizgileri olan pamuklu ceketini giymeye başlamıştı. Bu ceket aslında Shangguan Lü’nün altmışıncı doğum gününde köyden ziyaretine gelen, bir sürü oğlu ve erkek torunları olan dört yaşlı<a id="GBS.0112.05"/> kadının ona cenazesinde giymesi için diktikleri bir hediyeydi ama artık annemin kışlık ceketi olmuştu bile. Annem, istediğim zaman sütünü emebilmem için ceketinin önüne memelerinin içinden geçebileceği genişlikte birer delik açmıştı. Beni öfkeden deliye döndüren bu sonbahar mevsiminde annemin memeleri tahriş olmuştu, Papaz Malory çan kulesinden ölüm atlayışı yapmıştı ama büyük felaketler geçip<a id="GBS.0113.01"/> gidiyordu işte, annemin muhteşem memeleriyse sonsuza kadar yok edilemezliklerini kanıtlamışlardı, hani sonsuza kadar genç kalan insanlar ya da yeşillikleri hiç bozulmayan ulu çam ağaçları vardır ya, işte öyleydi annemin memeleri de. İnsanların bakışlarından korunmak ve daha da önemlisi kışın sert rüzgârlarından korunup içindeki sütü sıcak tutmak için annem ceketinin önündeki deliklerin üzerine kırmızı<a id="GBS.0113.02"/> kumaş parçaları dikti, böylece memelerinin üzerini yaratıcı bir şekilde kırmızı bir perdeyle kapatmış oldu. Annemin bu buluşu daha sonra iyice yaygınlaşarak bir gelenek halini aldı, bu perdeli ceketler Dalan kasabasında bugün bile popülerliğini korur ama şimdiki modellerin delikleri daha yuvarlaktır, perde olarak kullanılan kumaşın materyali de daha yumuşaktır ve üzerlerinde renkli çiçek işlemeleri<a id="GBS.0113.03"/> bulunur.</p>
			<p>Benim kışlık giysimse dayanıklı bir kanvastan kesilmiş, geniş bir keseyi andıran içi pamuklu bir cepti, cebin üzerinde bir büzme ipi ve annemin memelerinin altında bağladığı iki şerit vardı, annem beni emzireceği zaman karnını içeri çeker ve beni güzelce bu cebin içine yerleştirirdi. Cebin içinde çömelme pozisyonu alıp başımı annemin memelerine yaslardım, başımı sağa yatırınca sol<a id="GBS.0113.04"/> memesini, sola yatırınca da sağ memesini emerdim. İki tarafı da gerçekten iyi idare edip bundan eşit bir kâr elde ediyordum, gerçekten de bir elim yağda bir elim baldaydı. Ama bu cep o kadar da mükemmel bir şey değildi, içinde yeteri kadar yer yoktu: Elim kolum bağlı bir haldeydim, bu eski alışkanlığıma benzemiyordu hiç, eskiden meme emerken diğer memeyi de elimle koruyabiliyordum. 8. ablamın meme<a id="GBS.0113.05"/> emme hakkını neredeyse tamamen elinden almıştım, tam annemin memelerine yaklaştığı anda onu bacaklarımla engelliyordum, bu zavallı kör kız da ağlayıp duruyordu. O günlerde yulaf lapasıyla hayata tutunuyordu ve diğer ablalarım bu durumdan hiç hoşnut değildi.</p>
			<p>Bu uzun ve yavaş geçen kışta meme emme sürecim panik içinde geçti, sanki üzerime bir kefen örtülmüştü, sol memeyi emerken aklım sağdakinde<a id="GBS.0114.01"/> kalıyordu, sürekli kıllı bir elin aniden ceketin deliklerine girip kısa bir süreliğine olsa da boş kalmış olan diğer memeyi kapıp götüreceğini kuruyordum kafamda. İşte yüreğime sızmış bu kaygının hâkimiyetinde durmadan meme değiştiriyordum, tam sol memeden süt geldiği sırada telaşla sağ memeye dönüyor; sağ memeden süt gelmeye başladığı zamansa hızla soldakine dönüyordum. Annem büyük bir şaşkınlık<a id="GBS.0114.02"/> ve anlamazlık içinde sol memeyi emerken sağdakine takılan gözlerimi izlerken birden aklımdan geçenleri okuyormuş gibi baktı bana. Soğuk ve dolgun dudaklarıyla yüzümü öperken alçak bir sesle, “Jintong, Altın Oğlum benim, canım yavrum, ananın sütü bir tek senindir, onu senden hiç kimse alamaz,” diye fısıldadı. Annemin sözleri kaygımı hafifletse de kendimi bir türlü güvende ve huzurlu hissedemiyordum<a id="GBS.0114.03"/> çünkü o kıllı elin hemen annemin yanında, bir fırsatını kollayarak beklediğini hissediyordum.</p>
			<p>Karın yağdığı o sabah, annem perdeli ceketini giyip beni içi pamukla doldurulmuş sıcak cebe koyup sırtına bağladı, ablalarıma el edip onlara büyük ve kırmızı turpları kilere taşımalarını söyledi. Turpların nereden geldiklerini bilmiyor ve bununla hiç ilgilenmiyordum, benim ilgimi çeken tek şey turpların<a id="GBS.0114.04"/> şekliydi, sivri uçları ve alta doğru genişleyen kökleriyle bana memeleri hatırlatıyorlardı. Bundan sonra parlak ve yağlı sukabaklarımla pürüzsüz ve bembeyaz güvercinlerimin yanına büyük ve kırmızı turplar da eklenmiş oldu böylece, her biri kırmızının farklı bir tonundaydı, hepsinin farklı bir duruşu ve farklı bir sıcaklığı vardı, hepsi memeyi andırıyordu, hepsi farklı bir mevsimde yetişiyor<a id="GBS.0114.05"/> ve her biri farklı bir ruh haline sahip memeleri temsil ediyordu.</p>
			<p>Hava bir açıyor, bir kapıyordu, kar taneleri havada bir süzülüyor, bir duruyordu. Ablalarım incecik giysiler giymişti, kuzeyden esen en ufak bir esinti bile boyunlarını omuzlarının arasına gömmelerine yetiyordu. En büyük ablam turpları sepete koymaktan sorumluydu, 2. ve 3. ablalarım sepeti taşımakla, 4. ve 5. ablalarımsa turpları<a id="GBS.0115.01"/> kilere yığmakla görevlendirilmişti, 6. ve 7. ablalarım bağımsız bir şekilde hareket edip bazen oraya, bazen de buraya yardım ediyorlardı. 8. ablam henüz bir işe koyulacak güçte olmadığından <em>kang</em>’ın üzerine oturmuş, derin düşüncelere dalmıştı. 6. ablam kilere her seferinde dört adet turp taşıyordu. 7. ablamsa her seferinde iki adet turp taşıyabiliyordu. Sırtında beni taşıyan annem, turp yığınları<a id="GBS.0115.02"/> arasında devriye gezerken bir yandan etrafa emirler yağdırıyor, bir yandan kızların hatalarını eleştiriyor, bir yandan da çeşitli ifadelerle içini çekiyordu. Annemin emir vermedeki amacı yapılan işin kalitesini yükseltmekti. Annemin eleştirilerinin amacıysa yapılan işin yöntemini değiştirip turpları bütün kış koparıldıkları ilk günkü gibi sağlıklı bir şekilde muhafaza edebilmekti. Annemin içini<a id="GBS.0115.03"/> çekmesiyse şu düşüncenin etrafında dönüyordu: Hayat çok zor, tüm gücümüzle çalışmalıyız, kışı ancak böyle geçirebiliriz. Ablalarım, annemin emirlerine karşı olumsuz bir tavır takınsalar da yine görevlerini yerine getiriyorlardı. Annemin eleştirilerinden hiç hoşnut değillerdi. Annemin iç çekişleriniyse duymazdan gelip hiç oralı olmuyorlardı. Bense avlumuza birdenbire nasıl bu kadar çok turpun geldiğini<a id="GBS.0115.04"/> bir türlü çözemedim. Annemin kış için niye bu kadar çok turp depoladığınıysa çok sonra anlayacaktım.</p>
			<p>Turp taşıma işi neredeyse bitmek üzereydi, yerde sadece her biri birbirinden farklı şekilde olsa da her biri yine de memeyi andıran birkaç düzine küçük turp kalmıştı. Annem kilerin ağzında diz çöktü, eğilip kolunu kilerin içine uzatarak Shangguan Xiangdi ve Shangguan Pandi’yi dışarı çekti.<a id="GBS.0115.05"/> Annem ablalarımı dışarı çıkarmaya çalışırken annemin sırtında iki kez sarsıldım, annemin koltuk altı aralığından solgun gün ışığı içinde yanardöner bir şekilde süzülen kar tanelerini izledim. Sonra annem bir su fıçısı –fıçının içi şimdi pamuk topakları ve tahıl kabuklarıyla doluydu– alıp kilerin ağzını kapattı. Ablalarım sanki annemin bir sonraki emrini bekler gibi saçağın altındaki duvara dizildiler.<a id="GBS.0116.01"/> Annem, “Size içi pamukla doldurulmuş mantoları nasıl yapacağım ben ah?” diye içini çekti. 3. ablam Shangguan Lingdi, “Dövülmüş pamuk ve kumaşla,” diye atıldı. Annem, “Demek öyle ha, bunu ben de biliyorum. Ben onları satın alacak parayı kastetmiştim, o kadar parayı nereden bulacağız?” diye karşılık verdi. 2. ablam Shangguan Zhaodi hoşnutsuz bir tavırla, “O zaman bizim eşekle katırı satalım,” dedi.<a id="GBS.0116.02"/> Annem, “Eşekle katırı satınca, gelecek sene baharda tarlaları neyle süreceğiz ya?” diye çıkıştı.</p>
			<p>Büyük ablam Shangguan Laidi bu konuşmaların başından sonuna kadar sessizliğini korudu, annem ona bir bakış atınca başını hemen yere eğdi. Annem endişeyle, “Yarın, sen ve Zhaodi, katırı alıp satmak için at pazarına gidiyorsunuz,” dedi. 5. ablam Shangguan Pandi somurtarak, “Katır hâlâ meme emiyor.<a id="GBS.0116.03"/> Niye biraz buğday satmıyoruz ki? Bizde bir sürü var,” dedi. Annem doğu kanadındaki odaya şöyle bir bakınca odanın kapısının aralandığı gördü, pencerenin önündeki telden çamaşır ipine Misket Tüfeği Birliği Komutanı Sha Yueliang’ın çorapları asılmıştı.</p>
			<p>Küçük katır sendeleyerek avluya girdi, benimle aynı yılın, aynı ayının aynı günü doğmuştu, benimle aynıydı yani o da erkekti. Ben, annemin sırtına<a id="GBS.0116.04"/> sarılı olan cepte pamuklar içinde sadece ayakta durabiliyorken, o çoktan annesinin boyuna gelmişti bile. “Tamam, konu kapanmıştır, yarın onu satıyoruz,” dedi annem. Ardından içeri girdi. Arkamızdan biri, “Cicianne!” diye seslendi.</p>
			<p>Üç gündür ortalıktan kaybolmuş olan Sha Yueliang, eşeğini yularından çekerek avlumuza yeniden girdi. Eşeğinin sırtında tepesinden renkli ve çiçekli bir şeylerin<a id="GBS.0116.05"/> göründüğü iki mor bohça yüklüydü. “Cicianne!” diye içten bir şekilde tekrar seslendi. Annem ardına dönüp bu çarpık omuzlu adamın, kara ve kuru yüzündeki kaba saba gülümsemeye bakıp sert bir tavırla, “Komutan Sha, sana daha kaç kere söylemem gerek, ben senin ciciannen değilim,” diye karşılık verdi. Sha Yueliang yorulmak nedir bilmeyen azimli bir gülümsemeyle, “Hayır, ciciannem değilsiniz, siz bundan<a id="GBS.0117.01"/> daha fazlasısınız, siz beni görmezden geliyor olabilirsiniz ama benim size büyük bir saygım var,” dedikten sonra iki adamını çağırıp bohçaları eşeğin sırtından indirmelerini ve eşeği kiliseye götürüp ona yem vermelerini söyledi. Annem eşek denilen o kara şeye nefretle bakıyordu, ben de eşek denen o kara şeye nefretle baktım. Eşek burun kanatlarını oynatıp bizim eşeğin batı kanadından gelen kokusunu<a id="GBS.0117.02"/> koklamaya başladı.</p>
			<p>Sha Yueliang, bohçalardan birini açtı, içinden tilki türkünden bir manto çıkarıp havaya kaldırdı, manto kar taneleri içinde parıldıyordu, mantonun yaydığı sıcaklık bir metre ötesindeki karları bile eritiyordu. “Cicianne,” dedi Sha Yueliang mantoyu anneme iyice yaklaştırıp, “cicianne, bu sana oğlundan küçük bir hediye olsun.” Annem aceleyle kendini geri çekti ama tilki kürkünden<a id="GBS.0117.03"/> mantonun içine sarınmaktan başka çıkar yolu da yoktu. Birden gözlerim karardı, tilki kürkündeki kötü idrar kokusu ve naftalinin burun delen kokusu beni neredeyse nefessiz bıraktı.</p>
			<p>Gün ışığını tekrar görünce avlumuzun bir hayvanat bahçesine döndüğünü fark ettim: Büyük ablam Shangguan Laidi’nin omuzlarında gelincik kürkünden mor bir manto vardı, boynunaysa gözleri parıldayan bir tilki sarmalanmıştı.<a id="GBS.0117.04"/> 2. ablam Shangguan Zhaodi’nin omuzlarında samur kürkünden sarı bir manto vardı. 3. ablam Shangguan Lingdi’nin omuzlarında ayı postundan siyah bir manto vardı. 4. ablam Shangguan Xiangdi’nin omuzlarında karaca derisinden koyu sarı bir manto vardı. 5. ablam Shangguan Pandi’nin omuzlarında köpek derisinden benekli bir manto vardı. 6. ablam Shangguan Niandi’nin omuzlarında kuzu derisinden bir<a id="GBS.0117.05"/> manto vardı. 7. ablam Shangguan Qiudi’nin omuzlarında tavşan derisinden beyaz bir manto vardı. Annemin tilki kürkünden mantosu yerde uzanıyordu. Annem yüksek sesle, “Hepiniz çıkarın mantoları, çıkarın çabuk!” diye bağırdı. Ablalarım sanki annemin dediklerini duymamış gibiydiler, başlarını mantolarının sıcak yakalarında bir o yana, bir bu yana çevirip duruyorlardı, birbirlerinin üzerindeki mantoların<a id="GBS.0118.01"/> kürklerini okşamaya başladılar, yüzlerindeki ifadeden hepsinin içine daldıkları bu sıcaklıktan memnun oldukları ve bu memnuniyetin onları sıcak tuttuğu okunuyordu. Annem orada titreyerek durdu ve güçsüz bir sesle, “Hepiniz sağır mı oldunuz?” diye söylendi.</p>
			<p>Sha Yueliang bohçanın içinde kalan son iki parçayı da çıkarıp o ipek gibi pürüzsüz görünen yumuşaklığı okşayarak –üzerinde siyah noktaları<a id="GBS.0118.02"/> olan, kahverengi ve kırmızı arası bir renge sahip bir kürktü bu– anneme heyecanla, “Cicianne, vaşak kürkü bunlar, Gaomi Kuzeydoğu Bucağı’nın elli kilometrelik çevresinde sadece bu ikisi vardı. İhtiyar Geng ve oğlu bunları yakalamak için üç yıl harcamış, bu erkek vaşağın kürkü, bu da dişininki. Sizler hiç vaşak gördünüz mü?” dedi. Bakışlarını kürk mantoları içinde ışıl ışıl parıldayan ablalarıma<a id="GBS.0118.03"/> çevirdi ama ablalarımdan çıt bile çıkmadı, bunun üzerine sanki bir ilkokul öğretmeniymiş de bugünkü konuları vaşaklarmış gibi kendi sorup kendi cevapladı: “Vaşak bir kediye benzer ama kediden daha büyüktür; leopara da benzer ama leopardan daha küçüktür, ağaca tırmanabilir, yüzebilir, üç metre sıçrayıp ağaçların tepesinde uçan kuşları yakalayabilir. Bu şey çok zeki bir hayvandır. Bu iki vaşak Gaomi<a id="GBS.0118.04"/> Kuzeydoğu Bucağı’ndaki toplu mezarının çevresinde yaşıyormuş, onları yakalamak göğe tırmanmaktan çok daha zormuş ama işte sonunda yakalanmışlar. Cicianne, bu iki vaşak kürkü, küçük erkek kardeşim Jingtong ve küçük kız kardeşim Yunü’ye hediyem olsun,” deyip vaşak kürklerini annemin koluna bırakıverdi. Sonra yere eğilip yerdeki tilki kürkünden ateş kırmızı mantoyu aldı, şöyle bir silkeleyip onu da<a id="GBS.0118.05"/> annemin koluna bıraktı, ardından insana dokunan bir sesle, “Cicianne, lütfen beni utandırmayın,” dedi.</p>
			<p>O günün akşamı annem odamızın kapısına bir sürgü takıp büyük ablam Shangguan Laidi’yi odaya çağırdı. Annem beni <em>kang</em>’ın üzerinde yatan Yunü’nün yanına bıraktı. Hemen elimi uzatıp yüzüne dokundum, o da ağlayarak çekilebildiği kadar geri çekilip <em>kang</em>’ın bir köşesine çekildi. Annem kapının sürgüsüyle<a id="GBS.0119.01"/> o kadar meşguldü ki bizimle hiç ilgilenmiyordu. Büyük ablamın üzerinde gelincik kürkünden mor mantosu vardı, tilki kürkünü de boynuna atmıştı, ihtiyatlı ama biraz da kibirli bir tavırla <em>kang</em>’ın önünde dikiliyordu. Annem <em>kang</em>’ın üstüne çıktı, başının arkasındaki topuzdan bir saç tokası çıkarıp fenerin daha çok ışık saçması için fitilin topaklaşmış ucunu aldı. Sonra üstüne başına çekidüzen verdi,<a id="GBS.0119.02"/> dik bir şekilde oturup alaycı bir tonla ablama, “Küçükhanım, otur bakalım, kürk mantomu kirletirim diye çekinme sakın,” dedi. Ablamın yüzü kızardı, dudaklarını büzüp kırgın bir tavırla <em>kang</em>’ın yanındaki tabureye oturdu. Tilki kürkünden atkısı ablamın boynunun üzerinde sinsi çenesini kaldırınca ablamın gözleri parlak yeşil ışıklar saçtı.</p>
			<p>Avlumuz, Sha Yueliang’ın dünyası olmuştu. O, doğu kanadındaki<a id="GBS.0119.03"/> odaya yerleştikten sonra avlunun giriş kapısı hiç kapanmaz oldu. O akşam doğu kanadındaki odada diğer günlere nazaran daha büyük bir şamata vardı, fener ışığının bembeyaz ve parlak ışıkları pencerenin kâğıt kaplamalarından dışarı taşıp tüm avluyu apaydınlık yapmıştı, kar taneleri fener ışığının gölgesinde dans ediyordu. Avluda bir hareketlenme vardı, insanlar sürekli girip çıkıyor, kapı durmadan<a id="GBS.0119.04"/> açılıp kapanmaktan gıcırdıyordu, <em>hutong</em>’un içinde eşek nallarından çıkan keskin sesler yankılandı. Odanın içinden yükselen, kumar oynayan erkek sesleri gittikçe daha da yükselip daha da kabalaşıyordu, üç şeftali bahçesi lan, beş korkusuz lider be, yedi erik çiçeği ve sekiz at ya, adamlar bir içki oyunu oynuyordu işte. Et ve balık kokusu altı ablamı doğu kanadındaki odanın penceresinin önüne topladı,<a id="GBS.0119.05"/> hepsinin ağzının suyu akıyordu açgözlülükle. Annem çakmak çakmak parlayan gözlerini büyük ablamın üzerine çevirdi. Ablam da inatla ona bakıyordu, iki bakış çarpışınca ortada mavi kıvılcımlar çaktı.</p>
			<p>“Ne yapmayı düşünüyorsun?” diye sordu annem.</p>
			<p>Ablam tilkinin kabarık kuyruğunu okşayarak, “Hangi konuda?” diye soruyla cevap verdi.</p>
			<p>“Bana aptalı oynama,” dedi annem.</p>
			<p>“Ana, ne dediğini<a id="GBS.0120.01"/> gerçekten anlamadım,” diye karşılık verdi ablam.</p>
			<p>Annem sesine hüzünlü bir ton katıp, “Laidi, sen dokuz kardeşin en büyüğüsün. Eğer senin başına bir şey gelirse ananın hayatta güvenecek kimsesi kalmaz,” dedi.</p>
			<p>Ablam hızla ayağa kalkıp şimdiye kadar hiç kullanmadığı öfkeli bir tonda, “Ana, benden daha ne istiyorsun? Senin kalbinde sadece Jintong’a yer var artık, bizim, kızlarının seni gözünde<a id="GBS.0120.02"/> korkarım ki köpek boku kadar değeri kalmadı!” dedi.</p>
			<p>Annem, “Laidi, konuyu dallanıp budaklandırma, Jintong altın olabilir ama sizler de gümüşsünüz, nasıl köpek boku kadar bile değeriniz olmazmış! Bugün şöyle pencereleri açalım da güneş içeri girsin, ana kız karşılıklı oturup konuşalım, şu Sha denilen adam tavuk kümesine yeni yıl kutlaması için gelen bir gelinciktir, iyi niyetli olduğunu sanmıyorum,<a id="GBS.0120.03"/> kafayı sana takmış,” diye karşılık verdi.</p>
			<p>Ablam başını eğip tilkinin kuyruğunu okşadı, inci gibi parlak gözyaşlarıyla, “Ana, ben onun gibi bir adama varmak istiyorum,” dedi.</p>
			<p>Annem sanki şimşek çarpmış gibi, “Laidi, bu Sha denen adam dışında kiminle evlenirsen evlenebilirsin, sesimi bile çıkarmam,” dedi.</p>
			<p>“Niye?” diye sordu ablam.</p>
			<p>“Niyesi seni ilgilendirmez,” diye cevap verdi annem.</p><div style="display:none;"><a id="GBS.0120.04"/></div>
			<p>Ablam onun yaşındaki bir kızdan beklenmeyecek öfkeli bir sesle, “Ben, Shangguan ailesi için yıllardır it gibi çalışıyorum, yetti artık!” dedi.</p>
			<p>Ablamın tiz sesi, annemi korkudan yerinden hoplattı. Annem, ablamın öfkeden kızarmış yüzüne ve tilki kuyruğunu sımsıkı avuçlamış olan ellerine dikkatle baktı. Annemin elinin benim yakınlarımda bir şey arandığını gördüm, <em>kang</em>’ı süpürdüğü süpürgeyi<a id="GBS.0120.05"/> eline aldı, süpürgeyi iyice havaya kaldırıp histerik bir tavırla, “Demek bana karşı çıkıyorsun, bana karşı çıkmak ha, seni öldüresiye dövmem mi ben!” diye haykırdı.</p>
			<p>Annem <em>kang</em>’dan aşağı atladı, süpürge elinde ablama doğru atıldı, süpürgeyi ablamın kafasına indirecekti. Ablam sadece elini kaldırıp başını korudu, ne kaçmaya yeltendi ne de anneme karşı koymaya çalıştı. Annemin eli havada bir<a id="GBS.0121.01"/> süre dondu kaldı, aşağı indiğindeyse artık hiç mecali kalmamıştı. Süpürgeyi elinden atıp ablamın boynuna sarıldı, ağlayarak, “Laidi, o Sha denilen adamla bizim yolumuz bir değil, burada oturup canım kızımın kendini bir ateş çukuruna atmasını izleyemem...” dedi.</p>
			<p>Ablam da salya sümük ağlamaya başladı.</p>
			<p>İkisi de yeterince ağladıktan sonra annem elinin tersiyle ablamın yüzündeki gözyaşlarını<a id="GBS.0121.02"/> silip, “Laidi, o Sha denilen adamın peşinden gitmeyeceğine dair söz ver anana,” diye ablama yalvardı.</p>
			<p>Ablam kesin bir tavırla, “Ana, ben kalbimin sesini dinleyeceğim. Bu, ev için de hayırlı olacak,” dedi.</p>
			<p>Ablam gözucuyla <em>kang</em>’ın üzerinde duran tilki kürkü mantoya ve iki vaşak kürküne baktı.</p>
			<p>Annem de kesin bir tavırla, “Yarın, hepinizin bu mantoları çıkarmasını istiyorum,” dedi.</p>
			<p><a id="GBS.0121.03"/>“Bizim soğuktan donarak ölmemizi mi istiyorsun?!” dedi ablam.</p>
			<p>“Şu kahrolası adam seyyar bir kürk manto satıcısından başka bir şey değil,” dedi annem.</p>
			<p>Ablam kapının sürgüsünü çekip ardına bile bakmadan odadan çıktı.</p>
			<p>Annem güçten düşmüş bir halde <em>kang</em>’ın ucuna oturdu, göğsünden hırıltılı bir soluk yayıldı.</p>
			<p>Bu sırada pencerenin önünden Sha Yueliang’ın tereddüt içinde sendeleyen ayak<a id="GBS.0121.04"/> sesleri duyuldu, dili katılaşmıştı sanki ve ağzı uyuşmuştu. Onun pencereyi hafifçe tıklatıp kontrollü ve yumuşak bir tonla evlilik meselesini açacağından emindim ama akşamdan kalmaydı ve alkol merkezî sinir sistemini ele geçirdiğinden yaptığı hareketler yapmak istedikleriyle büyük bir tezat içindeydi. Pencereye öyle sert vurdu ki pencerenin kâğıt kaplamaları parçalandı ve içeriye dışarısının soğuk<a id="GBS.0121.05"/> havasıyla onun leş gibi içki kokan nefesi giriverdi. İnsana iğrenç; ama aynı zamanda sevimli de gelen o bildik sarhoş sesiyle şöyle nara attı:</p>
			<p>“Ana!”</p>
			<p>Annem <em>kang</em>’dan aşağı atladı, bir an hayrete düştükten sonra tekrar <em>kang</em>’ın üstüne sıçrayıp beni <em>kang</em>’ın üzerinde pencerenin yakınında yatmakta olduğum yerden sürükledi. Sha Yueliang, “Ana, Laidi’yle benim evlilik işini... ne zaman hallederiz...<a id="GBS.0122.01"/> Ben biraz sabırsız bir adamım da...” dedi.</p>
			<p>Annem dişlerini sıkarak, “Sha, bir karakurbağasının kuğu eti yediği nerede görülmüş ancak rüyanda görürsün!” dedi.</p>
			<p>“Ne dediniz?” diye sordu Sha Yueliang.</p>
			<p>Annem yüksek sesle, “Rüyanda görürsün!” diye bağırdı.</p>
			<p>Birden ayılan Sha Yueliang daha anlaşılabilir bir sesle, “Cicianne, ben hayatımda bir şey için kimseye böyle yalvarmadım,” dedi.</p><div style="display:none;"><a id="GBS.0122.02"/></div>
			<p>“Bana yalvarmanı isteyen yok,” dedi annem.</p>
			<p>Sha Yueliang sırıtarak, “Cicianne, ben sana Sha Yueliang’ın ne isterse onu yapacağını, neyi isterse onu elde edebileceğini gösteririm...” dedi.</p>
			<p>“O zaman önce beni öldürmen gerek,” dedi annem.</p>
			<p>Sha Yueliang gülerek, “Önünde sonunda kızını alacağım, müstakbel kayınvalidemi niye öldüreyim?” dedi.</p>
			<p>“O zaman kızımla evlenmeyi aklından çıkar,<a id="GBS.0122.03"/> hiçbir zaman senin olmayacak,” dedi annem.</p>
			<p>Sha Yueliang gülerek, “O kıymetli kızın büyüdü, anası onun yerine karar veremez artık, canım kayınvalideciğim, neler olacağını hep birlikte göreceğiz,” dedi.</p>
			<p>Sha Yueliang gülerek batıdaki pencerenin önüne gitti, pencerenin kaplamasında bir delik açtı, bir avuç şeker dolu olan elini içeri sokup yüksek sesle, “Kızlar, şeker buyurun, Sha enişteniz<a id="GBS.0122.04"/> buradayken benimle birlikte hep şeker yiyip baharatlı içecekler içeceksiniz artık...” diye bağırdı.</p>
			<p>O gece Sha Yueliang uyuyamadı, avluda volta atıp durdu, arada yüksek sesle öksürüyor, arada ıslık çalıyordu, ıslak çalmada o kadar ustaydı ki bir sürü kuşun sesini ıslıkla taklit edebiliyordu, öksürmek ve ıslık çalmak dışında, yüksek perdeden eski opera şarkıları ve şimdi moda olmuş anti Japon<a id="GBS.0122.05"/> türküleri de söyleyebiliyordu. Bir bakmışsınız karısını ve çocuklarını tanımadığını iddia eden zalim koca Chen Shimei’in Kaifeng Mahkemesi’nce başının uçurulmasını konu alan eski bir aryayı söylüyor, bir bakmışsınız kılıcını kaldırıp bir Japon şeytanının boynuna vuruyordu. Bu, hem içkiden hem de aşktan sarhoş olmuş, Japonlara karşı direnen kahramanı uzak tutmak için annem kapıya bir sürgü daha<a id="GBS.0123.01"/> taktı, bu sürgüyü takmak da huzur vermeyince, demirci körüğünden elbise dolabına, kırık tuğla parçalarından taşınabilecek ne varsa, bulduğu her şeyi kapının ardına yığdı. Beni sırtına bağlayıp eline bir satır alarak evin içinde dolanmaya başladı, doğu kanadındaki odadan batı kanadındakine, batı kanadındakinden doğu kanadındakine gidip geliyordu. Ablalarımın hiçbiri kürk mantolarını çıkarmamıştı, birbirlerine<a id="GBS.0123.02"/> sarılıp burunlarının ucundan ter damlayarak Sha Yueliang’ın çıkardığı şamatanın içinde horlaya horlaya uyudular. 7. ablam Shangguan Qiudi’nin ağız suyu, 2. ablam Shangguan Zhaodi’nin samur kürkünden sarı mantosuna damlıyordu, 6. ablam Shangguan Niandi, 3. ablam Lingdi’nin ayı postundan siyah mantosunun içine kuzu gibi kıvrılmıştı. Şimdi düşünüyorum da annem Sha Yueliang’a karşı açtığı<a id="GBS.0123.03"/> savaşı aslında daha baştan kaybetmişti. Sha Yueliang hayvan kürkleriyle çoktan ablalarımın gönlünü kazanmış ve onları kullanarak evimizin içinde kendine geniş bir cephe inşa etmişti, çoğunluğun desteğini kaybeden annem de yalnız bir savaşçı haline gelmişti.</p>
			<p>Ertesi gün annem beni sırtına alıp uçarcasına 3. Fan amcanın evine gitti, ona şöyle bir basit açıklamada bulundu:</p>
			<p>Sun halaya doğumda<a id="GBS.0123.04"/> gösterdiği nezaketin borcunu ödemek için Shangguan Laidi’yi Sun halanın dilsiz torunlarından en büyüğüyle –hani şu elindeki kılıçla kargalarla savaşan kahramanla– evlendirecekti, anlaştıkları gün nişanlılıkları başlayacak, nişanın ertesi günü çeyiz gönderilecek, çeyiz gönderildikten sonraki günse düğün yapılacaktı. 3. Fan amca beyni bulanmış bir şekilde anneme baktı. Annem, “Amca, şimdi ayrıntıya<a id="GBS.0123.05"/> girmeyelim, Çöpçatan Xie’nin içkisini ben hazırlarım,” dedi. 3. Fan amca, “İşleri tersinden yapıyorsun ama,” dedi. Annem, “Evet, farkındayım,” dedi. 3. Fan amca, “Peki niye?” diye sordu. Annem, “Amca, şimdi soru sorulacak zaman değil. Sen dilsiz oğlana öğlen bizim eve gelip nişan hediyeleri getirmesi söyle yeter,” dedi. 3. Fan amca, “Çocuğun nesi var da ne getirsin?” dedi. Annem, “Neyi varsa onu<a id="GBS.0124.01"/> getirsin işte,” dedi.</p>
			<p>Hemen eve koşturduk. Yolda annemin eli ayağı oynuyordu, içini korku ve telaş sardı. Annem endişelenmekte çok haklıydı. Avluya girdiğimizde bir grup hayvanın şarkı söyleyip dans ettiğini gördük: Sarı bir samur, siyah bir ayı, bir karaca, benekli bir köpek, bir kuzu ve beyaz bir tavşan, tek eksik olan mor gelincikti. Mor gelinciğin boynundaki tilki kürkü doğu kanadındaki<a id="GBS.0124.02"/> odanın içinde bulunan buğday yığınının üzerine oturmuş dikkatle Misket Tüfeği Birliği’nin komutanına bakıyordu. Komutansa yere oturmuş içine barut koyduğu sukabağını ve misket tüfeğini temizliyordu.</p>
			<p>Annem, Shangguan Laidi’yi buğday yığınının üzerinden çekip Sha Yueliang’a buz gibi bir tavırla, “Komutan Sha, kızımın başkasına verilmiş bir sözü var, siz Japonlara karşı direnen Misket Tüfeği<a id="GBS.0124.03"/> Birliği’ndekilerin evli bir kadını baştan çıkaracağını sanmıyorum,” dedi.</p>
			<p>Sha Yueliang sakin bir tavırla, “Siz öyle diyorsanız,” diye karşılık verdi.</p>
			<p>Annem, ablamı odadan sürükleyerek çıkardı.</p>
			<p>Tam öğle olduğunda Sun ailesinin en büyük dilsizi, elinde bir yaban tavşanıyla avluya girdi. Üzerinde kendine epey küçük gelen pamuklu bir ceket vardı, göbeği açıkta kalmıştı ve ceketinin kolları<a id="GBS.0124.04"/> bileklerine kavuşmuyordu. Ceketinin tüm düğmeleri sökülmüştü, bu yüzden beline kenevirden bir ip bağlamıştı. Anneme başıyla selam verip önünde eğildi, yüzünde aptal bir gülümseme vardı. Tavşanı iki eliyle uzatıp anneme sundu. Dilsiz’e eşlik eden 3. Fan amca şöyle dedi:</p>
			<p>“Shangguan Shouxi’nin dul karısı, isteğini yerine getirdim işte.”</p>
			<p>Annem ağzının kenarından hâlâ taze kan damlamakta olan<a id="GBS.0124.05"/> yaban tavşanına bakınca uzun süre olduğu yerde dondu kaldı.</p>
			<p>“Amca, akşama kadar burada kal, o da bir yere ayrılmasın,” dedi parmağıyla Dilsiz’i işaret ederek, “akşama güveçte kırmızı turpla tavşan pişireyim de nişan yemeği yiyelim.”</p>
			<p>Doğu kanadındaki odadan Shangguan Laidi’nin hüngür hüngür ağlama sesleri yükseldi birden. Başlarda küçük bir kız çocuğu gibi ağlıyordu, naif ama cırtlak bir<a id="GBS.0125.01"/> sesle, birkaç dakika sonra ağlama sesi içine korkunç ve pis küfürlerin karıştığı kaba ve boğuk bir ses haline geldi. On dakika sonra o ağlayan ses kuru bir çığlığa dönüşmüştü.</p>
			<p>Shangguan Laidi doğu kanadındaki odanın <em>kang</em>’ının önündeki pis zemine oturmuştu, o çok değerli kürkünü unutmuşa benziyordu. Gözlerini bir yere sabitlemişti, yüzünde gözyaşından eser yoktu, ağzını kurumuş bir kuyu gibi<a id="GBS.0125.02"/> kocaman açtı, o kuru çığlıklar işte bu kurumuş kuyudan kesintisiz bir şekilde ısrarla çıkmaya devam etti. Ablalarımın altısı hıçkırarak ağlıyordu, gözlerinden dökülen yaşlı inciler ayı postunun üzerinden yuvarlandı, karaca derisinin üzerinden sıçradı, sarı samurun kürkünde parıldadı, kuzu postunu ıslattı, tavşan kürkünü kirletti.</p>
			<p>3. Fan amca doğu kanadındaki odanın kapısından içeriye başını<a id="GBS.0125.03"/> uzatınca birden hayalet görmüş gibi oldu, gözleri pörtledi, dudakları seğirdi. Hemen geri adım atıp oradan sendeleyerek uzaklaştı.</p>
			<p>Sun ailesinin en büyük dilsiz torunu bizim evin salonunda ayakta dikilmiş başını durmadan çevirip merakla etraftaki öteberiye bakıyordu. Yüzündeki aptal sırıtıştan başka, kafasında dolaşan akıl almaz karanlık düşüncelerin olduğunu belirten bir ifade, fosilleşmiş<a id="GBS.0125.04"/> bir soğukluk ve uyuşmuş bir hüzün vardı yüzünde. Daha sonra oğlanın yüzünde öfkelendiği zaman tüm yüzünü kaplayan bir korku ifadesi de sezecektim.</p>
			<p>Annem yaban tavşanının ağzından bir tel geçirip onu giriş kapısının kasasına astı.</p>
			<p>Annem ablamın korkunç feryatlarını duymazdan geldi, dilsiz oğlanın yüzündeki garip ifadeyi de görmezden geliyordu. O yol yol paslanmış olan satırını alıp beceriksiz<a id="GBS.0125.05"/> bir şekilde tavşanın derisini yüzmeye başladı. Sha Yueliang omzunda misket tüfeğiyle doğu kanadındaki odadan çıktı. Annem ardına bakmadan buz gibi bir sesle şöyle dedi:</p>
			<p>“Komutan Sha, büyük kızım bugün nişanlandı, bu yaban tavşanı da nişan hediyesi.”</p>
			<p>Sha Yueliang gülerek, “Ne değerli bir hediye,” dedi.</p>
			<p>“Bugün nişan, yarın çeyiz, ertesi gün düğün,” dedi annem tavşanın kafasını keserken,<a id="GBS.0126.01"/> sonra ardına dönüp gözlerini Sha Yueliang’a dikerek, “düğün yemeğine gelmeyi unutma sakın!” diye ekledi.</p>
			<p>“Nasıl unuturum,” dedi Sha Yueliang, “kesinlikle unutmayacağım,” konuşmasını bitirdikten sonra misket tüfeğini omzuna atıp ıslık çalarak avludan ayrıldı.</p>
			<p>Annem tavşanın derisini yüzmeye devam ediyordu ama kendini işe vermediği çok belliydi. Tavşanı yine kapıya astı, ardından beni sırtına<a id="GBS.0126.02"/> alıp içeri girdi. Annem yüksek sesle, “Laidi, anne ve çocukları arasında düşmanlık ve şefkat olmadan olmaz, benden istediğin kadar nefret edebilirsin,” dedi. Bu kızgın sözlerden sonra kendini bırakıp sessizce ağlamaya başladı. Annem gözyaşları ve histerik titremeler eşliğinde turp kesmeye başladı. Satırın bir tak sesiyle turp ikiye ayrıldı, turpun içi, üzerindeki birkaç yeşil noktayı saymazsak<a id="GBS.0126.03"/> bembeyazdı. Satırın ikinci tak sesiyle turp dörde ayrıldı. Tak tak tak, annemin hareketleri gittikçe daha hızlı ve daha abartılı oluyordu. Kesme tahtasının üstü birden turp parçalarıyla doldu. Annem elindeki satırı bir kez daha hızlı bir şekilde yukarı kaldırdı ama satırı elinden bırakınca satır aşağı inerken havada yavaş yavaş süzülüp parçalanmış turpların arasına düştü. Odanın içi turpların o<a id="GBS.0126.04"/> buruk acı kokusuyla doldu.</p>
			<p>Dilsiz oğlan başparmağını tamam anlamında kaldırarak anneme olan saygısını dile getirdi. Ağzından çıkan bir dizi kısa homurtuyla da başparmağının anneme göstermiş olduğu saygıyı destekledi. Annem ceketinin yeniyle yaşlı gözlerini silerken, “Artık gidebilirsin,” dedi ona. Dilsiz oğlan kollarını sallayıp havaya bir tekme savurdu. Annem sesini yükseltip, oğlana kendi<a id="GBS.0126.05"/> evinin yönünü işaret ederek, “Git artık, gitmeni istiyorum!” diye haykırdı.</p>
			<p>Dilsiz oğlan sonunda annemin ne demek istediğini anlayınca bana dönüp yaramaz bir çocuk gibi surat yaptı, şişkin üstdudağının üzerinde yeşil boyalı bir fırça darbesinden çıkmış gibi duran bıyıkları vardı. Karşımda önce ağaca tırmanan birinin, sonra uçan bir kuşun hareketlerini taklit etti, ardından da sanki avucunda<a id="GBS.0127.01"/> yaralı ve oradan çıkmak isteyen yavru bir kuş varmış gibi bir dizi hareket gösterdi, sonra da gülümseyerek işaretparmağıyla beni gösterdi, ardından da kendi kalbini işaret etti.</p>
			<p>Annem oğlana bir kez daha kendi evinin yönünü işaret etti. Bir an dondu kaldı, sonra anladığını bildiren bir ifadeyle başını salladı Dilsiz, ardından annemin önünde diz çöküp anneme –annem bu sırada yana kayınca– kesme<a id="GBS.0127.02"/> tahtasının üzerindeki doğranmış turp parçalarına secde etti, en sonunda ayağa kalkıp gururla evinin yolunu tuttu.</p>
			<p>Gün içinde çok yorulan annem gece derin bir uykuya daldı, sabah uyandığında avludaki çınar, sedir ve kayısı ağaçlarına, ağaçlar sanki tuhaf egzotik meyveler vermiş gibi asılı duran yaban tavşanlarını gördü.</p>
			<p>Annem kapı kasasına tutunup yavaş yavaş kapının eşiğine oturdu.</p>
			<p><a id="GBS.0127.03"/>On sekiz yaşındaki Shangguan Laidi, üzerinde gelincik kürkünden mor mantosu ve boynunda kırmızı tilki kürküyle Karakaçan ve Misket Tüfeği Birliği’nin Komutanı Sha Yueliang’la birlikte eşekleri de alarak kaçmıştı. O ağaçlarda aslı duran yaban tavşanları Sha Yueliang’ın anneme nişan hediyesiydi, aynı zamanda Sha Yueliang’ın anneme karşı olan küstahlığını da temsil ediyorlardı. Ablamın kaçış planına<a id="GBS.0127.04"/> 2., 3. ve 4. ablalarım da yardım etmişti. Olay gece yarısını geçtikten sonra gerçekleşti: Annem yorgunluktan horul horul horluyordu, 5., 6. ve 7. ablalarım da çoktan uykular diyarını boylamıştı. 2. ablam yataktan kalkıp yalınayak ve el yordamıyla annemin kapının ardına yığdığı öteberiyi uzaklaştırdı, ardından da 3. ablamla 4. ablam iki kanatlı kapıyı açtılar. O günün akşamı, Sha Yueliang kapının<a id="GBS.0127.05"/> menteşelerini tüfeğini temizlediği yağla yağlamış olduğundan kapılar tek bir gıcırtı bile çıkarmadan açıldı. Kızlar gece yarısının soğuk ay ışığı altında birbirlerine sarılıp vedalaştılar. Sha Yueliang ağaç dallarındaki tavşanlara bakıp kıs kıs güldü.</p>
			<p>Üçüncü gün geldi çattı, bugün dilsiz oğlanla ablamın düğün günüydü. Annem <em>kang</em>’ın üzerine sessizce oturmuş sökükleri dikiyordu. Öğleye doğru<a id="GBS.0128.01"/> artık yerinde duramayan sabırsız oğlan çıkageldi. Bazı el kol hareketleri yapıp yüzünü çeşitli şekillere sokarak anneme karısını almaya geldiğini anlattı. Annem <em>kang</em>’dan aşağı inip avluya çıktı, doğu kanadındaki odayı ve hâlâ ağaçların üzerinde asılı duran ve şimdi soğuktan çoktan taş gibi sertleşmiş olan donmuş yaban tavşanlarını işaret etti. Annem hiçbir şey söylemese de dilsiz oğlan onun ne<a id="GBS.0128.02"/> demek istediğini tamamen anladı.</p>
			<p>Akşam karanlığı bastırdığında <em>kang</em>’ın üzerinde ailecek turp ve buğday unu lapası yiyorduk, birden kapının ta dağlardan duyulabilecek bir gürültüyle vurulduğunu duyduk. Batı kanadındaki odaya Shangguan Lü’yü beslemek için gitmiş olan 2. ablamın nefes nefes nefese içeri dalıp, “Ana, kötü haber, dilsiz kardeşler geldi, yanlarında da köpekleri var,” dedi. Ablalarım<a id="GBS.0128.03"/> hemen paniğe kapıldılar. Annem bir değirmentaşı gibi sessizce oturuyordu. Elindeki kaşıkla 8. ablam Yunü’yü besliyordu, sonra kendi ağzına bir turp dilimi atıp kütür kütür yedi. Hamile bir tavşan kadar sakin görünüyordu. Kapının dışındaki hengâme birden kesildi. Bir pipo içimi kadar süren bir sürede yüzleri kırmızı kırmızı parlayan üç kara gölge bizim avlunun diğerlerine göre daha alçak olan<a id="GBS.0128.04"/> güney duvarının üstünden içeri atladı. Sun ailesinin üç dilsiz kardeşiydi bunlar. Onların ardından üzerlerine sanki domuz yağı sürülmüş gibi parlayan üç kara köpek de avluya girdi. Köpekler sanki üç siyah gökkuşağıymışçasına duvarın üzerinden süzülüp hiç ses çıkarmadan avluya atladılar. Dilsiz çocuklar ve köpekleri koyu kırmızı alacakaranlıkta bir an heykel gibi hareketsiz kaldılar. En büyüğünün elinde<a id="GBS.0128.05"/> soğuk soğuk parlayan Myanmar yapımı bir kılıç vardı. İkincisinin belinde çelikten, mavi bir av bıçağı asılıydı. Üçüncüsündeyse uzun ama kısa saplı, paslı bir kılıç vardı. Hepsinin omzunda sanki uzak bir yere gideceklermiş gibi üzerinde beyaz çiçeklerin olduğu küçük, mavi, pamuklu bohçalar vardı. Ablalarım korkudan nefeslerini tutmuşlardı, annemse onların aksine vurdumduymaz bir tavırla höpürdete<a id="GBS.0129.01"/> höpürdete lapayı kaşıklıyordu. Birden en büyük dilsiz kükreyiverdi, ardından diğer ikisi ve köpekler de ona katıldı. Oğlanların ve köpeklerin ağzından çıkan tükürükler akşam karanlığında küçük böcekler gibi parlayıp havada süzülerek dans etti. Sonra kılıç ve bıçaklarıyla o gün buğday tarlalarındaki cenaze töreninde kargalarla giriştikleri büyük mücadeleyi çağrıştıran bir gösteri yaptılar. O erken<a id="GBS.0129.02"/> kış alacakaranlığında av köpeği çevikliğinde olan üç oğlan ellerinde ışıl ışıl parlayan kılıç ve bıçaklarıyla sıçrayabildikleri kadar yukarı sıçrayıp ağaç dallarına asılı olan yaban tavşanlarını avluya düşürdüler. Köpekleri heyecanla kükreyip koca kafalarını sallayarak parçalanmış tavşan leşlerine atıldılar, ardından uçan daireler gibi birden kayboldular. Oğlanlar işlerini bitirdiklerinde yüzlerinden<a id="GBS.0129.03"/> hallerinden gayet memnun oldukları okunuyordu. Parçalanmış yaban tavşanı leşleri bizim avlunun her yerine dağılmıştı. Birkaç yalnız tavşan kafası ağaçların dallarında sanki toplanırken unutulmuş ve rüzgârda kuruyup kalmış meyveler gibi asılı duruyordu. Dilsiz oğlanlar köpekleriyle birlikte avluda birkaç zafer turu attıktan sonra geldikleri gibi, duvarın üzerinden kayan kırlangıçlar gibi,<a id="GBS.0129.04"/> alacakaranlığın içinde kayboldular.</p>
			<p>Annem elinde lapa kâsesiyle hafiften gülümsedi. Bu kendine özgü gülümseme zihnimizin derinliklerine kazındı.</p>
		</section>
		<section class="subchapter" epub:type="subchapter">
			<h2>4</h2>
			<p>Kadınların yaşlanması önce memelerde başlar, memelerin yaşlanması da meme uçlarında. Ablamın evden kaçmasıyla birlikte annemin her zaman oyuncu bir tavırla kalkık olan pembe meme uçları, olgunlaşmış tahılların püskülleri gibi sarkıverdi<a id="GBS.0129.05"/> birden. Meme uçları sarktığı zaman pembelikleri de hünnap kırmızısına döndü. O günler boyunca memelerin süt üretim miktarında bir düşüş yaşandı, sütün tadında da eski günlerin o taze ve tatlı aroması yoktu artık, verim kaybına uğrayan sütün tadında çürümüş bir tahta kokusu bile vardı. Neyse ki zamanın geçişi, annemin ruh halini yavaş yavaş iyileştirdi, özellikle o büyük yılanbalığını yedikten<a id="GBS.0130.01"/> sonra, sarkık meme uçları yavaş yavaş kanatlandı, koyulaşan renkleri yavaş yavaş açıldı, süt üretimi de tekrar sonbahardaki seviyesine döndü. Ama beni asıl korkutan şey yaşlılık belirtilerinin bu kez de meme uçlarının başladığı yerde ortaya çıkmasıydı, bu kırışıklıklar katlanmış bir kitap sayfası kadar rahatsız ediciydi, hani sayfayı düzleştirirsiniz de izi bir türlü kaybolmaz ya, öylece sayfada<a id="GBS.0130.02"/> kalır. İşte, bu değişiklik benim için bir uyarı çağrısı olmuştu, belki içgüdü, belki de ilahî bir uyarı sayesinde memelere karşı takındığım gem vurulmamış pervasız tavrımı değiştirdim, onları, o değerli varlıkları korumalı, onlara hak ettikleri değeri vermeliydim, o narin kaplara yumurta taşırmış gibi hassas davranmalıydım.</p>
			<p>Bu alışılmadık soğukluktaki kışı yarım oda dolusu buğday ve bir kiler<a id="GBS.0130.03"/> dolusu turpla geçirip güvenli bir şekilde bahara çıkacaktık. Kışın en soğuk günlerinde kar bizi eve hapsetti, avludaki ağaçların dalları üzerlerindeki karın ağırlığını kaldıramayınca kırıldı. Üzerimizde Sha Yueliang’ın hediyeleri olan kürk mantolarımızla annemin etrafını sarıp bir çeşit kış uykusuna yattık. Bir gün güneş geri geldi, kar erimeye başlayınca saçaklardan sarkan kalın buz parçaları<a id="GBS.0130.04"/> da eridi, geri dönen serçeler karlı ağaç dallarında şakımaya başladı, biz de kış uykusundan uyandık. Bir süre karları eritip kar suyuyla yaşamaya başladık. Bu kar suyuyla haşladığımız turpları yemekten ablalarıma gına gelmişti. 2. ablam Shangguan Zhaodi, o yılın kar suyunun kan tadı taşıdığını ve hemen nehre gidip biraz taze su taşımaları gerektiğini, aksi halde tuhaf hastalıklara yakalanabileceğimizi,<a id="GBS.0130.05"/> hatta sadece annemin sütüyle beslenen Jintong’un bile bundan etkileneceğini söyledi. Shangguan Zhaodi, gayet doğal bir şekilde Shangguan Laidi’nin yerini alıp onun liderliğini ele geçirmişti. Bu ablamın dudakları etli ve dolgundu, boğuk konuşma sesinin tuhaf bir çekiciliği vardı. Otoritenin sesi oldu, kış başladığından beri yemek hazırlama sorumluluğu ondaydı, annemse bazen yaralı bir inek<a id="GBS.0131.01"/> gibi utangaç, bazen de gururlu bir tavırla sırtında tilki kürkünden o değerli mantosuyla <em>kang</em>’ın üstünde oturup yapması gerektiği gibi sütünün verimi ve kalitesi için endişelenir dururdu. “Bugünden itibaren suyumuzu nehirden karşılayacağız,” dedi 2. ablam amirane bir ses tonuyla. Annem karşı çıkmadı. 3. ablam Shangguan Lingdi kaşlarını çatıp kar suyunda haşlanmış turpların kötü tadını eleştirdi,<a id="GBS.0131.02"/> sonra katırı satıp parasıyla eve et almamız gerektiği yineledi. Annem alaycı bir tavırla, “Her yanımız buz kesmiş kar kaplı bu havada katırı nereye götürüp de satacağız?” dedi. 3. ablam, “O zaman gidip biraz yaban tavşanı yakalayalım, bu soğuk havada onlar da buz kesilmiştir nasılsa, hareket bile edemezler,” dedi. Annemin rengi attı, “Çocuklar, şunu iyi bilin, hayatım boyunca bir daha yaban tavşanı<a id="GBS.0131.03"/> bile görmek istemiyorum,” dedi öfkeyle.</p>
			<p>Aslında bu sert kışta köydeki ailelerin çoğuna yaban tavşanı yemekten gına gelmişti. Şişman ve yağlı tavşanlar bu karda kışta uzun kuyruklu solucanlar gibi hareket ettiğinden ayağı bağlanmış uyuşuk kadınlar bile kolayca yaban tavşanı yakalayabiliyordu. Bu kış boyunca kızıl tilkiler ve ova tilkileri de altın çağlarını yaşamaktaydı, savaştan dolayı köylüler<a id="GBS.0131.04"/> silahsız kalmıştı çünkü bin bir çeşit gerilla birliği köylülerin av tüfeklerini alıp Japonlara karşı direnişe geçmişti ve yine savaştan dolayı duygusal olarak yaralanmış köylüler ava çıkacak havada değillerdi, böylece tilkiler av mevsimi boyunca geçmiş yıllardaki gibi hayatları için endişelenmek zorunda kalmamışlardı. Bu uzun yavaş geçen geceler boyunca tilkiler bataklıkta keyif çatıyor, bütün<a id="GBS.0131.05"/> dişi tilkiler hamile kalıyordu. Tilkilerin hüzünlü sesleri insanları huzursuz ediyordu.</p>
			<p>3. ve 4. ablam taşıma sopasına koydukları büyük ahşap bir kova, 2. ablam da elinde bir çekiçle Taşkın Ejderha Nehri’ne gitti. Sun halanın evinin önünden geçerken ellerinde olmadan bakışlarını oraya çevirdiler. Avlu ıssızdı, içinde hiçbir yaşam izi yoktu. Avlu duvarına tünemiş bir karga sürüsü ablalarıma<a id="GBS.0132.01"/> olan biteni hatırlattı birden. Avludaki eski gürültü ve şamata yoktu artık, dilsiz oğlanların da nereye gittiği bilinmiyordu. Ablalarım diz boyuna gelen karda sete doğru ilerlerken birkaç rakun fundalıkların içinden onları izledi. Güneydoğudan yükselen güneş göz kamaştırıcı ışıklarıyla nehri parlatıyordu. Kıyının yanındaki buz tabakası bembeyazdı, üzerinde yürümek gevrek bir bisküvinin üzerinde yürümeye<a id="GBS.0132.02"/> benziyordu, yürürken katır kutur sesler çıkıyordu. Nehrin ortasındaki buz tabakası açık mavi, sert, düz ve kaygandı. Ablalarım buzun üzerinde ihtiyatla ilerlediler, 4. ablamın ayağı kaydı, düşerken tutunduğu 3. ablamla birlikte yere yuvarlandı. Kova ve çekicin buzun üstüne düşerken çıkardığı ses ablalarımı kıkırdattı.</p>
			<p>2. ablam temiz görünen bir yer seçip buzu çekiçle kırmaya başladı. Ablam<a id="GBS.0132.03"/> ince kollarıyla aile yadigârı koca çekici kaldırıp sert bir şekilde buza vurdu, çekiçten çıkan kılıç keskinliğindeki tok sesler, bizim evin penceresindeki kâğıt kaplamaları titretti. Annem benim sarı saçlarımı ve üzerimdeki vaşak kürkünü okşarken, “Jintong, altın oğlum benim, ablanlar buz kırmaya gitti, büyük bir delik açıp kovayı buzlu suyla dolduracaklar, eve gelip kovayı boşalttıklarında içinden<a id="GBS.0132.04"/> yarım kova balık çıkacak,” dedi. 8. ablam vaşak kürkünün içinde <em>kang</em>’ın bir kenarına kıvrılmış sanki kürkler içindeki küçük bir Guanyin gibi mahcup mahcup gülümsüyordu.</p>
			<p>2. ablam ilk çekiç darbesiyle buzun üzerinde ceviz büyüklüğünde beyaz bir nokta oluşturdu, çekicin üzerine buz kırıkları yapıştı. Çekici zorlukla yine havaya kaldırdı, ardından eli titreyerek tekrar buza savurdu. Buzun üzerinde<a id="GBS.0132.05"/> bir beyaz nokta daha oluştu, bu nokta az öncekinin bir metre kadar uzağındaydı. Buzun üzerinde yirmiden fazla beyaz nokta oluştuğunda Shangguan Zhaodi çoktan nefes nefese kalmıştı, ağzından uzun ve beyaz dumanlar çıkıyordu. Çekici canla başla tekrar havaya kaldırdı, bitkin bir halde buza doğru savururken yüzüstü buza düştü, o küçük yüzü beyazlaştı, dolgun dudakları kızardı, gözleri puslandı,<a id="GBS.0133.01"/> burnunun üzerinde kristal ter damlaları oluştu. Nehrin üzerinde, kuzeyden esen soğuk bir rüzgâr yüzlerini bir bıçak keskinliğinde yaladığında 3. ve 4. ablalarım, 2. ablama karşı olan hoşnutsuzluklarını dile getirdiler mırıldanarak. 2. ablam ayağa kalktı, avucuna tükürüp çekici yeniden eline aldı, buzu kırmaya devam etti. Ama çekici iki kez savurduktan sonra kendini yine buzun üzerinde buldu.</p><div style="display:none;"><a id="GBS.0133.02"/></div>
			<p>Ablalarım tam umutsuzluk içinde kova ve sopayı toparlayıp kar veya buzu eritip öğle yemeği hazırlamaya eve gidecekleri sırada, buzun üzerinde kızaklar çekerek dörtnala ilerleyen onlarca at belirdi. Buzun üzerinde yansıyan rengârenk güneş ışıklarını ve atlıların güneydoğudan geldiğini gören 2. ablam, atlıların güneşin içinden kayarak aşağı indiğini sandı. Atlılar, altın gibi parıldayarak ışık<a id="GBS.0133.03"/> hızında hareket ediyordu. Atların nalları, güneşte gümüş gibi yanıp sönüyordu, nallardaki çiviler buzda tok sesler çıkararak ablalarımın yüzlerine buz kırıkları sıçrattı. Hayretler içinde atlıları izleyen ablalarım yere yatmayı ya da oradan uzaklaşmayı unuttular. Atlılar ablalarımın etrafında bir tur attı, ardından kaygan buzun üzerinde sendeleyerek zar zor durdular. Bu sırada ablalarım, kızakların<a id="GBS.0133.04"/> buz üzerinde renkli camı andıran, kayısı sarısı renginde, kalın bir tung yağı tabakası bıraktığını gördü. Her kızakta dört adam oturuyordu, hepsi tilki kürkünden kabarık tüylü şapkalar giyiyordu. Adamların sakal ve bıyıkları, kaş ve kirpikleriyle şapkalarının önleri buz tutmuştu. Ağızlarından ve burun deliklerinden uzun ve yoğun sıcak dumanlar çıkıyordu. Atlar, bacakları uzun tüylerle kaplı, küçük<a id="GBS.0133.05"/> ve narin atlardı. Atların sakin duruşlarından 2. ablam, onların efsanelerde bahsi geçen Moğol atları olduğunu çıkardı. İkinci kızaktan uzun boylu bir adam indi. Adamın üzerinde parlak koyun derisi bir ceket vardı, ceketin açık önünden içindeki leopar kürklü yelek görünüyordu. Yeleğin üzerinde geniş, deri bir kemer, kemerin üzerinde bir revolverle kısa saplı bir balta asılıydı. Adamların arasında<a id="GBS.0134.01"/> bir tek o tüylü şapka giymemişti, başında fötr bir şapka vardı. Kulaklarında tavşan derisinden kulak koruyucuları vardı. “Shangguan’ların kızları mısınız?” diye sordu adam.</p>
			<p>Ablalarımın önündeki bu adam, Mutluluk Malikânesi’nin kâhya yardımcısı Sima Ku’ydu. “Burada ne yapıyorsunuz?” diye sordu, daha ablalarımın cevap vermesini beklemeden cevabı kendi yapıştırdı, “Oh, buzda delik açmaya çalışıyorsunuz,<a id="GBS.0134.02"/> bu kızların yapacağı bir iş değil!” Kızaklardaki adamlara, “Hepiniz aşağı inin, komşularımızın buzu kırmasına yardım edin, Moğol atlarımıza da su verin,” diye seslendi. Kızaktan inen, davul gibi şişmiş onlarca adam yüksek sesle öksürüp yerlere tükürdüler. Birkaçı yere diz çöküp bellerinden çıkardıkları baltalarla tak tak diye buzu kırmaya başladı. Buz parçaları etrafa saçılınca buzun üzerinde<a id="GBS.0134.03"/> beyaz yarıklar oluştu. Yanaklarında favoriler olan bir adam, baltasının ucuna dokunup sümkürdükten sonra, “Sima Ağabey, buzu böyle kırmaya kalkarsak akşama kadar kırsak yine de kıramayız,” dedi. Sima Ku yere diz çöküp kendi belindeki baltayı çıkardı, birkaç kez buza vurduktan sonra, “Anasını, öyle donmuş ki bu sanırsın çelik bir plaka,” diye sövdü. Favorili adam, “Ağabey, hepimiz aynı yere<a id="GBS.0134.04"/> işersek buzda bir delik açarız,” dedi. Sima Ku, “Sik kafalı, saçmalama!” diye yine sövdü ama birden heyecanla ayağa kalktı, kendi kıçına bir şaplak attı –dudakları ayrıldı, kıçındaki yara henüz iyileşmemişti– ardından, “Benim başka bir fikrim var, Jiang Usta, Jiang Usta, buraya gel,” dedi. O, Jiang Usta denilen sıska teknisyen öne çıkıp Sima Ku’ya baktı, bir şey söylemedi ama yüzündeki ifadeden Sima<a id="GBS.0134.05"/> Ku’nun emrini beklediği anlaşılıyordu. “Sendeki şu aletle buzu kırabilir misin?” Jiang Usta küçümseyici bir gülüşün ardından bir kadını andıran cırlak bir ses tonuyla, “Çekiçle yumurta kırmak gibi,” dedi.</p>
			<p>Sima Ku neşe içinde, “Hadi çabuk, buzun üzerinde hemen altmış dört delik aç –bu sekizin sekiz<a class="si-noteref" epub:type="noteref" href="#f15" id="ref_f15">15</a> katıdır– da sevgili köy halkı, Sima Ku’nun nelere kadir olduğunu görsün,” dedi, ardından ablalarıma<a id="GBS.0135.01"/> dönüp, “kızlar bir yere ayrılmayın,” dedi.</p>
			<p>Jiang Usta, üçüncü kızağın üzerindeki çadır bezini açıp havan topu büyüklüğünde, yeşile boyanmış, iki tane demir alet çıkardı. Ustaca hareketlerle uzun kırmızı bir hortum çıkarıp aletlerden birinin başına taktı. Sonra aletin üzerindeki saat benzeri yuvarlak göstergeye baktı, göstergenin içinde uzun ince kırmızı bir ibre hareket ediyordu. Ardından<a id="GBS.0135.02"/> eline bir çift çadır bezinden yapılmış eldiven geçirdi, afyon tüttürülen çubuğu andıran metal bir şeyi iki hortum arasına bağlayıp çevirdi, alet birden canlanıp nefes almaya başladı. Ustanın çırağı, en fazla on beş yaşında gösteren, bir deri bir kemik olan bir erkek çocuğu, kibrit çakıp ateşi hortumdan çıkan gaza tutunca hortumun ucundan ipekböceği kozası büyüklüğünde ve ipekböceği kozası şeklinde<a id="GBS.0135.03"/> mavi bir alev fıslayarak dışarı çıktı. Usta, çırağına bir emir verince, çocuk koşturarak kızağın yanına gitti, o iki aletin kafasını çevirince mavi alev birden parlak ve bembeyaz bir ateşe dönüşüverdi, bu ateş güneş ışıklarından bile daha göz alıcıydı. Jiang Usta o korkulası aleti kaldırıp Sima Ku’ya baktı.</p>
			<p>Sima Ku gözlerini kısıp elini havaya kaldırdı, ardından elini aşağı indirip yüksek<a id="GBS.0135.04"/> sesle, “Kesmeye başla!” diye bağırdı.</p>
			<p>Jiang Usta yere eğilip o beyaz ateşi buza tutunca, havaya cızırtılar eşliğinde birkaç metre yüksekliğinde süt beyazı dumanlar yükseldi. Ustanın kolu bileğini, bileği de o “büyük afyon çubuğu”nu kontrol ediyordu, “büyük afyon çubuğu” beyaz ateşler tükürerek buzun üzerine kocaman bir delik resmetti. Usta, başını kaldırıp, “Kestim bile,” dedi.</p>
			<p>Sima Ku<a id="GBS.0135.05"/> şüpheci bir tavırla buza baktı, buzun üzerinde elbette ki değirmentaşı büyüklüğünde bir çember oluşmuştu, çemberin etrafında buz parçaları vardı, çemberle buzun arasından nehir suyunun akışı görülüyordu. Jiang Usta yine o beyaz ateşi kullanarak buz çemberinin üzerine bir artı işareti çizince çember hemen dört parçaya ayrıldı. Ayağıyla çemberin parçalarını suya batırdı, nehir de parçaları hemen alıp<a id="GBS.0136.01"/> götürdü. Buzun üzerindeki delikten nehrin mavi suları taşmaya başladı.</p>
			<p>“Ne aletmiş ama!” diye içini çekti Sima Ku gururla, buzun üzerindeki diğer adamlar da övgü dolu bakışlarla Jiang Usta’ya bakıyordu. “Kesmeye devam!” dedi Sima Ku.</p>
			<p>Jiang Usta tüm hünerini ortaya koyup Taşkın Ejderha Nehri’nin üzerini kaplamış olan yarım metre kalınlığındaki buz tabakasının üzerinde onlarca delik açtı.<a id="GBS.0136.02"/> Bu deliklerin bazısı yuvarlak, bazısı kare, bazısı dikdörtgen, bazısı üçgen, bazısı yamuk, bazısı sekizgen, bazısı da erik çiçeği şeklindeydi... Sanki bir geometri kitabının sayfasındaymış gibi buzun üzerine yayıldılar.</p>
			<p>Sima Ku, “Jiang Usta, bu ilk başarındır! Beyler, haydi kızaklara binin, akşam olmadan köprüye varmalıyız, durun, atları unutmayalım, Taşkın Ejderha Nehri’nin suyundan içsinler<a id="GBS.0136.03"/> biraz!” dedi.</p>
			<p>Adamlar atları deliklerin başına götürüp su içmeleri sağladılar. Bu fırsatı değerlendiren Sima Ku, 2. ablama, “Sen iki numara olmalısın? Eve dönünce anana de ki, bir gün o Sha Yueliang denen eşeği enseleyip ablanı Sun’ ların dilsiz oğlana geri getireceğim,” dedi.</p>
			<p>“Ablamın nereye gittiğini biliyor musunuz?” diye sordu 2. ablam cesaretlenerek.</p>
			<p>Sima Ku, “Sha Yueliang ablanla<a id="GBS.0136.04"/> birlikte afyon satmaya gitti. Ona da, o eşek bokuna benzeyen Misket Tüfeği Birliği’ne de lanet olsun,” dedi.</p>
			<p>2. ablam daha fazla soru sormaya cesaret edemedi, Sima Ku kızağa binerken onu izledi. On iki kızak bir hamlede hep birlikte yaydan çıkmış bir ok gibi fırladı, Taşkın Ejderha Nehri’nin taş köprüsünden dönüp gözden kayboldular.</p>
			<p>Az önce gözlerinin önünde gerçekleşen mucizeye tanık<a id="GBS.0136.05"/> olan ablalarım soğuğu unuttular. Nehrin üzerindeki deliklere bakakaldılar, üçgenden yuvarlağa, yuvarlaktan kareye, kareden dikdörtgene... orada öylece durup deliklere bakarlarken deliklerden taşan su ayakkabılarını ıslattı ve ıslanan ayakkabıları hemen buz tuttu. Buzlu sudan gelen taze hava ciğerlerini doldurdu. 2., 3. ve 4. ablam, Sima Ku’ya karşı derin bir hürmet ve büyük bir hayranlıkla doldular.<a id="GBS.0137.01"/> Önünde büyük ablam gibi muhteşem bir örnek olan 2. ablamın çocuksu aklına birden puslu bir fikir yerleşti: Sima Ku’ya varmak! Birisi sanki onu soğuk bir sesle şöyle uyardı: Sima Ku’nun zaten üç karısı var! Öyleyse ben de onun dördüncü karısı olurum. 4. ablam Xiangdi, yüksek sesle şaşkın bir çığlık attı: “Abla, büyük bir et sopası!”</p>
			<p>4. ablamın büyük bir et sopası diye adlandırdığı iri yılanbalığı<a id="GBS.0137.02"/> gümüş grisi vücuduyla suyun karanlık dibinde beceriksizce kıvranıyordu. Yılanbalığının bir yılanı andıran yumruk büyüklüğünde bir kafası, soğuk ve yine bir yılan gibi ürkütücü gözleri vardı. Yılanbalığının kafası suyun yüzeyine yakındı ve ağzından yaldızlı baloncuklar çıkıyordu. 2. ablam heyecanla, “Bu büyük bir yılanbalığı,” dedi. Elindeki bambu sopayla yılanbalığının kafasına vurdu. Sopanın<a id="GBS.0137.03"/> ucundaki kanca etrafa su sıçratarak takırdadı. Yılanbalığının kafası suyun dibine battı ama hemen ardından suyun yüzeyine geri çıktı. Gözleri parçalanmıştı. 2. ablam sopayı tekrar savurdu. Yılanbalığının hareketleri gittikçe yavaşladı ve sonunda hareketsiz kaldı. 2. ablam sopayı elinden attı, yılanbalığını kafasından yakalayıp delikten dışarı çıkardı. Yılanbalığı buzun üzerine çıkar çıkmaz donup<a id="GBS.0137.04"/> hemen bir et sopasına dönüşüverdi. Suyu diğerlerine taşıtan 2. ablam bir elinde çekiç, diğerinde yılanbalığı güçlükle ilerleyerek eve doğru yola koyuldu.</p>
			<p>Annem eline bir testere alıp yılanbalığının kuyruğunu kestikten sonra, yılanbalığını on sekiz parçaya ayırdı, yere düşen her bir parça tok bir ses çıkardı. Taşkın Ejderha Nehri’nin suyunda pişirdiği Taşkın Ejderha Nehri’nin yılanbalığıyla<a id="GBS.0137.05"/> insanın ağzının suyunu akıtacak lezzette bir balık çorbası yaptı. Bugünden sonra annemin memelerine yine bahar geldi, gençleştiler ama daha önce bahsettiğim meme uçlarındaki o katlanmış kitap sayfasına benzeyen kırışıklıklar hâlâ yerlerinde duruyordu.</p>
			<p>Lezzetli yılanbalığı çorbasını içtiğimiz o gece annem yeniden eski mutlu haline döndü, yüzüne Kutsal Bakire’ninki ya da Guanyin’inki gibi huzurlu<a id="GBS.0138.01"/> ve merhametli bir ifade yerleşti. Ablalarım, annemin nilüfer çiçeği tüneğinin etrafına oturup onun Gaomi Kuzeydoğu Bucağı hakkında anlattığı hikâyeleri dinlediler. Uzun gece ısınıp sıcaklığıyla anne ve kızlarını birbirlerine aşkla bağladı. Taşkın Ejderha Nehri’nden ıslıklar çıkararak esen kuzey rüzgârı evimizin bacasını düdüğe çevirdi. Avludaki buz kesmiş dallar rüzgârda sallanıyordu, dallardan<a id="GBS.0138.02"/> biri saçaklara çarpıp koptu, ardından saçakların altında bulunan çamaşır astığımız yere düşüverdi keskin bir ses çıkararak.</p>
			<p>Annem bize Qing Hanedanı<a class="si-noteref" epub:type="noteref" href="#f16" id="ref_f16">16</a> İmparator Xiangfeng döneminde buralarda kimsenin oturmadığını anlattı, yazları ve sonbaharda insanlar buraya gelip balık avlar, ilaç yapmak için bitki toplar, arıcılık yapar, sığır ve koyun otlatırlarmış. Buraya neden mi Dalan<a class="si-noteref" epub:type="noteref" href="#f17" id="ref_f17">17</a> deniyormuş?<a id="GBS.0138.03"/> Eskiden burası aslında çobanların sürülerini otlattığı bir çayırlıkmış, sonradan çayırın etrafına büyük bir çit çekmişler. İşte ondanmış. Kışın buraya bir avcı gelmiş tilki vurmaya, söylentiye göre bu tilki avcısı yatağında huzur içinde ölmemiş, fırtınada donarak da ölmemiş, ölme nedeni yakalandığı garip bir hastalıkmış. Daha sonra hangi yılın hangi ayında olduğu bilinmez, iriyarı, güçlü kuvvetli<a id="GBS.0138.04"/> ve çok cesaretli olan bir yiğit buraya yerleşmiş. Bu adam Sima Ting ve Sima Ku kardeşlerin dedesi olan Dişlek Sima’ymış “dişlek” onun takma adıymış, gerçek adı bilinmiyormuş. Dişlek denmesine rağmen ağzında bir dişi bile yokmuş, peltek peltek konuşurmuş. Dişlek Sima, nehrin kenarına sazdan bir kulübe inşa etmiş, bir oltası, bir de av tüfeği varmış, günlerini avcılıkla geçirir, öylece yaşar gidermiş.<a id="GBS.0138.05"/> O zamanlar nehir, hendek ve göletler balıkla dolar taşarmış, nehrin yarısı suysa diğer yarısı balıkmış. Bir yaz günü Dişlek Sima setin üzerine çömelmiş balık tutarken nehirde bir aşağı bir yukarı doğru sürüklenen renkli camdan bir küp görmüş. Dişlek Sima doğuştan iyi bir yüzücüymüş, suyun altında bir çubuk içimi kadar durabilirmiş. Hemen nehre atlayıp o küpü kıyıya çıkarmış. Küpün içinde beyazlar<a id="GBS.0139.01"/> içinde kör bir kız varmış. Bakışlarımızı hemen bizim evin kör kızı Shangguan Yunü’ye çevirdik, o da başını oynatıp kılcal damarları iyice seçilen kepçe kulaklarıyla dinlemeye başladı. Bu kör kız çok da güzelmiş, eğer kör olmasaymış imparatorla evlenebilirmiş. Sonra kör kız, bir oğlan doğururken ölüvermiş. Dişlek Sima çocuğu balık çorbasıyla beslermiş, çocuğun adı Sima Weng’miş<a class="si-noteref" epub:type="noteref" href="#f18" id="ref_f18">18</a>,  yani Sima Ting<a id="GBS.0139.02"/> ve Sima Ku’nun babası.</p>
			<p>Annem daha sonra hükümetin Kuzeydoğu Bucağı’na nasıl geldiğini, Shangguan ailesinin yaşlı demircisinin yani bizim büyük dedemizin Dişlek Sima’yla çok yakın arkadaş olduklarını, o yıl çıkan Boksör Ayaklanması’nın Kuzeydoğu Bucağı’nı da vurup köyde nasıl yayıldığını ve Dişlek Sima’yla bizim büyük dedemizin demiryolu yapımı sırasında köyün batısındaki Kumlu Tepe köyünün<a id="GBS.0139.03"/> köprüsünde Almanlarla yaptıkları insanı gülse mi ağlasa mı bilemediği bir hale sokan vahşi ve ironik savaşı anlattı. Dişlek Sima’yla bizim büyük dedemiz, nereden aldıkları bilinmeyen bir istihbaratla Almanların dizleri olmadığını ve bu yüzden eğilemedikleri, sadece ayakta dikildiklerini öğrenmiş, ayrıca Almanların temizlik hastası olduğunu, dışkıdan çok korktuklarını ve bu Alman şeytanlarının üzerlerine<a id="GBS.0139.04"/> bok bulaştığında kusmaktan öldüklerini öğrenmişler. Bir de Almanların kuzu gibi olduklarını ve bu kuzuların da diğer kuzular gibi en çok kurttan ve kaplandan korktuğunu söylerlermiş, bu yüzden Gaomi Kuzeydoğu Bucağı’nın bu iki öncüsü, bir grup ayyaş, kumarbaz ve aylak toplayıp –bu adamlar elbette ki ölüm korkusu olmayan, dövüş sanatlarına hâkim yiğitlermiş– bir kurt ve kaplan birliği kurmuşlar.<a id="GBS.0139.05"/> Dişlek Sima’yla bizim büyük dedemiz Shangguan Dou, Alman askerlerini Kumlu Tepe Köyü Köprüsü’nün yanına çekmişler, Almanların tahta gibi bükülemeyen bacaklarıyla kuma saplanacaklarını düşünüyorlarmış, ardından kurt ve kaplan birliği üyeleri köprünün üzerine çıkıp ağaç dalları arasına sakladıkları içi dışkı ve sidik dolu fıçıları Almanların üzerine boca edecek, temizliklerine çok düşkün olan<a id="GBS.0140.01"/> Almanlar askerleri de iğrenerek ölecekmiş. Dişlek Sima’yla Shangguan Dou, bu savaşa hazırlanabilmek için kurt ve kaplan birliği üyeleriyle birlikte bütün bir ay boyunca insan dışkısı ve idrarı toplamışlar, topladıkları pislikleri içki fıçılarına koyup Kumlu Tepe Köyü Köprüsü’ne taşımışlar. Kumlu Tepe Köyü Köprüsü’nün akasya kokan o güzel havasını kirletip her yıl buraya çiçektozu toplamaya gelen arıları<a id="GBS.0140.02"/> darmaduman etmişler...</p>
			<p>Bu muhteşem gecede bizler Gaomi Kuzeydoğu Bucağı’nın insanı büyüleyen tarihine dalıp Dişlek Sima ile Shangguan Dou’un dışkı ve sidik taşıdıkları tuhaf sahneyi hayal ederken Dişlek Sima’nın özbeöz torunu Sima Ku, köyün on kilometre uzaklığındaki Kumlu Tepe Köyü Köprüsü’nün üstündeki demiryolundan geçerken Gaomi Kuzeydoğu Bucağı’nın tarihine yeni bir sayfa ekliyordu. Bu<a id="GBS.0140.03"/> demiryolu, Almanların inşa ettiği Qingdao ve Jinan arasında uzanan demiryoluydu, kurt ve kaplan birliğinin yiğit üyeleri canla başla ve kahramanca savaşmışlar, demiryolunun açılış tarihini engellemek için akla gelebilecek her türlü taktiği denemişler ama sonunda bu sert demir yolun Gaomi Kuzeydoğu Bucağı’nın yumuşak karnını kesip iki parçaya ayırmasına engel olamamışlar, Sima Weng’in sözleriyle<a id="GBS.0140.04"/> söylemek gerekirse: “Anasını sattığımın, bu analarımızın ve karılarımızın karnını deşmekle eşdeğer!” Demir ejderha işte böyle yoğun kara dumanlar püskürerek Gaomi Kuzeydoğu Bucağı’mızdan sanki bizim kendi göğüslerimizden geçer gibi geçmeye başlamış. Bu demiryolu şimdi de Japonların kötü emellerine aracılık ediyor, bizim kömür ve pamuğumuzu alıp bizim tepemize yağdırılacak silah, el bombası, barut<a id="GBS.0140.05"/> gibi mühimmatları getirmekte kullanılıyordu. Sima Ku’ nun demiryolu köprüsüne düzenlediği sabotajı dedesinden miras aldığı söylenebilir, bu sabotajla bizim köyün şanına şan katmış ve izlediği yol açıkçası atalarının yaptıklarının çok çok üzerine çıkmıştır.</p>
			<p>Avcı takımyıldızı batıya doğru seyrederken hilal de ağaç tepelerine eğiliyordu. Batı rüzgârı nehrin üzerinde azgın bir öfkeyle kükrerken<a id="GBS.0141.01"/> demiryolunun çelik destekleri acı gıcırtılarla inliyordu. O gece gerçekten çok tuhaf, çok sert ve çok soğuk bir geceydi, nehrin üzerindeki buz tabakası soğuktan çatlıyor, buzun üzerinde örümcek ağını andıran çatlaklar oluşuyordu, buz çatlarken çıkan sesler silah sesinden daha yüksekti. Sima Ku’nun kızak takımı köprüye gelip nehrin yanı sıra konuşlandı. Sima Ku, kızaktan aşağı atladığında kıçındaki<a id="GBS.0141.02"/> ağrı sanki kedi tırmalamış gibi acıdı. Gökte yıldızların zayıf ışıltısı, aşağıda nehrin üzerindeki buz tabakasının kasvetli beyazlığı, ortadaysa elinizi uzatsanız beş parmağınızı göremeyeceğiniz zifirî bir karanlık vardı. Sima Ku ellerini çırpınca yankılanan sese arkasından ona eşlik eden zayıf alkışlar da katıldı. Bu gizemli karanlık onu çok heyecanlandırdı ve enerjiyle doldurdu, sonra birinin<a id="GBS.0141.03"/> köprüyü kundaklamadan önce neler hissettiğini sorması üzerine, “Harika, tıpkı yılbaşı gecesi gibi,” diye karşılık verdi.</p>
			<p>Adamlar el ele verip köprüye çıktılar. Köprüye tırmanan Sima Ku belinden küçük bir balta çıkarıp köprünün desteklerinden birine vurunca keskin sesler eşliğinde kıvılcımlar saçıldı etrafa. “Fahişe ninesinin bacakları,” diye sövdü Sima Ku, “bu aletin her yeri demirden yapılmış.”<a id="GBS.0141.04"/> Kayan bir yıldız ardında uzun kuyruğunu sürüyerek göğü ikiye böldü, etrafa saçtığı güzel, mavi kıvılcımlar kısa bir süre de olsa yerle göğün arasını aydınlattı. Sima Ku, kayan yıldızın ışığı sayesinde köprünün beton iskelesi ve çelik desteklerine iyice bakabildi. “Jiang Usta, Jiang Usta, yukarıya gel,” diye seslendi. Jiang Usta kalabalığı yararak köprüye çıktı, onun ardından da o küçük oğlan<a id="GBS.0141.05"/> seğirtti. Köprünün üzerinde düğüm düğüm olmuş buzdan yumrular vardı, Sima Ku çırağın elini tutup onu yukarıya çekmeye çalışırken ayağı kayıp düştü, oğlansa dimdik ayaktaydı. Sima Ku kıçının üstüne düşünce kıçından kan ve irin akmaya başladı. Acıyla, “Anam, anacığım,” diye haykırdı, “acıdan öleceğim...” Adamları hemen yanına gidip onu ayağa kaldırdı. Acıyla inlemeye devam etti, sesi gittikçe yükseldi,<a id="GBS.0142.01"/> ta göğün bir ucundan duyuluyordu. Adamlardan biri, “Ağabey, dayan biraz, bir duyan olacak, açık hedef olmayalım,” dedi. Bunun üzerine Sima Ku’nun uluması durdu, tüm vücudu titremeye başladı, yüksek sesle, “Jiang Usta, hadi kesmeye başla,” diye buyurdu, ardından, “birkaç tanesini kesince buradan ayrılırız, anasını sattığımın Sha Yueliang’ının iyileşeyim diye verdiği ilaç beni daha beter etti,”<a id="GBS.0142.02"/> dedi. Adamlardan biri, “Ağabey, bence adam seni oyuna getirdi,” dedi. “Sen hiç, ‘Durumun acilse en yakın doktora git,’ diye bir söz duymadın galiba?” diye yaygara kopardı Sima Ku. Adam da, “Ağabey, biraz daha dayan, eve dönünce ben sana başka bir ilaç veririm, porsuk yağı yanıklara birebirdir, hani derler ya, ‘Yandıysan sür porsuk yağını iyileşsin yaran,’” diye karşılık verdi.</p>
			<p>Bir dizi göz<a id="GBS.0142.03"/> alıcı mavi kıvılcım fış diye havaya karıştı. Mavi, beyaza nüfuz etti, beyazın kenarlarında maviler saçıldı, demiryolunun desteklerinin arası birden insanın gözlerini yaşartan bir parlaklıkla aydınlandı. Köprünün üzerindeki boşluklar, köprü iskelesi, köprü kirişleri, köprü destekleri, köpek derisi paltolar, tilki kürkü şapkalar, kayısı sarısı kızaklar, Moğol atları, köprüyü çevreleyen artık ne varsa,<a id="GBS.0142.04"/> hatta yerdeki buz tabakasının üstüne düşen bir saç teli bile çok açık bir şekilde seçilebiliyordu. Köprünün üzerindeki iki kişi, Jiang Usta ve küçük çırağı köprünün direklerine maymun gibi asılmış bir halde ellerindeki “büyük afyon çubuğu”nun püskürttüğü uğursuz ateşle köprünün demir direklerini kesmeye başladı. Direklerden çıkan beyaz dumanlar ve eriyen demirin o tuhaf kokusu nehir kanalına yayıldı.<a id="GBS.0142.05"/> Sima Ku mest içinde kıvılcımlara ve şimşek gibi parlayan ark ışıklarına bakınca kıçındaki ağrıyı unutuverdi. Kıvılcımlar dut yiyen ipekböcekleri gibi demiri kemiriyordu. Hemen ardından bir destek parçası daha tüm ağırlığıyla yere düşüp çarpık bir açıyla aşağıdaki buz tabakasına saplandı. “Kes, kes, kes şu siktiğimin şeyini!” diye haykırdı Sima Ku.</p>
			<p>“O insan dışkısı ve sidiğiyle verilen savaşı,<a id="GBS.0143.01"/> gerçeği söylemek gerekirse sizin büyük dedeniz ve Dişlek Sima kazanacaktı,” dedi annem, “eğer aldıkları istihbarat doğru olsaydı.” Savaşı kaybettikten sonra, kurt ve kaplan birliğinin bu ağdan kaçabilen üyeleri yarı açık, yarı gizli bir soruşturma başlatmışlar, soruşturma altı ay sürmüş, soruşturma sonunda Almanların dizleri olmadığı ve boktan ölesiye tiksindikleri dezenformasyonunun asıl kaynağının<a id="GBS.0143.02"/> kurt ve kaplan birliğinin başkanı olan Dişlek Sima’nın kendisiyle o kör kızın romantik aşkının meyvesi olan Sima Weng olduğunu öğrenmişler, soruşturmayı yürütenler Sima Weng’i bir fahişenin yatağından zorla sürükleyerek bu bilginin kaynağını sormuşlar, o da Lotus Genelevi’ndeki Yi Pinhong’dan duyduğunu anlatmış. Gidip Yi Pinhong’u da sorguya çekmişler, kadın denilenleri yalanlamış. Kadın onlara<a id="GBS.0143.03"/> Alman yol yapım birliğinin bütün teknisyenleri ve yanlarındaki askerlerle birlikte olduğunu, adamların o kalın ve hantal dizlerinin kalçalarını ezip morarttığını söylemiş, ardından hal böyleyken böyle bir yalanın nasıl olur da kendi ağzından çıkabileceğine inandıklarını sormuş. Ellerinde başka bir ipucu olmayan kurt ve kaplan birliği üyeleri de kendi işlerine, balıkçılık yapan balıkçılığa, çiftçilik<a id="GBS.0143.04"/> yapan da çiftçiliğe geri dönmüş. Annem, eniştesi Koca Elli Yu’nun o sıralar kanı kaynayan, hayatının baharında bir genç olduğunu, kurt ve kaplan birliğine girmese de o insan dışkısı ve sidiğiyle yapılan savaşa elinde üç dişli bir tırmıkla katıldığını anlattı. Eniştesi ona, Almanlar köprüye çıktığında Dişlek Sima’nın havan topunu ateşlediğini, Shangguan Dou’nun da misket tüfeğiyle ateş ettiğini<a id="GBS.0143.05"/> anlatmış, bunun üzerine Alman birliği Kumlu Tepe Köyü Köprüsü’nden geri çekilmiş. Almanların başında üzerinde renkli ve uzun kuş tüyleri olan siyah şapkalar varmış, üstlerinde pirinç düğmeli yeşil ceket, altlarındaysa bembeyaz dar kesim pantolonlar varmış. Bacakları hem ince hem de uzunmuş, koşarlarken bacakları kıvrılmadığından dolayı tabii ki dizleri yokmuş gibi görünürlermiş. Kumlu Tepe Köyü<a id="GBS.0144.01"/> Köprüsü’ne varan kurt ve kaplan birliği üyeleri gruplara ayrılıp yüksek sesle sövmeye başlamış, ağızlarından dize dize, kafiyeli ve belli bir ritim içeren küfürler saçılmış, bu küfürlerin hepsini köyün eski hocalarından Chen Tengjiao Efendi bestelemiş. Kurt ve kaplan birliği üyeleri ayrılıp küfürler savurarak üzerlerine gelirken Alman şeytanları da çok düzgün bir şekilde tek dizlerinin üzerine<a id="GBS.0144.02"/> çökmüş. Almanların dizlerinin olmadığı bu yüzden de eğilemedikleri söylenmemiş mi ki? “Eniştem işte böyle derin bir düşünceye dalmış,” dedi annem, “daha bir sonuca varamadan Almanların namlularından süzülen beyaz dumanları görmüş, dumanlara bir dizi silah sesi eşlik etmiş, kurt ve kaplan birliğinden o anda bağırıp küfretmekte olan birkaç adam yere kapaklanmış, bedenlerinden taze kan fışkırmış.” Bu<a id="GBS.0144.03"/> kötü durumu gören Dişlek Sima, adamlarına acil olarak cesetleri taşımalarını ve köprüye çekilmelerini emretmiş. Yumuşak kumda bata çıka ilerleyen birliğin aklına Almanların dizleri olmadığı gelmiş. Almanlar kumda ilerlerken hiç de birlik gibi sendelemiyormuş, üstelik dikkatlice bakınca dar kesim pantolonlarının içinde kalan dizlerinin hareket ettiğini görmüşler. Birliktekiler paniğe kapılmış, Dişlek<a id="GBS.0144.04"/> Sima da paniğe kapılmış, adamlarına sert bir tavırla, “Kardeşlerim, telaşlanmayın hemen, kuma batmasalar da ikinci numaramız hâlâ yerli yerinde,” demiş. “Kum bataklığından kurtulan Almanlar akasya ağaçlarının yanına varınca büyük dedeniz, ‘Çekin!’ diye kükremiş.” Onlarca birlik üyesi kumun içine gömdükleri halatları çekip ağaçlarda sallanmışlar, akasya ağacının o kırmızı beyaz çiçekleri arasına<a id="GBS.0144.05"/> gizlemiş olan içi bok ve sidik dolu fıçılar yavaş yavaş dökülmeye başlamış, bu gaddar saldırı Almanların başlarını, yüzlerini, omuzlarını ve tüm vücutlarını bir anda pisliğe bulamış. İple çekilmemiş olan birkaç fıçı ağaçlardan aşağı düşüp Almanların başlarına çarpmış, içlerinden biri aldığı darbe sonucu ölmüş. Almanlar dişlerini sıkıp ta göğün diğer ucundan duyulan çığlıklar atmış, silahlarını sürüyerek<a id="GBS.0145.01"/> yavaş yavaş geri çekilmişler. “Eniştem dedi ki, eğer o sırada zafer kazanan kurt ve kaplan birliği Almanların üzerine kurt sürüsünün içine giren kaplanlar gibi hemen saldırsaydı, seksenden fazla olan Alman şeytanının hiçbiri sağ kalmayacakmış.” Ama işte kurt ve kaplan birliğinin o sıradaki tek meşguliyeti neşe içinde ellerini çırpıp kahkahalar atmakmış, Almanlar da nehir kenarına gidip suya<a id="GBS.0145.02"/> dalmış, üzerlerindeki pisliği temizlemişler. Birliktekiler Almanların bir an önce kusmaya başlayıp ölmelerini bekliyormuş ama üzerlerindeki pisliği temizleyen Almanlar nişan alıp hep birlikte ateş etmeye başlamışlar, bir mermi Dişlek Sima’nın ağzından girip kafatasından çıkmış, ah bile, diyemeden hemen oracıkta ölüvermiş. Almanlar, Gaomi Kuzeydoğu Bucağı’nı yakıp bembeyaz bir toprak parçasına çevirmiş.<a id="GBS.0145.03"/> Yuan Shikai,<a class="si-noteref" epub:type="noteref" href="#f19" id="ref_f19">19</a> askerlerini gönderip büyük dedeniz Shangguan Dou’yu canlı ele geçirmiş. Diğerlerine ibret olsun diye büyük dedenizi köyün ortasındaki ulu söğüt ağacının altında en korkunç işkenceyle cezalandırmışlar. Demir bir ızgaranın üzerinde yalınayak yürümekmiş bu işkence. İşkencenin yapılacağı gün, Gaomi Kuzeydoğu Bucağı’nda büyük bir sansasyon kopmuş, binlerce insan işkenceyi izlemek için<a id="GBS.0145.04"/> köye doluşmuş. Halam bu işkenceye kendi gözleriyle tanık olmuş. Halam bana infazcının on sekiz demir çubuğu, taşlarla destekleyerek bir ızgara oluşturduğunu, sonrada ızgaranın altına çalı çırpı ve çıra koyup ateşe verdiğini anlatmıştı, ateş öylesine yanmış ki on sekiz demir çubuğun her biri ateşten kıpkırmızı kesilmiş. Ardından büyük dedenizi, ızgaranın üzerine çıkarıp ondan yalınayak yürümesini<a id="GBS.0145.05"/> istemiş. Büyük dedenizin ayaklarından çıkan kahverengi dumanlarla o pis koku, halamı öylesine etkilemiş ki kadıncağız günlerce komadan çıkamamış. Halam bana Shangguan Dou gibi işini layığıyla yapan, çelik kaslı, demir kemikli, altın dişli, gerçek bir demircinin bile böyle bir işkenceye maruz kalırken ağladığını, feryat figan bağırdığını ama asla yalvarmadığını söyledi, ızgaranın üzerinde iki tur<a id="GBS.0146.01"/> yapmış, ayakları çoktan ayaklıktan çıkmış... Sonra infazcı onu öldürmüş, başını kesip sergilenmek üzere Jinan’a göndermişler.”</p>
			<p>“Ağabey, hemen hemen bitti gibi,” dedi Sima Ku’nun kıçındaki alev alev yanan yarasına porsuk yağı sürmeyi tavsiye eden adam. “Tren şafaktan önce gelir.” Köprünün altına, kesilmiş destek parçaları dağılmıştı, köprünün üzerindeyse hâlâ parlayan mavi beyaz kıvılcımlar<a id="GBS.0146.02"/> vardı. “Bu piçler çok ucuza gidecek,” dedi Sima Ku, “köprünün trenin ağırlığıyla yıkılacağından emin misin?” “Ağabey, eğer biraz daha kesersek köprü tren gelmeden kendi ağırlığından yıkılacak!” “Tamam o zaman, Jiang Usta, Jiang Usta, in aşağı artık,” diye seslendi Sima Ku, “sizler,” dedi eliyle adamlarını çağırıp, “şu iki kahraman adamın inmesine yardımcı olun, her birine bir şişe içki verin.” Mavi<a id="GBS.0146.03"/> kıvılcımlar sönüverdi. Adamlar, Jiang Usta ve çırağının aşağı inmesine yardım ettikten sonra onların kızağa çıkmasına da yardım ettiler. Şafak doğmadan hemen önceki o karanlıkta hiç rüzgâr esmedi, daha da soğuyan hava insanın iliklerine işliyordu. Kızakları çeken Moğol atları neredeyse karanlığa dokunarak buzun üzerinde kaydılar. Yaklaşık olarak bir kilometre yol aldıklarında Sima Ku atlara dur<a id="GBS.0146.04"/> emri verdi. “Tüm gece çalıştık,” dedi, “şimdi arkamıza yaslanıp hengâmeyi izlemenin sırası.”</p>
			<p>Yük treni geldiğinde güneş kırmızı başını daha yeni dışarı çıkarmıştı. Nehrin üzeri pırıl pırıl parlıyordu, nehrin iki kıyısındaki ağaçların dallarında altın ve gümüş renginde sırlar oluştu, köprü sessizce uzanıyordu. Sima Ku heyecandan ellerini ovuşturup ağzına gelen küfrü saydırmaya başladı. Tren<a id="GBS.0146.05"/> takır tukur sesler çıkararak ihtişamlı ve tehditkâr bir tavırla raylara baskı yapıyordu, köprüye yaklaştığında yerle gök arasında yankılanan ıslık gibi düdüğünü çaldı. Trenin bacasından kara dumanlar püskürüyordu, tekerleklerinin arasındaysa beyaz bir sis tabakası vardı; tren yüksek sesle çufçuflayarak ilerlerken insanlar korkuyla titreşti, nehrin üzerindeki sert buz tabakasıysa hafiften titremeye<a id="GBS.0147.01"/> başladı. Birlikteki adamlar endişeyle trene bakıyordu, Moğol atları kulaklarını geriye doğru dikip yelelerine yapıştırdılar. Tren deli bir şaşkınlıkla köprüye atıldı, çok kaba ve hoyrat bir hali vardı, köprüyse sanki hiç el değmemiş gibi hareketsiz kalakaldı. Sima Ku ve adamlarının yüzü bir saniye içinde kireç beyazına döndü ama bir saniye sonra buz üzerinde neşeli tezahüratlar atıp serçeler gibi<a id="GBS.0147.02"/> zıplamaya başladılar. Bu neşeli tezahüratçıların içinde sesi en çok çıkan Sima Ku’ydu, kıçındaki yara çok acımasına rağmen en yükseğe zıplayan yine Sima Ku oldu. Birkaç saniye içinde köprü çöktü, tren vagonları, raylar, köprü yapımında kullanılan kum, taş ve çamur hep birlikte aşağıya boyladılar. Trenin kontrol vagonu desteklerden birine tosladı, desteklerin de çökmesiyle birlikte kulakları sağır<a id="GBS.0147.03"/> eden bir gürültü duyuldu. Ardından sabah güneşinde yıkanmış buz parçaları, büyük taşlar, bükülmüş demir parçaları ve vagonların kırık ahşap parçaları hep birlikte birkaç metre havaya sıçradı. Sonra kontrol vagonunun ardında sıralanmış malzeme yüklü vagonlar bir kükremeyle iç içe geçti, kimisi nehre düştü kimisi farklı açılarda rayların etrafına yayıldı. Bunu takiben birbiri ardına patlamalar duyuldu.<a id="GBS.0147.04"/> İlk patlama patlayıcı malzemelerle dolu bir vagondan başladı, havan topları ve mermiler birbiri ardına patlıyordu. Nehrin üzerindeki buz tabakası kırılınca nehir suyu, buzun yüzeyine çıkmaya başladı, suyun içinde balık, karides ve birkaç yeşil kabuklu su kaplumbağası vardı. Ayağında bot olan bir insan bacağı, Moğol atlarından birinin kafasına çarptı, at neredeyse bayılacaktı, ön bacaklarını<a id="GBS.0147.05"/> kırıp buzun üstüne çömeldi. Yaklaşık olarak beş yüz kilo ağırlığında bir tren tekeri buza çarpınca göğe doğru su fışkırdı, sular yere inerken etrafa ince bir çamur tabakası bulaştı. Büyük patlama, Sima Ku’yu sağır etti, sadece Moğol atlarının kızakları çekerek deli gibi buzun üstünde koşturduğunu görebiliyordu, adamları sersemlemiş bir halde ya ayağa dikilmiş ya da oturuyorlardı, bazılarının kulağından<a id="GBS.0148.01"/> kara kan akıyordu. Sima Ku yüksek sesle kükredi ama kendi sesini bile duyamıyordu, adamları da sanki bağırıyorlarmış gibi ağızlarını sonuna kadar açmışlardı fakat onların sesini de duyamıyordu...</p>
			<p>Sima Ku zorla da olsa bir şekilde kızaklı birliğindeki adamları dün sabah mavi beyaz alevlerle buzda delik açtıkları yere getirdi. 2. ablam, 3. ve 4. ablalarımı yanına katıp buradan su çekip balık<a id="GBS.0148.02"/> tutmaya gelmişti onlardan önce. Nehirde dün açılan delikler geceki soğuk yüzünden tekrar kapanmış, üzerlerinde bir el kadar kalın bir buz tabakası oluşmuş olduğundan 2. ablam çekiç ve çelik bir keskiyle delmişti buzu. Sima Ku ve birliği buraya gelince Moğol atları su içti, atlar suyu içtikten birkaç dakika sonra tüm vücutları titredi, bacakları çarpılıp buzun üstüne devrildiler, çok kısa bir süre<a id="GBS.0148.03"/> içinde atların hepsi öldü. Buzlu su atların genişlemiş ciğerlerini parçalamıştı.</p>
			<p>O günün şafağında Gaomi Kuzeydoğu Bucağı’nda yaşayan bütün canlılar, insanlar, atlar, eşekler, inekler, tavuklar, köpekler, kazlar, ördekler... hatta deliklerinde kış uykusuna yatmış olan yılanlar bile güneybatıdan gelen büyük patlamadan etkilendiler, bu patlamayı baharın geldiğine, böceklerin uyanmasına yoran<a id="GBS.0148.04"/> yılanlar yavaş yavaş deliklerinden çıktılar, çıkar çıkmaz oldukları yerde donarak öldüler.</p>
			<p>Sima Ku, adamlarını dinlendirmek ve yeniden organize olabilmek için köye götürünce, Sima Ting’in bütün Çin’de duyabileceğiniz en iğrenç küfürleriyle karşılandılar; ama hepsinin kulağı patlamanın etkisiyle sağırlaştığından dolayı Sima Ting’in kendilerine övgüler düzdüğünü sandılar çünkü Sima Ting ne zaman<a id="GBS.0148.05"/> küfretse yüzünde her zaman kendini beğenmiş ve halinden çok memnun bir ifade olurdu. Sima Ku’nun üç karısı, her biri ellerinde kendi ailelerinin gizli tarifi olan merhemlerle ortak paylaştıkları kocalarının önce ateşte yanmış, sonra da buz yanığı olmuş kıçındaki yaraya pansuman yapmak için çıkageldi. İlk karısı genellikle kocasının kıçına yara bandını andıran gazlı bez gibi bir şey koyardı, ikinci<a id="GBS.0149.01"/> karısı gelip bu bandı kaldırır, çeşitli nadir Çin bitkilerinden hazırladığı bir losyon sürerdi, ardından üçüncü karısı gelip bandın üstünü içinde çam ve servi yaprakları, pırnal kökü, yumurta akı ve fare bıyığı olan başka bir bulamaçla kaplardı... Kıçındaki yara önce nemlenir, hemen ardından kurulanır, sonra hemen ardından yine nemlenirdi, bu işlem bu minvalde sürüp gitti ve eski yaralarının<a id="GBS.0149.02"/> üzerine yeni yaralar açmaktan başka bir işe de yaramadı. Sonunda iş öyle bir yere vardı ki Sima Ku pamuklu pantolonunun üzerine çift deri kemer takmaya başladı, karılarının gölgesini görse eline baltasını alıp tüfeğinin tetiğini kuruyordu. Kıçındaki yara iyileşmedi ama kulakları tekrar işitmeye başladı.</p>
			<p>Sima Ku’nun işitmesi düzeldikten sonra duyduğu ilk şey ağabeyinin küfürleri oldu: “Seni<a id="GBS.0149.03"/> salak piç, bütün köy senin yüzünden acı çekecek, bekle de gör!” Sima Ku, ağabeyininki gibi yumuşak, pembe, etli parmaklı ve derisinin altı görünen küçük elini uzatıp ağabeyinin çenesini tuttu. Ağabeyinin normalde sinekkaydı olan üstdudağının sarı kahverengi bıyıklarla kaplı olduğunu gördü ve çatlamış dudaklarına bakıp üzüntüyle başını sallayarak, “Seninle ben aynı babanın tohumuyuz, bana küfretmek<a id="GBS.0149.04"/> sana küfretmektir, edersen et be! Boşalt içini, iyice söv!” dedi, ardından elini geri çekti.</p>
			<p>Sima Ting’in dili bağlandı, kardeşinin geniş sırtına bakıp çaresizce başını salladı, gongunu alıp dışarı çıktı, sendeleyerek gözetleme kulesine tırmandı, kuzeybatıya doğru uzun uzun baktı.</p>
			<p>Daha sonra Sima Ku, adamlarıyla birlikte yine köprüye gidip birkaç örgü gibi bükülmüş ray, kırmızıya boyalı<a id="GBS.0149.05"/> bir tren tekeri ve pirinçle demirden oluşan, ne oldukları belirsiz bir hurda yığını getirdiler, bu yığını kilise avlusunun giriş kapısının önündeki sokağa yığıp köylülere kazandıkları zaferin şanını gösterdiler. Sima Ku ağzının kenarından tükürükler saçarak, toplanmış kalabalığa köprüyü nasıl yıktıklarını ve Japon kargo trenini nasıl raydan çıkarttıklarını anlatıp durdu. Her anlatışında anlatışını<a id="GBS.0150.01"/> canlı detaylarla süslüyor, daha zengin ve daha ilgi çekici hale getiriyordu, konuşması bittiğinde anlattığı hikâye hemen hemen “Tanrıların Yaratılışı”<a class="si-noteref" epub:type="noteref" href="#f20" id="ref_f20">20</a> hikâyesiyle eşdeğer bir hale geldi. 2. ablam Shangguan Zhaodi başlarda Sima Ku’nun sadık bir dinleyicisiydi, ardından bu yeni savaş aletini görenlerden birine evrildi, en sonunda da bu olaya tanık olmasını filan geçip sanki köprüyü sabote etmelerine<a id="GBS.0150.02"/> katılmış gibi davranmaya başladı, sanki olayın başından beri Sima Ku’yla birlikteymiş, onunla birlikte köprüye tırmanmış, yine onunla birlikte köprüden aşağı atlamıştı, Sima Ku’nun kıçındaki yara ağrıdığında ablamın ağzı sanki kendi de o acıdan mustaripmiş gibi seğirmeye başladı.</p>
			<p>Annemin dediği doğruymuş, Sima ailesinin erkeklerinin hepsi deliydi, küpün içinde oturan o kör kız çok güzel olmasına<a id="GBS.0150.03"/> rağmen iki gözü körmüş işte, konuşmasını da kimse anlamazmış, duydukları sesleri ve kelimeleri değil de kızın dediklerinin anlamını çıkaramazlarmış, kız eğer kutsal bir tilkiden insana dönüşmediyse mutlaka deli olmalıymış. Böyle bir kadının tohumları nasıl olur gerisini artık siz düşünün! Annem, Shangguan Zhaodi’nin gönlünden geçeni hisseder hissetmez Shangguan Laidi’nin hikâyesinin yeniden<a id="GBS.0150.04"/> sahne alacağını sezinledi. Annem endişeyle kızının kara gözlerinde yanan o korkunç tutkuya ve onun o utanmaz bir dolgunluk taşıyan şişkin kırmızı dudaklarına baktı, bu kızın on yedi yaşında bir kız olduğuna kim inanır? Düpedüz kızışmış bir buzağı. Annem, “Zhaodi, canım kızım benim, kaç yaşında olduğunun farkında mısın?” dedi. 2. ablam gözlerini anneme dikip, “Sen benim yaşımdayken babama varmadın<a id="GBS.0150.05"/> mı! Bir de halanın daha on altı yaşında ikiz doğurduğunu söylemiştin, domuz yavrusu gibi besili iki bebek!” dedi. Konuşma buraya varınca annem sadece içini çekmekle yetindi. Ama ablam söyleyeceklerini daha bitirmemişti: “Senin ne düşündüğünü biliyorum, adamın zaten üç tane karısı var diyeceksin. Ben de dördüncü karısı oluveririm. Benden bir jenerasyon daha büyük olduğunu da söyleyeceksin. Onunla<a id="GBS.0151.01"/> aynı soyadını taşımıyorum, akraba da değiliz, böylece suç işlemiş de sayılmayız.”</p>
			<p>Annem, 2. ablamın üzerindeki hakları bir kenara bırakıp ona gönlünden ne geçiyorsa onu yapmasını söyledi. Annemin yüzünde sessiz ve sakin bir ifade vardı ama ben onun sütündeki tattan aslında içinin parçalandığını biliyordum. 2. ablamın Sima Ku’nun peşinden koşturduğu günlerde annem diğer altı ablamı alıp turpları<a id="GBS.0151.02"/> koyduğumuz kilere götürdü, güney duvarının dışındaki darı yığınlarına doğru bir tünel kazdırdı. Çıkan toprağın bir kısmını lağım çukuruna, bir kısmını eşek ağılına, çoğunluğunuysa darı yığınlarının hemen yanında bulunan kuru bir kuyuya attık.</p>
			<p>Yeni yıl bayramı huzur içinde geçti. Fener Bayramı gecesi annem, beni sırtına alıp altı ablamla birlikte sokağa fenerleri izlemeye çıkardı. Köydeki her<a id="GBS.0151.03"/> hanede fener asılıydı, Mutluluk Malikânesi’nin giriş kapısında asılı olan su fıçısı büyüklüğündeki iki kırmızı fener dışında bütün fenerler küçüktü, her bir fenerin içinde benim kolumdan daha kalın olan keçi yağından yapılmış mumlar vardı, fenerler etrafa göz kamaştıran ışıklar yayıyordu. 2. ablam Zhaodi nerede olabilirdi ki? Annem sormaya bile tenezzül etmedi. Ablam artık evimizin gerilla savaşçısı<a id="GBS.0151.04"/> olmuştu, üç gün eve gelmeyebilir ya da bir anda karşımıza çıkabilirdi. Yılın son gecesinde biz refah tanrısını karşılamak için havai fişek yakarken ablam birden sırtında bol dökümlü siyah bir pelerinle çıkageldi. Beline sımsıkı sardığı inek derisi kemerini ve kemerinin üzerinde asılı olan gümüş rengi tabancasını gururla gösterdi. Annem alaycı bir ses tonuyla, “Shangguan’lardan bir gün bir kadın<a id="GBS.0151.05"/> eşkıya çıkacağı hiç aklıma gelmezdi!” dedi ama bunu söylerken gözleri ağlamaklıydı, ablamsa bunun aksine şen bir kahkaha attı, bu kahkaha masum bir kız çocuğunun kahkahasıydı, bunu duyan annem içinde hâlâ ablamı çıktığı yoldan döndürebileceğine inanan bir tavırla, “Zhaodi, Sima Ku’nun cariyelerinden biri olmana izin vermem,” dedi. Shangguan Zhaodi sırıttı, bu sırıtış sinsi ve uğursuz bir kadının<a id="GBS.0152.01"/> sırıtışıydı, bu sırıtış annemin kalbinde az önce alevlenmiş umut ateşini söndürüverdi hemen.</p>
			<p>Annem yeni yılın ilk günü kutlama dileklerini sunmak için halasını ziyarete gitti, ona Laidi ve Zhaodi’den bahsetti, halası görmüş geçirmiş bir kadındı, anneme, “Çocukların gönül işlerine karışılmaz, kararları onların almasına izin vermelisin. Demem o ki Sha Yueliang ve Sima Ku gibi iki damadın olacak,<a id="GBS.0152.02"/> daha neyin kahrını çekiyorsun? Bu iki adam göğü delmiş iki uçurtma, iki şahindir!” dedi. Annem, “Benim korkum bu ikisinin <em>kang</em>’larının üstünde ölmeyecek olması,” dedi. Yaşlı kadın, “<em>Kang</em>’ında ölenlerin yarıdan çoğu işe yaramaz pısırıktır!” dedi. Annem konuşmaya devam etmek istedi ama halası sabırsızca elini sallayıp annemin sözlerini sinek kışkışlar gibi sildi süpürdü. Anneme, “Bana oğlunu göster<a id="GBS.0152.03"/> hele,” dedi. Annem beni pamuklu keseden çıkarıp <em>kang</em>’ın üstüne koydu. Annemin halasının oluklar ve çukurlarla dolu küçük ve dar yüzüyle gözyuvalarında parıldayan yeşil gözlerine korkuyla baktım. Çıkık kaşlarında bir tane bile tüy yoktu ama gözyuvalarının etrafında ince sarı kirpikler vardı. Kuru ve kemikli eliyle saçlarımı okşadı, kulaklarımı çekti, burnumun ucunu sıktı, hatta elini bacaklarımın<a id="GBS.0152.04"/> arasına götürüp benim kuşuma bile dokundu. Onun bu aşağılayıcı hareketinden tiksinerek <em>kang</em>’ın bir köşesine seyirdim. Beni yakalayıp yüksek sesle, “Seni küçük piç, ayağa kalk bakayım!” diye bağırdı. Annem, “Hala, çocuk daha yedi aylık, nasıl ayağa kalksın?” dedi. Yaşlı kadın, “Ben yedi aylıkken kümese gidip ninene yumurta toplardım,” dedi. Annem, “Hala, o sensin, sen sıradan biri değilsin,” dedi.<a id="GBS.0152.05"/> Yaşlı kadın, “Bakıyorum da bu ufaklık da hiç de sıradan birine benzemiyor! Papaz Malory’ye de yazık oldu,” dedi. Annemin yüzü kızardı, hemen ardından kireç gibi oldu. <em>Kang</em>’ın üzerinde pencereye doğru emekledim, pencere pervazına tutunarak ayağa kalktım. Yaşlı kadın ellerini çırparak, “Baksana, ben sana demedim mi bu çocuk ayağa kalkabilir diye, bak kalktı bile! Bana baksana sen, seni küçük piç!”<a id="GBS.0153.01"/> dedi. “Hala, onun adı Jintong, ona nasıl küçük piç dersin?” diye karşılık verdi annem.</p>
			<p>“Piç olup olmadığını anası bilir, öyle değil mi sevgili yeğenim? Alt tarafı isim taktım, takma isim bu, ha küçük piç, ha küçük tosbağa, ha küçük tavşancık, ha küçük öküz, ne de olsa takma isim; küçük piç, gel buraya!” diye kükredi annemin halası.</p>
			<p>Ardıma döndüm, iki bacağım da titriyordu, annemin yaşlı<a id="GBS.0153.02"/> gözlerine baktım. “Jintong, canım oğlum benim!” Annem iki kolunu açmış beni çağırıyordu. Kendimi annemin göğsüne doğru fırlattım. Yürüyebiliyordum. Annem beni sımsıkı bağrına basarak, “Oğlum yürüdü, oğlum yürüdü,” diye mırıldandı.</p>
			<p>Annemin halası ciddi bir tavırla, “Çocuklar kuş gibidir, yuvadan ayrılma zamanları geldiğinde tutmaya çalışsan da tutamazsın. Ya sen? Demek istediğim çocukların<a id="GBS.0153.03"/> ölse ne yapardın?” dedi.</p>
			<p>“Bana bir şey olmaz,” dedi annem.</p>
			<p>Yaşlı kadın yüksek sesle, “Aman, iyi böyle. Düşüncelerini her zaman göğe sal, denize daldır, olmadı dağa çıkar ama ne olursa olsun sıkma kendini. Dediklerimi iyice anladın mı?” dedi.</p>
			<p>“Anladım,” diye cevap verdi annem.</p>
			<p>Ayrılırlarken yaşlı kadın anneme, “Kaynanan hâlâ yaşıyor mu?” diye sordu.</p>
			<p>“Yaşıyor, eşek pisliğinde<a id="GBS.0153.04"/> yuvarlanıp duruyor,” diye cevap verdi annem.</p>
			<p>“O yaşlı cadı tüm yaşamı boyunca dimdik ayakta durdu, onun bu duruma düşeceğine hayatta inanmazdım!” dedi yaşlı kadın.</p>
			<p>Annem ve halası eğer bu konuşmayı yapmasaydı daha sadece yedi aylıkken yürüyemezdim, annem de muhtemelen büyük bir heyecan içinde beni sokağa çıkarıp fener ışıklarını izletmezdi, o zaman tatsız tuzsuz bir yılbaşı geçirirdik<a id="GBS.0153.05"/> ve ailemizin tarihi muhtemelen bugünkü gibi bir hale gelmezdi. Sokakta bir insan kalabalığı vardı ama hiçbirinin yüzü tanıdık değildi. İnsanların arasında bir birlik ve istikrar havası vardı. Kalabalığın içinde pek çok çocuk da vardı, ellerinde altın fare boku dediğimiz bir çeşit abur cuburu etrafa saçarak insanların arasında koşturup duruyorlardı. Mutluluk Malikânesi’nin avlu girişinin önünde dikilip<a id="GBS.0154.01"/> kapının iki yanında duran mamut büyüklüğündeki devasa fenerlere baktık. Fenerlerden yayılan belli belirsiz sarı ışık kapının üzerindeki alınlıkta duran, üzerine altın harflerle malikânenin adının yazılı olduğu oymayı aydınlatıyordu. Kapı bir gürültüyle açıldı, avludaki fenerlerin ışıkları dalga dalga üzerimize yayıldı, avludan gürültüler geliyordu. Kapının dışına pek çok insan toplandı, ellerini<a id="GBS.0154.02"/> yenlerinin içine sokup bir şey bekliyormuş gibi sessizce dikildiler. Benim koca ağızlı 3. ablam Shangguan Lingdi yanındaki adama, “Amca, yulaf lapası mı dağıtacaklar?” diye soruverdi. Adam aldırışsız bir tavırla başını salladı. Arkadan başka biri, “Kızım, yeni yılın sekizinci günü yulaf lapası dağıtılır,” dedi. 3. ablam ardına dönüp, “Yulaf lapası dağıtılmıyorsa burada niye dikiliyorsunuz?” diye<a id="GBS.0154.03"/> sordu. Az önce konuşan adam, “Şimdi modern bir oyun sergilenecek, duyduğuma göre Jinan’dan ünlü bir oyuncu gelmiş,” diye cevapladı. Ablam bir şeyler daha soramadan annem onu çimdikledi.</p>
			<p>Sonunda Mutluluk Malikânesi’nin avlusunda dört adam belirdi, hepsinin elinde üzerinde siyah metal bir aletin olduğu bambu sopalar vardı, aletler göz alıcı alevler püskürtüyordu, bu aletlerden çıkan alevler<a id="GBS.0154.04"/> avlu kapısının önünü gündüz gibi aydınlattı, hayır, gündüzden bile daha aydınlıktı. Kilisenin, Mutluluk Malikânesi’nin avlusundan pek de uzakta olmayan yıkık dökük çan kulesine tünemiş olan yabani güvercinler panik içinde uçuşmaya başladı, beyaz ışıkların içinden geçip korkuyla cıvıldaşarak karanlığa karıştılar. Kalabalığın içinden biri yüksek sesle, “Gaz lambası!” diye bağırdı. Böylece bu dünyada<a id="GBS.0154.05"/> soya yağı lambası, gazyağı lambası ve ateşböceği lambası dışında bir de neredeyse insanın gözünü kör edecek kadar parlak olan gaz lambasının var olduğunu öğrendik. Lambaları taşıyan dört kara yağız adam Mutluluk Malikânesi’nin avlu kapısının önünde kare oluşturan dört kara sütun gibi dikildi. Ellerinde dürülmüş bir hasır taşıyan birkaç adam gürültüyle kapıdan geçti, lamba taşıyan adamların oluşturduğu<a id="GBS.0155.01"/> değerli karenin içine nefes nefese geçip ellerindeki hasırı bin bir güçlükle yere koydular, ardından hasırın düğümlerini çözdüler, düğümleri çözülen hasır kendiliğinden açılıverdi. Adamlar yere eğilip kara, kıllı ve küçük ayaklarıyla hasırı köşelerinden hızla yere yaydılar. Ayak hareketlerinin çok hızlı olması ve gaz lambasının ışığının çok kuvvetli olmasından dolayı gözlerimizin önünde belirsiz<a id="GBS.0155.02"/> koyu gölgeler oynuyormuş gibi oldu, hasırın üzerinde koşturan adamların dört ayağı ve ayaklarının arasında şeffaf, parlak ve örümcek ağına benzer bir şey varmış gibi hissettik, adamların koştururkenki hali bize örümcek ağından çaresizce kurtulmaya çalışan bir böceği anımsattı. Hasır yere serildikten sonra adamlar bellerini doğrultup kalabalığa doğru poz verdiler. Adamların yüzlerinde sanki parlak<a id="GBS.0155.03"/> hayvan derilerinden yapılmış gibi duran boyadan maskeler vardı. Kimi pantere, kimi benekli bir geyiğe, kimi vaşağa, kimi de tapınaklara bırakılan adakları çalıp bunlarla beslenen porsuklara benziyordu. Ardından iki adım ileri, bir adım geri düzeninde dans ederek Mutluluk Malikânesi’nin avlu kapısından içeri girdiler.</p>
			<p>Dört gaz lambasının cızırtısı eşliğinde sessizce bekliyorduk, yeni serilmiş<a id="GBS.0155.04"/> olan kamıştan yapılmış hasır da sessizce bekliyordu. Gaz lambalarını tutan dört adam, dört kara taş parçasına dönüştü. Birden çalan gonk sesiyle kendimize geldik, herkes bakışlarını avlunun içine yöneltti ama kapının alınlığına oyulmuş devasa mutluluk yazısının beyaz gölgesi bakışlarımızı engelledi. Neredeyse bir ömür boyu beklemiştik, Sima Ting –Mutluluk Malikânesi’nin başkâhyası, Dalan kasabasının<a id="GBS.0155.05"/> belediye  başkanı, Barış Muhafızları Heyeti’nin yeni başkanı–  mahzun bir ifadeyle sahneye girdi. Elinde vurulmaktan hamura dönmüş bir gonk taşıyordu, gongu sanki çok isteksiz bir tavırla çalarak alanın etrafında bir tur attı. Ardından hasırın ortasına geçip şöyle bir açıklama yaptı:</p>
			<p>“Sevgili köy halkı, dedeler, nineler, amcalar, halalar, ağabeyler, baldızlar, erkek ve kız kardeşler, kardeşim<a id="GBS.0156.01"/> demir köprüyü yıkarak büyük bir zafer kazanmıştır, haber dört bir yana iyice yayıldı, pek çok dost ve akrabamız bizi ziyaret edip şükranlarını yazılı olarak iletmiştir. Bu muazzam zaferi kutlamak için kardeşim bir grup oyuncu davet etmiştir. Birazdan sahne alacak ve siz köylü kardeşlerimizi eğitme amacı taşıyan bu yeni oyunda kardeşimin bizzat kendisi de sahneye çıkacak, Fener Bayramı’nda bu kahraman<a id="GBS.0156.02"/> direnişi unutmamak gerekir, o küçük şeytanların memleketimizi işgal etmesine kesinlikle izin veremeyiz. Ben Sima Ting, Çin’in bir evladıdır, Barış Muhafızları Heyeti’nin başkanlığını yapmayacağım artık! Sevgili köy halkı, bizler Çinliyiz, o itin yetiştirdiği Japon döllerine hizmet etmeyiz.”</p>
			<p>Bu ritmik nutkunu attıktan sonra kalabalığa dönüp saygıyla eğildi, ardından gongunu alıp kapının girişinde<a id="GBS.0156.03"/> ilerlemekte olan içinde bir keman virtüözü, flüt ustası ve <em>pipa</em><a class="si-noteref" epub:type="noteref" href="#f21" id="ref_f21">21</a> çalan bir müzisyenin bulunduğu topluluğun arasına karıştı. Müzisyenler ellerinde müzik aletleriyle alana girdiler.</p>
			<p>Müzisyenler hasırın yanına oturup flüt ustasının çaldığı notaya göre aletlerinin akortlarını yaptılar. Yüksek notalar yere düştü, alçak notalar kıvrılarak göğe yükseldi. Keman, flüt ve <em>pipa</em> sesleri bir araya gelip<a id="GBS.0156.04"/> üç parçalı bir halat oluşturdu, akortları yapılınca durup beklemeye başladılar. Ardından koltuk altlarına sıkıştırdıkları müzik aletleri ve ellerinde taşıdıkları taburelerle birlikte davulcular, gonkçular, büyük ve küçük zilleri çalanlar gelip diğer müzisyenlerin karşılarına oturdular. Küçük gongun keskin sesi monoton bir şekilde birkaç kez çaldı, küçük davul da birkaç kez çaldı, keman, flüt ve<a id="GBS.0156.05"/> <em>pipa</em> da araya girince halat yeniden örüldü, ayaklarımıza dolanıp yürümemizi engelledi, ruhlarımızı sarıp düşünmemizi de engelledi. Melodi yavaş yavaş ve yumuşak yumuşak çalıyordu, hüzünlü ve kasvetliydi, bazen inliyor, bazen mırıldıyordu, bu nasıl bir oyundu ki? Gaomi Kuzeydoğu Bucağı’nda kedi miyavlaması diye bir ses tonu vardır, bazıları buna “karının dübelini bağlamak” der, işte bu miyavlama<a id="GBS.0157.01"/> çalmaya başlayınca toplumsal ilişkilerin üç önemli değeri birbirine girer, miyavlamayı duyunca ananı babanı unutursun. Kalabalık çalan melodiye ayaklarıyla yerde tempo tutarak eşlik etmeye başladı, dudaklarımız seğirdi, kalplerimiz hızla çarpmaya başladı. Beklentimiz gerilmiş bir yaydaki oku andırıyordu... Beş, dört, üç, iki, bir, ses en üst noktasına ulaşınca yavaştan azalmaya başladı, kuyruğunu<a id="GBS.0157.02"/> kıvırıp boğuk boğuk yükseldi, yükseldi, yükseldi, yükselip göğü deldi.</p>
			<p><em>Nazik, zarif, sevimli ve nazlı bir kızdım bir zamanlar, na na!</em> Bu kıvrılarak yükselen şarkı eşliğinde 2. ablam Zhaodi, saçlarında kırmızı pamuktan bir çiçek, üzerinde geniş yenli mavi bir ceket, altında işlemeli ayakkabılarını örten bir pantolon, sol elinde bambu bir sepet, sağ elinde bir sopayla, sanki suyun üzerinde yürüyormuş<a id="GBS.0157.03"/> gibi küçük adımlarla Sima’ların kapısından süzülüverdi, gaz lambalarının göz alıcı beyazlığına kadar süzüldü, hasırın ortasında durup dramatik bir poz takındı. Kaşları artık kaşa benzemiyordu, sanki gökteki hilale dönüşmüşlerdi, bakışları başlarımızdan aşağı serpilen sular gibiydi, ince burnu kartal gagasını andırıyordu, dolgun dudakları mayıstaki kiraz çiçeklerinden daha kırmızı bir renge<a id="GBS.0157.04"/> boyanmıştı. Ardından bir sessizlik oldu, kimse gözünü bile kırpmadı, kimsenin kalbi bile çarpmadı; bu bastırılmış güç, kalabalığın hep birlikte iç geçirmesiyle patlayıverdi. Hemen ardından 2. ablam, bacaklarını açtı, yere eğildi, alanın etrafında koşarak bir tur attı, bacakları gölet kenarındaki bahar söğütleri gibi yumuşacık ve esnekti, adımları buğday püsküllerine dolanmış yılanları andırıyordu.<a id="GBS.0157.05"/> O akşam hiç rüzgâr olmamasına rağmen hava çok soğuktu ama 2. ablam üzerine ince şeyler giymişti. Annem, 2. ablamın yılanbalığını yedikten sonra iyice gelişen vücuduna şaşkınlıkla bakıyordu, göğsünün önündeki o iki et parçası olgunlaşmış bir armut iriliğine ulaşmıştı çoktan, dik, biçimli ve güzeldiler, 2. ablam, Shangguan kadınlarının görkemli geleneği olan iri memeleri ve geniş kalçaları gururla<a id="GBS.0158.01"/> taşıyordu. Avluda attığı tur bitince hiç de nefes nefese kalmışa benzemiyordu, tavırları bile değişmemişti, ikinci dizeyi söylemeye başladı: <em>Yiğit Sima Ku’ya varacağım </em>– bu cümle çok düz ve netti, yumuşak bir geçiş yaptı, sonunda kuyruk gibi uzayıp yükselmedi ama izleyenleri göğe atılan bir taş parçası gibi kendine bağladı. İnsanlar birbirlerine fısıldamaya başladı: Bu kimin kızı? Bu Shangguan’ların<a id="GBS.0158.02"/> kızı. Shangguan’ların kızı, Misket Tüfeği Birliği’yle birlikte kaçmadı mı? Bu ikinci kızları. Ne zaman Sima Ku’nun cariyesi oldu ki? Ay analarını siktiklerim, opera bu! Analarını siktiklerim kapayın çenenizi! 3. ablam Shangguan Lingdi ve diğer ablalarım, 2. ablamızın itibarını korumak için kalabalığın arasında yüksek sesle bağırdılar. Kalabalık birden sessizleşti. <em>Benim kocam köprü yıkma konusunda<a id="GBS.0158.03"/> ustadır, Taşkın Ejderha Köprüsü’ne molotov kokteyli fırlattı. Beşinci ayın beşinde Ejderha Kayığı Festivali sırasında göğü mavi alevlerle kapladı, o cüce Japonları vay anam vay babam diye inleterek yaktı. Kocamın kıçı ağır bir yara aldı. Dün akşam tipi yeri göğü kara buladığında kocam, adamlarıyla birlikte köprüyü yıkmaya gitti...</em> Ablam ardından buzda çekiçle bir delik açar gibi yaptı, açtığı<a id="GBS.0158.04"/> delikte buz gibi suyla çamaşır yıkadı. Tüm vücudu kara kışın ortasında bir söğüt ağacının tepesinde tek kalmış bir yaprak gibi baştan aşağı titremeye başladı. Seyirciler de oyunun içine daldı, ablamın performansından çok etkilendiler, kimi bağırarak övgülerini dile getirdi kimi yenleriyle gözlerindeki yaşları sildi. Birden davul ve zil seslerinden oluşan bir patlama duyuldu, 2. ablam ayağa kalkıp<a id="GBS.0158.05"/> gözlerini uzaklara dikti.<em>Güneybatıda göğü delen bir patlama duydum, göğü yalayan azgın alevler gördüm, bu yiğit kocamın yıktığı köprüden geliyordur mutlaka, cüce Japon ordusu cehennemin kralını görmüştür şimdiye. Hemen eve koşup içki ısıtmalıyım, iki tavuk kesip güveç yapmalıyım</em>. 2. ablam yerden giysilerini toplarmış gibi yaptı, sonra bir sete tırmanmaya başladı, ardından şarkısına şöyle devam<a id="GBS.0159.01"/> etti: <em>Başımı kaldırıp yukarı bakınca gözü dönmüş dört kurtla yüz yüze geldim. </em>Hasırı yere sermiş olan yüzü boyalı o dört adam birbiri ardına taklalar atarak avlu kapısından içeri girdi. 2. ablamın etrafını sarıp bir fareyi sıkıştırmış dört kedi gibi pençe attılar. Yüzünde boya benekli bir geyiği andıranı tuhaf bir perdeden ve tuhaf bir ses tonuyla şöyle şakıdı: <em>Ben Japon Müfreze Komutanı Tatsuda,<a id="GBS.0159.02"/> çiçek gibi bir kızı bulmaya geldim buraya, duyduğuma göre çok güzel kızlar varmış Kuzeydoğu Bucağı’nda, güzeli gördüm başımı kaldırınca, güzel küçüğüm, gel yamacıma, ben imparatorluk askeriyim, var muradına.</em> Sonra dört adam, 2. ablamın üzerine atladı. 2. ablamın vücudu bir sopa gibi kaskatı kesildi, dört “Japon şeytanı” tarafından yukarıya kaldırılıp hasırın çevresinde bir tur attı. Davullar ve<a id="GBS.0159.03"/> gonklar yaklaşan bir fırtına gibi deli gibi çalmaya başladı. Kalabalık öne atılıp sahneye iyice yaklaştı. Annem, “Kızımı aşağı indirin!” diye kükredi sahneye atılırken. Annemin kesesinde ayağa kalktım, bu duyguyu ileride ata binerken sık sık yaşayacaktım. Annem bir tavşanın üzerine atılan kartal gibi kollarını açıp “Japon Müfreze Komutanı Tatsuda”nın gözlerine saldırdı. Adam inleyerek ellerini serbest<a id="GBS.0159.04"/> bıraktı, diğer üç adam da ellerini çekince 2. ablam hasırın üzerine düşüverdi. O üç oyuncu koşarak kaçtı, annem “Japon Müfreze Komutanı Tatsuda”nın sırtına çıkıp tırnaklarıyla yüzünü gözünü tırmalamaya başladı. 2. ablam annemim kolundan çekiştirerek yüksek sesle, “Ana, ana, bu sadece bir oyun, gerçek değil!” diye haykırdı.</p>
			<p>Öne atılan birkaç kişi annemle “Japon Müfreze Komutanı Tatsuda”yı ayırdı.<a id="GBS.0159.05"/> “Japon Müfreze Komutanı Tatsuda”nın tüm yüzü kan içindeydi, ölüm korkusuyla kaçar gibi avlu girişinden içeriye sıçradı. Annem nefes nefese kalmıştı, siniri daha geçmemiş bir halde, “Kim kızımdan istifade etmek istiyormuş buyursun bakalım, kimin cesareti var kızımdan istifade etmeye?” diye kükredi. 2. ablam öfkeyle, “Ana, güzelim oyunu mahvettin!” dedi. Annem, “Zhaodi, ananın sözünü dinle de<a id="GBS.0160.01"/> eve dön, biz bu oyunda yokuz, oynamayız,” dedi. Annem elini 2. ablama uzatınca, 2. ablam kolunu hırsla geri çekip öfkeyle, “Ana, bir daha buraya gelip yüzümü kara çıkarma!” diye söylendi. Annem, “Asıl sensin benim yüzümü kara çıkaran! Benimle eve gel hadi!” dedi. 2. ablam, “Eve dönmeyeceğim,” dedi. Bu sırada Sima Ku, yüksek sesle şarkı söyleyerek sahneye girdi: <em>Köprüyü yıktıktan sonra atıma binip<a id="GBS.0160.02"/> geri döndüm.</em> Süvari botları giymişti, başında askerî bir şapka, elinde deri bir kırbaç vardı, hayalî bir ata binip ileri atıldı, vücudunu ata binermiş gibi hareket ettiriyordu, elinde olmayan dizginlerle at sürer gibi yaptı, gonk ve davulların sağır eden sesi göğü inletti, telli çalgılar ve bambudan yapılmış müzik aletleri birlikte şakıdı, özellikle flütün sesi çok etkileyiciydi, bulutları parçalara<a id="GBS.0160.03"/> ayırıp dağıttı, dinleyenlerin ruhları bedenlerinden ayrılıp havalandı, bu korkudan değildi ama, flütün dokunaklı ve ilham veren sesinden ötürüydü. Sima Ku’nun yüz ifadesi demir gibi soğuk ve sertti, sanki ciddiyetten ölecek gibiydi birazdan, yüzeysellikten zerre eser yoktu. <em>Birden nehir kıyısında bir kargaşa duydum, atımı kırbaçlayıp o tarafa gittim </em>–burada yine atını sürer gibi yaptı, <em>huqin</em>’den<a class="si-noteref" epub:type="noteref" href="#f22" id="ref_f22">22</a><a id="GBS.0160.04"/> at kişnemesini andıran sesler yükseldi, hihihihihihi!– ... <em>kalbim ateş gibi yanıyordu, atım rüzgâr gibi koşuyordu, bir adımda iki, iki adımda üç adım atıyordu sanki-gonk ve davullar hızla çalmaya başladı, ayaklar tempoyu arttırdı, ileriye doğru gittiler, bir şahin taklası, havada bir bölünme, yaşlı bir öküzün derin derin soluması, bir aslanın işlemeli bir topun üzerinde dansı</em>... Sima Ku hasırın<a id="GBS.0160.05"/> üzerinde bütün akrobasi hünerlerini gösterdi, kıçında yarım kilo ağırlığında bir sargı bezi olduğunu düşünmek çok zordu. 2. ablam annemi çekiştirdi. Annem hâlâ ağzını açmış söyleniyordu, sendeleyerek seyircilerin arasındaki eski yerine döndü. Japon askerleri gibi giyinmiş üç oyuncu sahneye tekrar girdi, yere eğilip 2. ablamı tekrar taşımaya davrandılar, “Japon müfreze komutanı Tatsuda”dan hiçbir<a id="GBS.0161.01"/> iz yoktu, çaresiz kalan üç adam oyuna devam etti, ikisi başından, biri bacaklarından tutarak ablamı kaldırmaya çalıştı. 2. ablamı bacaklarından tutan adamın cafcaflı kafası ablamın iki bacağı arasına sıkışınca çok komik bir durum ortaya çıktı, kalabalık kendini tutamayıp kıkır kıkır kıkırdadı, bacakların arasındaki kafanın yüzü gözü oynamaya başlayınca kalabalık bir kahkaha koyuverdi, adam yüzünü<a id="GBS.0161.02"/> daha da komik bir hale sokunca kalabalıktan daha yüksek kahkahalar yükseldi, Sima Ku’nun öfkeden yüzünün rengi attı. Ama atını sürüp şakımaya devam etti: <em>Birden çığlık ve haykırışlar duydum, gelenler cani bir öfkeyle dolu Japon askerleriydi, kendimi düşünmeden ileri atıldım, elimi uzatıp Japon köpeğini omuzlarından sarstım – eller yukarı, bırak kızı!</em> Sima Ku, kafası 2. ablamın bacakları arasında<a id="GBS.0161.03"/> olan “Japon askeri”nin omuzlarından tutup kükredi. Ardından kavga sahnesi başladı, aslında dört kişi olup da şimdi sayıları üçe düşmüş adamlar sıkı bir mücadeleden geçti, Sima Ku, “Japonları” yenip “karısını” kurtardı, “Japonlar” hasırın üzerine diz çöktü, Sima Ku, 2. ablamı aldı, neşeli bir ezgi eşliğinde evin girişine doğru yürüdüler. Gaz lambalarını tutan dört kara adam beklenmedik bir şekilde<a id="GBS.0161.04"/> canlanıp Sima Ku’nun peşi sıra kapıya yöneldi. Işığın ani kaybıyla gözlerimizin önüne bir karanlık perdesi çekildi...</p>
			<p>Ertesi günün sabahı, köyü gerçek Japon askerleri sardı. Tüfek sesleri, havan topu patlamaları ve savaş atlarının kişnemeleri bizi derin uykumuzdan uyandırdı. Annem beni kucağına aldı, altı ablamla birlikte turp kilerine girdik, kilerin o soğuk, rutubetli ve karanlık tünelinde<a id="GBS.0161.05"/> biraz süründükten sonra daha geniş bir alana ulaştık, annem soya yağı fenerini yaktı. Fenerin ölgün ışığında hasırın üzerine oturduk, yukarıdaki hareketliliğin aşağıdan belli belirsiz duyulan seslerine kulak kabarttık.</p>
			<p>Ne kadar zaman geçti bilmiyorum, önümüzde uzanan karanlık tünelden derin soluk sesleri yayılmaya başlayınca annem, eline demir döverken kullanılan bir kerpeten alıp fenerin<a id="GBS.0162.01"/> fitilini üfleyerek söndürdü, kiler bir anda kararıverdi yine. Ağlamaya başladım. Annem meme ucunu hemen ağzıma sokuşturdu. Meme ucu, soğuk ve sertti, eski elastikiyetini kaybetmişti, tadı hem tuzlu hem de acıydı.</p>
			<p>Soluk sesleri giderek daha da yaklaşıyordu, annem kerpeteni havaya kaldırdı. Bu sırada 2. ablam Shangguan Zhaodi’nin tonunu değiştirdiği sesini duydum: “Ana, vurma sakın, benim...”<a id="GBS.0162.02"/> Annem rahat bir nefes alıp iki eliyle tuttuğu kerpeteni güçsüzce yere indirdi. “Zhaodi, ananı korkudan öldürecektin,” dedi annem. “Ana, feneri yaksana, arkamda biri daha var,” dedi 2. ablam.</p>
			<p>Annem, feneri yakana kadar epey çaba sarf etti. Fenerin ölgün ışığı mağarayı bir kez daha aydınlattı.</p>
			<p>Tüm vücudu çamura bulanmış 2. ablamı gördük. Yanağında kan izi vardı, göğsünde bir bohça tutuyordu.<a id="GBS.0162.03"/> “Bu da neyin nesi?” diye sordu annem şaşkınca. 2. ablamın dudakları seğirdi, kirli yüzünden berrak gözyaşları süzüldü. “Ana,” dedi yutkunarak, “bu onun üçüncü karısının oğlu.” Annem bir an dondu kaldı, sonra öfkeyle, “Bunu nereden getirdiysen hemen oraya geri götür!” dedi. 2. ablam dizlerinin üzerinde emekleyerek birkaç adım attı, annemin önüne gelince başını yukarı kaldırıp, “Ana, biraz merhamet<a id="GBS.0162.04"/> eyle, evdeki herkesi öldürdüler, bu Sima ailesinden geriye kalan tek kök...” dedi.</p>
			<p>Annem bohçanın bir köşesini kaldırınca Sima ailesinden geriye kalan tek kökün, o kara kuru ve uzun yüzü ortaya çıktı. Bu velet şimdi tatlı bir uykudaydı, bu velet uykuda düzenli bir şekilde nefes alıp veriyordu, bu velet küçük pembe ağzını sanki rüyasında meme emiyormuş gibi büzüp duruyordu. Bu küçük velede<a id="GBS.0162.05"/> karşı içim birden nefretle doldu. Meme ucunu tükürüp salya sümük ağlamaya başladım, annem artık daha da soğuk ve daha da acı olan meme ucunu ağzıma sokuşturdu yine.</p>
			<p>“Ana, onu kabul edecek misin?” diye sordu 2. ablam.</p>
			<p>Annem gözlerini kapadı, ağzından çıt çıkmadı.</p>
			<p>2. ablam oğlanı, 3. ablam Shangguan Lingdi’nin eline tutuşturdu, diz çöküp anneme secde etti, ağlayarak, “Ana, yaşadığım<a id="GBS.0163.01"/> sürece onun olacağım, öldüğümdeyse yine onun hayaleti olacağım, bu çocuğun hayatını kurtarırsan yaşadığım sürece senin bu iyiliğini hiç unutmayacağım!” dedi.</p>
			<p>2. ablam ayağa kalkıp tünele doğru yürüdü, annem onun yolunu kesip hıçkırarak, “Nereye gidiyorsun?” diye sordu.</p>
			<p>2. ablam, “Ana, bacağından yaralandı, değirmentaşının orada saklanıyor, gidip onu bulmam gerek,” dedi.</p>
			<p>Bu sırada dışarıdan<a id="GBS.0163.02"/> at nallarının çıkardığı sesler ve keskin tüfek sesleri yankılandı. Annem kilere girişin önünü kapatıp, “Anan dediklerini yapacak ama dışarı çıkıp kendini öldürtmene göz yumamam,” dedi.</p>
			<p>“Ana, bacağındaki kan durmadı, durmadan kan kaybediyor, eğer gitmezsem kan kaybından ölecek, eğer o ölürse, sen söyle kızının yaşamının bir anlamı kalır mı? Ana, bırak beni de gideyim...” dedi 2. ablam.</p>
			<p><a id="GBS.0163.03"/>Annem bir çığlık attı ama hemen ardından ağzını kapadı.</p>
			<p>“Ana, kızın önünde saygıyla eğilip secde ediyor,” dedi 2. ablam.</p>
			<p>2. ablam, diz çöküp secde etti, hemen ardından başını annemin dizlerine gömdü. Sonra annemin dizlerinden ayrılıp eğilerek tünelden dışarı çıkmak için yola koyuldu.</p>
		</section>
		<section class="subchapter" epub:type="subchapter">
			<h2>5</h2>
			<p>Havaların ısınıp çiçeklerin açmaya başladığı Qingming Bayramı<a class="si-noteref" epub:type="noteref" href="#f23" id="ref_f23">23</a> gelmek üzereydi, Sima ailesinden<a id="GBS.0163.04"/> on dokuz kişinin kafası hâlâ Mutluluk Malikânesi’nin dışındaki ahşap korkuluğa asılı duruyordu. Bu ahşap korkuluk beş tane kalın ve düz köknar ağacından yapılmıştı, görünümü bir salıncağı andırıyordu. Kafalar korkuluğa çelik tellerle asılmıştı. Kargalar, serçeler ve baykuşlar gelip kafalardaki etleri gagalamış olmalarına rağmen pek güç sarf etmeden, Sima Ting’in karısının, Sima Ting’in iki<a id="GBS.0163.05"/> aptal oğlunun, Sima Ku’nun ilk, ikinci ve üçüncü karılarının, bu üç kadının doğurduğu kızlı erkekli dokuz çocuğun ve o sırada onları ziyaret etmekte olan Sima Ku’nun üçüncü karısının annesi, babası ve iki erkek kardeşinin kafalarından kim olduklarını hâlâ çıkarabiliyordunuz. Katliamdan sonra köyün üzerine durgun ve ölü ağırlığında bir hava çöktü, bu katliamdan kurtulanlar hayaleti andırıyordu, gündüzleri<a id="GBS.0164.01"/> karanlıkta saklanıyor, ancak gece olunca dışarı çıkıyorlardı.</p>
			<p>2. ablam dışarı çıktıktan sonra ondan hiç haber alamadık. Giderken bıraktığı oğlan bize sonu gelmeyen sıkıntılar verdi. Kilerin o karanlık tünelinde saklandığımız günler boyunca çocuk açlıktan ölmesin diye annem onu da emzirmeye başladı. Ağzını ve gözlerini koca koca açıp bana ait olan memeden açgözlülükle süt içiyordu. İnanılmaz<a id="GBS.0164.02"/> bir iştahı vardı, o iki memeyi iki kuru deri cebe çevirdiği halde bir de dudaklarını büzüp salya sümük ağlıyordu. Ağlaması bir kargaya, bir karakurbağasına ya da bir baykuşa benziyordu. Yüzündeki ifadeyse bir kurdu, vahşi bir köpeği ya da yaban tavşanını andırıyordu. O, benim yeminli düşmanımdı artık. Annemin memelerini işgal ettiği zaman ağlayıp zırlıyordum; annemin memelerini, ben yeniden ele<a id="GBS.0164.03"/> geçirince de bu kez o yüksek sesle ağlamaya başlıyordu. Ağlarken gözleri hep açıktı. Kertenkele gibi gözleri vardı. Geberesice Shangguan Zhaodi, bir kertenkelenin doğurduğu kötü bir ruhu evimize getirdiğin için lanet olsun sana.</p>
			<p>İki taraflı bir işkenceye maruz kalan annemin yüzü şişti, solgunlaştı, annemin vücudunda gittikçe uzayan bu kışı, kilerde geçiren turplar gibi uzun, kaz sarısı tomurcukların<a id="GBS.0164.04"/> filizlendiğini duyumsadım belli belirsiz. Annemin vücudunda tomurcukların ilk filizlendiği yer memeleriydi, annemin gittikçe verimi düşen sütünde şeker pancarı tadı aldım. Sima ailesinin o küçük piç kurusu, peki bu korkunç tadı sen de aldın mı? Sahip olduğun şeye gözün gibi bakmalısın ama benim için bunu yapabilmek günden güne daha da zorlaşıyordu. Benim ememediğim sütü, o emiyordu. Değerli<a id="GBS.0164.05"/> sukabaklarım, küçük güvercinlerim, porselen vazolarım, deriniz kurudu, suyunuz kurudu, damarlarınız morlaştı, uçlarınız karardı, güçten düşüp sarktınız.</p>
			<p>Benim ve o küçük piçin hayatta kalması için annem ablalarımı yanına katıp büyük bir cesaretle kilerden dışarı çıkarak güneşin kol gezdiği insanların arasına karıştı. Bizim evin doğu kanadındaki ambarda hiç buğday kalmamıştı, eşek ve yavru<a id="GBS.0165.01"/> katır da elden çıkmış, kap kacak parçalanmıştı, sunakta duran porselen Guanyin, başsız bir cesede dönüşmüştü. Annem kilere inerken tilki kürkü mantosunu yanına almayı unutmuştu, bana ve 8. ablama ait olan vaşak kürkleri de ortalıkta görünmüyordu. Ablalarımın üzerlerinden bir an bile olsa hiç çıkarmadıkları mantolarının kürkleri yer yer dökülmüştü, onları üzerlerine giyen ablalarım uyuz yabani hayvanları<a id="GBS.0165.02"/> andırıyordu. Shangguan Lü, batı kanadındaki değirmentaşının altında kalıyordu, annemin kilere inmeden önce ona verdiği yirmi turpu da yemiş ve etrafı çakıltaşını andıran dışkılarıyla kaplamıştı. Annem içeri ona bakmaya girdiği zaman bu sert dışkıları toplayıp anneme fırlatmıştı. Yüzü donmuş ve çürümüş turpları andırıyordu, beyaz saçları karışmış bir yün yumağı gibiydi, yer yer havaya dikilmiş,<a id="GBS.0165.03"/> yer yer sırtından aşağı dökülmüştü. Gözlerinden yeşil bir ışık saçıyordu. Annem çaresizce başını salladı, birkaç turp alıp önüne koydu. Japonların  –belki de Çinlilerin– bize bıraktığı tek şey yarım kiler dolusu filizlenmeye başlamış şeker pancarıydı. Umutsuzluğa düşen annem, Shangguan Lü’nün henüz kırılmamış olan toprak bir kavanozun içine sakladığı değerli arseniğini buldu. Bu kırmızı tozu,<a id="GBS.0165.04"/> turp çorbasının içine kattı. Arsenik eriyince çorbanın üzerinde renkli bir yağ tabakası oluştu ve etrafa çok kötü bir koku yayıldı. Annem karışımı ahşap bir kepçeyle karıştırmaya başladı, arada çorbadan bir kepçe alıp tekrar <em>wok</em>’un içine döküyordu, bu bulanık sıvı <em>wok</em>’un içine dökülürken etrafa sıçradı. Annemin ağzının kenarı garip bir şekilde çarpıldı. Çorbayı kırık bir kâsenin içine koyarken,<a id="GBS.0165.05"/> “Lingdi, bu çorbayı ninene götür,” dedi. 3. ablam, “Ana, çorbaya zehir mi kattın?” diye sordu. Annem, başıyla onayladı. “Ninemi zehirleyecek misin?” diye sordu 3. ablam. “Hep birlikte öleceğiz,” diye cevap verdi annem. Ablalarım hep bir ağızdan ağlayıp sızlamaya başladı, hatta kör olan 8. ablam bile ağlıyordu. Onun ağlaması küçük bir arının vızıldaması gibi zayıftı, o büyük ve kara ama hiçbir şey<a id="GBS.0166.01"/> göremeyen gözleri yaşlarla doldu. 8. ablam sefillerin en sefili, zavallıların en zavallısıydı. “Ana, biz ölmek istemiyoruz...” diye acıyla yakardı ablalarım. Ben de onlarla birlikte zırladım: “Ana... ana...” Annem, “Zavallı yavrularım benim...” dedi, ardından yüksek sesle ağlamaya başladı, uzun uzun ağladı, ağlarken biz de ona eşlik ettik. Sonra gürültüyle sümkürdü, kırık kâseyi ve içindeki karışımı<a id="GBS.0166.02"/> avluya fırlatıp attı. Ardından, “Ölmeyeceğiz, ölümden korkmayanı ne korkutabilir ki?” dedi. Konuşmasını bitirdikten sonra doğruldu ve bizi sokağa yiyecek aramaya çıkardı. Bizim ev köyde sokağa çıkan ilk hane oldu. Sokağa çıkar çıkmaz Sima ailesinin kafalarını gördük, ablalarım hâlâ biraz korkuyordu ama birkaç gün geçtikten sonra bu görüntüye alışacaklardı. Sima ailesinin o küçük piçi, annemin<a id="GBS.0166.03"/> kollarındaydı, öylece tam karşımda duruyordu, annem o kafaları işaret ederek ona, “Zavallı çocuk, bunu aklına iyi kazı,” diye fısıldadı.</p>
			<p>Annem ve ablalarım köyden çıkıp yeniden uyanan vahşi doğada yetişen birkaç beyaz ot kökü topladılar, daha sonra bu kökleri yıkayıp ezecek ve çorbasını yapacaklardı. Akıllı 3. ablam, bir tarlafaresi yuvası buldu, tarlafarelerinin o lezzetli etini yemek dışında<a id="GBS.0166.04"/> tarlafarelerinin yuvaya depoladığı yiyecekler de artık bizim olacaktı. Ablalarım kenevir ipinden örme bir ağla tüm kışı gölette geçirmiş kara ve sıska balıklarla birkaç karides de yakaladılar. Annem bir gün ağzıma balık çorbası tıkıştırdı, çorbayı hiç tereddütsüz tükürdüm ve ardından ağlamaya başladım. Annem, Sima ailesinin o küçük piçinin ağzına da balık çorbasından bir kaşık tıkıştırınca geri<a id="GBS.0166.05"/> zekâlı, çorbayı hemen yutuverdi. Annem bir kaşık daha verince onu da yuttu. Annem heyecanla, “Aferin, o kadar kötü karmadan sonra en azından yemek yemeği öğrenmişsin,” dedi. “Peki ya sen?” diyerek beni süzdü sonra, “Seni de sütten kesmek lazım.” Büyük bir korkuyla annemin memesini sımsıkı avuçladım.</p>
			<p>Bizim evden çıkıp önderlik etmemizle köyde de bir hareketlenme başladı. Bu, tarlafareleri için<a id="GBS.0167.01"/> felaket bir dönemdi, ardından yaban tavşanları, balıklar, kaplumbağalar, karidesler, yengeçler, yılanlar ve kurbağalar için daha da kötü oldu. Bu koskoca arazide canlı olarak sadece zehirli kurbağalar ve kanatlanmış kuşlar kaldı. Eğer yabani otların büyük bölümü zamanında bitmeseydi köydekilerin yarısı çoktan açlıktan ölmüş olacaktı. Qingming Bayramı’ndan sonra tarlalardan buharlar yükselmeye<a id="GBS.0167.02"/> başladı, toprak heyecanlı bir şamata içinde tohum ekilmesini bekliyordu ama bizim ne toprağı sürecek hayvanımız ne de ekecek tohumumuz vardı. Şişman iribaşlar bataklıkta, köyün yuvarlak göletinde ve nehirlerin sığ sularında yüzmeye başladığında köylüler başka yerlere göç etmeye başladı. Dördüncü ayda köyün çoğu neredeyse gitmişti ama beşinci aya gelindiğinde gidenlerin büyük bir kısmı geri döndü.<a id="GBS.0167.03"/> 3. Fan amca, “Burada en azından bizi açlıktan koruyabilecek yabani otlar ve yabani sebzeler var, başka yerlerde bunlar bile yok,” dedi. Altıncı aya gelindiğinde başka köylerden pek çok insan da buraya geldi. Çoğu kilisede, Sima’ların büyük avlusunda ve terk edilmiş değirmenlerde uyudular. Açlıktan delirmiş köpekler gibi bizim yiyeceklerimizi çalmaya başladılar. Daha sonra 3. Fan amca, köyün erkeklerini<a id="GBS.0167.04"/> toplayarak yabancıları sınır dışı etme hareketini başlattı. 3. Fan amca, bizim liderimizdi, yabancılar da kendi liderlerini seçtiler, gür kaşlı, koca gözlü genç bir adam. Kuş vurmada çok usta bir adamdı, belinde her zaman iki sapan taşırdı, omzunda içi kuru çamur topaklarıyla dolu çuval bezinden bir çanta vardı. Sapanını çeker, hiç nişan almadan, sanki rastgele ateş ederdi, bir gün vurduğu bir<a id="GBS.0167.05"/> keklik ağaçtan sekip 3. ablamın ayaklarının dibine düşüverdi. Keklik yere düşünce kafası paramparça oldu. Başka bir keklik havada çığlık çığlığa uçarken bir topak daha fırlattı ve o da hemen yere düşüverdi. Adam kekliği alıp 3. ablamın yanına gitti. 3. ablamı şöyle bir süzdü. 3. ablam da nefret dolu bakışlarla onu süzdü. 3. Fan amca çoktan bizim eve gelip yabancıları sınır dışı etme planından bahsetmiş<a id="GBS.0168.01"/> ve yabancılara olan nefretimizi körüklemişti. Adam eğilip 3. ablamın ayakları altındaki kekliği alacağına elindekini de yere attı. Bir şey söylemeden oradan ayrıldı.</p>
			<p>3. ablam, keklikleri alıp eve dönünce anneme keklik eti yedirdi, ablalarıma ve Sima ailesinin küçük piçine keklik çorbası içirdi, Shangguan Lü’ye de kekliğin kemikleri kaldı. Shangguan Lü kemikleri yüksek sesle kemirmeye başladı:<a id="GBS.0168.02"/> “Katır kutur! Katır kutur!” 3. ablam keklikleri yabancının verdiğini diğerlerinden gizledi. Kekliklerin o leziz tadına karışan süt mideme giriverdi. Arada benim uykuya dalmamdan faydalanan annem, meme uçlarını Sima’ların küçük oğlanın ağzına sokmaya çalışıyordu ama oğlan her seferinde meme emmeyi reddediyordu. Yabani ot kökü ve ağaç kabuğu yiyerek büyüyordu, o kadar çok yiyordu ki şaşırırdınız,<a id="GBS.0168.03"/> ağzına konulan herhangi bir şeyi sanki yalamadan yutuyordu. “Bildiğin eşek,” dedi annem, “sanki dünyaya ot yemek için gelmiş.” Hatta sıçtığı bok bile eşek bokuna benziyordu. Annem onun iki midesi olduğuna inanıyordu, iki tane geviş getiren mide. Sık sık midesinden ağzına doğru çıkan otlar olduğunu görürdük, sonra gözlerini kapar ve halinden memnun bir şekilde geviş getirirdi, ağzının kenarında beyaz<a id="GBS.0168.04"/> köpükler oluşurdu, otları yeteri kadar çiğnedikten sonra boynunu öne doğru uzatıp sesli sesli yutkunurdu.</p>
			<p>Köylüler ve dışarıdan gelen yabancılar arasında savaş başladı. Öncesinde 3. Fan amca onlarla konuşmaya gidip kibar bir şekilde köyden ayrılmalarını istedi. Yabancıların temsilcisi, 3. ablama o keklikleri veren Kuşçu Han denilen adamdı. Ellerini belindeki sapanların üzerine koyup vahşi<a id="GBS.0168.05"/> bir şekilde karşı çıktı, hiç taviz vermedi. Gaomi Kuzeydoğu Bucağı’nın zamanında kimsenin oturmadığı boş bir arazi olduğunu, buraya o zamanlar yerleşen herkesin de birer yabancı olduğunu, biz nasıl buraya yerleştiysek onların da yerleşme hakkı olduğunu söyledi. Ama konu bu değildi, söylediklerinin ne yeri ne de zamanıydı şimdi, hemen ardından bir tartışma başladı, tartışma ateşlenince sataşmalar başladı,<a id="GBS.0169.01"/> itip kakmalar yaşandı. Veremli Altı Numara denilen gözü pek bir köy delikanlısı, 3. Fan amcanın ardından elinde demir bir sopayla öne atılıp sopayı Kuşçu Han’ın yaşlı anasının başına geçiriverdi, yaşlı kadının patlayan kafasından beyni aktı, oracıkta öldü. Kuşçu Han, yaralı bir kurt gibi inledi. Belinden sapanını çıkarıp iki topak fırlatınca Veremli Altı Numara’nın iki gözü de kör oldu. Ardından<a id="GBS.0169.02"/> bir meydan savaşı yaşandı, yabancılar gittikçe savaşı kaybediyordu, Kuşçu Han yaşlı anasının cesedini sırtlandı, bir yandan geri çekiliyor, bir yandan da savaşıyordu, bu minvalde köyün batısındaki kumlu sırtlara kadar çekildi. Kuşçu Han anasını yere bıraktı, sapanını beline soktu, eline bir topak aldı, 3. Fan amcaya nişan alarak, “Başkan, hepimizi acımasızca öldürecek misin? Köşeye sıkışan<a id="GBS.0169.03"/> bir tavşan bile dişlerini gösterir!” dedi. Konuşmasını bitirmeden elindeki topakla 3. Fan amcanın sol kulağını vurdu. Kuşçu Han, “Sonuçta hepimiz Çinliyiz, seni bu kez bağışlıyorum,” dedi. 3. Fan amca eliyle yarılmış kulağını kapattı, tek kelime etmeden geri çekildi.</p>
			<p>Yabancılar kumlu sırtlara onlarca çadır kurup burayı kendi bölgeleri ilan ettiler. On yıl sonra burası bir köy haline geldi.<a id="GBS.0169.04"/> Birkaç on yıl sonra da müreffeh bir kasaba haline geldi. Evlerini neredeyse Dalan kasabasıyla aynı hizaya kurdular, iki kasabanın arasında sadece bir gölet ve bir patika uzanıyordu. Doksanlı yıllarda Dalan kasabası şehir ilan edildi, Kumlu Tepe köyü de Dalan şehrinin batı körfezi oldu. Buraları daha o zamanlarda Asya’daki en büyük kuş cenneti oldu, Çin Ulusal Hayvanat Bahçesi’nde bulunan pek çok<a id="GBS.0169.05"/> nadir kuşu buradan satın alabilirdiniz. Nadir kuş ticareti elbette ki gizlilik içinde yürütülüyordu. Bu kuş merkezinin kurucusu Kuşçu Han’ın oğlu Papağan Han’dır, papağan yetiştiriciliğinden bir servet kazandı, karısı Geng Lianlian’ın yardımıyla ilgi odağı oldu ve ardından hapse atıldı.</p>
			<p>Kuşçu Han, anasını kumluğa gömdü, sapanını çıkardı, yabancı lehçesiyle bir şeyler söyledi, sonra küfrederek<a id="GBS.0170.01"/> sokakta iki tur attı. Köylülere şunları söylemişti: İşte şimdi yalnız kaldım, sizlerden birini öldürürsem ödeşmiş oluruz, sizden iki kişi öldürürsem ben kazanmış olurum. Umarım karşılıklı barış ve huzur içinde yaşarız. Önlerinde Veremli Altı Numara’nın gözlerini kaybetmesi ve 3. Fan amcanın kulağından yaralanması gibi iki örnek olan köylüler onlara bir daha bulaşmayı istemiyordu. 3. ablam, “Adamın<a id="GBS.0170.02"/> anası öldü, artık kaybedecek bir şeyi yok,” dedi.</p>
			<p>O günden sonra köylüler ve yabancılar birbirlerine güttükleri kine rağmen barış içinde yaşamaya başladılar. 3. ablam ve Kuşçu Han neredeyse her gün kuşçunun ablama keklikleri verdiği yerde görüşmeye başladı, başlarda tesadüf eseri karşılaşıyorlardı, daha sonra açık hava kaçamaklarına dönüştü bu, birini görmeden diğeri de durduğu yerden ayrılmaz<a id="GBS.0170.03"/> oldu. 3. ablamın ayak izleri gide gele bu toprakları üzerinde ot bitmez, çorak topraklara çevirdi. Kuşçu Han, hiç konuşmuyordu, kuşları ablamın ayaklarına fırlattığı gibi gidiyordu. Bazen iki kumru, bazen de bir sülün olurdu, bir keresinde neredeyse üç kilo çeken kocaman bir kuş bıraktı. 3. ablam bu kuşu eve götürebilmek için çok çaba sarf etti, hatta her şeyi bilen 3. Fan amca bile bu kuşun<a id="GBS.0170.04"/> adını bilmiyordu. Benim tek bildiğimse o kuşun eşsiz bir lezzeti olduğuydu, hayatımda ondan daha leziz bir şey tatmamıştım, ben bu kuşun tadını elbette ki dolaylı olarak, kuşun tadının annemin sütüne karışmasıyla almıştım.</p>
			<p>3. Fan amca, bizim aileyle olan samimiyetine dayanarak annemi sürekli 3. ablam ve Kuşçu Han arasında gelişen ilişkiye karşı uyarıyordu, sözlerinde bir alçaklık ve bir kokuşmuşluk<a id="GBS.0170.05"/> vardı: “Yeğenim, senin üç numarayla Kuşçu Han’ın... Ah, köyün ahlak yapısını bozuyorlar, köylüler böyle bir ahlaksızlığa daha fazla dayanamaz!” Annem, “O daha çocuk!” dedi. 3. Fan amca, “Senin kızların kendi yaşıtlarından çok farklı,” dedi. Annem, “Gidip o dedikoduculara cehenneme gitmelerini söyle!” diye çıkıştı.</p>
			<p>Annem, 3. Fan amcayı başından savmıştı ama 3. ablam elinde yarı ölü kırmızı<a id="GBS.0171.01"/> başlı bir turnayla çıkageldiğinde onunla ciddi bir konuşma yapmasının zamanı gelmişti artık. “Lingdi,” dedi annem, “bir daha o adamın vurduğu kuşları yemeyeceğiz.” 3. ablam gözlerini anneme dikip, “Neden? Onun için kuş vurmak pire yakalamaktan daha kolay,” dedi. Annem, “Kolaysa kolay, sonuçta kuşları vuran o. Birinin yardımının karşılığını ödemek diye bir şeyin olduğunu bilmiyor musun sen?” dedi.<a id="GBS.0171.02"/> 3 ablam, “Bir gün ödeşiriz o zaman,” dedi. Annem, “Peki neyle ödeşeceksin?” diye sordu. 3. ablam, “Evlenirim onunla,” dedi rahat bir tavırla. Annem ciddi bir suratla, “Lingdi, iki ablanın ailemizin yüzünü kara çıkarması yetmedi mi, bu kez ne dersen de seni dinlemeyeceğim,” dedi. 3. ablam öfkeyle, “Ana, senin için demesi kolay tabii, eğer Kuşçu Han olmasaydı, o şimdiki gibi olabilir miydi?” dedi. 3.<a id="GBS.0171.03"/> ablam parmağıyla beni işaret etti, ardından Sima’ların oğlanı işaret ederek, “Ya da o?” dedi. Annem benim dolgun yüzümle Sima’ların küçüğün kırmızı yüzüne bakınca bir an sustu, ne diyeceğini şaşırdı, ardından, “Lingdi, bugünden sonra ne dersen de, artık o adamın kuşlarını yemeyeceğiz,” dedi.</p>
			<p>Ertesi gün 3. ablam sırtında bir dizi yaban güverciniyle gelip güvercinleri annemin ayaklarına öfkeyle<a id="GBS.0171.04"/> fırlattı.</p>
			<p>Göz açıp kapayıncaya kadar sekizinci ay oldu, kuzeye yönelen yabankazı sürüleri köyün güneybatısındaki bataklığa kondular. Köylüler ve yabancılar kancalarını, ağlarını ve diğer eski kaz yakalama yöntemlerinde kullanılan aletlerini alıp kaz avına çıktılar. Başlarda verimli bir hasat oldu, köyün anacaddesinde ve ara sokaklarda kaz tüyleri uçuşuyordu ama kazlar da kısa sürede işi öğrenip<a id="GBS.0171.05"/> bu taktiklere karşı kendi yöntemlerini geliştirdiler, bataklığın en uzak, en derin yerlerine tünemeye başladılar, tilkiler bile buralara yuva yapamıyordu, böylece insanlar da taktiklerini değiştirmek zorunda kaldı. Sadece 3. ablam her gün elinde bir kazla eve dönebiliyordu, bazen ölü bir kazla, bazen de canlı bir kazla geliyordu, Kuşçu Han’ın onları nasıl yakaladığını kimse bilmiyordu.</p>
			<p>Annem<a id="GBS.0172.01"/> bu sert gerçekler karşısında ödün vermek zorunda kaldı. Eğer Kuşçu Han’ın verdiği kuşları yemezsek beslenme yetersizliği yüzünden köydeki diğer insanlar gibi ödem ya da astıma yakalanacak, gözlerimizde bataklık yakamozları gibi titrek ışıklar parlayacaktı. Kuşçu Han’ın kuşlarını yemek demekse, Misket Tüfeği Birliği komutanı ve köprü yıkma ustasından oluşan damat listesine bir de kuşçuyu eklemek<a id="GBS.0172.02"/> olacaktı.</p>
			<p>Sekizinci ayın on altıncı günü sabahı 3. ablam, her zamanki buluşma yerine gitti yine, bizlerse evde dört gözle onun dönmesini bekliyorduk. Evcek o ot tadı taşıyan kaz etini yemekten bıkmıştık artık, Kuşçu Han’ın ağız tadımızı değiştirecek bir şey vermesini bekliyorduk, 3. ablamın yine o eşsiz lezzetteki büyük kuştan getirmesini hayal etmeye cesaretimiz yoktu ama birkaç yaban güvercini,<a id="GBS.0172.03"/> kumru, bıldırcın ya da yabanördeği fena olmazdı ha?</p>
			<p>3. ablam o gün eli boş döndü, gözleri ağlamaktan şeftali kırmızısına dönmüştü. Annem ne olduğunu sorunca 3. ablam, “Kuşçu Han, bir grup siyahlar giymiş, ellerinde tüfekler olan, bisikletli adamlar tarafından kaçırıldı...” dedi.</p>
			<p>Onunla birlikte düzinelerce genç adam da aynı şekilde yakalanmıştı. Bağlanıp bir çekirge sürüsü gibi götürülmüşlerdi.<a id="GBS.0172.04"/> Kuşçu Han, bağlandığı ipten kurtulmak için sıkı bir mücadele verdi, ipleri parçalamaya çalışırken ipin altındaki güçlü kasları balon gibi şişti. Askerler tüfeklerinin kabzasıyla onun kıçına ve beline vurup ayaklarıyla bacaklarını tekmeleyerek zorla yürüttüler. Gözleri öfkeden öyle kızardı ki sanki birazdan gözlerinden kan fışkıracak ya da ateş püskürecek sanırdınız. “Neye dayanarak beni<a id="GBS.0172.05"/> yakaladınız?” diye bağırdı Kuşçu Han. Takım lideri bir avuç çamur alıp Kuşçu Han’ın yüzüne fırlatınca, kuşçu geçici bir süre kör oldu. Kafese konmuş vahşi bir hayvan gibi kükredi. 3. ablam ardından koşturdu, sonra durup, “Kuşçu Han,” diye seslendi, birliğin uzaklaşmasını bekledikten sonra yine peşlerine düştü, yine durup, “Kuşçu Han,” diye seslendi, askerler 3. ablama bakıp kötü kötü gülüştüler. Ablam<a id="GBS.0173.01"/> sonunda, “Kuşçu Han, seni bekleyeceğim,” dedi. Kuşçu Han da yüksek sesle, “Hay anasını, kim senden beni beklemeni istedi ki?!” diye karşılık verdi.</p>
			<p>Öğleyin yaban otu kaynatılarak yapılmış çorbanın konduğu tencerede yansıyan yüzlerimizi görünce Kuşçu Han’ın bizim için ne kadar önemli olduğunun bilincine vardık, buna annem de dahil.</p>
			<p>3. ablam iki gün iki gece <em>kang</em>’ın üzerine uzanıp ağladı.<a id="GBS.0173.02"/> Annem onu susturmak için ne yaptıysa hiçbiri işe yaramadı.</p>
			<p>Kuşçu Han’ın yakalanmasından üç gün sonra 3. ablam <em>kang</em>’dan aşağı indi, üzerindeki bluzu yırtıp utanmaz bir tavırla memelerini ortaya çıkardı, yalınayak avluya çıktı. Nar ağacının üstüne çıkıp dallarına asılarak dalları yay gibi esnetti. Annem telaşla dışarı çıkıp onu aşağı çekmeye çalışınca akrobatik hareketlerle çınar ağacına sıçradı,<a id="GBS.0173.03"/> çınar ağacından büyük bir katalpa ağacına, katalpa ağacından da evin sazdan çatısına atladı. 3. ablamın hareketleri göreni şaşkına çevirecek çeviklikteydi, sanki doğuştan kanatlı bir varlığa benziyordu. Çatının tepesine ata biner gibi oturup gözlerini uzaklara dikti, yüzünde altın sarısı, parlak bir gülümseme vardı. Annem avluda dikilip başını ona çevirdi, zavallı bir şekilde, “Lingdi, anasının<a id="GBS.0173.04"/> güzel kızı, aşağı in hadi, bugünden sonra sana karışmayacağım, ne istersen onu yap...” diye yalvardı. 3. ablam cevap bile vermedi, sanki bir kuşa dönüşmüştü çoktan, insanların dilini anlamıyordu. Annem, 4., 5., 6., 7., 8. ablalarımı, hatta Sima’ların ufaklığı bile avluya çağırdı, onları da 3. ablamı aşağı indirmek için seferber etti. Ablalarım gözyaşlarıyla ona seslendiler ama 3. ablam hâlâ dinlemiyordu.<a id="GBS.0173.05"/> Başını eğip sanki tüylerini temizleyen bir kuş gibi omzunu gagalamaya başladı. Başını öyle geniş açılarda döndürüyordu ki sanki başında döner bir bilye var sanırdınız, sadece çok kolaymış gibi omuzlarını gagalamakla kalmıyor, hatta başını eğince meme uçlarını bile gagalayabiliyordu. Ablamın kıçına veya topuklarına uzanabileceğinden hiç şüphem yoktu, istemesi yeterliydi ağzının vücudundaki<a id="GBS.0174.01"/> herhangi bir noktaya ulaşmasına. 3. ablamı çatıya öyle çıkmış görünce onun çoktan kuşlar âlemine girdiğini hissettim birden, artık kuş gibi düşünüyor, kuş gibi hareket ediyor ve yüzünde kuş gibi bir ifade taşıyordu. Eğer annem, 3. Fan amca ve birkaç güçlü delikanlıyı çağırıp kara bir köpeğin kanıyla 3. ablamı aşağı inmeye zorlamasaydı, 3. ablamın vücudundan çok güzel kanatlar çıkacak ve güzel<a id="GBS.0174.02"/> bir kuşa dönüşecekti, bir Çin Zümrüdüanka’sı olmasa da belki bir tavus kuşu, tavus kuşu olmadı, belki altın bir sülüne dönüşebilirdi. Ama hangi kuşa dönüşürse dönüşsün kanatlanıp havalanacak ve uçarak Kuşçu Han’ın peşine düşecekti. Fakat en sonunda en utanç verici ve en rezil sonuçtu ortaya çıkan: 3. Fan amca herkesin Maymun diye çağırdığı, kısa boylu ama çok çevik olan Zhang Maolin adında bir genci<a id="GBS.0174.03"/> elinde bir kova kara köpek kanıyla çatıya gönderdi, delikanlı 3. ablamın arkasından sinsice yaklaşıp kara köpek kanı dolu kovayı 3. ablamın başından aşağı boca etti. 3. ablam birden ayağa kalkıp kollarını iki yana açıp uçmaya çalıştı ama çatının saçaklarına takılıp sendeledi, ardından da tok bir ses çıkararak tuğla döşemeli zemine çarptı. 3. ablamın başında kayısı büyüklüğünde bir yarık açıldı,<a id="GBS.0174.04"/> kanı durmaksızın aktı, ardından bayılıverdi.</p>
			<p>Annem iki gözü iki çeşme ağlayarak yerden bir tutam ot kapıp 3. ablamın başındaki yarığa bastırdı, sonra 4. ve 5. ablalarımın yardımıyla 3. ablamın, vücudundaki köpek kanını temizleyip onu <em>kang</em>’a taşıdılar.</p>
			<p>Akşama doğru, 3. ablam kendine geldi. Annem gözyaşları içerisinde, “Lingdi, iyi misin?” diye sordu. 3. ablam anneme bakıp sanki başını sallar<a id="GBS.0174.05"/> gibi oldu ya da başını sallamadı. Gözlerinden yaşlar boşandı. Annem, “Benim zavallı, kirletilmiş yavrum...” dedi. 3. ablam soğuk bir sesle, “Onu Japonya’ya götürüyorlar, on sekiz yıl sonra geri dönecek. Ana, bana bir sunak yapsana. Ben artık bir kuş perisiyim,” dedi.</p>
			<p>Annem bunu duyunca şimşek çarpmışa döndü, içine karmaşık duygular çöreklendi, 3. ablamın şeytani yüzüne korkuyla baktı, ağzının<a id="GBS.0175.01"/> kenarına binlerce sözcük akın etti ama ağzından tek bir sözcük bile çıkmadı.</p>
			<p>Gaomi Kuzeydoğu Bucağı’nın bu kısa tarihinde karşılıksız aşk ya da evliliklerinde çıkan anlaşmazlıklardan dolayı altı kadın, tilki, kirpi, gelincik, yılan, porsuk ve yarasa perisine dönüşmüştür, her biri gizemli bir hayat sürmüş ve diğerlerinden korkuyla karışık bir saygı görmüşlerdir. Şimdi de bizim evimizde bir<a id="GBS.0175.02"/> kuş perisi baş göstermişti, annemin yüreğine karanlık bir dehşetle yapışkan bir tiksinti çöreklendi ama ağzını açıp çıtını bile çıkarmadı. Çünkü aile tarihimizden alınmış kanlı dersler vardı: Onlarca yıl önce bir eşek tüccarı olan Yuan Jinbiao’ın genç karısı Fang Jinzhi mezarlıkta başka bir gençle sevişirken yakalanmış, Yuan ailesindekiler bu genç adamı döverek öldürmüşler, Fang Jinzhi’nin de vücudunda<a id="GBS.0175.03"/> dövülmedik yer bırakmamışlar, utanç ve öfke içindeki kadın da arsenik içmiş, sonrasında biri onun arsenik içtiğini fark edip kadını kusturmak için ağzından içeri insan dışkısı boşaltmış, kendine gelen Fang Jinzhi ruhunun bir tilki perisi tarafından ele geçirildiğini söyleyip kendi için bir sunak yapılmasını istemiş. Yuan ailesi bu isteğini reddetmiş. O günden sonra Yuan ailesinin yakacak odunları<a id="GBS.0175.04"/> sürekli ateş almaya başlamış, ailenin kap kaçağı durduk yere kendi kendine kırılmaya başlamış, ailenin yaşlı dedesi, içki sürahisini açınca içinden kertenkele çıkmış, ailenin yaşlı ninesi hapşırınca kadının burun deliklerinden kendi iki dişi çıkıvermiş, bir gün Çin mantısı pişirdiklerinde içinden ölü kurbağalar çıkmış. Pes eden aile sonunda tilkinin ruhuna bir sunak yapmış, Fang Jinzhi için<a id="GBS.0175.05"/> de sessiz bir meditasyon odası yapmışlar.</p>
			<p>Bizim Kuş Perisi’nin meditasyon odası doğu kanadındaki oda oldu. Annem 4. ve 5. ablalarımı yanına katıp odada Sha Yueliang’dan kalan ne varsa hepsini dışarı attı, duvarlardaki örümcek ağlarını ve tavandaki tozları sildiler, pencerelere yeni kâğıt kaplamalar taktılar. Kuzeydeki duvara tütsü yakmak için bir raf yapıp Shangguan Lü’ nün geçen sene Guanyin<a id="GBS.0176.01"/> için yakmış olduğu üç tane sandal ağacı tütsüsünü yaktılar. Tütsülerin önüne bir adet kuş perisi resmi asmaları gerekiyordu. Ama içlerinden kimse kuş perisinin neye benzediğini bilmiyordu. Annem de 3. ablamın fikrini almaya gitti. Annem, 3. ablamın önünde diz çöküp saygılı bir ifadeyle, “Ölümsüz Peri, tütsülerin önüne koymak için bir tasviri nereden alabiliriz?” diye sordu. 3. ablam gözleri kapalı,<a id="GBS.0176.02"/> yanakları pembeleşmiş bir şekilde, sanki çok güzel bir bahar rüyası görüyormuşçasına oturuyordu. Onu kızdırmamak için annem daha dindar ve daha saygılı bir tavırla tekrar sordu. 3. ablam ağzını açıp uzun uzun esnedi, gözleri hâlâ kapalıydı, kuşla insan arası öter gibi ve anlaşılması çok güç bir sesle, “Yarın bir tane olacak,” dedi.</p>
			<p>Ertesi sabah şahin burunlu, kartal gözlü bir dilenci geldi.<a id="GBS.0176.03"/> Adamın sol elinde köpek dövmek için yapılmış, içi boş, bambu bir sopa vardı, sağ elindeyse iki kenarında birer kırık olan seramik bir kâse vardı. Tüm vücudu baştan aşağı sanki az önce yerde yuvarlanmış gibi toz toprak içindeydi ya da sanki çok uzun süredir yürüyordu da o yüzden kirlenmişti, kulaklarının içi bile toz toprakla kaplıydı. Hiçbir şey söylemeden doğruca evin salonuna giriverdi, üzerinde<a id="GBS.0176.04"/> sanki kendi evine giriyormuş gibi bir rahatlık, bir gelişigüzellik vardı. Sobanın üzerinde duran tencereden bir kepçe sebze çorbası alıp gürültüyle içti. Çorbasını bitirince sobanın yanına oturdu, hâlâ konuşmuyordu, bıçak ucu gibi keskin gözlerle annemin yüzünü adeta sıyırdı. Annem epey korkmuş ve heyecanlanmıştı ama gayet sakin bir tavır takınarak, “Sevgili misafirimiz, fakirhanemizde size sunacak<a id="GBS.0176.05"/> bir şeyimiz yok, eğer alınmazsanız buyurun bunu yiyin,” dedi. Annem ona bir demet yabani sebze uzattı. Adam sebzeleri almadı, çatlamış, kanlı dudaklarını yalayarak, “Sizin damat size iki şey bırakmamı istedi,” dedi fakat bize vermek için herhangi bir yerinden bir şey çıkarmadı, adamın delik deşik olmuş ince kıyafetine ve deliklerin altından görünen kaba, kirli ve sanki gümüşsü balık pullarıyla<a id="GBS.0177.01"/> kaplıymış gibi duran derisine baktık, bize getirdiğini söylediği şeyleri neresine sakladığını gerçekten bilemedik. Annem, “Hangi damatmış bu?” diye merakla sordu. Şahin burunlu, kartal gözlü adam, “Hangi damadınız olduğunu ben de bilmiyorum, onun sadece dilsiz olduğunu biliyorum, yazı yazabiliyor ve harika bir kılıç ustası, benim hayatımı kurtardı, ben de onun hayatını kurtardım. Kimsenin kimseye<a id="GBS.0177.02"/> bir borcu yok. Bu yüzden iki dakika öncesine kadar tereddüt içindeydim, bu iki değerli hazineyi size vereyim mi yoksa vermeyeyim mi kararsız kaldım. Eğer az önce çorbanızdan bir kepçe alırken evin hanımı bana kaba ya da küstahça bir şeyler söyleseydi, bu iki değerli hazineyi kendi zimmetime geçirirdim. Ama evin hanımı bana kaba ya da küstah şeyler söylemedi, üstüne bir de bana bir demet yabani sebze<a id="GBS.0177.03"/> teklif etti, bu yüzden bu iki hazineyi size veriyorum,” dedi. Konuşması bitince ayağa kalktı, kırık kâsesini ocağın üstüne koyarken, “Bu çok değerli bir seramiktir, tek boynuzlu at ve Zümrüdüanka kadar nadir bulunur, belki de dünyadaki tek parça budur, sizin o dilsiz damat bunun değerini bilemedi, tek bildiği şey bunu yaptığı yağmalarda bir ganimet olarak ele geçirdiği ve size vermek istediği,<a id="GBS.0177.04"/> belki de çok büyük olduğu için size vermek istemiştir. Bir de bu var,” deyip elindeki bambu sopayı yere vurdu, sopanın içinden tok bir ses çıktı. “Bıçağınız var mı?” diye sordu, annem ona bir satır uzattı. Satırı alıp bambunun iki tarafındaki neredeyse görülemeyecek kadar ince olan ipleri kesmeye başladı, bambu iki parçaya ayrılınca içinden üzerinde resim olan bir rulo düştü yere. Adam ruloyu açınca<a id="GBS.0177.05"/> bir küf ve çürük kokusu aldık. O sarı renkli ipek rulonun ortasında büyük bir kuşun resmi vardı. Hayrete düştük, resimdeki kuş, 3. ablamın sırtlayarak eve getirdiği o leziz büyük kuşun tıpatıp aynısıydı. Resimdeki kuş dimdik duruyordu, başı yukarıdaydı, fersiz koca gözlerini dikmiş küçümseyerek bize bakıyordu. Şahin burunlu, kartal gözlü adam, bu resim ve resimdeki kuş hakkında bize hiçbir açıklama<a id="GBS.0178.01"/> yapmadı. Resmi tekrar rulo yapıp kâsenin üzerine bıraktı, ardına bile bakmadan salondan çıktı gitti. Artık serbest kalmış olan o uzun ince elleri iki yanında gevşekçe salınarak adamın sert ve koca adımlarına eşlik etti güneşin altında.</p>
			<p>Annem bir çam ağacı gibi doğruldu, bense ağacın gövdesinde gereksiz ve yararsız bir dal gibi duruyordum. Beş ablam, beyaz söğüt ağaçlarını andırıyordu. Sima’ların<a id="GBS.0178.02"/> küçük oğlan küçük bir meşe fidanına benziyordu. Orada o gizemli seramik kâse ve kuş resminin önünde karman çorman bir koru gibi öylece dikiliyorduk. Eğer <em>kang</em>’ın üstünde duran ablam alaycı bir kahkaha koyuvermeseydi belki de gerçekten ağaca dönüşecektik.</p>
			<p>3. ablamın kehaneti gerçekleşmişti. Kuş resmini alıp büyük bir saygıyla meditasyon odasına girdik, resmi tütsülerin önüne astık. Eğer bu<a id="GBS.0178.03"/> ağzı kırık seramik kâse bu kadar şanlı bir tarihe sahipse onu hangi ölümlü kullanabilirdi ki? İyi bir talihle kendini kutsanmış hisseden annem kâseyi tütsülerin olduğu rafa kaldırıp içine Kuş Perisi’nin içmesi için temiz su doldurdu.</p>
			<p>Ailemizden bir kuş perisinin çıktığı haberi bir yangın gibi hızla Gaomi Kuzeydoğu Bucağı ve daha uzak bölgelere yayılıverdi. Deva arayanlar ve fal baktırmak isteyenler<a id="GBS.0178.04"/> kapımızda uzun kuyruklar oluşturdu ama Kuş Perisi günde sadece on kişiyi kabul ediyordu. Kendisi, meditasyon odasında duruyor, deva ve talih arayanlarsa pencerenin önüne diz çöküyordu. Onun o kuş ve insan sesi arasındaki cıvıltısı, pencerenin özel olarak açılmış küçük deliğinden dışarı yayılıyordu, işte o ses soru soranlara labirentten çıkış yönünü tayin ediyor, şifa arayanlara da reçeteler<a id="GBS.0178.05"/> yazıyordu. 3. ablamın, yani Kuş Perisi’nin yazdığı reçeteler çok garipti ve fitne fesat doluydu. İşte midesi ağrıyan birine yazdığı reçete şöyle: Yedi tane arı, iki top bokböceği dışkısı, yirmi sekiz gram şeftali yaprağı, yarım kilo yumurta kabuğu, hepsini toz haline getirip sıcak suyla birlikte iç. Başında tavşan derisinden bir şapka olan, gözünden rahatsız birine de şöyle bir reçete yazdı: Yedi<a id="GBS.0179.01"/> çekirge, bir çift cırcırböceği, beş peygamberdevesi ve dört solucanı ezip macun kıvamına getirdikten sonra avuç içlerine sür. Gözünden rahatsız olan adam, pencerenin deliğinden süzülen reçeteyi aldı, şöyle bir baktı, yüzünde saygısız bir ifade oluştu, adamın, “Gerçekten de kuş perisiymiş, yazdığı reçetenin tamamı kuşyemi,” diye mırıldandığını duyduk. Adam söylene söylene gitti, bizler de 3. ablam<a id="GBS.0179.02"/> adına utanç duyduk. Çekirge ve cırcırböceği, bunlar hep kuşyemi, nasıl tedavi eder bir insanın gözlerini? İşte kafam böyle karışmışken gözünden rahatsız olan adamın koşarak geri geldiğini gördük, adam sanki uçuyordu, pencerenin önünde diz çöktü, başını durmadan yere vurarak secde etmeye başladı, bir yandan da, “Yüce Peri bağışla beni, Yüce Peri bağışla beni...” diye sayıklıyordu. Adam af diledikçe<a id="GBS.0179.03"/> odanın içinden 3. ablamın alaycı kahkahaları yükseldi. Daha sonra adamın hikâyesini duyacaktık: Geveze adam tam kapıdan çıktıktan sonra gökte beliren bir şahin pike yapıp adamın kafasına bir pençe savurduğu gibi şapkasını alıp gitmiş. Bir de kötü niyetli olduğu her halinden belli olan bir adam vardı, idrar yolu iltihabından mustaripmiş gibi kıvranarak pencerenin önünde diz çöktü. Kuş Perisi pencereden,<a id="GBS.0179.04"/> “Derdin nedir?” diye sordu? Adam, “İşerken soğuk bir acı duyuyorum,” dedi. Birden odanın içine sessizlik hâkim oldu, Kuş Perisi sanki çok utanmış da tahtından feragat etmişti, işte öyle bir sessizlik oldu. Bayağılığı ve cüretkârlığı göğü kaplayacak kadar büyük olan adam, gözünü penceredeki deliğe koyup içeriye bakmaya yeltendi. Ama daha deliğe yaklaşır yaklaşmaz bir dizi çığlık atıverdi.<a id="GBS.0179.05"/> Kocaman bir akrep pencereden adamın boynuna düşüp onu sokuverdi. Adamın boynu ânında şişiverdi, yüzü de boynu gibi şişti, yüzü öyle şişti ki iki yarığa dönüşen gözleriyle bir semenderi andırıyordu.</p>
			<p>Kuş Perisi mistik güçlerini kullanarak kötü adamları kahramanca cezalandırdı, böylece hem iyi insanların alkış ve tezahüratlarına nail oluyor hem de şanının giderek uzaklara yayılmasını sağlıyordu.<a id="GBS.0180.01"/> İlerleyen günlerde şifa arayan ve fal baktıran insanların kuyruğu uzaktan gelen insanların şiveleriyle doldu taştı. Annem bazılarına nereden geldiklerini sorduğunda kiminin Doğu Denizi’nden kiminin de Kuzey Denizi’nden geldiğini öğrendik. Annem bu insanlara Kuş Perisi’nin varlığından nasıl haberdar olduklarını sorduğunda, insanlar gözlerini koca koca açıp ne diyeceklerini bilemez bir halde dikiliyorlardı.<a id="GBS.0180.02"/> İnsanların üzerlerinde tuzlu bir koku vardı, annem bize bunun deniz kokusu olduğunu söyledi. Dışarıdan gelen yabancılar bizim avluda yatıp kalkıyordu. Sabırla beklediler. Kuş Perisi kendi programını uygulamaya devam etti, günde sadece on kişiyle görüşüyordu, on kişi biter bitmez tahtından çekiliyordu. O çekilir çekilmez doğu kanadındaki odaya bir ölüm sessizliği hâkim oluyordu. Annem<a id="GBS.0180.03"/> 4. ablamı içeri su götürmeye yolluyor, o içeri girince 3. ablam dışarı çıkıyor, sonra annem 5. ablamla yiyecek yolluyor, o içeri girince 4. ablam dışarı çıkıyordu; bu akış böyle sürdü gitti, hacıların bu karışıklıktan gözleri kamaştı, kızlardan hangisinin gerçek Kuş Perisi olduğunu bir türlü bilemediler.</p>
			<p>3. ablam, arada Kuş Perisi halinden sıyrılınca sıradan bir insana dönüşüyordu; ama garip<a id="GBS.0180.04"/> bir ruh halinde oluyor ve çok az hareket ediyordu. Çok az konuşuyordu, gözlerini kısıp duruyordu, ayakta durmak yerine çömelmeyi tercih ediyordu, soğuk su içiyor,<a class="si-noteref" epub:type="noteref" href="#f24" id="ref_f24">24</a> su içerken boynunu her yudumda kuş gibi yukarı kaldırıyordu. Tahıl yemezdi, biz de yemezdik; çünkü evde hiç tahılımız kalmamıştı. Hacılar bizim eve kuşların yeme alışkanlığına uygun olarak çekirge, ipekböceği kozası, yaprak biti, bokböceği<a id="GBS.0180.05"/> ve ateşböceği gibi vejetaryen olmayan yiyeceklerle, bazıları da susam, çamfıstığı ve ayçiçeği çekirdeği gibi vejetaryen yiyecekler getiriyordu. Bu yiyeceklerin hepsini tabii ki 3. ablama veriyorduk, ondan geriye kalanlarsa annem, ablalarım ve Sima’ların ufaklık arasında paylaştırılıyordu. Ablalarım, anneme karşı büyük bir saygı besliyorlardı, her biri harika kızlardı, kendilerine uzatılan<a id="GBS.0181.01"/> her bir ipekböceği kozası ya da başka bir yiyecek için kulaklarına kadar kızarıp diğerlerine sunuyorlardı. Annemin süt üretimi çok düşük seviyelere gelmişti ama sütün tadı ve kalitesi muazzamdı. Bu kuş perisi günleri boyunca, annem beni sütten kesmek için çok uğraştı ama benim kendimi öldüresiye ağlamalarıma dayanamayıp sonunda pes etti.</p>
			<p>Bizim ailenin kendilerine sağladığı sıcak su ve diğer<a id="GBS.0181.02"/> kolaylıklara teşekkür etmek için ve daha da önemlisi Kuş Perisi’ne kendi sıkıntılarını ve hastalıklarını geçirdiği için minnetlerini sunmak isteyen deniz kenarından gelen yabancılar ayrılırken bize bir çuval dolusu kurutulmuş balık hediye ettiler. Sözcüklerle anlatılamayacak kadar çok etkilenmiştik bu hediyeden, hacıları setin oraya kadar uğurladık, işte o sırada Taşkın Ejderha Nehri’nin usulca<a id="GBS.0181.03"/> akan sularına demirlemiş kalın direkleri olan onlarca balıkçı teknesi gördük. Taşkın Ejderha Nehri’nin uzun tarihi boyunca nehrin üzerinde şimdiye kadar sadece birkaç tane ahşap sal görünmüştür, onlar da nehir taştığı zaman karşıya geçmek için kullanılırdı. Kuş Perisi sayesinde Taşkın Ejderha Nehri, engin okyanuslarla doğrudan bir bağlantı kurup onların bir kolu olmuştu artık. Onuncu ayın ilk günlerinde<a id="GBS.0181.04"/> nehrin üzerinde sert karayeller esiyordu, deniz insanları teknelerine bindiler, yamalı, gri yelkenlerini gürültüyle açıp nehrin ortasına doğru demir aldılar. Teknelerinin kıçındaki dümenleri çevirmeleriyle kabaran çamur tabakası nehri kapladı. Balıkçı teknelerine buraya gelirken eşlik etmiş olan bir grup gümüş grisi martı, şimdi de onlara dönüş yolunda eşlik ediyordu. Martılar keskin çığlıklar<a id="GBS.0181.05"/> atarak kâh alçaktan kâh yüksekten uçuyordu, birkaç tanesi havada ters taklalar atarak çeşitli akrobatik hareketler yaptı. Köyden gelen birçok insan, nehrin kenarına dikilmiş, bu curcunayı izliyordu, istemeden de olsa hacıları uğurlamaya gelen bir kalabalığa dönüştüler. Rüzgâr, balıkçı teknelerinin yelkenlerini davul gibi dövüyordu, kürekler çekilmeye başladı, tekneler yavaş yavaş gözden kayboldu.<a id="GBS.0182.01"/> Tekneler, Büyük Kanal’a girip oradan da Beyaz At Nehri’ne çıktılar. Yolculukları yirmi bir gün sürecekti. Bu coğrafi bilgiyi on sekiz yıl sonra Kuşçu Han verecekti bize. Uzak diyarlardan hacıların gelip Gaomi Kuzeydoğu Bucağı’nı ziyaret etmesi yüzyıllar önce Zhang He ve Xu Fu’nun yaptığı denizaşırı yolculuklara benziyordu ve bu ziyaret Gaomi Kuzeydoğu Bucağı’nın şanlı tarihinin en görkemli sayfalarından<a id="GBS.0182.02"/> biri oldu. Bunu da her şeyden önce Shangguan ailesinin Kuş Perisi’ne borçluyuz. Bu ihtişam annemin içindeki kasvetli bulutları dağıttı, annem belki de evden başka bir hayvan perisinin çıkması için umutlanmıştır, bir balık perisi mesela, belki de aklından böyle bir şey geçmemiştir bile.</p>
			<p>Balıkçılar gittikten sonra evimize başka seçkin bir misafir daha geldi. Bu gelen bir kadındı, Amerikan yapımı<a id="GBS.0182.03"/> parlak siyah bir Chevrolet’nin içinde oturuyordu, arabanın iki yanında ellerinde mavzerler olan irikıyım korumalar vardı. Seçkin misafirimizi, köyün kalın bir toz tabakası altındaki toprak yolu karşıladı, irikıyım korumalar bu toz bulutu içinde toz toprak içinde yuvarlanmış kül rengi iki eşeği andırıyordu. Araba bizim avlu girişinde durdu. Korumalardan biri arabanın arka kapısını açınca önce<a id="GBS.0182.04"/> inciler ve yeşim taşlarıyla süslenmiş bir baş göründü, ardından bir boyun ve sonra da şişman bir vücut çıktı ortaya. Bu kadın şekil ve ifade anlamında daha yeni yıkanmış, pirüpak anaç bir kazı andırıyordu.</p>
			<p>Doğrusunu söylemek gerekirse kaz da bir çeşit kuştur. Bu kadının statüsü ne olursa olsun, Kuş Perisi’ni ziyaret etmek demek, mütevazı ve kibar olmak demekti. Kuş Perisi ne de olsa her şeyi<a id="GBS.0182.05"/> önceden bilir, duvarların arkasında olanı bile görürdü, huzuruna çıkılırken ikiyüzlülük ve kibre hoşgörü gösterilmezdi. Kadın pencerenin önünde diz çöküp gözlerini kapadı, alçak sesle dua etmeye başladı. Kadının gül yaprağı pembeliğindeki yüzünden bir hastalık tedavisi için gelmediği belliydi; tüm vücudu mücevherlerle bezenmişti, servet sahibi olmak için de gelmiş olamazdı. Böyle bir kadın, Kuş<a id="GBS.0183.01"/> Perisi’nden ne dileyebilirdi ki? Çok geçmeden penceredeki delikten beyaz bir kâğıt süzüldü, kadın kâğıdı açıp okuyunca yüzü bir horozibiği gibi kızardı. Yere birkaç gümüş para fırlatıp hızla oradan uzaklaştı. Kuş Perisi bu kâğıda ne yazmış olabilirdi ki? Bunu sadece Kuş Perisi ve o kadın biliyordu.</p>
			<p>Ziyaretçi trafiği göz açıp kapamadan bitti, bir çuval dolusu kurutulmuş balığımızı da yiyip<a id="GBS.0183.02"/> bitirmiştik. Kışın en soğuk günleri başlamıştı. Annemin sütünün tadı ot ve ağaç kabuğu tadı taşıyordu. On ikinci ayın yedisinde, ilçenin en büyük Hıristiyan topluluğu olan “Tanrı Meclisi”nin, ayın sekizi sabahı Kuzey Kapısı Katedrali’nde çorba dağıtacağını duyduk, annem bizi de bu toplantıya götürdü, ellerimize kâse ve yemek çubuklarımızı alıp açlıktan kıvranan bir kalabalıkla birlikte bütün gece<a id="GBS.0183.03"/> yürüyüp ilçe merkezine gittik. Evde sadece 3. ablam ve Shangguan Lü kaldı çünkü biri yarı insan, yarı peri olmuştu, diğeri de yarı insan, yarı hayalete dönüşmüştü; açlığa bizden daha dayanıklıydılar. Annem evden çıkmadan önce Shangduan Lü’nün önüne biraz kurumuş ot atıp, “Ana, ana, öleceksen elini çabuk tut, ne diye bizimle birlikte acı çekip duruyorsun?” dedi.</p>
			<p>Bu bizim ilçe merkezine giden<a id="GBS.0183.04"/> yola ilk çıkışımızdı. Yoldan kastettiğim, insan ve hayvan ayak izleriyle oluşmuş gri bir patikaydı işte. O zengin kadının arabası bu yoldan nasıl geçip de bizim eve kadar gelebildi hiç bilmiyorum. Yıldızlı gökyüzünün altında soğuğa göğüs gererek ilerliyorduk, annem beni sırtına almıştı, Sima’ların küçük şey, 4. ablamın sırtındaydı, 5. ablam 8. ablamı sırtlamıştı, 6. ve 7. ablalarım kendi başlarına<a id="GBS.0183.05"/> yürüyordu. Gece yarısı olunca etrafımızdaki vahşi doğanın içinden gelen aralıklı çocuk ağlamaları duyduk. 7. ablam, 8. ablam ve Sima’ların küçük velet de ağlamaya başladı. Annem onları yüksek sesle uyarsa da kendi de ağlamaya başladı, 4., 5. ve 6. ablalarım da ağladı. Yürürken arada sendeleyip yere düşüyorlardı. Annem birini yerden kaldırsa diğeri düşüyor, diğerini kaldırsa öbürü yere düşüyordu.<a id="GBS.0184.01"/> Sonunda annem de buz gibi toprağın üzerine oturdu. Birbirimize sokulup birbirimizin vücut ısısıyla ısınmaya çalıştık. Annem beni sırtından indirip kucağına aldı, buz gibi elini burnumun altına tutup hâlâ nefes alıp almadığımı kontrol etti. Benim açlıktan ya da soğuktan donarak ölmüş olabileceğimi düşünmüş olmalıydı. Zayıf bir solukla ona hâlâ yaşadığımı hissettirdim. Annem ceketinin önündeki perdeyi<a id="GBS.0184.02"/> kaldırıp buz gibi olmuş meme ucunu ağzıma sokuverdi, ağzımda sanki bir buz parçası eriyordu, dilim donup hissizleşti. Annemin memeleri kurumuştu, içinde hiçbir şey yoktu, emmeye devam ettim ama sadece birkaç tane kan boncuğu çıktı. Soğuk be, çok soğuk. Çok soğuktu, bu soğuk havada aç aç dolanan insanların gözleri önünde çok güzel manzaralar belirdi: Cayır cayır yanan bir soba, içinde tavuk ve<a id="GBS.0184.03"/> ördek pişen, dumanı tüten bir tencere, bir tepsi dolusu etli börek, yeni açmış çiçekler ve yeşillenmiş çayır çimen. Benim gözümün önündeyse içi nefis bir sıvıyla dolu sukabağı büyüklüğünde, güvercin gibi kanlı canlı ve bir porselen gibi şık ve parlak bir çift meme vardı. Çok güzel kokuyorlardı, çok güzel görünüyorlardı, uçlarından hafif mavimsi, bal gibi tatlı bir sıvı kendiliğinden fışkırarak karnımı<a id="GBS.0184.04"/> dolduruyordu, tüm vücudum, baştan aşağı ıslanmaya başlıyordu. Kollarımı memelere dolayıp bu güzel sıvı içinde süzülüyordum... Başımın üzerinde milyonlarca milyarlarca yıldız dönenip duruyor, dönerlerken iri bir meme şeklini alıyordu. Akyıldız memesi, Büyükayı memesi, Avcı Takımyıldızı memesi, Vega memesi, Çobanyıldızı memesi, Ay Tanrıçası Chang E’nin memesi, annemin memeleri... Annemin memesini<a id="GBS.0184.05"/> tükürüp etrafa bakındım, elinde yırtık pırtık bir keçi derisinden yapılmış meşale tutan bir adam tay gibi sekerek bize doğru geliyordu. 3. Fan amcaydı bu, belden yukarısı çıplaktı, üzerinde yanmış keçi derisinin buruk kokusuyla ışıltısını taşıyordu, boğuk bir sesle, “Sevgili köy halkı, kesinlikle yere oturmayın, sakın yere oturmayın, yere oturursanız donup kalırsınız, sevgili köy halkı ayağa kalkın<a id="GBS.0185.01"/> ne olur, yürümeye devam edin, yürüyüşün sonunda hayat var, oturmanın sonu ölüm,” diye bağırdı.</p>
			<p>3. Fan amcanın içten çağrısı ölüme giden o sahte sıcaklığın içindeki pek çok kişiyi kendine getirdi, hayatta kalmanın tek yolu olan soğuğa adım atmaya başladılar. Annem ayağa kalkıp beni yine sırtına aldı, Sima’ların o zavallı böceğini de kucağına aldı, sonra delirmiş bir at gibi dörtnala hızla önce,<a id="GBS.0185.02"/> 8. ablamın kolundan tuttu, ardından 4., 5., 6. ve 7. ablamı tekmeleyerek yerden kalkmaya zorladı. Kendi keçi derisi ceketini meşale yapıp yolumuzu aydınlatan 3. Fan amcanın peşine düştük, yola devam etmemizi sağlayan şey ayaklarımız değil irademiz ve yüreğimizdi, şehir merkezine, Kuzey Kapısı Katedrali’ne, Tanrı’nın lütfuna, on ikinci ayın o yulaf lapası çorbasına doğru yola koyulduk.</p>
			<p>Bu vakur<a id="GBS.0185.03"/> ve trajik yürüyüşte yollara saçılmış onlarca ceset gördük, kimi cesetlerin gömlek ve ceketleri açılmıştı, yüzlerinde sanki yanlarından geçen meşalenin sıcaklığında bağırları ısınıyormuş gibi mutlu bir ifade vardı.</p>
			<p>3. Fan amca günün ilk kırmızı ışıklarıyla ölüverdi.</p>
			<p>Tanrı’nın lütfu olan on ikinci ayın yulaf lapası çorbasından içtik, ben çorbayı yine dolaylı olarak annemin sütü vasıtasıyla<a id="GBS.0185.04"/> içtim. Çorba içerkenki sahneyi hayatım boyunca unutamayacağım. Katedralin tavanı çok yüksekti. Büyük çarmıhın üzerine saksağanlar tünemişti. Dışarıdaki rayların üzerinden hırıltıyla bir tren geçti. İçinde dana eti olan, dumanı tüten iki kazan çorba kaynıyordu. Siyah cübbeli bir papaz, kazanın yanında dua ediyordu. Papazın arkasında açlıktan kıvrılan yüzlerce köylü sıra olmuştu. “Tanrı Meclisi”<a id="GBS.0185.05"/> üyeleri ellerinde kepçelerle uzattığınız kâsenin ebadı ne olursa olsun, kâsenizin içine bir kepçe çorba koyuyordu. Hoş kokulu ve tatlı çorba şapır şupur içildi. Çorbanın içine kaç tane gözyaşı damladı hiç bilmiyorum. Yüzlerce kırmızı dil, kâselerin dibini yalayıp tertemiz etti. Çorbasını bitiren yine kuyruğa giriyordu. Kazanların içine birkaç çuval kırıklı pirinç ve sıcak su boşaltıldı. Yine annemin<a id="GBS.0186.01"/> sütü vasıtasıyla çıkardığım kadarıyla bu merhamet çorbasında kırıklı pirinç, küflenmiş darı ve kepekli buğday vardı.</p>
		</section>
		<section class="subchapter" epub:type="subchapter">
			<h2>6</h2>
			<p>On ikinci ayın yulaf lapası çorbasını içtikten sonra geri döndük, geri dönüş yolunda açlığımız çorbayı içmeden önceki halimizden daha beterdi, kimsenin durup da yolda karşılaştığımız cesetleri gömecek mecali yoktu, hatta dönüp de onlara bakacak halimiz bile kalmamıştı.<a id="GBS.0186.02"/> Tek istisna 3. Fan amcanın cesedi oldu. Normalde insanların küçümseyerek baktığı bu adam, en kritik ânımızda, üzerinden keçi derisi ceketini çıkarıp meşale yaparak yolumuzu aydınlatmış ve bağırarak bize kendimizi toplamamız gerektiğini söylemişti. Onun hayatlarımızı kurtararak gösterdiği bu incelik asla unutulmaz. Köylüler annemin önderliğinde bu çalı gibi kuru, yaşlı adamın cesedini yolun kenarına<a id="GBS.0186.03"/> çekip üzerini toprakla kapladılar.</p>
			<p>Eve döndüğümüzde ilk gördüğümüz şey Kuş Perisi’nin kucağında sansar derisi mor mantosunun içine sardığı bir şeyle avluda bir aşağı bir yukarı gezinmesiydi. Annem kapının kasasına tutundu, neredeyse düşecekti. 3. ablam, annemin yanına gelip kucağındaki sansar derisi mor bohçayı anneme uzattı. Annem, “Bu da neyin nesi?” diye sordu. 3. ablam nispeten insan sesi<a id="GBS.0186.04"/> çıkararak, “Bir çocuk,” diye cevap verdi. Annem bunun ne olduğunu çoktan bilmesine rağmen yine de, “Kimin çocuğu?” diye soruverdi. 3. ablam, “Kimin olabilir ki?” dedi.</p>
			<p>Shangguan Laidi’nin sansar derisi mor mantosunun içindeki tabii ki Shangguan Laidi’nin çocuğu olacaktı.</p>
			<p>Bu kömür karası bir kız çocuğuydu. Dövüş horozunu andıran kara gözleri vardı, dudakları keskin bir incelikteydi, yüzünün<a id="GBS.0186.05"/> karasıyla alâkası olmayan iki beyaz ve kepçe kulağı vardı, bu karakteristik özellikler çocuğun kimliğinin kesin kanıtlarıydı: Bu, büyük ablam ve Sha Yueliang’ın Shangguan ailesine bahşettiği ilk yeğenimizdi.</p>
			<p>Annemin yüzünden büyük bir tiksinti okunuyordu ama onun aksine yeğenimizin yüzünde yavru bir kedi gülümsemesi vardı. Annem sinirden bayılacak gibi oldu, Kuş Perisi’nin bütün o mistik güçlerini<a id="GBS.0187.01"/> filan unutup 3. ablamın bacağına okkalı bir tekme savurdu.</p>
			<p>3. ablam acıyla inledi, bir-iki adım öne doğru sendeledi, ardına döndüğünde yüzünde gördüğünüz ifade yüzde yüz olarak kızgın bir kuşun ifadesiydi. Sert ağzını sanki birini gagalayacakmış gibi yukarı kaldırdı, iki kolunu birazdan uçacakmış gibi havaya kaldırdı. Onun bir kuş ya da insan olduğuna aldırmayan annem, “Seni aptal piç kurusu,<a id="GBS.0187.02"/> kim sana onun çocuğunu kabul et, dedi?” diye bir güzel sövdü. 3. ablam bir ağaç kovuğunda böcek ararmış gibi başını çevirdi. Annem boşluğa doğru, “Laidi, seni utanmaz arlanmaz küçük orospu seni! Sha Yueliang, seni kara kalpli, ciğeri beş para etmez eşkıya seni! Çocuk yapmayı biliyorsunuz da çocuğa niye bakmıyorsunuz, bu çocuğu başınızdan atmakla sizin için büyüteceğimi mi sandınız? Rüyanızda görürsünüz<a id="GBS.0187.03"/> ancak! Sizin şu yabani tohumunuzu nehre atıp kaplumbağalara yem yapacağım, sokağa fırlatıp köpeklere yedireceğim, bataklığa bırakıp kargaları besleyeceğim, bekleyin de görün hele!” diye saydırdı.</p>
			<p>Annem, bebek kucağında onu kaplumbağalara, köpeklere, kargalara yedireceğim diye sayıklayarak <em>hutong</em>’ da dolanıp durdu. Setin kenarına koşturup oradan sokağa geri dönüyordu, sonra yine sokaktan sete<a id="GBS.0187.04"/> doğru koşturuyordu... Koşturma hızı gittikçe yavaşladı, sesi küfretmekten gittikçe kısıldı, gazı bitmiş bir traktör gibi yavaşladı. Papaz Malory’nin intihar ederken düştüğü noktaya oturdu, başını kırık dökük çan kulesine çevirip, “Ölen öldü, giden gitti, beni bir başıma bıraktınız, ben böyle nasıl yaşarım? Ağzını açmış böcek bekleyen bir kümes dolusu civcivle nasıl baş edeyim, ah Tanrım, göğün<a id="GBS.0187.05"/> efendisi, sizler söyleyin bari, ben nasıl hayatta kalırım?” diye mırıldandı.</p>
			<p>Ağladım, gözyaşlarım annemin boynuna döküldü. Bebek de ağladı, gözyaşları kendi kulaklarına süzüldü. Annem, “Jintong, altın oğlum benim, sen ananın eti ve canısın, sakın ağlama,” diye beni teselli ediyordu. Ardından şefkatini bebeğe de yöneltip, “Zavallı yavrum, sen hiç gelmemeliydin buraya, ninenin sütü küçük dayını<a id="GBS.0188.01"/> bile beslemeye yetmiyor, ikinizi birden emzirirsem ikiniz de ölürsünüz, ninen taş kalpli değil ama elinden de bir şey gelmiyor...” dedi.</p>
			<p>Annem sansar derisi mor mantoya kundaklanmış bebeği kilisenin giriş kapısının önüne bıraktı, sanki hayatı buna bağlıymış gibi eve koşturdu ama daha birkaç adım atmışken ayağını kaldırmaz oldu. Bebeğin kesilen bir domuzu andıran ağlaması görünmez bir ip olup<a id="GBS.0188.02"/> annemin ayağına dolanmıştı...</p>
			<p>Üç gün sonra evin dokuz boğazı olarak ilçe merkezindeki insan pazarına gittik. Annem beni sırtına almıştı, kucağında Sha Yueliang’ın küçük canavarı vardı. 4. ablam Sima’ların küçük piçini sırtlamıştı. 5. ablam 8. ablamı sırtlamıştı, 6. ve 7. ablalarım kendi başlarına yürüyordu.</p>
			<p>İlçe çöplüğünden yemek için birkaç çürümüş yeşillik topladık, ısrarlı adımlarla<a id="GBS.0188.03"/> insan pazarına gittik. Annem, 5., 6. ve 7. ablalarımın boyunlarına hasır birer etiket halkası takıp müşteri beklemeye başladı.</p>
			<p>Önümüzde derme çatma, bir dizi ahşap kulübe vardı. Kulübelerin duvarları ve çatıları kirece boyanmıştı ve insanın gözünü alıyordu. Çatılardaki teneke bacalardan kara dumanlar çıkıyordu, bu kara dumanlar rüzgâr estikçe üzerimize doğru geliyor ve rüzgârın esişine göre<a id="GBS.0188.04"/> şekil değiştiriyordu. Ara sıra bu köhne kulübelerden saçları başları dağılmış, kar beyazı memeleri yarı açılmış, parlak kırmızı dudaklı, gözleri uykulu birkaç orospu koşarak çıkıyordu, kiminin elinde leğen, kimininkindeyse kova vardı, yakınlardaki bir kuyuya su çekmeye gidiyorlardı. Kuyunun üzerinde bir çıkrık vardı ve kuyunun ağzından ince buharlar yükseliyordu. Narin, güçsüz ve beyaz elleriyle<a id="GBS.0188.05"/> beceriksizce çıkrığı saldıklarında çıkrığın ipi, fır dolanıp tok bir ses çıkararak kuyuya iniyordu. Ağzına kadar su dolu olan kalın, büyük ahşap kovayı yukarı çekerlerken takunya içindeki ayakları kıvrılıp kanca şeklini aldı, sonunda kovayı kuyunun ağzına çekip sabitlediler. Kuyunun ağzında çörek ya da meme ucunu andıran şekillerde kalın bir buz tabakası vardı. Su çeken kızlar kuyu ile kulübe arasında<a id="GBS.0189.01"/> koşturup durdular. Su çekerken koşturup duran kızların ayaklarındaki takunyalar keskin sesler çıkararak takırdadı. Kızların yarı açılmış, donmuş memelerinden etrafa sülfür kokusu yayılıyordu. Annemin omzunun üzerinden yukarı bakmaya çabaladım ama gördüğüm tek şey uzaktaki bu tuhaf kızların afyon çiçekleri tarlası ya da kelebekler vadisi gibi dans eden memeleriydi. Kızlar, ablalarımın da ilgilerini<a id="GBS.0189.02"/> çekti. 4. ablamın anneme gizlice bir şey sorduğunu duydum ama annem onu cevapsız bıraktı.</p>
			<p>Yüksek bir duvarın önündeki geniş bir sokakta duruyorduk, bu duvar, karayelin üzerimize doğru esmesini engelleyip bize dışarının soğuğuna oranla daha ılık bir ortam sağlıyordu. Sağımız ve solumuz bizim gibi solgun yüzlü, zayıf, titreyen, aç ve soğuğun birbirlerine sokulmaya zorladığı insanlarla çevriliydi.<a id="GBS.0189.03"/> Kadınlar ve erkeklerle. Anneler ve çocuklarıyla... Erkeklerin çoğu, yaşını başını almış, çürümüş bir ağaç gibi titreyen adamlardı, yarıdan fazlası kördü, kör olmayanların gözleriyse kızarmış, şişmiş ve iltihaplanmıştı. Onların yanlarındaysa ayakta dikilen ya da yere çömelmiş olan çocuklar vardı, kız ya da erkek çocuklar. Aslında çocukların kız mı yoksa erkek mi olduklarını ayırmak çok zordu,<a id="GBS.0189.04"/> hepsi sanki az önce bir bacanın içinden fırlayıp gelmiş, kurumdan yapılmış çocuklara benziyordu. Hepsinin boynunda hasır halkalar vardı, çoğu çeltikten yapılmıştı, çeltiklerin üzerindeki kuru, sarı yapraklar insana sonbaharı anımsatıyordu, hani geceleri atların çiğnediği çeltik yapraklarından hoş kokular yayılan ve atlarla insanların bu çiğneme sesiyle hoş vakitler geçirdiği mutlu sonbahar gecelerini.<a id="GBS.0189.05"/> Aralarında köpek ya da eşek kuyruğunu andıran ve öyle de adlandırılan yeşil cindarısı gibi herhangi bir yerden öylesine toplanmış gibi duran yabani otlarla yapılmış olanlar da vardı. Kadınların yarıdan fazlası anneme benziyordu, hepsinin çevresinde bir yığın çocuk vardı ama hiçbirinin annem kadar çok çocuğu yoktu. Bazılarının bütün çocuklarının boynunda hasır halkalar vardı, bazılarınınsa sadece<a id="GBS.0190.01"/> birkaç tanesinin. Çoğu etrafa sonbahar ve pirinç kokusu saçan kuru, sarı yaprakları olan çeltikten yapılmıştı. Boyunlarında halka olan çocukların başlarının üzerinde, gözleri pirinçten yapılmış zil büyüklüğünde olan, düz ve bembeyaz dişli, kıllı ve kalın dudaklı, koca kafalı, at, eşek ve katırlar vardı sendeleyerek bir ileri bir geri giden, hayvanların bembeyaz dişleri o kalın dudaklarının arasından<a id="GBS.0190.02"/> parlıyordu. Bir de beyazlar giymiş, başında yün örgüsü beyaz bir kukuleta olan, yüzü kireç beyazı, gözaltları ve dudakları mosmor bir kadın vardı onlardan ayrı duran, onun yanında hiç çocuk yoktu. Duvarın dibinde öyle bir başına dikiliyordu, boynuna geçireceğine elinde tuttuğu köpek kuyruğunu andıran, tüm yaprakları yerinde, cindarısından yapılmış bir halkayla ayakta dikiliyordu. Cindarının<a id="GBS.0190.03"/> yaprakları hâlâ yeşilliğini koruyordu, soluk bir yeşil olsa da yine de bir canlılık belirtisiydi bu. Bu bol tüylü başağın boynu sert ama çok esnek kıllarla kaplıydı. Başak gün ışığı altında sallanırken altın rengi bir köpek kuyruğu gibi parlıyordu. Gözlerimi uzun süre bu köpek kuyruğundan alamadım, kalbim uzun süre bu kasvetli güzelliğin ağır etkisi altında kaldı, bu cindarısının tüm vücudu solgun<a id="GBS.0190.04"/> olmasına rağmen yapraklarının arasından narin ve güzel meme uçlarını görebiliyordum.</p>
			<p>Beyaz ahşap kulübelerin orada bir patırtı koptu, kızların attığı keskin çığlık ve küfürler havayı ve gün ışığını bir bıçak gibi kesti. İki kız kuyunun yanında birbirine girdi. Biri kırmızı, diğeri yeşil pantolon giyiyordu. Kırmızı pantolonlu yeşil pantolonlunun yüzüne bir pençe attı. Yeşil pantolonlu, kırmızı<a id="GBS.0190.05"/> pantolonlunun göğsüne bir yumruk attı. Sonra ikisi de birkaç adım geri gidip vahşi hayvanlar gibi birbirlerini süzdüler. Kızların gözlerindeki ifadeyi görememiştim ve bunu görmeyi bekliyordum. Nedense onların gözlerindeki ifadeyle büyük ablam Shangguan Laidi ve 2. ablam Shangguan Zhaodi’nin gözlerindeki ifadenin aynı olduğundan emindim. Birden ikisi birden dövüş horozu gibi rakibinin üzerine çullandı.<a id="GBS.0191.01"/> Kızların bedenleri olgunlaşmış buğday tarlalarında koşuşturan köpekleri andırıyordu. Elleri ve kolları havada sallandı, memeleri dans ediyordu, ağızlarından küçük böcekleri andıran tükürükler saçıldı. Kırmızı pantolonlu, yeşillinin saçını çekti, yeşilli de karşılık olarak kırmızılının saçını çekmeye başladı. Kırmızılı başını eğip yeşillinin sol omzunu ısırdı, yeşilli de hemen hemen aynı anda<a id="GBS.0191.02"/> kırmızılının sol omzuna dişlerini geçirdi. İkisi de göze göz dişe diş şeklinde çok yakın mesafeden dövüşerek kuyunun etrafında birkaç tur attılar. Kavganın dışında kalan kızların kimisi kapıya yaslanıp şaşkın şaşkın sigara tüttürüyor kimisi dişlerini fırçalayıp gargara yapıyor, kimisi ellerini çırpıp şen kahkahalar atıyor kimisi de ince çoraplarını çamaşır teline asıyordu. Kulübelerin oradaki<a id="GBS.0191.03"/> büyük, yuvarlak bir taşın üzerinde göz alıcı siyahlıkta binici çizmeleri olan, baston yutmuş gibi dik duran bir adam vardı, adamın elinde de bir baston, baston sağa sola savrulurken rüzgâr gibi vınlıyordu. Adam bastonunu bir kılıç gibi kullanıp kılıçla dövüş sanatı antrenmanı yapıyordu. Onlarca uzun boylu ve zayıf adamın çevrelediği birkaç şişman cüce, güneybatı yönündeki bayrağın altından çıkıverdiler,<a id="GBS.0191.04"/> şişman cücelerden biri tavuk gibi gülüyordu, gıt gıt gıt gıdak, gıt gıt gıt gıdak, gıt gıt gıt gıdak, gıt; bu adamın tuhaf kahkahaları bana kuyunun başındaki kavgayı hatırlattı. Şişman cüceler ve peşlerindeki adamlar kulübeye doğru yaklaştıkça, gıt gıt gıdak sesleri daha da net duyulmaya başladı. Taşın üzerinde kılıç alıştırması yapan adam, aşağı atlayıp kulübelerden birine koşturdu. Şişman<a id="GBS.0191.05"/> cüce bir kadın sendeleyerek kuyuya doğru atıldı. Ayakları yok denilebilecek kadar küçüktü, sanki yere direkt bacaklarıyla basıyordu. Kadının nilüfer çiçeği gibi hızla sallanan kollarından koştuğunu varsayabilirdiniz. Ama aslında çok yavaş hareket ediyordu. Kadının beygirgücünün büyük bölümü vücudunun sallanmasına ve etlerinin titremesine harcanıyordu. Aramızda yüz metreden biraz fazla mesafe kaldığında<a id="GBS.0192.01"/> –muhtemelen yüz metredir– kadının soluk soluğa kaldığını duyabiliyorduk. Kadının vücudundan sanki hamamda yıkanıyormuş gibi buharlar çıkıyordu. Sonunda kuyuya ulaşabildi. Hemen küfretmeye başladı, soluk soluğa kaldığından ve arada öksürdüğünden dolayı küfürleri ağzından parça parça çıkan ıvır zıvıra dönüştü, hiç de akıcı değildi. Onun dalaşan iki kızın patronu olduğunu tahmin ettik, kuyunun<a id="GBS.0192.02"/> başına koşturup gelmesinin amacı, kızları ayırmaktı. Fakat kızlar çoktan saç saça baş başa girmiş, dişler omuzlara geçirilmişti, havada pençeler uçuşuyordu, kartal ve güvercin birbirine girmişti işte, onları ayırmak çok zordu artık. Kızlar sanki bir yarışmadaymış gibi ve sırayla birbirlerine vuruyordu, birkaç kez kuyunun içine düşme tehlikesi atlattılar, kuyunun çıkrığı her seferinde onları kuyuya<a id="GBS.0192.03"/> düşmekten kurtarıyordu. Kızları ayırmaya çalışırken şişman kadın da az kalsın kuyuya düşecekti ama çıkrık yine iş başındaydı. Çıkrığın üzerine çıktı, çıkrığın dönmesiyle birlikte kuyunun üzerinde birkaç tur attı. Yaralı bacağını çıkrıktan kurtarmaya çalışırken kuyunun ağzındaki çörek ve meme ucu gibi şekilleri olan buza basınca kıç üstü yere düştü. Ağzından çıkan mırıltı mıydı yoksa ağlama sesi<a id="GBS.0192.04"/> miydi? Ayağa kalktı, bir kova soğuk suyu alıp kızların başından aşağı boca etti. Kızlar şaşkın bir çığlık attı. Şimşek hızıyla ayrıldılar. İkisinin de saçı başı darmadağınıktı, yüzleri çizik çizikti, yırtılmış bluzlarından yaralı memeleri görünüyordu. Birbirlerinden nefret ettiklerini, karşı tarafın ağızlarına bulaşmış olan kanını tükürerek dile getirdiler. Şişman kadın bir kova daha su alıp tüm gücüyle<a id="GBS.0192.05"/> boca etti. Berrak su, şeffaf kanatlarını açarak havada süzüldü. Şişman kadın, suyu dökerken ayağı kaydı ve kuyunun yanına düşüverdi, elindeki emaye kova havada dönerek uçuştu. Az kalsın şişman cücelerin başına çarpacaktı. Adamlar ve kuyunun başındaki kızlar birbirlerine çok aşinaymışçasına şakalaşıp küfürler ettiler, birbirlerinin orasını burasını çekiştirip oralarını buralarını elleyerek kulübelerden<a id="GBS.0193.01"/> birine daldılar.</p>
			<p>Etraftakilerin uzun iç çekişlerini duyunca onların da kuyu başında oynanan komediyi izlediklerinin ancak farkına vardım.</p>
			<p>Öğle sularında güneydoğudaki resmî yoldan üstü kapalı bir at arabası geldi. Arabayı çeken at, büyük beyaz bir attı, başını yukarı kaldırınca gümüşsü yelelerinden birkaç perçem döküldü alnına. Atın yumuşak bakışlı gözleri vardı, burun kemerinden pembe<a id="GBS.0193.02"/> bir çizgi iniyordu, dudakları kızılımsı mordu. Boynunda üzerinde pirinç bir çanın asılı olduğu kırmızı kadife bir düğüm vardı. At, arabayı yoldan aşağıya, bize doğru çekerken boynundaki çan, bir ileri bir geri sallanıp çın çın öttü. Atın üzerindeki geniş eyeri ve arabanın pirinç millerini gördük. Arabanın tekerlekleri beyaz tellerle süslenmişti. Arabanın üzerindeki beyaz branda bezine, yağmur ve<a id="GBS.0193.03"/> güneşten korunmak için pek çok kez tung yağı çekilmişti. Hayatımız boyunca böyle lüks bir araba görmediğimizden, bu lüks arabanın içindeki kişinin Chevrolet’siyle Gaomi Kuzeydoğu Bucağı’na Kuş Perisi’ni ziyarete gelen kadından çok daha önemli biri olduğunu düşündük. Arabanın önünde oturan, ters “V” şeklinde kanat gibi bıyıkları olan arabacının da hiç de sıradan biri olmadığını düşündük, adamın asık<a id="GBS.0193.04"/> ve gergin bir yüzü vardı, gözleri parlıyordu, Sha Yueliang’dan daha derin ve daha ağırbaşlı bir ifadesi vardı, Sima Ku’dan da daha ciddi duruyordu, onunla sadece Kuşçu Han eşit olabilirdi eğer arabacının giydiği üniformayı giyiyor ve şapkasını takıyor olsaydı.</p>
			<p>Araba yavaş yavaş durdu, o yakışıklı beyaz at boynundaki pirinç çanın melodisine eşlik eder gibi ön bacaklarını yere vurdu. Arabacı<a id="GBS.0193.05"/> arabanın perdesini açtı ve kim olduğunu tahmin etmeye çalıştığımız kişi arabadan indi. Bu bir kadındı. Üzerinde samur kürkünden mor bir manto ve boğazına sarılı kızıl bir tilki kürkü vardı. Onun büyük ablam Shangguan Laidi olmasını o kadar çok isterdim ki ama değildi işte. Bu hokka burunlu, mavi gözlü, altın sarısı saçları olan yabancı bir kadındı, yaşını soracak olursanız bunu sadece kendi ana babası<a id="GBS.0194.01"/> bilebilirdi. Onun ardından arabadan mavi okul üniforması giymiş, üzerinde yünlü mavi paltosu olan, saçları kuzgun karası genç bir oğlan indi, her halinden, o yabancı kadının oğlu olduğunu anlayabilirdiniz. Ama dış görünüşü hiç de annesine benzemiyordu.</p>
			<p>Yanımızda duran kalabalık sanki bir grup soyguncu gibi hemen kadının etrafını sarmak için hareketlendi ama daha kadının yanına varamadan üzerlerine<a id="GBS.0194.02"/> bir çekingenlik çökünce hemen durdular. “Hanımefendi, sayın hanımefendi, kız torunumu alın ne olur.” “Hanımefendi, yüce hanımefendi, oğluma bakın hele, bir köpekten daha dayanıklıdır, elinden her iş gelir...” Kadınlar ve erkekler çekinerek kendi çocuklarını bu yabancı kadına satmaya çalışıyordu. Sadece annem olduğu yerde kalakalmıştı. Annem kadının üzerindeki samur kürkünden mor mantoya ve<a id="GBS.0194.03"/> boğazına sarılı kızıl tilki kürküne takılmış, gözlerini dikmiş kadına bakıyordu, aklından Shangguan Laidi’yi geçirdiğine kalıbımı basarım, kucağında Shangguan Laidi’nin çocuğuyla duruyordu annem, kalbi hızla dönmeye başladı, gözleri buğulandı.</p>
			<p>Asil yabancı kadın elinde tuttuğu mendille ağzını kapatarak insan pazarında bir tur attı, kadının üzerindeki ağır parfüm kokusu beni ve Sima’ların küçük<a id="GBS.0194.04"/> piçi hapşırttı. Kör bir ihtiyarın önünde çömelip adamın kız torununu süzdü. İhtiyarın torunu, kadının boynundaki kızıl tilki kürkünden korktu, dedesinin arkasına gizlenip adamın bacaklarına sımsıkı yapıştı. Küçük kızın gözlerindeki korku zihnime iyice kazındı. Kör ihtiyar havayı koklayınca parfümünden asil kadının yaklaşmakta olduğunu sezdi. İhtiyar elini uzatıp, “Hanımefendi, hanımefendi, bu<a id="GBS.0194.05"/> çocuğun hayatını kurtarın ne olur, benimle kalırsa açlıktan ölecek, hanımefendi, sizden tek kuruş istemiyorum...” dedi. Yabancı kadın ayağa kalktı, mavi okul üniformalı oğlana yabancı dilde bir şeyler mırıldandı, oğlan hemen ardından kör ihtiyara yüksek sesle, “Bu kızın nesi oluyorsun?” diye sordu. Kör ihtiyar, “Dedesiyim, bir işe yaramayan dedesiyim, kahrolasıca dedesiyim...” diye cevap verdi. Oğlan,<a id="GBS.0195.01"/> “Anası babası nerede?” diye sorunca kör ihtiyar, “Öldüler, açlıktan öldüler, ölmesi gereken ölmüyor, ölmemesi gerekenler erkenden ölüyor, beyim, anlaştık mı, torunumu alacak mısınız, sizden tek kuruş bile istemiyorum, sizden tek isteğim bu çocuğun hayatını kurtarmanız, ne olur...” dedi. Oğlan arkasına dönüp yabancı kadınla kendi dilinde konuştu, kadın başını salladı, oğlan eğilip kızı kolundan<a id="GBS.0195.02"/> çekmeye çalıştı ama eli tam kızın omzuna dokununca kız, oğlanı bileğinden ısırıverdi. Oğlan acı bir çığlık atıp kenara çekildi. Yabancı kadın abartılı bir tavırla omuzlarını silkti, ağzında bir sırıtışla kaşlarını kaldırdı, ağzındaki mendili oğlanın bileğine koydu.</p>
			<p>İçimizde tarifsiz bir korku ya da sevinçle orada sanki neredeyse bir yıl bekledik, üzeri değerle mücevherlerle donanmış, ağır<a id="GBS.0195.03"/> parfüm kokulu yabancı kadın, bileği yaralanmış genç oğlanla birlikte sonunda bizim önümüze geldi. Bu sırada hemen solumuzda yer alan kör ihtiyar elindeki bambu sopayla oğlanın bileğini ısıran torununu dövmeye çalışıyordu. Kızcağız alarma geçmiş bir halde dedesiyle saklambaç oynuyordu sanki, kör ihtiyarın bambu sopası her seferinde ya yere ya da duvara tosluyordu. “Seni lanet, sefil şey seni!” diye<a id="GBS.0195.04"/> iç geçirdi kör ihtiyar. Açgözlülükle yabancı kadının parfüm kokusunu içime çektim, önce bir akasya kokusu aldım, daha derine inince akasya kokusunun içinde gül kokusu da aldım, bu gül kokusunun içindeyse hafif bir krizantem kokusu vardı. Beni en çok sarhoş eden de kadının memelerinin kokusuydu, bu kokunun içine az da olsa kuzu kokusu karışmıştı, hafiften iğrenmeme rağmen burun deliklerimi sonuna<a id="GBS.0195.05"/> kadar açıp derin derin içine çektim bu kokuyu. Kadının mendili artık elinde olmadığından dolayı ağzı artık net olarak seçilebiliyordu, bu Shangguan Laidi’nin ağzı gibi geniş bir ağızdı, bu ağza Shangguan Zhaodi’nin kalın dudakları eşlik ediyordu. Dudaklarına parlak kırmızı bir ruj sürmüştü. Hokka gibi burnuyla bizim Shangguan kadınlarını anımsatıyordu ama bazı farklılıklar da yok değildi hani, Shangguan<a id="GBS.0196.01"/> kadınlarının burunlarının ucu küçük sarmısak başlarına benzer, aptal ve sevimli görünürler ama bu yabancı kadının burnunun ucu azıcık da olsa kanca gibi bükümlüydü, bu da yüzüne yırtıcı etobur kuşlarınki gibi bir ifade veriyordu. Alnı dardı ve gözlerini ne zaman bir yere dikse alnında derin kırışıklıklar çıkıyordu. Herkesin pür dikkat bu yabancı kadını izlediğini biliyordum ama şunu söylemekten<a id="GBS.0196.02"/> gurur duyarım, kimse onu benim kadar ayrıntılı gözlemleyememiştir, bundan kimse benim kadar kazançlı çıkmamıştır, onun üzerindeki kalın kürkün altından neredeyse anneminkilerle aynı büyüklükte olan memelerini gördüm, onların güzelliğinden açlığı ve soğuğu unutuverdim.</p>
			<p>“Çocuklarınızı neden satmak istiyorsunuz?” diye sordu genç oğlan, mendille sarılı elini kaldırıp boyunlarına hasır halkalar<a id="GBS.0196.03"/> geçirilmiş ablalarımı işaret ederek.</p>
			<p>Annem onun sorduğu soruya cevap vermedi. Böyle aptal bir soru cevaplanmayı hak eder mi hiç? Oğlan, yabancı kadının yanına gidip bir şeyler geveledi. Yabancı kadın, annemin kucağında duran Shangguan Laidi’nin bebeğinin sarılı olduğu samur kürkünden mor mantoya dikkatle bakıyordu. Elini uzatıp kürkü okşarken bebeğin yüzündeki leoparı andıran tembel ve sinsi<a id="GBS.0196.04"/> bakışlarla karşılaştı. Ardından hemen uzaklaştı oradan.</p>
			<p>Annemin Shangguan Laidi’nin kızını o yabancı kadına vermesini dört gözle bekliyordum, biz de tek kuruş istemiyorduk, hatta Shangguan Laidi’nin sansar kürkünden mor mantosunu da kadına hediye edebilirdik. Bu bebekten tiksiniyordum, hiçbir mantıklı açıklaması olmadığı ve bunu hiç de hak etmediği halde gelmiş benim sütümü paylaşıyordu. 8.<a id="GBS.0196.05"/> ablam bile benim sütüm üzerinde bir hak iddia etmediği halde, o neye dayanarak sütümden emmeye çalışıyordu acaba?! Shangguan Laidi’nin memeleri ne güne duruyordu, bir sorunu mu vardı?</p>
			<p>İşte ben tam bunları düşünürken Gaomi Kuzeydoğu Bucağı’nın kiremit çatılı evlerinden birinde Sha Yueliang, az önce Shangguan Laidi’nin memelerinden emdiği kanlı irini tükürüp ağzını suyla çalkaladı. Ardından,<a id="GBS.0197.01"/> “Tamamdır, senin sütün iltihaplanmış,” dedi. Tüm yüzü gözyaşlarıyla ıslanan Shangguan Laidi, “Sha, ikimiz tazının kovaladığı tavşanlara döndük böyle, ne zaman düze çıkacağız?” diye sordu. Sha Yueliang sigarasından bir nefes alıp derin düşüncelere daldı, sıska yüzünde vahşi bir ifadeyle, “Anasını satayım, sütü olan her kadın anadır ama önce Japonlarla savaşmalıyız, gerisi olacağına varır,” dedi.</p><div style="display:none;"><a id="GBS.0197.02"/></div>
			<p>Yabancı kadın sırayla ablalarımın hepsini inceledi. Önce boyunlarında hasır halkalar olan 5. ve 6. ablama baktı, sonra halkası olmayan 4., 7. ve 8. ablalarıma baktı. Sima’ların küçük piçe bakmadılar bile ama bana karşı bir ilgileri var gibiydi. Avantajımın başımdaki yumuşak sarı saçlar olduğunu düşündüm. Ablalarımı inceleme şekilleri görülmeye değerdi. O genç oğlan, ablalarıma sırasıyla şöyle<a id="GBS.0197.03"/> emirler verdi: Başını eğ. Eğil. Tekme at. Kollarını kaldır. Şimdi onları bir öne bir de arkaya salla. Ağzını aç, “Aaa,” de. Şimdi gül. Biraz yürü. Şimdi koş biraz. Ablalarım o genç oğlanın dediği her şeyi yaptı. Yabancı kadın ablalarımın her hareketini dikkatle izliyordu. Bazen başıyla onaylıyor, bazen de başını olmaz diye iki yana sallıyordu. En sonunda 7. ablamı işaret edip genç oğlana bir şeyler<a id="GBS.0197.04"/> söyledi.</p>
			<p>Genç oğlan anneme –parmağıyla yabancı kadını işaret ederek– o kadının Kontes Rostov olduğunu söyledi, çok hayırsever bir kadınmış, güzel bir Çinli kız yetiştirmek istiyormuş. Sizin kızlarınızdan birini seçti. Çok şanslı bir ailesiniz.</p>
			<p>Annemin gözlerinden neredeyse gözyaşları fışkıracaktı. Shangguan Laidi’nin kızını 4. ablama verdi, kollarını açıp 7. ablamı bağrına bastı. “Qiudi,<a id="GBS.0197.05"/> iyi kızım benim, başına talih kuşu kondu...” Annemin gözyaşları yavaş yavaş 7. ablamın yüzüne dökülüyordu. 7. ablam hıçkırarak, “Ana, ben onunla gitmek istemiyorum, çok tuhaf kokuyor...” dedi. Annem, “Aptal kızım, bu aldığın aslında çok güzel bir koku,” dedi.</p>
			<p>Genç oğlan sabırsızca, “Tamam, koca baldız, şimdi fiyatta anlaşalım,” dedi.</p>
			<p>“Beyim, kızımı bu... Bu hanımefendiye yetiştirmesi için<a id="GBS.0198.01"/> vermek demek kızımın başına talih kuşunun konması demek, para mara istemiyorum... Sadece kızıma iyi baktın yeter...” dedi annem.</p>
			<p>Genç oğlan, annemin dediklerini yabancı kadına tercüme etti. Kadın tuhaf bir aksanla Çince olarak, “Hayır olmaz, parayı alacaksınız,” dedi.</p>
			<p>“Beyim, hanıma sorsanıza başka bir tane daha ister miymiş, hem kardeşler birbirine yoldaş olur,” dedi annem.</p>
			<p>Genç oğlan,<a id="GBS.0198.02"/> annemin dediklerini tercüme etti. Kontes Rostov denilen yabancı kadın başını sert bir şekilde salladı.</p>
			<p>Genç oğlan, anneme birkaç tane pembe banknot verdi. Sonra atın yanında dikilen arabacıya el etti. Arabacı küçük adımlarla koşarak oğlanın yanına gelip ona doğru saygıyla eğildi.</p>
			<p>Arabacı 7. ablamı alıp arabaya doğru götürdü. Bu sırada 7. ablam gerçekten ağlamaya başladı, kalem inceliğindeki<a id="GBS.0198.03"/> zayıf kolunu bize doğru uzattı. Ablalarım hep birlikte ağlamaya başladılar, hatta Sima’ların zavallı küçük böceği bile sızlandı, ağzını açıp ciyakladı, bir süre ara verdi, ardından bir ciyaklama daha koyuverdi, sonra yine sustu. Arabacı, 7. ablamı arabanın içine soktu. O yabancı kadın da onun ardından arabaya bindi. Genç oğlan tam arabaya atlayacakken annem hemen yanına gitti, oğlanı kolundan<a id="GBS.0198.04"/> çekiştirip telaşla, “Beyim, hanımefendi nerede oturuyor?” diye sordu. Oğlan, “Harbin,”<a class="si-noteref" epub:type="noteref" href="#f25" id="ref_f25">25</a> dedi soğuk soğuk.</p>
			<p>Resmî yola çıkan araba ağaçların ardında hemen gözden kayboldu. Ama 7. ablamın ağlayışını, atın çanından gelen ding dongları ve kontesin memelerinin kokusunu zihnimde sonsuza kadar canlı bir anı olarak taşıyacağım.</p>
			<p>Elinde pembe banknotları tutan annem sanki kilden bir heykele dönüşmüştü,<a id="GBS.0198.05"/> ben de kilden heykelin bir parçasına dönüştüm.</p>
			<p>O gece dışarıda uyumadık, handa bir oda tuttuk. Annem 4. ablamı on tane susamlı kek almaya gönderdi. Ama 4. ablam susamlı kek yerine üzerinde dumanı tüten kırk tane haşlanmış çörek ve büyük bir parça haşlanmış domuz etiyle çıkageldi. Annem öfkeyle, “Dört numara, bu paraya kardeşini sattık biz!” dedi. 4. ablam ağlayarak, “Ana, kardeşlerim bir öğün<a id="GBS.0199.01"/> de olsa doysun istedim, hem sen de doyacaksın sonunda,” dedi. Annem de ağlayarak, “Xiangdi, bu çöreklerle bu domuzu ben nasıl yiyeyim...” dedi. 4. ablam, “Eğer yemezsen Jintong açlıktan ölür,” dedi. 4. ablamın bu sözü istenilen etkiyi gösterdi, annem gözyaşları içinde çörekten de domuz etinden de yedi, böylece beni ve Shangguan Laidi’yle Sha Yueliang’ın kızlarını emzirecek sütü üretecekti.</p>
			<p><a id="GBS.0199.02"/>Annem hastalandı.</p>
			<p>Vücudu sanki az önce su verilmek üzere kaba konmuş bir çelik parçası gibi yanıyor ve aynı nahoş kokuyu taşıyordu. Annemin etrafına toplanıp küçük gözlerimizi koca koca açarak ona baktık. Annemin gözleri kapalıydı, dudakları şeffaf köpüklerle kaplıydı, ağzından birçok korkunç sözcük döküldü. Bir an yüksek sesle çığırıyor, hemen ardından kısık sesle sayıklıyordu; bir an neşeli<a id="GBS.0199.03"/> bir tonda konuşuyor, hemen ardından hüzünlü bir tona geçiyordu. Tanrı, Kutsal Bakire, melek, şeytan, Shangguan Shouxi, Papaz Malory, 3. Fan, 4. Yu, Büyük Hala, 2. Dayı, dede, nine... Çinli hayaletler ve yabancı tanrılar, hayatta olanlar ve ölüp gitmişler, bizim bildiğimiz hikâyeler ve bizim bilmediğimiz hikâyeler, hepsi birden annemin ağzından dur durak bilmeden dökülüyor, gözlerimizin önünde salınıyor,<a id="GBS.0199.04"/> yorumlanıyor, sahneleniyor ve değişime uğruyordu... Annemin ateşler içinde sayıkladıklarını anlamak evreni anlamakla eşdeğerdi, annemin sayıkladıklarını kayıt altına almak Gaomi Kuzeydoğu Bucağı’nın tüm tarihini kayıt altına almak demekti.</p>
			<p>Sarkmış yüzünün her yeri benlerle kaplı olan hancı annemin çığlıklarından hayrete düşmüş bir halde düşkün vücudunu sürükleyerek telaşla odamıza girdi. Adam<a id="GBS.0199.05"/> elini annemin alnına koyar koymaz geri çekip yine telaşla, “Çabuk doktor çağırın, anneniz ölmek üzere!” dedi. Bizlere şöyle bir baktıktan sonra 4. ablama dönüp, “En büyük sen misin?” diye sordu. 4. ablam başıyla onayladı. “Neden doktor çağırmıyorsun? Kızım, neden konuşmuyorsun?” diye sordu hancı. 4. ablam hemen ağlamaya başladı. Hancının önünde diz çöküp, “Amca, ne olur kurtar anamı,” diye yalvardı.<a id="GBS.0200.01"/> Hancı, “Kızım, daha kaç paranız kaldı?” diye sordu. 4. ablam annemin üzerinde kalan banknotları çıkardı, parayı hancıya uzatırken, “Amca, bu paraya 7. kız kardeşimi sattık,” dedi.</p>
			<p>Hancı parayı alırken, “Kızım, benimle gel, seni doktorun yanına götüreceğim,” dedi.</p>
			<p>7. ablamı satıp kazandığımız pembe banknotlar ortadan kaybolunca annemin gözleri açıldı.</p>
			<p>“Anamın gözleri açıldı, anamın<a id="GBS.0200.02"/> gözleri açıldı!” diye sevinç gözyaşları içinde hep birlikte bağrıştık. Annem elini kaldırıp hepimizi teker teker okşadı. “Ana... ana... ana... ana... ana...” diye bağrıştık yine. “Nine, nine,” diye kekeledi Sima’ların zavallı küçük böceği. “Kıza ne oldu, nereye gitti...” diye kolunu uzattı annem. 4. ablam sansar kürkünden mor bir mantonun içine kundaklanmış bebeği alıp anneme uzattı. Annem bebeği<a id="GBS.0200.03"/> kucağına alırken gözlerini kapattı, gözlerinden iki damla yaş süzüldü.</p>
			<p>Odadan gelen sesleri duyan hancı içeri girdi, üzgün ve ağlamaklı bir sesle 4. ablama, “Kızım, ben taş kalpli bir kurt değilim ama evde beslenecek boğaz çok, bu geçmiş birkaç haftalık oda parası, sonra yemek var, bir de mum ve yağ parası...” dedi.</p>
			<p>4. ablam, “Amca, bizim aileye büyük yardımın dokundu, sana borçlandık,<a id="GBS.0200.04"/> bir gün bunu sana ödeyeceğim ama ne olur bizi şimdi kapı önüne koyma, anam daha iyileşmedi...” dedi.</p>
			<p>18 Şubat 1941 sabahı, Shangguan Xiangdi, hastalıktan daha yeni çıkmış olan anneme bir tomar banknot uzatıp, “Ana, hancıya olan borcumuzu kapattım, bu da geri kalan para...” dedi.</p>
			<p>Annem şaşkınlıkla, “Xiangdi, bu parayı nereden buldun?” diye sordu.</p>
			<p>4. ablam hüzünlü bir gülümsemeyle, “Ana,<a id="GBS.0200.05"/> kardeşlerimi eve götür, artık burası bizim evimiz değil...” dedi.</p>
			<p>Yüzü küle dönen annem, 4. ablamın elini tutup, “Xiangdi, söyle anana...” dedi.</p>
			<p>4. ablam, “Ana, kendimi sattım... İyi fiyat biçtiler, hancı da pazarlıkta bana yardım etti...” dedi.</p>
			<p>Genelevin patroniçesi sanki bir hayvanı muayene ediyormuş gibi 4. ablamı inceledikten sonra, “Çok sıska,” dedi. Hancı, “Patron, bir çuval<a id="GBS.0201.01"/> pirinci yiyince hemen şişmanlar!” dedi. Patroniçe iki parmağını göstererek, “İki yüz yuan<a class="si-noteref" epub:type="noteref" href="#f26" id="ref_f26">26</a>, iyi günüme denk geldiniz, elim açık bugün!” dedi. Hancı, “Patron, bu kızcağızın anası hasta, bir sürü de kız kardeşi var, fiyatı biraz daha arttırsan ya...” dedi. Patroniçe, “Ah, bugünlerde hayır işlemek de iyice zorlaştı!” dedi. Hancı biraz daha yalvardı. 4. ablam yere diz çöktü. Patroniçe, “Tamam be,<a id="GBS.0201.02"/> benim kalbim yumuşaktır. Yirmi yuan daha veriyorum, bu vereceğim en yüksek fiyat!” dedi.</p>
			<p>Haberi duyan annem taş kesildi, vücudu iki yana sarsılarak yavaş yavaş yere devrildi.</p>
			<p>Bu sırada kapının dışından bir kadının yüksek sesle, “Kızım, gel hadi, burada seni bekleyecek kadar zamanım yok!” diye yırtındı.</p>
			<p>4. ablam yere diz çöküp anneme secde etti. Ardından ayağa kalktı, 5. ablamın saçlarını<a id="GBS.0201.03"/> okşadı, 6. ablamın yanağına hafifçe vurdu, 8. ablamın kulağını çekti, benim yanağıma da hızlı bir öpücük kondurdu. Sonra beni omuzlarımdan tutup tüm gücüyle sarstı, yüzündeki duygusal ifadeyle kar fırtınası içindeki bir erik çiçeğini andırıyordu.</p>
			<p>“Ah, Jintong ah, altın kardeşim benim,” dedi, “çabuk büyü ve iyice geliş, Shangguan ailesi artık senin eline bakıyor!” Konuşması bittikten sonra<a id="GBS.0201.04"/> bakışlarını son bir kez odanın içinde gezdirince boğazından hıçkırıklar yükselmeye başladı. Sanki dışarı koşturup kusacakmış gibi eliyle ağzını kapattı, ardından hızla gözden kayboldu.</p>
		</section>
		<section class="subchapter" epub:type="subchapter">
			<h2>7</h2>
			<p>Eve döndüğümüzde Shangguan Lingdi ve Shangguan Lü’nün cesetleriyle karşılaşacağımızı düşünüyorduk ama gözlerimizin önündeki sahneyle düşündüğümüzün arasında dağlar kadar fark vardı. Avlunun her yerine<a id="GBS.0201.05"/> bir şamata hâkimdi, saçları daha yeni sıfıra vurulmuş iki adam sırtlarını evin duvarına vermiş, başları eğik ve ciddi bir şekilde söküklerini dikiyordu. Sökük dikmede çok ustaydılar. Sökük diken adamların hemen yanında oturan iki kişi daha vardı, onların başları da ışıl ışıl parlıyordu, aynı ciddi ifade onlarda da vardı, ellerindeki kuzgun karası tüfekleri temizlemekle meşguldüler. Çınar ağacının<a id="GBS.0202.01"/> altında iki adam daha vardı, biri elindeki pırıl pırıl parlayan süngüyle ayakta dikiliyordu, diğeri bir tabureye oturmuştu, başı eğikti, boynunda beyaz bir bez parçası sarılıydı, ıslak saçlarında pıt pıt diye patlayan sabun köpükleri vardı. Ayakta dikilen adam dizlerini kırıp elinde tuttuğu süngüyü birkaç kez pantolonuna sürterek temizledi, sonra boşta kalan eliyle ıslak saçı köpükler içinde<a id="GBS.0202.02"/> olan adamın başını tuttu, süngüyü yukarı kaldırdı, bir süre sanki doğru noktayı arıyormuş gibi elinde süngüyle bekledi. Süngüyü üzerinde pıtlayan sabun köpüğünden baloncuklar olan başın tam ortasına koydu, kıçını havaya kaldırdı, elini aşağı kaydırınca süngü adamın ensesine kadar indi, bu minvalde adamın başını bir güzel kazıyıp geriye ışıl ışıl parlayan yeşil beyaz bir kafa derisi bıraktı. Bizim<a id="GBS.0202.03"/> fıstıkları depoladığımız yerde duran bir adam daha vardı, elinde uzun saplı bir balta tutuyordu, bacaklarını iyice aralamıştı, önündeki yaşlı bir karaağacı kesiyordu. Adamın arkasında bir yığın kesilmiş odun vardı. Baltayı iki eliyle havaya kaldırdı, bir an durdu, baltanın keskin yüzeyi gün ışığında parladı, hemen ardından baltayı hızla yere doğru savurdu. Adam baltayı savururken şöyle bir homurdandı,<a id="GBS.0202.04"/> balta göz açıp kapamadan karaağacın dalları arasında kayboldu. Ardından bir ayağıyla dalların üzerine basıp baltayı, iki eliyle sağa sola savurup ağaçtan kurtarmaya çalıştı. Sonra iki adım geri çekildi, eski pozisyonunu aldı, avuçlarına tükürüp baltayı tekrar havaya kaldırdı, karaağaç parçaları keskin bir sesle parçalandı, bir dal parçası havalandı, sanki bir havan topu parçasıymış gibi süzülüp<a id="GBS.0202.05"/> Shangguan Pandi’nin göğsüne çarptı. 5. ablam avazı çıktığı kadar bağırdı. Söküklerini diken adamlar ile tüfeğini temizleyen adam, başlarını kaldırıp etrafa bakındı. Saçları kazınan adam da neler olduğunu görmek için başını yukarıya kaldırdı ama elindeki süngüyle onu tıraş eden adam hemen onun başını aşağıya eğdi. “Kıpırdama!” dedi. Odun kesen adam, “Yemek isteyen birkaç dilenci gelmiş,” diye açıklamada<a id="GBS.0203.01"/> bulundu diğerlerine, ardından, “İhtiyar Zhang, İhtiyar Zhang, dilenciler geldi,” diye seslendi. Beyaz önlüklü, gri şapkalı, tüm yüzü kırış kırış bir adam belini iyice eğmiş bir halde koşarak bizim evin salonundan dışarı çıktı. Yenlerini iyice yukarıya kıvırmıştı, kolları una bulanmıştı, dost canlısı bir sesle, “Koca baldız, başka kapıyı deneyin, biz askeriz, erzakımız sınırlı, size verebileceğimiz<a id="GBS.0203.02"/> bir şeyimiz yok,” dedi.</p>
			<p>“Burası benim evim!” dedi annem soğuk bir sesle.</p>
			<p>Avludakiler bir an şaşkınlık içinde kalakaldı. O kafası sabunlu olan adam birden ayağa fırlayıp yenleriyle yüzüne akmış olan kirli suyu sildi, bize doğru, vah vah, diye garip çığlıklar attı. Bu adam Sun ailesinin dilsiz torunlarının en büyüğüydü.</p>
			<p>Dilsiz bize doğru koşturdu, ağzından tuhaf sesler çıkardı, bir yandan<a id="GBS.0203.03"/> da eliyle çeşitli jestler yaparak bize anlamını hiç çıkaramadığımız şeyler anlatıyordu. Şaşkınlık içinde onun kaba hatları olan yüzüne baktık, aklımızda yavaş yavaş bir düşünce filizlenmeye başladı. Dilsiz, toprak sarısı gözlerini kırpıştırdı, sarkık çenesi seğirdi. Doğu kanadındaki odaya gidip elinde kırık bir seramik kâse ve kuş resmiyle geri döndü, elindekileri yüzümüze doğru salladı. Elinde<a id="GBS.0203.04"/> süngü olan adam yanımıza gelip Dilsiz’in omzuna vurarak, “Dilsiz Sun, bu insanları tanıyor musun?” diye sordu.</p>
			<p>Dilsiz elindeki kâseyi yere bıraktı, yerden bir çıra alıp çömeldi, yere büyük harflerle çarpık çurpuk bir yazı yazdı: “O BENİM KAYINVALİDEM.”</p>
			<p>“Demek evin hanımı geri döndü,” dedi berber sıcak bir tavırla, “biz Demiryolu İmha Taburu’nun 5. Birliği’yiz, ben, birlik komutanıyım,<a id="GBS.0203.05"/> soyadım Wang, dinlenmek için buraya geldik, evinizi işgal ettiğimiz için çok üzgünüm, özür dileriz. Siyasi komiserimiz<a class="si-noteref" epub:type="noteref" href="#f27" id="ref_f27">27</a> damadınıza yeni bir isim verdi, Dilsiz Sun, kendisi çok iyi bir savaşçı, savaşta kahramanca ölmekten korkmayan bir adam, ondan öğreneceğimiz çok şey var. Hanımefendi, evinizden hemen çıkıyoruz, İhtiyar Lü, Küçük Du, Büyük Öküz Zhang, Dilsiz Sun, 7. Qin, evin hanımı için eşyalarınızı<a id="GBS.0204.01"/> <em>kang</em>’dan toplayın hemen,” dedi.</p>
			<p>Askerler ellerindeki işi bırakıp hemen eve daldılar. Birkaç dakika sonra dürülmüş şilteleri, bağlanmış yorganları, dizlerinde tozlukları, ayaklarında tabanları pamuklu bez ayakkabıları, omuzlarına astıkları tüfekleri ve boyunlarında el bombalarıyla avluda hazır ola geçtiler. Birlik komutanı, anneme, “Hanımefendi, artık içeri geçebilirsiniz. Diğerleri ben komiserimize<a id="GBS.0204.02"/> rapor verene kadar avluda bekleyecek,” dedi. Askerler, hatta şimdi Dilsiz Sun diye çağrılan koca dilsiz bile avluda düzgünce sıra olmuş, çam ağaçları gibi dikiliyordu.</p>
			<p>Birlik komutanı elinde tüfeğiyle koşarak uzaklaştı. Biz de eve girdik. Ocağın üzerinde saz ve bambu kamışından yapılmış iki tane buharda yemek pişirmeye yarayan kap vardı, sopanın içinde gürül gürül çıra yanıyordu, ocaktaki<a id="GBS.0204.03"/> su fokurduyordu, kapların deliklerinden buharlar yükseliyordu. Buharda pişmiş çörek kokusu aldık. O yaşlı aşçı, özür dilermiş gibi anneme doğru başını salladı. Çok kibar bir adamdı. Sobaya biraz daha çıra attı. “Sizin rızanız olmadan ocağınızda değişiklikler yaptığım için özür dilerim,” dedi, ardından ocağın altındaki derin oluğu işaret ederek, “bu oluk on körükten daha verimli,” diye ekledi. Alevler<a id="GBS.0204.04"/> öyle kükrüyordu ki insan kabın altı eriyecekmiş diye korkuyordu. Yanakları kırmızı kırmızı parlayan Shangguan Lingdi kapının eşiğinde oturuyordu, gözlerini kısıp dikkatle kapların deliklerinden çıkan buharları izliyordu. Havada kıvrıla kıvrıla süzülen buharlar birden değişik şekiller alıp gittikçe daha da güzelleşiyordu.</p>
			<p>“Lingdi!” diye seslenerek 3. ablamı şöyle bir yokladı annem.</p>
			<p>“Abla,<a id="GBS.0204.05"/> 3. abla,” diye seslendiler 5. ve 6. ablalarım.</p>
			<p>Shangguan Lingdi bize sanki yabancılarmışız ya da sanki buradan hiç ayrılmamış gibi kayıtsız bir bakış attı.</p>
			<p>Annemle birlikte az önce toplanmış odalara baktık, hepsi çok düzenliydi, annem içinde otursa mı yoksa ayakta dikilse mi bilemediği bir huzursuzlukla etrafta dolandı, sonra avluya geri döndü.</p>
			<p>Askerlerle birlikte sıraya girmiş olan<a id="GBS.0205.01"/> Dilsiz bize komik bir surat yaptı. Sima’ların küçük, henüz korku nedir bilmiyordu, korkusuzca askerlerin arasına karışıp dizlerine sıkı sıkı bağladıkları tozluklara ellemeye başladı.</p>
			<p>Birlik komutanı yanında orta yaşlı ve gözlüklü bir adamla birlikte avluya girdi. Anneme, “Hanımefendi, bu bey bizim Komiser Jiang,” dedi.</p>
			<p>Komiser Jiang’ın ak pak bir yüzü vardı, ne bıyığı ne de sakalı olan,<a id="GBS.0205.02"/> orta yaşlı bir adamdı. Belinde geniş deri bir kemer vardı. Göğüs cebinden altın bir kalem sarkıyordu. Bizi başıyla kibar bir biçimde selamlayıp kemerinin arkasında asılı olan deri çantasının içinden rengârenk bir şeyler çıkardı. “Küçük dostlar, biraz şeker yiyin,” dedi. Elindeki şekerleri bize paylaştırdı, annemin kucağındaki sansar kürkünden mor mantonun içinde kundaklanmış olan kızın payına bile<a id="GBS.0205.03"/> iki şeker düştü, onun şekerlerini annem kabul etti. Şekerin tadına ilk kez bakıyordum. Komiser, “Hanımefendi, umarım bu birliğin sizin evin doğu ve batı odalarında konaklamasına izin verirsiniz,” dedi.</p>
			<p>Annem hissiz bir tavırla başını salladı.</p>
			<p>Komiser yenini sıyırıp kol saatine baktı, ardından yüksek sesle, “Zhang, çörekler pişti mi?” diye sordu.</p>
			<p>Zhang, koşarak dışarı gelip, “Olmak<a id="GBS.0205.04"/> üzere,” dedi.</p>
			<p>Komiser, “Çocukların yemek işini sen ayarlarsın, önce onlar yesinler, ben kâtibe askerlerin istihkakları yeniden ayarlamasını söylerim,” dedi.</p>
			<p>Zhang sorun olmadığını söyledi.</p>
			<p>Komiser, anneme, “Hanımefendi, tabur komutanı sizi görmek ister, benimle gelin lütfen,” dedi.</p>
			<p>Annem tam kucağındaki bebeği 5. ablama vermek üzereyken, komiser elini uzatıp, “Hayır, o da gelebilir,”<a id="GBS.0205.05"/> dedi.</p>
			<p>Komiserin ardı sıra yürüyorduk –aslında komiserin ardı sıra yürüyen annemdi, ben annemin sırtındaydım, bebek de annemin kucağındaydı– <em>hutong</em>’dan çıktık, sokağı geçtik, Mutluluk Malikânesi’nin avlu girişine vardık. Kapıda ellerinde tüfek olan iki asker nöbet tutuyordu, bizi gördüklerinde topuklarını birbirine vurdular, sol ellerindeki tüfekleri dikleştirip sağ elleriyle pırıl pırıl parlayan<a id="GBS.0206.01"/> süngülerini tutarak bize resmî bir selam çaktılar. Büyük bir salona girene kadar birbiri ardına pek çok koridordan geçtik. Salonda üzerinde buharda pişmiş yiyeceklerin olduğu dikdörtgen şeklinde mor bir masa bulunuyordu. Masanın üzerindeki kaplardan birinde sülün, diğerinde yaban tavşanı vardı. Bir sepet de buharda pişmiş çörek vardı, çörekler öyle beyazdı ki maviye kaçıyordu. Sakallı bir adam<a id="GBS.0206.02"/> bizi gülerek karşıladı. “Hoş geldiniz, hoş geldiniz,” dedi.</p>
			<p>Komiser, “Hanımefendi, bu bizim tabur komutanı, Komutan Lu’dur,” diye adamı tanıttı.</p>
			<p>“Duyduğuma göre hanımefendinin de soyadı Lu’ymuş. Beş yüz yıl önce akraba olmalıyız öyleyse,” dedi Komutan Lu.</p>
			<p>“Komutanım, suçumuz nedir?” diye sordu annem.</p>
			<p>Komutan Lu önce bir duraksadı, ardından içten bir kahkaha attı, kahkahası geçince,<a id="GBS.0206.03"/> “Hanımefendi bizi yanlış anladı. Sadece sizi davet ettim, bundan başka bir anlam çıkarmayın. On yıl önce ben ve damadınız Sha Yueliang çok yakın arkadaştık, sizin daha yeni döndüğünüzü duyunca sizi ayağınızın tozuyla içki içmeye ve yemek yemeye davet ettim,” dedi.</p>
			<p>“O, benim damadım değil,” dedi annem.</p>
			<p>“Hanımefendi, gerçeği gizlemenin bir anlamı yok, kucağınızdaki çocuk Sha Yueliang’ın<a id="GBS.0206.04"/> kızı değil mi?” dedi Komiser.</p>
			<p>“Bu, benim kızım,” dedi annem.</p>
			<p>“Önce yemek yiyelim, önce yemek yiyelim, çok acıkmış olmalısınız,” dedi Komutan Lu.</p>
			<p>“Komutan Lu, biz gidelim,” dedi annem.</p>
			<p>“Hanımefendi öyle hemen gitmeyin, Sha Yueliang bana bir mektup yazıp kızına bakmamı söyledi, sizin durumunuzun da epey kötü olduğunu söyledi,” dedi Komutan Lu, ardından, “Tang!” diye seslendi.</p>
			<p><a id="GBS.0206.05"/>Çok güzel bir kadın asker içeriye koşar adım giriverdi.</p>
			<p>“Bebeği hanımın kucağından al da oturup rahat rahat yemek yiyebilsin,” dedi Komutan Lu.</p>
			<p>Kadın asker, annemin yanına gidip yüzünde hafif bir tebessümle kollarını açtı.</p>
			<p>Annem ısrarcı bir tonla, “Bu, Sha Yueliang’ın kızı değil, benim kızım,” dedi.</p>
			<p>Yine bir sürü koridordan geçip sokağa çıktık, <em>hutong</em>’ dan eve vardık.</p>
			<p>Sonraki<a id="GBS.0207.01"/> günlerde o Tang denilen güzel kadın asker, bizim eve durmadan yiyecek ve giyecek taşıdı. Yiyeceklerin arasında teneke kutular içine konmuş kedi, köpek, kaplan gibi hayvan şekilleri olan küçük bisküviler, cam şişelere konmuş beyaz mı beyaz süttozları ve toprak kaplara konmuş şeffaf mı şeffaf ballar vardı. Giyeceklerin içindeyse ipek, saten ve pamuktan yapılmış, üzeri işlemeli ceket ve pantolonlar<a id="GBS.0207.02"/> vardı, bir de iki yanından tavşankulakları sarkan bir şapka. “Bunları,” dedi kadın asker, “bunların hepsini Komutan Lu ve Komiser Jiang ona gönderdi,” parmağıyla annemin kucağındaki kızı işaret ederek, ardından beni işaret ederek, “tabii ki kardeşi de yiyebilir,” diye ekledi.</p>
			<p>Annem, yüzünden sıcaklık akan, elma yanaklı, kayısı gözlü kadın asker Tang’a ilgisizce baktı. Annem, “Bunları al da<a id="GBS.0207.03"/> geri götür, Tang kızım, fakir bir ailenin çocuğu böyle hediyeler kabul edemez,” dedi. Annem, meme uçlarından birini benim, diğerini Sha Yueliang’ın kızının ağzına sokuverdi. Kız halinden memnun bir tavırla meme emiyordu, bense öfkeyle emiyordum. Eliyle başıma dokununca onun kıçını tekmeledim, hemen hıçkıra hıçkıra ağlamaya başladı. Sonra 8. ablam Shangguan Yünü’nün ay ve güneşin bile duymak isteyeceği,<a id="GBS.0207.04"/> hafif ve yumuşak hıçkırıklarını da duydum.</p>
			<p>Tang, Komiser Jiang’ın bebeğe bir isim verdiğini söyledi, komiser okumuş yazmış bir adammış, Chaoyang Üniversitesi’nden mezunmuş, kaligrafi bilir, resim yaparmış ve İngilizcesi çok akıcıymış. Sha Zaohua<a class="si-noteref" epub:type="noteref" href="#f28" id="ref_f28">28</a>, bu ismi nasıl buldunuz? Hanımefendi, o kadar da şüpheci olmayın, Komutan Lu iyi kalpli bir adamdır. Eğer bu bebeği almak isteseydik, onu elinizden<a id="GBS.0207.05"/> tereyağından kıl çeker gibi almaz mıydık? Tang, göğsünden cam bir şişe çıkardı, şişenin üzerinde sarı plastikten bir meme ucu vardı. Bir kâsenin içine biraz bal ve süttozu –birden Shangguan Xiangdi’yi alıp götüren o yabancı kadının bedeninden gelen kokuyu aldım, bu süttozunun yabancı kadının sütünün tozu olduğunu biliyordum artık– koydu, üzerine sıcak su ekleyip iyice karıştırdı, sonra karışımı<a id="GBS.0208.01"/> şişeye doldururken, “Hanımefendi, kızı ve oğlunuzu aynı anda emzirmeyin, böyle giderse yakın zamanda kurur kalırsınız, izin verin de kızı ben besleyeyim,” dedi. Bunu der demez, Sha Zaohua’yı kucağına aldı. Sha Zaohua’nın ağzı, annemin meme ucunu Kuşçu Han’ın sapan lastiğini çektiği gibi uzattı, sonunda bıraktı, serbest kalan meme ucu üzerine işenmiş bir sülük gibi ufalarak toplandı, yeniden eski<a id="GBS.0208.02"/> haline dönmesi çok zaman aldı. Memelerin bu hali içimi acıttı, içimde memelere yaptığı için Sha Zaohua’ya karşı bir nefret büyüdü. Ama bu nefret edilesi küçük cadı sanki hiç umurunda değilmiş gibi Tang denen genç kızın kucağında sahte bir memeden sahte bir sütü deli gibi içmekle meşguldü. O tatlı sıvıdan içtiği için onu hiç de kıskanmadım. Annemin memeleri sonunda bir kez daha tamamıyla bana aitti<a id="GBS.0208.03"/> artık, uzun süredir hiç bu kadar kesintisiz ve huzurlu bir uykuya dalmamıştım, rüyamda ağzımı gördüm, ağzım benim sarhoşluğumu ve mutluluğumu emiyordu, rüyam hoş kokulu sütle doluydu!</p>
			<p>O günden sonra Tang denen kıza bir gönül borcum olduğunu hissettim. Onun o kalın ve gri renkli askerî üniformasının altından kabaran memelerini çok güzel ve çok sevimli bulmaya başladım. Memeleri biraz sarkık<a id="GBS.0208.04"/> gibi görünse de şekilleri bir numaraydı. Sha Zaohua’yı besledikten sonra şişeyi bir yere koydu, samur kürkünden mor mantoyu açınca Sha Zaohua’nın tilki sidiği gibi kokan üzerine sinmiş kendi çiş kokusunu aldım. Sha Zaohua’nın derisinin süt beyazı olduğunu gördüm. Yüzü kömür karası olan birinin böylesine beyaz bir deriye sahip olabileceğini hiç düşünmemiştim. Tang, Sha Zaohua’ ya pamuklu saten bir<a id="GBS.0208.05"/> giysi giydirip başına da tavşan derisi şapkayı takarak onu çok güzel bir bebeğe dönüştürdü. O sansar kürkünden mor mantoyu bir kenara attı, Sha Zaohua’yı kollarına alıp havaya fırlattı, ardından havada yakaladı. Sha Zaohua kıkır kıkır güldü.</p>
			<p>Annem gergin bir şekilde öne atılıp Sha Zaohua’yı tekrar kucağına almaya gitti. Tang, Sha Zaohua’yı anneme verirken, “Hanımefendi, Komutan Sha, onu gördüğünde<a id="GBS.0209.01"/> çok mutlu olacak,” dedi.</p>
			<p>“Komutan Sha mı?” diye sordu şaşkınlık içinde annem asker kıza.</p>
			<p>“Hanımefendi, yoksa bilmiyor muydunuz? Damadınız artık Bohai bölgesinin garnizon komutanı, üç yüzden fazla adamı ve bir tane de Amerikan cipi var,” dedi.</p>
			<p>Sha Yueliang elindeki mektubu paramparça edip öfkeyle, “Lu Dapao, Dört Göz Jiang, bunu ancak rüyanızda görürsünüz!” dedi.</p>
			<p>Demiryolu İmha<a id="GBS.0209.02"/> Taburu’nun habercisi, “Komutan Sha, sizin sevgili kızınıza bizler ancak âşık olabiliriz!” dedi makul bir ifadeyle.</p>
			<p>“Rehin almakmış, bu ne beceri!” dedi Sha Yueliang. “Gidip Lu ve Jiang’a Bohai’ye saldırmalarını söyle sıkıysa!”</p>
			<p>Haberci, “Komutan Sha, geçmiş zaferlerinizi unutmayın!” dedi.</p>
			<p>Sha Yueliang, “Ben Japonlarla savaşırsam savaşırım, teslim olacaksam da olurum, bundan kime ne?<a id="GBS.0209.03"/> Lütfen bir daha bu konuyu açıp beni suçlamaya kalkışma, yoksa bir sonrakine bu kadar nazik olmam!” dedi.</p>
			<p>Tang, kırmızı plastik bir tarak çıkarıp 5. ve 6. ablalarımın saçlarını taradı. Tang, 6. ablamın saçlarını tararken 5. ablam hastalıklı bir şekilde onu izliyordu. 5. ablamın bakışları bir tarak gibi Tang’ın vücudunu baştan aşağıya, aşağıdan yukarıya taradı. Tang, 5. ablamın saçlarını tararken<a id="GBS.0209.04"/> 5. ablam korkudan donup kaldı, yüzündeki ve boynundaki derilerin tüyleri ürperdi, gözenekleri pirinç büyüklüğüne erişti. Tang, ablalarımın saçlarını taradıktan sonra gitti. 5. ablam anneme, “Ana, ben asker olmak istiyorum,” dedi.</p>
			<p>İki gün sonra Shangguan Pandi, üzerine gri bir askerî üniforma giydi. En önemli görevi Tang’la birlikte Sha Zaohua’nın altını değiştirmek ve onu biberonla beslemekti.</p><div style="display:none;"><a id="GBS.0209.05"/></div>
			<p>Hayatımızın en iyi dönemine girmiştik, her şey tıpkı o zamanlar meşhur olan bir şarkının söylediği gibiydi:</p>
			<p>Küçük kız, küçük kız, tasalanmana lüzum yok,</p>
			<p>Gencini bulamıyorsan, bir de yaşlısına bak.</p>
			<p>Eğer yoldaşlarının peşinden gelirsen,</p>
			<p>Lahana ve haşlanmış domuz etidir seni bekleyen,</p>
			<p>Ve bir kap çörek hâlâ dumanı tüten...</p>
			<p>Lahana ve haşlanmış domuz etini çok görmesek de<a id="GBS.0210.01"/> arada yiyorduk, bu çörekler için de geçerliydi ama turp ve tuzlanmış balık her daim soframızdaydı, bir de kocaman, somun somun mısır ekmeği.</p>
			<p>“Kuraklık sarmısağı, açlık da askeri öldürmez,” dedi annem içini içli içli çekerek, “askerler birden velinimetimiz oldu, bunun olacağını daha önceden bilseydim, çocuklarımı satmama gerek kalmazdı. Xiangdi, Qiudi, zavallı yavrularım benim...”</p>
			<p>Bu kısacık<a id="GBS.0210.02"/> sürede annemin sütünün kalitesi hiç olmadığı kadar yükseldi, Shangguan Jintong sonunda annesinin pamuklarla döşenmiş kesesinden dışarı fırladı, artık yürüyordum, yirmi adım, elli adım, yüz adım derken sonunda emeklemeye paydos. Şu beceriksiz dilim de canlanmıştı, artık akıcı bir şekilde küfredebiliyordum. Sun’ların koca dilsiz benim kuşumu çimdiklediğinde ona öfkeyle sövdüm: “Ananı sikeyim!”</p><div style="display:none;"><a id="GBS.0210.03"/></div>
			<p>6. ablam okuma yazma kursuna başladı, orada şarkı söylemeyi öğretiyorlardı, şöyle şakırdı:</p>
			<p>On sekizinci ablam yazıldı askere,</p>
			<p>Orduya katılmak gerçekten şahane,</p>
			<p>Uzun atkuyruğunu şak diye kesti,</p>
			<p>Saçları artık “kısa, küt ve perçemli”ydi.<a class="si-noteref" epub:type="noteref" href="#f29" id="ref_f29">29</a></p>
			<p>Şimdi yol başında nöbette,</p>
			<p>Kaçamaz elinden hiç kimse.</p>
			<p>Okuma yazma kursu kilisede veriliyordu. Karakaçan Birliği’nin bıraktığı eşek<a id="GBS.0210.04"/> dışkıları dışarı süpürülmüştü. Kilisenin kırılmış oturma sıraları elden geçirilip yeniden eski yerlerine konmuştu. Kanatlı melekler ortadan kaybolmuştu, belki de uçup gitmişlerdi. Hünnap ağacından yapılmış İsa da ortalıkta görünmüyordu, belki cennete yükselmişti, belki de biri çalıp yakacak odun yapmıştı. Duvarda bir karatahta asılıydı, karatahtanın üzerinde büyük beyaz Çince karakterler yazılıydı.<a id="GBS.0210.05"/> Bir peri kızından daha güzel olan Tang, eline bir sopa almış, karatahtanın üzerine tak tak diye vurup yazıları gösteriyordu.</p>
			<p>Japonlara Diren, Japonlara Diren. Çocuğunu emziren ya da ayakkabı tabanı diken kadınlar bir yandan da yoldaş Tang’ın dediklerini tekrar ediyordu: Japonlara diren –<em>Japonlara diren</em>– arada da kenevirden yapılmış iplerin hışırtısı duyuluyordu.</p>
			<p>Kadınların arasına düşmüştüm<a id="GBS.0211.01"/> işte, etrafımda envai çeşit meme vardı. 5. ablam kürsüye çıkıp kürsünün aşağısında kalan kadınlara şöyle seslendi: Halk bir sudur ama asker kardeşlerimiz suyun içinde yüzen balıklardır, doğru mu değil mi? Doğru. Balık en çok neden korkar? Balık neden korkar? Balık oltadan korkar mı? Balık balıkçıdan korkar mı? Balık suyılanından korkar mı? Balık en çok ağdan korkar! Evet, doğru, balık en çok<a id="GBS.0211.02"/> ağdan korkar! Başınızın arkasında ne var? Topuz.Topuzun üzerindeki ne? Ağ. Birden neyden bahsedildiğini anlayan kadınların yüzleri bir kızardı, bir solgunlaştı, birbirlerine fısıldamaya başladılar, kuş gibi ciyakladılar. Kesin topuzlarınızı, çıkarın başınızdan ağlarınızı, Komutan Lu ve Komiser Jiang’ı koruyun, onların önderliğindeki Demiryolu İmha Taburu’nu koruyun. Saçını ilk kim kesmek ister? Shangguan<a id="GBS.0211.03"/> Pandi eline büyük bir makas alıp ince ve narin parmaklarıyla makası açtı, açılan makas aç bir timsaha dönüştü. Tang, “Düşünün bir, onca acıya katlanmış ninelerinizi, analarınızı, teyze ve halalarınızı, kız kardeşlerinizi düşünün bir, biz kadınlar üç bin yıl boyunca hep baskı altında yaşadık, şimdi omurgamızı düzeltmenin zamanıdır, Hu Qinlian, anlat bize, o alkolik kocan Yarım Şişe Nie hâlâ<a id="GBS.0211.04"/> seni dövüyor mu?” dedi. Yüzü toprak sarısına dönen Hu Qinlian denen genç kadın kucağında çocuğuyla ayağa kalkıp kürsünün üzerinde duran cesur ve kahraman kadın askerlere, Tang ve Shangguan’a baktı, sonra başını eğip, “Hayır, dövmüyor,” dedi. Asker Tang ellerini çırpıp, “Duydunuz mu kadınlar, Yarım Şişe Nie bile karısına el kaldırmaya cesaret edemiyor. Bizim kurduğumuz Kadınların Kurtuluşu Derneği,<a id="GBS.0211.05"/> kadınlar için bir yuvadır, sizler için yapılmıştır, kadınlara yapılan yanlışları düzeltmek için kurduk bu derneği. Kadınlar, şimdi yaşadığımız eşit ve mutlu yaşam, nereden geliyor? Öyle kendi kendine gökten mi düştü? Yoksa yerden mantar gibi mi bitti? Hayır, hayır, hiç de değil. Bunun sadece tek bir gerçek nedeni var, o da Demiryolu İmha Taburu’nun buraya gelmesidir, burada Dalan şehrinde, Gaomi<a id="GBS.0212.01"/> Kuzeydoğu Bucağı’nda düşman hatlarının arkasında kaya gibi sağlam, çelik gibi sert bir üs kurduk. Bizler kendine güvenen, sıkı çalışıp basit yaşayan insanlarız, buraya insanların yaşamını, özellikle kadınların yaşamını iyileştirmek için geldik. Bizim feodalizm ve batıl inançlarla işimiz olmaz, tüm ağlarımızdan onları parçalayarak kurtulmalıyız, bunu sadece Demiryolu İmha Taburu için yapmayacağız,<a id="GBS.0212.02"/> bunu en çok kendimiz için istiyoruz! Kadınlar, kesin topuzlarınızı, çıkarın başınızdan ağlarınızı, hepimiz saçlarımızı küt kesip perçem bırakıyoruz!” dedi.</p>
			<p>“Ana, ilk kestiren sen ol,” dedi Shangguan Pandi elinde makasla anneme doğru gelirken.</p>
			<p>“Evet, Shangguan’ların reisi saçını ilk kestiren olmalı,” dedi kadınlar hep bir ağızdan, “ardından biz de kestireceğiz.”</p>
			<p>“Ana, ilk kestiren sen<a id="GBS.0212.03"/> olacaksın,” dedi 5. ablam, “kızın seninle gurur duyuyor!”</p>
			<p>Annemin yüzü kızardı, başını öne doğru uzatıp, “Kes hadi, Pandi, Demiryolu İmha Taburu’nun yararına olacaksa değil topuzu, iki parmağımı bile kestiririm gözümü kırpmadan!” dedi.</p>
			<p>İlk alkış asker Tang’dan geldi. Ardından tüm kadınlar alkışlamaya başladı.</p>
			<p>5. ablam annemin saçını açtı, annemin kıvrımlı kara saçları boynundan aşağı<a id="GBS.0212.04"/> süzüldü. Annemin yüzündeki ifade duvarın üzerindeki neredeyse çırılçıplak olan Meryem denilen Kutsal Ana’nın yüzündeki ifadenin tıpatıp aynısıydı. Ciddi, üzgün, dingin, uysal ama her an kendini feda etmeye hazır bir ifade. Benim vaftiz edildiğim bu kilisenin içi hâlâ leş gibi eşek boku kokuyordu, Papaz Malory’nin beni ve 8. ablamı vaftiz ederkenki hali o ahşap su teknesinin içinden çıkıp gözlerimin<a id="GBS.0212.05"/> önünde süzülüverdi. “Pandi, kes hadi, niye tereddüt ediyorsun?” dedi annem. Shangguan Pandi’nin elinde tuttuğu büyük makas sonunda ağzını açıp annemin saçlarını şak şak şak diye ısırıverdi. Annem başını kaldırdığında saçları küt kesimli ve perçemli bir kadına dönüşmüştü bile. Annemin yeni saçları kulak memelerini ancak kapatıyordu, o güzel ince boynu açığa çıkmıştı. Topuzunun verdiği ağır yük<a id="GBS.0213.01"/> ortadan kalkınca annemin başı daha genç ve daha canlı görünüyordu, üzerine bir hafiflik gelmişti, ağırbaşlılığını kaybedince yüzüne aptal bir maymunu andıran bir ifade yerleşti biraz, hafifleyen başını öyle hızlı hareket ettiriyordu ki bu haliyle biraz da Kuş Perisi’ni andırıyordu. Annemin yüzü kıpkırmızı kesilmişti. Asker Tang belinden küçük yuvarlak bir ayna çıkarıp aynayı annemin yüzüne tuttu,<a id="GBS.0213.02"/> annem utanarak başını yana çevirince aynadaki yansıması da başını yana çevirdi, utanç içinde aynadaki “küt kesilmiş kısa saçlı ve perçemli” kadını izledi, başı eskisinden kat kat küçülmüş bir haldeydi, başını aceleyle çevirip başka bir yöne baktı.</p>
			<p>“Güzel olmuş mu?” diye sordu asker Tang.</p>
			<p>“Çirkinlikten öleceğim...” diye alçak sesle cevapladı annem.</p>
			<p>“Shangguan’ların reisi bile saçını<a id="GBS.0213.03"/> kestirdikten sonra sizler hâlâ neyi bekliyorsunuz?” diye yüksek sesle bağırdı asker Tang.</p>
			<p>Kes hadi. O zaman kestirelim. Yeni moda bu. Her hanedanlık değişiminde saçlar yeni çiçekler açar. Önce beni kes. Benim sıram. Şak şak. Şaşkın çığlıklar, pişman iç çekişler. Yere eğilip bir tutam saç aldım. Yerde envai çeşit saç vardı, karası, açık kahverengisi, kalın tellisi, ince tellisi. Kalın telli<a id="GBS.0213.04"/> olanlar sert ve karaydı. İnce telli olanlarsa yumuşak ve açık kahverengi. Yerdeki saç yığınının içinde en güzeli anneminkiydi. Annemin saçlarını sıkınca ucundan yağ süzülüyordu.</p>
			<p>O günler bir kendinden geçme halinde güllük gülistanlık yaşandı, Sima Ku’nun köprüden geriye kalan hurdaları sergilediği günlerden daha fazla şamata içinde geçti. Demiryolu İmha Taburu’ndakilerin marifetleri saymakla<a id="GBS.0213.05"/> bitmiyordu, şarkı söyleyen mi dersiniz, dans eden mi, aralarında flüt, <em>qin</em>,<a class="si-noteref" epub:type="noteref" href="#f30" id="ref_f30">30</a> arp gibi çeşitli müzik aletleri çalanlar da vardı, ne ararsanız bulunuyordu. Köyün düz duvarları kireçli suyla yazılmış sloganlarla kaplandı. Her sabah gündoğumunda dört genç asker, Sima’ların gözetleme kulesine çıkıp güneşe karşı borazan çalma alıştırması yapıyordu. Başlarda sadece mö mö diye inek sesi çıkarıyorlardı,<a id="GBS.0214.01"/> bu ses yavaş yavaş, hav hav diye köpek havlamasına dönüştü, notalar kıvrıldı büküldü, yükseldi alçaldı, indi çıktı ve en sonunda kulağa hoş gelen bir melodiye dönüştü. Askerler göğüslerini kabartıp başlarını kaldırıyor, boyunlarını düzleştirip yanaklarını şişiriyorlardı, altın rengi küçük borazanlarından dışarıya kırmızı ipekten püskülleri olan güçlü ve güzel başaklar üflüyorlardı. Borazan çalan<a id="GBS.0214.02"/> bu dört genç askerin içinde en yakışıklısı adı Ma Tong olan bir delikanlıydı, su gibi çağıldayan narin bir ağzı, yanaklarında gamzeleri ve yelken gibi kepçe kulakları vardı. Çok canlı ve çok hareketliydi, ağzı sanki bal sürülmüş gibi tatlıydı, yani ağzından bal damlıyordu. Büyük bir tantana eşliğinde köydeki yirmiden fazla kadını ciciannesi yaptı. Onu görünce bu ciciannelerin memeleri hoplamaya<a id="GBS.0214.03"/> başlıyordu ve onun ağzına meme uçlarını sokabilmek için ölüyordu hepsi. Ma Tong bir gün birlik komutanına emir gibi bir şey iletmek için bizim eve geldi. O sırada nar ağacının altına çömelmiş karıncaların ağaca tırmanmasını inceliyordum, o da merak etmiş olacak yanıma çömelip benimle birlikte karıncalara bakmaya başladı. Bu işe benden daha iyi odaklanmıştı, karıncaları parmaklarıyla ezmede benden<a id="GBS.0214.04"/> daha becerikliydi, bana karınca yuvasına nasıl işeyeceğimi bile gösterdi. Başımızın üzerinde ateş gibi kızarmış nar çiçekleri vardı, dördüncü aya girmiştik, hava tam bahar havasıydı, gök mavi, bulutlar beyazdı, bir kırlangıç sürüsü tembel güney rüzgârının esintisinde bir oraya, bir buraya uçuşuyordu.</p>
			<p>Annem şöyle bir kehanette bulunmuştu: Ma Tong, gibi yakışıklı ve hayat dolu çocuklar genelde<a id="GBS.0214.05"/> uzun yaşamaz, Tanrı ona pek çok lütufta bulunmuş, hayat çeşmesinden sarhoş olacak kadar içmiş olmalı, Güney Dağı kadar uzun bir hayatı olamaz, bir oda dolusu çoluk çocuk, torun torbaya karışıp sonlanmayacak hayatı. Annemin dediği çıktı, gökyüzünün yıldızlarla kaplı olduğu bir gece yarısı sokak birden genç bir adamın çığlıklarıyla çınladı: Komutan Lu, Komiser Jiang, yalvarırım size, ne olur bu sefer<a id="GBS.0215.01"/> canımı bağışlayın... Ben üç kuşaktan geriye kalan tek kişiyim, dedemle ninemin benden başka torunları yok, ana babamın da benden başka oğulları... Eğer beni öldürürseniz Ma ailesinin soyu kuruyacak... Cicianne Sun, cicianne Li, cicianne Cui, bütün ciciannelerim, gelip beni kurtarın... Cicianne Cui, seninle Komutan Lu iyi anlaşırsınız, benim yerime ondan af dilesen... Ma Tong köyün dışına çıkana<a id="GBS.0215.02"/> kadar tüm yol boyunca bağırdı, sonra keskin bir silah sesi yankılandı, ardından her yere bir sessizlik çöktü. O peri masallarından fırlamış gibi olan genç borazancı o günden sonra bir daha ortalıkta görülmedi. O sürüsüne bereket ciciannelerinin hiçbiri hayatını kurtaramadı, çocuğun suçu şuydu: Kurşun çalıp satmaya çalışmak.</p>
			<p>Ertesi gün sokağa büyük parlak kırmızı bir tabut kondu. Bir de bekleyen<a id="GBS.0215.03"/> bir at arabası vardı. Bir grup asker tabutu arabanın üzerine koydu. Tabut dört parmak kalınlığında sedir ağacından yapılmıştı, üzerine dokuz kat gomalak cilası çekilmiş ve dokuz kat kumaş örtülmüştü. On yıl suda kalsa bir damla bile su geçirmez, “38”liğin mermileri bile işlemezdi, toprağın altında bin yıl kalsa da çürümezdi. Tabut çok ağırdı, tabutun altına giren onlarca asker takım liderlerinin<a id="GBS.0215.04"/> emriyle tabutu sırtlayıp yavaşça kaldırdılar.</p>
			<p>Tabut arabaya konulduktan sonra askerler arasında elle tutulabilecek kadar gergin bir hava esti, askerler asık yüzle, mekik dokur gibi ve küçük adımlarla bir ileri bir geri koşturuyordu. Ardından eşek üzerinde beyaz sakallı yaşlı bir adam geldi. Tabutun yanında eşekten indi. Pat pat diye tabutun üzerine iki kere vurdu, feryat figan ağlıyordu, tüm<a id="GBS.0215.05"/> yüzü gözyaşlarıyla ıslanmıştı, sakallarından bile gözyaşı damlıyordu. Bu adam Ma Tong’un dedesiydi, Qing Hanedanı döneminde memurluk yapmış, eğitimli ve kültürlü biriydi. Komutan Lu ve Komiser Jiang birden kendilerini ortaya fırlatıp ne yapacaklarını bilemez bir halde yaşlı adamın arkasında dikildiler. Yaşlı adam yeterince ağladıktan sonra ardına dönüp gözlerini Komutan Lu ve Komiser Jiang’a dikti.<a id="GBS.0216.01"/> Komiser Jiang, “Ma Bey, siz klasiklere aşina, okumuş bir adamsınız, doğru ve yanlışı birbirinden ayırt edebilirsiniz. Ma Tong’u büyük bir pişmanlık duyarak cezalandırdık,” dedi. Komutan Lu da, “Büyük bir pişmanlıkla,” diye tekrarladı söylenileni. Yaşlı adam Komutan Lu’nun yüzüne tükürerek, “Bir kanca çalan, hırsız; ülkeyi soyan, asilzade ilan edilir. Japonlara direnelim dersiniz ama tek yaptığınız<a id="GBS.0216.02"/> sefahat içinde yaşamak, sizlere yer içki, gök çiçek!” dedi. Komiser Jiang ciddi bir sesle, “Bey amca, bizler gerçekten Japonlara karşı direnişteyiz, ordumuz bu konuda çok ciddidir, aramızda sefahat düşkünü olanlar olabilir ama biz onlardan değiliz!” dedi. Yaşlı adam, Komutan Lu ve Komiser Jiang’ın yanından geçerken bir kahkaha attı, başını göğe çevirip ilerledi, küçük eşeği de başı eğik bir<a id="GBS.0216.03"/> halde onu takip etti. Tabutu taşıyan at arabası da eşeğin peşine düşüp ağır ağır yola koyuldu. Arabacının ata bağırması hüzünlü ağustosböceklerinin çığlıklarını andırıyordu.</p>
			<p>Ma Tong’un öldürülmesi, Demiryolu İmha Taburu’nun temellerini bir deprem gibi sarstı. Sahte güvenlik ve mutluluk duyguları paramparça oldu, Ma Tong’u vuran silahın sesi bizlere savaş yıllarında insan yaşamının karınca<a id="GBS.0216.04"/> kadar değeri olmadığını anlattı. Ma Tong olayı görünürde askerî disiplin ve adaletin bir zaferi olarak görünse de bu olayın Demiryolu İmha Taburu’nun üyeleri arasında da olumsuz etkileri oldu. Birkaç gün sonra askerler arasında sarhoş olup kavga çıkaranlar görüldü, bizim evde konaklayan taburda da hoşnutsuzluk belirtileri baş göstermeye başladı. Birliğin komutanı Wang, “Ma Tong bir günah keçisiydi!<a id="GBS.0216.05"/> Bu kadar küçük bir çocuk nasıl olur da bu mühimmatı satabilir? Hem dedesi yüksek derecede bir memurmuş, ailesinin binlerce dönümlük verimli tarlaları, pek çok at ve eşeği var, mühimmatı satmakla elde edeceği birkaç kuruşla ne yapacaktı ki? Bence bu küçük çocuk, o ahlaksız ciciannelerinin elinde ölmüştür. Yaşlı memur boşuna, ‘Japonlara direnelim, dersiniz ama tek yaptığınız sefahat içinde yaşamak,<a id="GBS.0217.01"/> sizlere yer içki, gök çiçek!’ demedi,” diye bir açıklamada bulundu. Komutan bu şikâyetleri sabah söylemişti, öğleyin Komiser Jiang yanında iki korumayla bizim eve geldi. Komutan ciddi bir tavırla, “Wang Mugen, benimle birlikte komuta merkezine geliyorsun,” dedi. Wang Mugen, gözlerini askerlerine dikip, “Aranızda hangi piç kurusu dedesini sattı bakayım?” diye sövdü. Askerler birbirlerine bakındı,<a id="GBS.0217.02"/> hepsinin yüzü kireç gibiydi, içlerinde sadece Dilsiz Sun aptal bir gülümsemeyle kahkahalar atıyordu, komiserin yanına gidip el kol hareketleriyle ona Sha Yueliang’ın karısını elinden aldığını anlattı. Komiser, “Dilsiz Sun, birliğin yeni komutanı sensin,” dedi. Dilsiz Sun boynunu tuhaf bir biçimde büküp komiserin ağzına baktı. Komiser, Dilsiz’in elini avuçladı, bir dolma kalem çıkarıp onun eline bir<a id="GBS.0217.03"/> şeyler karaladı. Dilsiz elini geri çekip yazıyı dikkatle incelemeye başladı. Sonra heyecandan eli ayağı birbirine dolandı, sarı gözlerinden bir parıltı geçti. Wang Mugen alaycı bir tavırla, “Böyle giderse Dilsiz yakında konuşmaya da başlar,” dedi. Komiser korumalarına el etti. Korumalar öne atılıp Wang Mugen’i iki yanından yakaladılar. Wang Mugen, “Demek eşek öldü ortaklık bozuldu ha,<a class="si-noteref" epub:type="noteref" href="#f31" id="ref_f31">31</a> benim<a id="GBS.0217.04"/> zırhlı treni havaya uçurduğumu hemen unutuverdiniz,” diye haykırdı. Wang Mugen’in haykırışlarına aldırmayan komiser, Dilsiz’in yanına gidip onun omuzlarına vurdu, gururu iyice okşanan Dilsiz göğsünü kabartıp komisere selam verdi. <em>Hutong</em>’dan Wang Mugen çığlıkları yükseliyordu: “Beni kızdırmak demek <em>kang</em>’ınızın altına mayın koymak demektir!”</p>
			<p>Komutanlığa yükselen Dilsiz’in yaptığı ilk şey annemin<a id="GBS.0217.05"/> yanına gidip kadınını istemek oldu. Annem o sırada Sima Ku’nun yaralandıktan sonra saklandığı değirmentaşının yanında İmha Birliği için sülfür ezmekle meşguldü. Değirmentaşının yüz metre yakınında Shangguan Pandi birkaç kadına çekiçle hurda metalleri nasıl döveceklerini gösteriyordu. Shangguan Pandi’nin yüz metre yakınında İmha Birliği’nin ustabaşı, çıraklarına dört yiğit adamın ancak yerinden<a id="GBS.0218.01"/> oynatabildiği körüğü havaya kızgın buharlar saçan fırına bağlamayı öğretiyordu. Onların ayaklarının altındaki kumda mayın kalıpları gömülüydü. Annem ağzına bir havlu sarmıştı, küçük eşeği değirmentaşı etrafında güdüyordu. Sülfürün o acı ve keskin kokusu annemin gözlerini yaşartmıştı, çekirge kafalı eşek de durmadan hapşırıyordu. Sima Ku’nun oğluyla ben ağaçların altına çömelmiştik, annemin emri<a id="GBS.0218.02"/> üzerine Shangguan Niandi başımızda duruyordu, annem bizim değirmentaşının yanına yaklaşmamızı istemiyordu. Dilsiz sırtında taşıdığı Hanyang tüfeği ve elinde oynadığı aile yadigârı Myanmar kılıcıyla sendeleyerek değirmentaşının yanına geldi. Eliyle eşeğin önünü kestiğini gördük, kılıcını annemin önünde havaya kaldırdı, pırıl pırıl parlayan kılıç havada şakıdı. Annem eşeğin arkasında duruyordu, elinde<a id="GBS.0218.03"/> neredeyse kel kalmış bir süpürge vardı, gözlerini dikip ona baktı. Avucuna yazı yazılmış olan elini uzatıp anneme gösterirken ağzından neşeli kahkahalar yükseldi. Annem sanki onu tebrik edermiş gibi başını salladı. Ardından Dilsiz’in yüzünde bir dizi ifade belirdi. Annem sanki onun tüm dediklerine hayır dermiş gibi durmadan başını sallıyordu. Sonra Dilsiz, elini kaldırıp eşeğin başına bir tokat<a id="GBS.0218.04"/> savurdu, eşeğin iki ön bacağı birden kıvrılınca hayvan değirmentaşına doğru savruldu. Annem, “Hayvan! Seni canı çıkasıca hayvan!” diye bağırdı. Dilsiz, ağzını çarpıtıp güldü, geldiği gibi sendeleyerek geri döndü. Diğer tarafta eritme fırınının kapağı uzun demir bir kancayla açıldı, erimiş akkor demir bir kazana boşaltılırken etrafa saçılan damlalar muhteşem kıvılcımlara dönüştü. Annem, eşeği kulağından<a id="GBS.0218.05"/> çekip ayağa kaldırdı. Ağaçların altına gelip ağzını kapayan sarı havluyu çıkardı, göğsünü açıp sülfür kokan meme başını ağzıma soktu. Tam da bu kokuşmuş ve acı meme ucunu tükürmeyi düşünürken annem ansızın beni itiverdi, yeni çıkmış dişlerim neredeyse yerinden çıkacaktı. Annemin meme ucunun çok acımış olduğunu düşündüm ama bunun farkına varacak halde değildi. Annem koca adımlarla eve koşturdu,<a id="GBS.0219.01"/> sol elindeki havlu annemin adımlarına uygun olarak sallanıyordu. Annem koşarken sülfüre bulanmış meme uçlarının elbisesinin kaba kumaşına sürtündüğünü ve o zehirli sıvının köpürerek annemin elbisesini ıslattığını düşündüm. Annem koşarken vücudu elektrik yayıyordu, tuhaf bir ruh halindeydi, eğer içinde olduğu duygu mutluluksa bu kesinlikle acı bir mutluluk olmalıydı. Annem neden böylesine hızla<a id="GBS.0219.02"/> eve doğru koşturmuştu ki? Cevabını birazdan alacaktık.</p>
			<p>“Lingdi! Lingdi, neredesin?” diye bağırdı annem salondan yan odaya doğru. Shangguan Lü odadan sürünerek çıktı, kapı önündeki yola uzandı, koca bir kurbağa gibi başını kaldırdı. Onun, batı kanadındaki odasını askerler işgal etmişti. Batı kanadındaki odada beş asker değirmentaşının üstüne uzanmış, iple ciltlenmiş eski bir kitabı dikkatle<a id="GBS.0219.03"/> inceliyorlardı. Başlarını kaldırıp şaşkınlıkla bize baktılar. Tüfekleri duvara asılıydı, örümcek yumurtasını andıran ama sanki deveden daha büyük görünen, parlak ve siyah mayınlarını odanın kirişlerine asmışlardı. “Dilsiz nerede?” diye sordu annem. Askerler başlarını salladı. Annem doğu kanadındaki odaya koşturdu. Kuş Perisi’nin resmi şimdi kısa bacakları olan bir masanın üzerinde gelişigüzel duruyordu,<a id="GBS.0219.04"/> resmin üzerinde yarısı yenmiş bir mısır ekmeği somunu ile yeşim taşı yeşilinde bir taze soğan vardı, o seramik kâse de masanın üzerindeydi, kâsenin içinde küçük, beyaz kemik parçaları vardı, kemiklerin bir kuşa mı yoksa küçük bir hayvana mı olduğunu çıkarmak çok güçtü. Dilsiz’in tüfeği duvara asılmıştı, mayınları da odanın kirişindeydi.</p>
			<p>Avluda dikildik. Çaresiz çığlıklar attık. Askerler koşarak<a id="GBS.0219.05"/> odadan çıktı, durmadan bize ne olduğunu sorup durdular.</p>
			<p>Dilsiz, turpları koyduğumuz kilerden çıkıverdi. Tüm vücudu sarı toprağa ve beyaz küfe bulanmıştı, yüzünde tatminkâr bir ifade vardı, çok yorgun görünüyordu.</p>
			<p>Annem ayağıyla yerde tepinerek, “Ne aptalım, her şeyi elime yüzüme bulaştırdım!” diye haykırdı.</p>
			<p>Bizim avlunun altındaki o patikanın sonunda, o kurumuş otların altında Dilsiz,<a id="GBS.0220.01"/> 3. ablam Shangguan Lingdi’ye tecavüz etmişti.</p>
			<p>Ablamı kilerden sürüyerek çıkarıp <em>kang</em>’ın üstüne yatırdık. Annem iki gözü iki çeşme ağladı, o her gözeneği sülfüre bulanmış havluyu suya batırıp Lingdi’nin vücudunun her yerini bir güzel sildi. Annemin gözyaşları, Lingdi’nin vücuduna dökülüyordu, annemin gözyaşları Lingdi’nin diş izleriyle kaplanmış memelerine düşerken Lingdi tuhaftır ki insanın<a id="GBS.0220.02"/> içine dokunan bir gülümseme takındı. Gözlerinde çok güzel, ölüleri bile büyüleyebilecek bir parıltı vardı.</p>
			<p>5. ablam haberi duyar duymaz koşarak geldi ve gözlerini 3. ablama dikti. Tek bir laf etmeden avluya koştu, belinden ahşap saplı bir el bombası çıkardı, pimini çekip doğu kanadındaki odaya fırlattı. El bombası ateş aldı ama patlamadı.</p>
			<p>Dilsiz’in infaz edileceği yer Ma Tong’un infaz<a id="GBS.0220.03"/> edildiği yer olacaktı: Köyün güneyinde içinde leş gibi kokan uzun sazların olduğu, etrafına çöplerin döküldüğü kokuşmuş bir bataklık. Eli kolu bağlanmış Dilsiz bataklığın kenarına getirildi, etrafında bir düzine eli silahlı adam vardı. Komiser Jiang, etrafa toplanmış kalabalığa duygusal bir konuşma yaptı. Konuşması bittikten sonra askerler tüfeklerini kurup nişan aldı. Komiser Jiang, ateş emrini kendi<a id="GBS.0220.04"/> verdi. Mermiler tam ateşlenecekken üzerinde beyaz elbise olan Shangguan Lingdi zarif hareketlerle dans ederek sahne aldı. Sanki havada yürüyormuşçasına hafif adımlarla bir peri misali süzüldü. “Kuş Perisi geldi!” diye bağırdı biri. Kuş Perisi’nin efsanevi tarihî ve mucizevi işleri insanların aklına gelince herkes birden Dilsiz’i unutuverdi. O an Kuş Perisi’nin hayatında en güzel olduğu andı,<a id="GBS.0220.05"/> bataklıkta süzülen bir leylek gibi kalabalığın gözleri önünde dans etti. Yüzü bir renk paleti gibi parlıyordu, kırmızı ya da beyaz nilüferleri andırıyordu. Vücudu mükemmel bir uyum içindeydi, şişkin dudakları çok çekiciydi. Dilsiz’in yanında dans ediyordu, birden durdu, başını çevirip Dilsiz’in yüzüne baktı, Dilsiz dudaklarını ayırıp aptal aptal güldü. Elini uzatıp Dilsiz’in halı gibi kıvrık saçlarıyla<a id="GBS.0221.01"/> bir baş sarmısağı andıran burnuna dokundu. Ardından birden elini uzatıp Dilsiz’in bacakları arasında duran o bütün kötülüğü işlemiş olan aleti yoklayıverdi, sonra başını çevirip kalabalığa doğru kıkırdadı. Kadınlar başlarını eğip başka bir yöne baktılar, erkekler aptal aptal bakındılar, yüzlerinde sinsi bir gülümseme belirdi.</p>
			<p>Komiser Jiang öksürüp boğazını temizledikten sonra gergin ve hiç<a id="GBS.0221.02"/> de doğal olmayan bir sesle, “Kızı oradan uzaklaştırın da infaz gerçekleşsin artık, hadi çabuk!” dedi.</p>
			<p>Dilsiz başını kaldırdı, tuhaf tuhaf homurdandı, muhtemelen itiraz ediyordu.</p>
			<p>Kuş Perisi’nin eli onun aletini iyice kavramış, bir aşağı bir yukarı okşuyordu, dudaklarından açgözlü ama çok doğal ve çok sağlıklı bir arzu taşıyordu.</p>
			<p>Komiser Jiang, “Kızım, sana tecavüz mü etti yoksa kendi<a id="GBS.0221.03"/> rızanla mı oldu?” diye yüksek sesle sordu.</p>
			<p>Kuş Perisi cevap vermedi.</p>
			<p>“Ondan hoşlanıyor musun?” diye sordu Komiser.</p>
			<p>Kuş Perisi hala cevap vermiyordu.</p>
			<p>Kalabalığın arasında annemi bulan komiser utangaç bir tavırla, “Koca baldız, siz nasıl... Bence, ben onların karıkoca olmasından yanayım... Dilsiz bir suç işledi ama ucunda ölüm olacak kadar büyük bir hata da değil bu...” dedi.</p>
			<p><a id="GBS.0221.04"/>Annem tek söz söylemeden ardına dönüp kalabalığın arasından sıyrıldı. Çok yavaş yürüyordu, sanki çok ağır bir taş tableti taşırmış gibi yalpalamaya başladı. İnsanlar annemin ardından bakakaldılar, annem birden acı bir çığlık atınca izlemeyi kestiler.</p>
			<p>“Salın onu!” dedi komiser gönülsüzce, sonra ardına dönüp yürüdü.</p>
		</section>
		<section class="subchapter" epub:type="subchapter">
			<h2>8</h2>
			<p>Ay takviminin yedinci ayının yedinci günüydü, o gün Çobanyıldızı<a id="GBS.0221.05"/> ve Vega, Samanyolu’nda buluşurlar. Evin içi yapış yapış ve çok sıcaktı, sıcaktan bunalıyorduk, içerisi sivrisinek kaynıyordu, o kadar çok sivrisinek vardı ki artık uçarken birbirlerine çarpıyorlardı. Annem nar ağacının altına bir hasır serdi. Önce hasırın üzerine oturduk, ardından uzanıp annemin zayıf mırıltılarını dinledik. Akşama doğru hafif bir yağmur çiseledi, annem bunun Vega’nın gözyaşları<a id="GBS.0222.01"/> olduğunu söyledi. Hava çok nemliydi, arada bir rüzgâr esiyordu. Nar ağacının altındaki yapraklar ışıldıyordu. Askerler, doğu ve batı kanadındaki odalarda kendi yaptıkları mumları yakmışlardı. Sivrisinekler bizi ısırmaya başlayınca annem yelpazesiyle onları kovaladı. Dünyadaki tüm saksağanlar sanki anlaşmışlar gibi o gün mavi gökyüzünde süzülüyordu, kuşlar birbiri üzerine yığılmış gibi, birinin kuyruğu<a id="GBS.0222.02"/> diğerinin gagasında, aralarında hiç boşluk bırakmayacak bir şekilde sanki gökte kuştan bir köprü oluşturmuştu. Vega ve Çobanyıldızı, kuş köprüsünün üzerinde buluştular, yağmur ve çiğ damlaları bütün bir yıl ayrı kalmış iki sevgilinin gözyaşlarıydı. Annemin mırıltıları eşliğinde ben, Shangguan Niandi, bir de Sima Ku’nun vârisi başımızı parlak yıldızların olduğu göğe çevirmiş, annemin anlattığı<a id="GBS.0222.03"/> o iki yıldızı arıyorduk. 8.ablam, gözü görmemesine rağmen yine de başını göğe çevirmişti, onu gözleri yıldızlardan daha parlaktı. <em>Hutong</em>’da nöbetten dönen askerlerin ağırlaşmış ayak sesleri yankılandı. Uzaktaki vahşi doğada kurbağaların vıraklamaları bir göl gibi büyüdü. Duvarda fasulye dallarından yapılmış bir kafes içinde duran yeşil çekirge şöyle şarkı söylemeye başladı: <em>i suo ya suo dulu lu,<a id="GBS.0222.04"/> i suo ya suo dulu lu</em>. Hava iyice kararınca birkaç büyük kuş, pervasız ve kaba bir şekilde, havayı delercesine uçmaya başladı, onların o belli belirsiz beyaz siluetlerini izleyip rüzgârın taradığı kanatlarından çıkan sesleri dinledik. Yarasalar heyecanla ciyaklıyordu. Su damlaları ağaç yapraklarından pıt pıt diye sesler çıkararak yere dökülüyordu. Sha Zaohua annemin kucağındaydı, solukları çok<a id="GBS.0222.05"/> düzgündü. Doğu kanadındaki odadan Shangguan Lingdi’nin bir kediyi andıran çığlıkları geliyordu, Dilsiz’in büyük kara gölgesi fener ışığında titreşiyordu. İkisi çoktan evlenmişti. Nikâhlarını Komiser Jiang kıydı. Bir zamanlar Kuş Perisi’nin meditasyon odası olan oda şimdi Shangguan Lingdi ve Dilsiz’in arzularını dizginleme gereği duymadıkları yatak odalarına dönüşmüştü. Kuş Perisi sık sık yarı çıplak<a id="GBS.0223.01"/> bir halde avluya koşturuyordu, bir keresinde askerlerden biri Kuş Perisi’nin memelerine gizlice bakmaya çalıştığı için neredeyse Dilsiz’in elinde kalacaktı, adamın boynunu koparacaktı. “Geç oldu, artık içeri gidip uyuyalım,” dedi annem. “İçerisi sıcak, hem sivrisinek de var, izin ver de burada uyuyalım,” dedi 6. ablam. Annem, “Olmaz,” dedi, “rutubet size zarar verir, hem gökte çiçek toplayanlar<a id="GBS.0223.02"/> var... Sanki az önce birinin şöyle dediğini duydum: Ne güzel bir çiçek, hadi toplayalım. Biz gelene kadar beklesin, sonra gelip toplarız. Bunu söyleyenler örümcek ruhları, özellikle genç kızlar için gelip onların bekâretini alırlar.”</p>
			<p><em>Kang</em>’ın üzerine uzandık ama gözümüze uyku girmiyordu. En tuhafı da 8. ablam, Shangguan Yunü’nün başını yastığa koyar koymaz uykuya dalmasıydı, ağzının kenarından<a id="GBS.0223.03"/> salya bile damlıyordu. Sivrisinekleri kovmak için yakılmış misk otu genzimize doldu. Askerlerin yaktığı mumların ışığı pencerelerinden süzülüp bizim pencerelere vurduğundan az da olsa avluda neler olup bittiğini seçebiliyorduk. Shangguan Laidi’nin bize gönderdiği tuzlu bir balık tuvaletin oradan o pis çürümüş kokusunu salıyordu. Bize pek çok değerli eşya göndermişti, ipek ve saten kumaşlar, antika<a id="GBS.0223.04"/> mobilyalar, bunların hepsine İmha Birliği el koydu ama. Birden kapının sürgüsü yavaşça çatırdadı, “Kim o?” dedi annem bir yandan da el yordamıyla <em>kang</em>’ın başucundaki satırı eline alarak. Cevap gelmedi. Belki de bir şey duyduğumuzu sanmıştık. Annem satırı yerine bıraktı. Sivrisinekleri kovmak için yakılmış olan misk otundan zayıf, kırmızı kıvılcımlar çaktı.</p>
			<p><em>Kang</em>’ın önünde birden uzun, zayıf<a id="GBS.0223.05"/> ve kara bir gölge belirdi. Annem korku dolu bir çığlık attı. 6. ablam da ona katıldı. O kara gölge birden <em>kang</em>’ın üstüne atılıp annemin ağzını kapattı. Annem satıra ulaşmak için mücadele etti, tam elini kaldırdığında kara gölgenin şöyle dediğini duyduk:</p>
			<p>“Ana, Laidi ben... Benim ben, Laidi...”</p>
			<p>Annemin elindeki satır <em>kang</em>’ın üzerindeki hasıra düştü, büyük ablam gelmişti! Büyük ablam <em>kang</em><a id="GBS.0224.01"/>’ın üstünde diz çöküp hıçkırmaya başladı. Şaşkınlıkla onun karanlıkta seçilemeyen belli belirsiz yüzüne baktık. Ablamın yüzünde pırıl pırıl parlayan bir şeyler gördüm. “Laidi... Benim ilk kızım... Gerçekten sen misin? Yoksa bu bir hayalet mi? Bir hayalet anası da olsan senden korkum yok, anan şöyle güzelce bir baksın sana...” Annem <em>kang</em>’ın başucunda kibrit arandı.</p>
			<p>Büyük ablam annemin kolunu<a id="GBS.0224.02"/> tutup, “Ana, feneri yakma,” diye fısıldadı.</p>
			<p>“Laidi, seni kurt kalpli şey, bunca yıl o Sha denen adamla hangi deliğe kaçtın? Ananı burada bir başına acılar içinde bıraktın.”</p>
			<p>“Ana, anlatacak o kadar çok şey var ki,” dedi ablam, “öncelikle kızım nerede?”</p>
			<p>Annem tatlı tatlı uyuyan Sha Zaohua’yı, ablama uzatırken, “Seni de anadan sayıyorlar ya! Sadece doğurdun, bakmadın bile kızına, bunu<a id="GBS.0224.03"/> yabani hayvanlar bile yapmaz... Onun yüzünden 4. ve 7. kız kardeşlerin...”</p>
			<p>“Ana,” dedi ablam, “sana olan borcumu bir gün mutlaka ödeyeceğim. 4. ve 7. kız kardeşlerime de bir gün borcumu öderim.”</p>
			<p>Bu sırada 6. ablam geldi ve, “Abla!” diye haykırdı.</p>
			<p>Ablam, Sha Zaohua’ya bakmakta olan yüzünü kaldırdı, 6. ablamın yüzünü okşayarak, “6. kız kardeşim. Jintong nerede, ya Yunü, Jintong, Yunü,<a id="GBS.0224.04"/> büyük ablanızı hatırlıyor musunuz?” dedi.</p>
			<p>“Eğer İmha Birliği buraya gelmeseydi, evcek açlıktan ölecektik...” dedi annem.</p>
			<p>“Ana, o Jiang ve Lu denilen adamlar iyi adamlar değil,” dedi ablam.</p>
			<p>“Bize çok iyilikleri dokundu, onlar hakkında kötü konuşmak olmaz,” dedi annem.</p>
			<p>“Ana, bu onların kurduğu komplonun bir parçası, Sha Yueliang’a mektup yazıp teslim olmasını istediler, eğer teslim<a id="GBS.0224.05"/> olmazsa kızımızı kaçıracaklarmış,” dedi ablam.</p>
			<p>“Bir bu eksikti! Adamlar savaşta, bir bebeğin savaşla ne alakası olabilir?” diye sordu annem.</p>
			<p>“Ana, buraya bu kez kızımı kurtarmaya geldim. Ana, yanımda bir düzine asker var, hemen çekip gitmeliyiz, o Jiang ve Lu denilen adamlar boş zaferlerinin tadını çıkarsınlar. Ana, sana olan borcumuz dağı aştı, umarım bir gün sana olan borcumu ödememe<a id="GBS.0225.01"/> izin verirsin. Gece uzun, rüya çok, kızın artık yola koyulmalı...” dedi ablam.</p>
			<p>Ablam daha sözünü bitirmeden annem Sha Zaohua’yı kucağına almıştı bile. Annem öfkeyle şöyle konuştu:</p>
			<p>“Laidi, konuyu değiştirip beni ikna edebileceğini sanma. Kızını bir köpek gibi nasıl fırlatıp attığını düşün bir, onu bugüne getirebilmek için hiçbir şeyden esirgemedim, öyle birdenbire ortaya çıkıp hazıra konamazsın.<a id="GBS.0225.02"/> Komutan Lu ve Komiser Jiang hakkında söylediklerin senin uydurman. Analık mı yapmak istiyorsun artık? Sha Yueliang tüm tutkunu kuruttu mu yoksa?”</p>
			<p>“Ana, o artık Japon İmparatorluk Ordusu’nda bir tugay komutanı, elinin altında binden fazla adamı var.”</p>
			<p>“Kaç tane adamı olduğu umurumda değil, neyin komutanı olduğu da öyle,” dedi annem, “ona söyle de gelip kızını kendi istesin, söyle ona, ağaca<a id="GBS.0225.03"/> astığı o yaban tavşanlarını da onun için sakladım.”</p>
			<p>“Ana,” dedi ablam, “bu binlerce askeri ve on binlerce savaş atını içeren büyük bir olay, lütfen araya girme.”</p>
			<p>“Ben hayatım boyunca her işe burnumu soktum, artık ne kadar asker, kaç savaş atı varsa umurumda bile değil, tek umurumda olan Sha Zaohua’yı büyütmüş olmam, onu başkasına veremem,” dedi annem.</p>
			<p>Ablam bebeği birden kapıverdi. <em><a id="GBS.0225.04"/>Kang</em>’dan aşağı atlayıp dışarıya koştu. Annem, “Seni tosbağa dölü, buna nasıl cüret edersin!” diye sövdü.</p>
			<p>Sha Zaohua ağlamaya başladı.</p>
			<p>Annem de <em>kang</em>’dan aşağı atlayıp peşlerine düştü.</p>
			<p>Avludan pat pat pat diye silah sesleri yükseldi. Sonra çatıda bir gürültü koptu, birinin inleyerek çatıdan aşağı yuvarlandığını gördük, avluya öylece düşüverdi.</p>
			<p>Bir ayağın evin çatısını kırdığını duyduk,<a id="GBS.0225.05"/> sonra aşağıya doğru bir çamur yığını ve yıldız gibi parlayan bir şeyler düştü.</p>
			<p>Avluda büyük bir hengâme yaşanıyordu, silah sesleri, süngü çatırtıları, birbirine girdi, askerlerin, “Kaçmalarına izin vermeyin!” diye bağırdığını duyduk.</p>
			<p>İmha Birliği askerlerinin ellerinde gazyağından meşalelerle avluya koşarak girdiğini gördük, avlu birden şafak gibi aydınlandı. <em>Hutong</em>’da ve evin arkasında<a id="GBS.0226.01"/> bağrışan erkek sesleri duyduk. Evin ardında biri, “Bağlayın onu çabuk, seni küçük kayınbirader, bakalım hâlâ kaçmaya cesaretin var mı?” diye bağırdı.</p>
			<p>İmha Birliği’nin Komutanı Lu, avluya girdi, Sha Zaohua’yı kucağında sıkı sıkı sarıp duvarın köşesinde gizlenmiş olan Shangguan Laidi’ye, “Sha Hanım, böyle davranmanızın bir anlamı var mı hiç?” dedi.</p>
			<p>Sha Zaohua, ablamın kucağında ağlamaya<a id="GBS.0226.02"/> başladı.</p>
			<p>Annem de avluya çıktı. Bizlerse pencereden dışarıyı izliyorduk.</p>
			<p>Evin hemen girişindeki patikada tüm vücudu delik deşik olmuş bir adam uzanıyordu, adam çok kan kaybediyordu, bir gölet oluşturan kan, küçük yılanlar gibi dört bir yana saçıldı. Sıcak kanın o pis kokusu. Gazyağının o burun delen kokusu. Kan deliklerden fışkırırken baloncuklar da çıkarıyordu. Adam henüz ölmemişti, bir<a id="GBS.0226.03"/> bacağı hâlâ hareket ediyordu. Sonra yeri ısırmaya başladı, boynu durmadan seğirdiğinden ötürü yüzünü göremiyorduk. Ağaçların yaprakları altın ve gümüş varaklar gibi parlıyordu. Dilsiz Sun, Myanmar kılıcı elinde, bir yandan bağırıyor, bir yandan da Komutan Lu’ya eliyle bir şeyler anlatıyordu. Kuş Perisi de dışarı koştu, bu kez giyimi kuşamı yerindeydi, üzerindeki gömlek muhtemelen Dilsiz’in askerî<a id="GBS.0226.04"/> üniformasının bir parçasıydı, altında bir şey yoktu, gömlek dizkapaklarına kadar iniyordu. Memeleri ve beli yarı açıktaydı. Ayak bilekleri uzun, ince ve kar beyazıydı. Baldırları kaslı, kaygan ve pürüzsüzdü. Ağzı yarı aralanmıştı. Bir o meşaleye, bir bu meşaleye bakarken gözleri parlıyordu. Avluya yanlarında yeşiller giyinmiş ve elleri bağlanmış üç adam olan bir grup asker girdi: birinin kolu yaralanmıştı,<a id="GBS.0226.05"/> kolundan kan damlıyordu, yüzü kireç gibiydi; diğerinin bacağı topallıyordu; üçüncüsününse boynuna bir ip geçirilmişti, başını kaldırmak için epey uğraştı ama arkasında duran koca elli birkaç adam tüm güçleriyle ipi çektiğinden ötürü bir türlü başarılı olamadı. Onların peşi sıra Komiser Jiang da avluya girdi. Elinde bir el feneri vardı, fenerin camına kırmızı saten bir kumaş bağladığından<a id="GBS.0227.01"/> fenerden kırmızı bir ışık çıkıyordu. Annem çıplak ayakla yeri pat pat diye döverek yürüyordu. Solucanların topraktan çıkarken avluya yığdığı çamurlar ayaklar altında ezildi. Annem korkusuz bir tavırla, “Burada ne oluyor Tanrı aşkına?” diye çıkıştı Komutan Lu’ya.</p>
			<p>“Koca baldız, bu sizi ilgilendirmez,” dedi Komutan Lu.</p>
			<p>Komiser Jiang kırmızı bir saten bağladığı el fenerinin ışığını yok yere<a id="GBS.0227.02"/> defalarca Shangguan Laidi’nin yüzüne tutup durdu. Shangguan Laidi orada bir kavak ağacı gibi dikliyordu.</p>
			<p>Annem ablamın yanına gidip Sha Zaohua’yı onun kucağından alıverdi. Sha Zaohua annemin kucağına iyice yerleşti. Annem, “Akıllı kızım benim, korkma sakın, ninen burada,” diye rahatlatmaya çalıştı onu.</p>
			<p>Sha Zaohua’nın ağlaması yavaş yavaş hafif hıçkırıklara dönüştü.</p>
			<p>Ablam kollarını<a id="GBS.0227.03"/> kızı hâlâ kucağındaymış gibi tutuyordu. Öylece taşlaşmıştı sanki ve bu çok çirkin bir manzaraydı. Yüzü bembeyazdı, bakışları sabitlenmiş, gözleri iki çizgiye dönüşmüştü. Üzerinde tüm bedenini saran, erkek işi, yeşil bir üniforma vardı, olgunlaşmış memeleri dimdik duruyordu.</p>
			<p>“Sha Hanım, size hiç kimsenin yapmayacağı kadar insanlık gösterdik. Bizim yeniden örgütlenmemizi kabul etmediniz, biz<a id="GBS.0227.04"/> de sizi buna zorlamadık ama Japonlara teslim olup onlarla işbirliği yapmayacaktınız,” dedi Komutan Lu.</p>
			<p>Ablam alaycı bir sesle, “Bu erkekler arasında çözülmesi gereken bir mesele, benim gibi bir ev hanımıyla bunu tartışmayın,” dedi.</p>
			<p>“Sha Hanım, duyduğuma göre siz Komutan Sha’nın taburunun üst düzey kurmay subaylarından biriymişsiniz?” dedi Komiser Jiang.</p>
			<p>“Benim tek bildiğim buraya kızımı<a id="GBS.0227.05"/> almak için geldiğim. Eğer taşaklı adamlarsanız gidip onunla gerçek kılıç ve gerçek silahlarla birebir dövüşürsünüz, küçük bir çocuğu kaçırıp yaygara çıkarmak erkek adamın yapacağı iş değil,” dedi ablam.</p>
			<p>“Sha Hanım, bizi yanlış anladınız, küçük Sha kız kardeşimize sevecenlikle yaklaşmak dışında başka bir niyetimiz yok, ona tüm ilgimizle baktık, anneniz buna şahittir, kız kardeşleriniz de şahit<a id="GBS.0228.01"/> olmuştur, yer gök şahidimizdir. Size ne yapmak istediğimizi anlatayım: Bu çocuğu çok seviyoruz ve bu çocuk için yapmayacağımız şey yoktur, onu iyiliğini düşünüyoruz, bu güzel çocuğun vatan haini bir babası ve vatan haini bir annesi olmasını istemiyoruz,” dedi Komiser Jiang.</p>
			<p>“Bu söylediklerinizin bir kelimesini bile anlamadım, nefesinizi boşa harcamayın. Madem elinize düştüm bana istediğinizi<a id="GBS.0228.02"/> yapabilirsiniz,” diye karşılık verdi ablam.</p>
			<p>Dilsiz birden ortaya atıldı, onlarca meşalenin ortasında daha heybetli ve daha vahşi görünüyordu, porsuk yağıyla sıvanmış çıplak kara derisi pırıl pırıl parlıyordu. “Ah, oh... Ah, oh! Ah, oh!” Kurt gibi gözler, yabandomuzu gibi bir burun, maymun gibi kulaklar, kaplan gibi bir yüzle kükredi, kalın ve güçlü kollarını havaya kaldırdı, yumruklarını sıktı,<a id="GBS.0228.03"/> etrafındakilere doğru bir dövüş sanatı pozu takındı. Patikanın üzerindeki bir ölüyü tekmeleyip bağlı olan üç esire sırayla birer yumruk geçirdi. Her bir adama bir yumruk attı, bir yumruk, ardından bir, “Ah, oh!” Sıranın sonu gelince tekrar başa dönüp birer posta daha yumruk atıyordu: “Ah, oh! Ah, oh! Ah, oh!” Her bir yumruk bir öncekinden daha sertti. En sonuncu yumruk inatla başını yukarıya<a id="GBS.0228.04"/> kaldırmak isteyen o esiri yere çaldı. Komutan Jiang sert bir tavırla onu uyardı: “Dilsiz Sun, seni esirlere vurmaktan men ederim!” Dilsiz’in dudakları aralandı, şöyle bir güldü, önce Shangguan Laidi’yi, sonra da kendini işaret etti. Laidi’nin yanına gidip sol eliyle onun kemikli omzunu tuttu, sağ eliyle de etraftakilere bir şeyler anlatmaya çalıştı. Kuş Perisi kendinden geçmiş bir halde meşalelere<a id="GBS.0228.05"/> bakıyordu. Büyük ablam, sol elini kaldırıp Dilsiz’in sol yanağına sesli bir tokat şaplattı. Dilsiz onun omzunu bırakıp sanki bu saldırının nereden geldiğini bilmiyormuş gibi şüpheli ve şaşkın bir tavırla yanağını okşadı. Ablam sağ elini kaldırıp Dilsiz’in sol yanağına bir tokat daha attı. Bu tokat diğerinden daha kuvvetli bir tokattı ve keskin bir ses çıkardı. Dilsiz şöyle bir sendeledi, ablam da<a id="GBS.0229.01"/> bu güçlü tepkiden ötürü birkaç adım geriledi. Ablamın keman kaşları çatıldı, Zümrüdüanka gözleri iyice açıldı, dişlerinin birbirine vurarak, “Hayvan, kız kardeşimin hayatını mahvettin!” diye sövdü.</p>
			<p>“Götürün şunu, vatan haini olmasının yanında bir de vahşi çıktı!” dedi Komutan Lu.</p>
			<p>Birkaç asker gelip ablamı kollarından yakaladı. Ablam yüksek sesle, “Ana, bu kadar aptal olamazsın, 3. kız<a id="GBS.0229.02"/> kardeşim bir Zümrüdüanka ama sen onu Dilsiz’e verdin!” diye haykırdı.</p>
			<p>Bir asker koşarak avluya girdi, nefes nefese, “Komutanım, komiserim, Komutan Sha’nın atlı birlikleri çoktan Shalingzi kasabasına girmiş,” diye rapor verdi.</p>
			<p>“Herkes sakin olsun, her birlik komutanının çok dikkatli olmasını, planladığımız gibi hareket edilmesini ve mayınların hemen yere gömülmesini istiyorum,” dedi Komutan<a id="GBS.0229.03"/> Lu.</p>
			<p>“Koca baldız, sizin ve çocuklarınızın emniyeti için bizimle birlikte birlik komuta merkezine gelin,” dedi Komiser Jiang.</p>
			<p>Annem başını sallayarak, “Hayır, öleceksek kendi <em>kang</em>’ımızın üzerinde ölmek isterim,” diye karşılık verdi.</p>
			<p>Komiser Jiang’ın bir el hareketiyle bir grup asker annemin yanına geldi, başka bir grup da içeriye girdi.</p>
			<p>“Ah Tanrım, gözlerini aç da ne olup bittiğini<a id="GBS.0229.04"/> bir gör!” diye haykırdı annem.</p>
			<p>Ailece, Sima’ların evinin yan odalarından birine kapatıldık. Kapıda nöbetçiler vardı. Yanımızdaki oda evin salonuydu, gaz lambasıyla aydınlatılıyordu, içeriden birinin bağırdığını duyduk. Köyün dışından durmadan patlamış mısırı andıran silah sesleri geliyordu.</p>
			<p>Komiser Jiang elinde cam kafesli bir fenerle hiç acele etmeden içeriye girdi, fenerden yükselen<a id="GBS.0229.05"/> kara dumanlardan ötürü gözlerini kısmıştı. Feneri pelesenk ağacından yapılmış bir masanın üzerine bıraktıktan sonra bizi süzerek, “Neden ayakta dikiliyorsunuz, otursanıza, oturun, oturun,” dedi. Duvara dayalı olan pelesenk ağacından yapılmış sandalyeleri göstererek, “Koca baldız, ikinci damadınızın gerçekten çok ihtişamlı bir evi varmış,” dedi. Sandalyelerden birine önce kendi oturdu, ellerini dizlerinin<a id="GBS.0230.01"/> üzerine koydu, biraz alaycı bir bakışla bizi süzdü yine. Büyük ablam, komiserin karşısındaki sandalyeye oturup suratını asarak, “Komiser Jiang, bir tanrıyı davet etmek kolaydır ama onu uğurlamak çok zor bir iştir!” dedi. Komiser Jiang gülerek, “Tanrı’yı çağırmak için o kadar zahmete girmişim, neden uğurlamak isteyeyim ki?” dedi. Ablam, “Ana, otur sen de, seninle bir alıp veremedikleri yok,”<a id="GBS.0230.02"/> dedi.</p>
			<p>“Hiçbirinize bir şey yapacağımız yok,” dedi Komiser Jiang tebessüm ederek, “Koca baldız, oturun lütfen.”</p>
			<p>Annem kucağında Sha Zaohua’yla birlikte duvarın köşesindeki sandalyelerden birine oturdu. 8. ablamla ben, annemin elbisesine tutunup sandalyenin yanında ayakta bekledik. Sima’ların vârisi, başını 6. ablamın omzuna dayamıştı, ağzından salyalar akıyordu. 6. ablam o kadar uykuluydu<a id="GBS.0230.03"/> ki ayakta bir ileri bir geri sallanıp duruyordu. Annem onu kolundan çekip sandalyeye oturttu, 6. ablam sandalyeye oturunca gözlerini kocaman açıp etrafa bakındı, hemen ardından tatlı ve sesli bir uykuya daldı. Komiser Jiang bir sigara çıkarıp sigaranın ucuyla birkaç kez başparmağına vurdu. Sonra ceplerini yokladı, kibrit arıyor olmalıydı. Kibrit bulamadı, ablam bunu eğlenceli bulmuş olacak ki hemen<a id="GBS.0230.04"/> alaycı bir tebessüm takındı. Komiser, fenere doğru seğirtti, sigarayı ağzına koyup aleve doğru eğildi, gözlerini kısıp sigarayı içine çekti, alev titreyip dans etmeye başladı, sigaranın ucu önce kızardı, hemen ardından parlamaya başladı. Sonra başını kaldırıp sigarayı ağzından çıkardı, ağzını kapadı, burun deliklerinden duman çıkardı. Köyün dışından gelen yoğun patlama sesleri, pencerenin ahşap<a id="GBS.0230.05"/> çerçevelerini titretti. Yangınların parıltısı geceyi aydınlattı. Dışarıdan bazen belli belirsiz, bazen de çok net bir biçimde duyulan insan çığlıkları ve bağırışları geliyordu. Komiser Jiang’ın yüzünde bir tebessüm belirdi, meydan okuyan bir tavırla Laidi’ye baktı.</p>
			<p>Laidi oturduğu sandalyede sanki diken varmış gibi bir türlü rahat oturamıyordu, durmadan oturuş şeklini değiştiriyordu, sandalyenin<a id="GBS.0231.01"/> bacakları gıcırdamaya başladı. Ablamın yüzü kireç gibiydi, sandalyenin kolçaklarına dayadığı elleri durmadan titriyordu.</p>
			<p>“Komutan Sha’nın süvari birliği, mayın tarlalarımıza girdi,” dedi Komiser Jiang biraz pişmanlık içeren bir sesle, “yazık olacak o güzelim atlara.”</p>
			<p>“Siz... Sizler hayal dünyasında yaşıyorsunuz...” dedi ablam sandalyenin kolçaklarından destek alıp ayağa kalkarken ama hemen<a id="GBS.0231.02"/> ardından gelen yoğun patlama sesleriyle yerine geri oturuverdi.</p>
			<p>Komiser Jiang ayağa kalktı, odayı yandaki salondan ayıran ahşap duvara keyifle vurup kendi kendine konuşur gibi, “Bütün ev kızılçamdan yapılma, Sima’ların malikânesi yapılırken kim bilir kaç ağaç kesilmiştir?” dedi. Sonra başını kaldırıp ablama bakarak, “Sen söyle, kaç ağaç kesmek gerekir, kirişler, çapraz ve destek kirişleri,<a id="GBS.0231.03"/> kapı ve pencereler, döşemeler, duvarlar, masa ve sandalyeler, tezgâhlar...” diye sordu. Ablam sandalyede huzursuzca kıvrandı. “Bence en azından koca bir ormanı kesmişlerdir!” dedi Komiser Jiang içi acıyarak, sanki kesilmiş ağaçlar kütükler ve etrafa dağılmış dallar gözlerinin önünde belirmişti birden. “Bu hesaplar er ya da geç yapılmalıdır,” dedi Komiser Jiang hüzünlü bir sesle az önceki kesilmiş<a id="GBS.0231.04"/> orman görüntüsünü ardında bırakarak. Sonra ablamın yanına gidip bacaklarını iki yana açtı, sağ elini kalçasına koydu, kolu ve dirseği dar bir açı oluşturdu, öylece kaskatı durdu. “Sha Yueliang ile ölmüş bir dönek arasındaki farkı elbette ki biliyoruz, arkasında şanlı bir anti Japon direniş tarihi var, yaptığından pişmanlık duyarsa onunla bir yoldaş olarak birlikte çalışmaya hazırız, Sha Hanım, çok<a id="GBS.0231.05"/> yakında o da elimize geçecek, sizden ricam, onu buna ikna etmeniz.”</p>
			<p>Ablam sırtına sandalyeye dayayıp keskin bir sesle, “Sizler onu yakalayamazsınız! Bu asla gerçekleşmeyecek! Onun Amerikan yapımı cipi bir attan daha hızlıdır!” dedi.</p>
			<p>“Peki, öyle olsun,” dedi Komiser Jiang kolunu aşağı indirip bacaklarını yeniden birleştirirken. Bir sigara çıkarıp Shangguan Laidi’ye uzattı. Laidi sandalyede<a id="GBS.0232.01"/> iyice büzüşüp sigaradan uzaklaşınca komiser sigarayı daha da yaklaştırdı. Laidi başını kaldırdı, Komiser Jiang’ın yüzündeki esrarengiz gülümsemeye baktı. Elini ürkekçe uzatıp sigaradan sararmış parmaklarıyla sigarayı aldı, Komiser Jiang yarılamış olduğu sigarayı ağzına götürdü, sigaranın ucundaki külleri üfleyince kor iyice harlandı. Ardından harlı sigara ucunu Laidi’ye uzattı. Laidi tekrar başını<a id="GBS.0232.02"/> kaldırıp komiserin yüzüne baktı. Jiang hâlâ gülümsüyordu. Laidi aceleyle sigarasını dudaklarının arasına sıkıştırdı, heyecanlanmış görünüyordu, kendi sigarasını komiserin sigarasıyla yaktı. Laidi’nin dudaklarını şapırdattığını duyduk, annem hissizleşmiş bir halde duvara bakıyordu, 6. ablam ve genç Sima Efendi yarı uyur yarı uyanıktı, Sha Zaohua’dan hiç ses çıkmıyordu. Ablamın yüzünden dumanlar<a id="GBS.0232.03"/> yükseldi. Başını kaldırıp sırtını geriye yasladı, memeleri yorgunca sarktı. Sigarayı tutan parmakları ıslanmıştı, sudan yeni çıkmış iki çoprabalığını andırıyorlardı, sigaranın dumanı hemen ağzının kenarlarından yukarıya tırmanıverdi, saçları karman çormandı, ağzının kenarında derin kırışıklıklar oluşmuştu, gözlerinin altında iki mor halka vardı. Komiser Jiang’ın yüzündeki gülümseme kızgın bir demirin<a id="GBS.0232.04"/> üzerine düşen su damlası gibi dört bir yanından yavaş yavaş küçülerek iğne ucu büyüklüğünde parlak bir noktaya dönüşüp ardında hiçbir iz bırakmadan gözden yitiverdi. Komiser artık neredeyse parmaklarının ucunu yakacak kadar küçülmüş sigarasını yere atıp ayağının ucuyla söndürdü, ardından koca adımlarla dışarıya çıktı.</p>
			<p>Yandaki salondan komiserin, “Sha Yueliang’ı yakalamamız gerek, fare deliğine<a id="GBS.0232.05"/> girse bile onu girmiş olduğu delikten çıkarmalıyız,” diye kükrediğini duyduk. Ardından bir telefon ahizesinin telefona sertçe kapatılırken çıkardığı keskin ses duyuldu.</p>
			<p>Annem sanki bütün kemikleri çıkarılmış gibi sandalyenin üzerine yığılmış olan ablama merhametle baktı. Kalkıp ablamın yanına gitti, ablamın sigaradan sararmış olan elini avucuna alıp dikkatle inceledikten sonra başını iki yana<a id="GBS.0233.01"/> salladı. Ablam sandalyeden aşağıya kaydı, yere diz çöküp iki eliyle annemin bacaklarına sarıldı, başını yukarı kaldırdı, dudakları meme emen bir bebek gibi seğiriyor, ağzından çok tuhaf bir ses çıkıyordu. İlk başta güldüğünü sandım ama hemen ardından ağladığını anladım. Gözyaşlarını ve burnundan damlayan sümüklerini annemin bacağına sürdü. Ablam, “Ana, gerçeği bilmek istiyorsan, seni, kız kardeşlerimi<a id="GBS.0233.02"/> ve erkek kardeşimi düşünmediğim bir an bile olmadı...” dedi.</p>
			<p>“Pişman mısın?” diye sordu annem.</p>
			<p>Ablam bir an tereddüt etti ama hemen ardından hayır anlamına başını salladı.</p>
			<p>“İyi gidilecek yolu Tanrı gösterir, pişman olmak onu üzer,” dedi annem.</p>
			<p>Annem, Sha Zaohua’yı ablamın kucağına verirken, “Biraz da sen bak,” dedi.</p>
			<p>Ablam, Sha Zaohua’nın kara yüzünü hafifçe okşayarak, “Ana,<a id="GBS.0233.03"/> eğer beni infaz ederlerse kızım sana emanet,” dedi.</p>
			<p>“Seni infaz etmeseler de bu çocuğa ben bakacağım,” diye karşılık verdi annem.</p>
			<p>Ablam kızını anneme geri vermek istedi, annem, “Biraz daha sende kalsın, ben Jintong’u emzireceğim,” dedi.</p>
			<p>Annem sandalyenin yanına gelip bluzunu yukarıya kaldırdı. Sandalyenin üzerinde diz çökmüştüm, annem bana doğru eğilince hemen meme emmeye başladım.<a id="GBS.0233.04"/> “Eğri oturup doğru konuşmalı, şu Sha denilen adam korkak biri değil, sırf ağaçlara benim için astığı yaban tavşanları için bile onu damat olarak kabullenmeliyim. Ama ondan öyle çok büyük şeyler de beklenmez, bunu nereden mi biliyorum, bunu da ağaçlara astığı yaban tavşanlarından çıkardım. İkiniz bir araya gelseniz dahi şu Jiang denen adamla baş edemezsiniz, o pamuk topağına gizlenmiş bir iğne, adamın<a id="GBS.0233.05"/> karnında dişleri var sanki,” dedi annem.</p>
			<p>Başlarda avludaki ağaçların dallarına asılı olan ve dizi dizi meyveleri andıran yaban tavşanları annemi öfkeden çıldırtmıştı; ama çok kısa bir süre sonra bu yaban tavşanları annemin Sha Yueliang’ı damat olarak kabul etmesinin nedeni oldu; bu yaban tavşanları ayrıca annemin Sha Yueliang’ı, Komiser Jiang’ın ellerine bırakmasının nedeni de oldu.</p>
			<p>Samanyolu’ndaki<a id="GBS.0234.01"/> köprülük görevlerini başarıyla tamamlamış olan yorgun saksağanlar şafak sökmeden önceki karanlıkta odanın çatısına konup durmadan cıvıldadılar. Saksağanların cıvıltısına uyandım. Annem kucağında Sha Zaohua’yla sandalyede oturuyordu, bense Shangguan Laidi’nin soğuk dizleri üzerine oturmuştum, ince uzun kollarıyla belimi sımsıkı sarmıştı. 6. ablam ve Sima’ların küçük vârisi hâlâ kafa kafaya<a id="GBS.0234.02"/> vermiş bir halde uyukluyordu. 8. ablam başını annemin bacağına dayamıştı. Annemin gözünün feri kalmamıştı, ağzının kenarları aşırı yorgunluktan aşağı sarkmıştı.</p>
			<p>Komiser Jiang içeriye girdi, bize doğru bir bakış atıp, “Sha Hanım, gidip Komutan Sha’yı görmek ister misiniz?” dedi.</p>
			<p>Ablam beni bırakıp birden ayağa kalktı, boğuk bir sesle, “Yalan söylüyorsun!” dedi.</p>
			<p>Komiser Jiang kaşlarını<a id="GBS.0234.03"/> çatıp, “Ne yalanı? Neden yalan söyleyeyim ki?” dedi. Masanın önüne yürüdü, başını eğip feneri üfleyerek söndürdü. Güneşin kırmızı ışınları pencereden içeri girip hemen odanın içini doldurdu. Komiser, nazik –belki de hiç nazik değildi– bir tavırla elini uzatıp, “Sha Hanım, lütfen önden buyurun, daha öncede söylediğim gibi biz bütün yolları kapamak istemiyoruz, eğer yönünü şaşırıp hata yaptığını<a id="GBS.0234.04"/> kabul ederse kendisini Demiryolu İmha Birliği’nin komutan yardımcısı olarak karşılarız,” dedi.</p>
			<p>Ablam mekanik hareketlerle dışarıya doğru yürümeye başladı, tam odanın kapısından çıkacakken ardına dönüp anneme baktı. Komiser Jiang, “Koca baldız, siz de gidebilirsiniz, çocuklarınız da gidebilirler,” dedi.</p>
			<p>Sima malikânesinin büyük ve ağır kapılarıyla hepsi birbirine benzeyen avlularından tek<a id="GBS.0234.05"/> tek geçtik. Tam beşinci avludan geçerken avlunun içinde onlarca yaralı askerin yatmakta olduğunu gördük. O Tang denilen kadın asker, şu an bacağından yaralanmış bir askerin bacağını sarıyordu. 5. ablam Shangguan Pandi de ona yardımcı oluyordu. Kendini tamamıyla yaptığı işe vermişti, bizim geçtiğimizin farkına bile varmadı. Annem ablama, “İşte o senin 5. kız kardeşin,” diye fısıldadı. Ablam, 5.<a id="GBS.0235.01"/> ablama bir bakış attı. Komiser Jiang, “Ağır bir bedel ödedik,” dedi. Altıncı avlunun içinde bir çift büyük kapı kanadı vardı, kapı kanatlarının üzerine onlarca ceset yatırılmıştı, cesetlerin yüzleri beyaz kumaş parçalarıyla örtülmüştü. Komiser Jiang, “Komutan Lu kendini kahramanca feda etti, bu bizim için hesaplanamaz bir kayıp,” dedi. Komiser eğilip beyaz kumaşlardan birini kaldırınca tüm yüzü kan<a id="GBS.0235.02"/> izleriyle dolmuş, sakallı bir yüz gördük. Komiser, “Askerlerimiz bize Komutan Sha’nın derisini canlı canlı yüzmek için yalvardılar ama bu bizim politikamıza aykırıdır. Sha Hanım, bizim iyi niyetimiz ruhları ve hayaletleri bile etkileyecek kadar samimidir, sizce de öyle değil mi?” dedi. Yedinci avludan da geçince kendimizi büyük bir gölgenin önünde bulduk, sonunda Mutluluk Malikânesi’nin yüksek giriş<a id="GBS.0235.03"/> merdivenlerine varmıştık.</p>
			<p>Sokakta İmha Birliği’nden birkaç asker koşturuyordu, hepsinin yüzü griye bulanmıştı. Bir grup asker ellerinde yularlarla sokağın doğusundan batısına doğru atlarını çekiştiriyordu, başka bir grup asker de halatlar bağlanmış bir cipi batıdan doğuya doğru çeken köy halkının başında duruyordu. Mutluluk Malikânesi’nin giriş kapısında karşılaşan iki grup bir an durdu. Manga<a id="GBS.0235.04"/> başı oldukları belli olan iki adam koşarak öne çıktı, durup birbirlerini selamladılar, sonra sanki kavga edermiş gibi aynı anda Komiser Jiang’a rapor verdiler, biri on üç tane savaş atı ele geçirdiklerini, diğeriyse Amerikan yapımı bir cip ele geçirdiklerini bildirdi. Ama cipin radyatörü bozulduğundan onu çekerek getirmek zorunda kalmışlardı. Komiser Jiang onlara övgülerini sundu. Övülen askerlerin<a id="GBS.0235.05"/> göğüsleri kabardı, başları dikleşti, gözleri parladı.</p>
			<p>Komiser Jiang, bizi kilisenin kapısına kadar götürdü. Kapının iki yanında silahlı on altı nöbetçi duruyordu. Komiser Jiang elini kaldırınca askerler önce tüfeklerinin ahşap kabzalarına vurdular, ardından topuklarını birbirine çarpıştırdılar, sonra da tüfek selamı verdiler, biz, yani bir kadın ve bir avuç çocuk bir anda askerî bir denetlemeye<a id="GBS.0236.01"/> çıkmış birer generale dönüşüverdik.</p>
			<p>Kilisenin ana salonunun güneydoğuya bakan köşesinde yeşil üniformalar içinde altmıştan fazla esir vardı, esirlerin başının üzerinde uzanan, çatlamış ve yağmurlar yüzünden çürümeye yüz tutmuş çatıda beyaz mantarlar bitmişti. Esirlerin karşısında ellerinde hafif makineli tüfekleri olan dört asker dikiliyordu, askerlerin sol ellerinde bir öküz boynuzu gibi<a id="GBS.0236.02"/> kıvrımlı olan magazinler vardı, sağ ellerinin dört parmağı tüfeklerinin bir bakirenin kalçaları kadar parlak ve pürüzsüz olan kabzalarına sarılmıştı, işaretparmaklarıysa bir kazın dilini andıran tetiklerindeydi. Sırtları bize dönüktü. Askerlerin arkasında ölü bir yılan yığınını andıran deri kemerler vardı, eğer esirler kaçmak isterlerse pantolonlarını iki elleriyle tutarak koşmak zorundaydılar.</p><div style="display:none;"><a id="GBS.0236.03"/></div>
			<p>Komiser Jiang’ın ağzının kenarından ne için olduğu anlaşılamayan bir gülümseme hızla geçiverdi, bir kez hafifçe öksürdü, bunu belki de insanların dikkatini çekmek için yapmıştı, o kadarını bilmiyorum, esirler tembel tembel başlarını kaldırıp bize baktılar. Kısa bir süre hepsinin gözü parladı, kiminin iki kez, kiminin üç kez, kiminin beş ya da yedi kez ama en çok parlayanınki dokuzu geçmedi.<a id="GBS.0236.04"/> Bu bataklık yakamozunu andıran yanıp sönen gözler muhtemelen Shangguan Laidi’yi tanıdıkları içindi, Eğer Komiser Jiang’ın söyledikleri doğruysa ablam Komutan Sha’nın sağ kolu oluyordu. Shangguan Laidi’nin ne çeşit karmaşık duygular içerisinde olduğunu bilmem ama bu duygular onun gözlerini çoktan kırmızıya dönüştürmüş ve yüzü bembeyaz olmuştu, başını hemen göğsüne eğdi.</p>
			<p>Bu esir askerler bana<a id="GBS.0236.05"/> belli belirsiz bir hisle Misket Tüfeği Birliği’nin karakaçanlarını hatırlattı, o eşekler de kilisede kaldıkları süre boyunca bu köşede durmaktan hoşlanıyorlardı, yirmi sekiz eşek, on dört çifte ayrılır, sen benim kıçımı hafiften ısır, ben senin böğrünü yumuşaktan dişleyeyim şeklinde birbirlerini kollar, karşılıklı saygı ve sevgi çerçevesinde yardımlaşarak geçinip giderlerdi. Bu sıkı fıkı eşek grubu<a id="GBS.0237.01"/> acaba şimdi nerede ölmüş yatıyordur? Onların soyunu kurutan kimdir? Sima Ku’nun At Kulağı Dağı’ndaki gerilla birliği mi, yoksa Pazu Tepesi’ndeki Japon gizli polisi mi? Benim vaftiz olduğum o kutsal günde annem vahşice tecavüze uğramıştı. Bunu yapanlar Misket Tüfeği Birliği’nin yeşil üniformalar içindeki adamlarıydı, onlar benim düşmanımdır. Şimdi Kutsal Babamız, Kutsal Oğul ve Kutsal Ruh adına<a id="GBS.0237.02"/> cezalandırılacaksınız, âmin.</p>
			<p>Komiser Jiang boğazını temizledikten sonra, “Sha Tugayı’nın adamları, acıktınız mı?” dedi.</p>
			<p>Esirler başlarını bir kez daha kaldırdı, içlerinden bazısı cevap vermek ister gibiydi ama ağızlarını açmaya cesaret edemediler, bazısı da cevap vermeyi bile düşünmedi.</p>
			<p>Komiser Jiang’ın yanındaki koruma, “Küçük kayınlar, ne oldu, dilinizi mi yuttunuz? Komiser Jiang,<a id="GBS.0237.03"/> size bir soru sordu!” diye söylendi.</p>
			<p>“İnsanlara küfretmeyelim!” diye sert bir şekilde çıkıştı Komiser Jiang korumaya, yüzü kızaran koruma sessizce başını eğdi. Jiang, “Kardeşlerim, aç ve susuz olduğunuzu biliyorum, midesinde sorun olanlar şimdi muhtemelen acı çekiyordur, gözünüzün önünde yıldızlar uçuşuyor, soğuk soğuk terliyorsunuzdur, lütfen biraz daha dayanın, yemek birazdan hazır olacak.<a id="GBS.0237.04"/> Burada eksiğimiz çok, yemek iyi olmayabilir, öncelikle sizlere susuzluğunuzu bastırmak ve ateşinizi söndürmek için biraz maş fasulyesi çorbası hazırlandı, öğleyin buğday unundan yapılmış çörekle, kızarmış at eti yanında frenk soğanı var,” dedi.</p>
			<p>Esirlerin yüzlerinden mutluluk okunuyordu, içlerinden cesaretini toplayan birkaçı kendi aralarında fısıldamaya başladı.</p>
			<p>Komiser Jiang, “Pek çok<a id="GBS.0237.05"/> at öldü, hepsi iyi atlardı, gerçekten yazık oldu, ne yazık ki mayın tarlalarımıza girdiniz. Biraz sonra yiyeceğiniz at eti kim bilir belki de kendi sürdüğünüz atın eti olabilir. Ne derler bilirsiniz, at ve katır bir beyefendi kadar iyi olabilir ama sonuçta yine de at ve katırdır, dilediğiniz kadar yiyin, ne de olsa insan besin zincirinin en tepesinde!” dedi.</p>
			<p>Komiser hâlâ atlardan bahsederken<a id="GBS.0238.01"/> koca bir kazan taşıyan iki yaşlı asker, nefes nefese içeriye daldı. Yaşlı askerlerin peşi sıra her biri kucağında karınlarından çenelerine kadar gelen kâseler taşıyan iki genç asker sendeleyerek içeriye girdi. “Çorba geldi! Çorba geldi!” diye bağırdı yaşlı askerler sanki yollarını tıkayan birileri varmış gibi. Genç askerler gergin bir şekilde üst üste yığılmış bir kucak dolusu kâseyi koyacak yer<a id="GBS.0238.02"/> arıyorlardı. Yaşlı askerler aynı anda yere çömelip çorba kazanını yere koymaya çalıştılar, kazanı yere koyduklarında neredeyse ikisi birden kıç üstü yere oturacaktı. Genç askerler vücutlarının üstünü dik bir pozisyonda tutup dizlerini kırdılar, sonunda yere çömelip kâseleri bırakabildiler, kâselerin altında kalan ellerini de hemen kurtardılar. İki kule kâse yamuk yumuk bir şekilde yerden yükseliyordu.<a id="GBS.0238.03"/> Ellerindeki ağır yükten kurtulan genç askerler ayağa kalkıp yenleriyle yüzlerindeki teri sildiler.</p>
			<p>Komiser Jiang, büyük, tahta bir kepçe aldı, çorbayı karıştırırken yaşlı askerlere, “Esmer şeker de kattınız mı?” diye sordu. Yaşlı askerler, “Komiserimize bildiririz, esmer şeker bulamadık, o yüzden bir kavanoz beyaz şeker kattık, şekeri Cao’ların evinden aldık, İhtiyar Cao Hanım bize şeker vermek<a id="GBS.0238.04"/> istemedi, şeker kavanozuna öyle bir yapıştı ki...” diye rapor verdiler.</p>
			<p>“Tamamdır, çorbayı kardeşlerimize pay edin!” dedi Komiser Jiang elindeki kepçeyi bırakırken, sanki birden bizi hatırlamış gibi yüzünü bize döndü, sıcak bir tavırla, “Sizler de birer kâse çorba içer misiniz?” diye sordu.</p>
			<p>Shangguan Laidi alaycı bir sesle, “Komiser Jiang bizi buraya maş fasulyesi çorbası içmeye getirmedi<a id="GBS.0238.05"/> ya?” dedi.</p>
			<p>“Niye içmeyelim ki? İhtiyar Zhang, ben ve kızlarım birer kâse alalım,” dedi annem.</p>
			<p>“Ana, ya çorba zehirliyse!” dedi Shangguan Laidi.</p>
			<p>Komiser Jiang gürültülü bir kahkaha atıp, “Sha Hanım’ın hayal gücü ne kadar da zengin,” dedi. Ardından kepçeyi kaptığı gibi kazana daldırdı, bir kepçe çorba alıp kolunu havaya kaldırdı, çorbanın kıvamını göstermek ve kokusunun yayılmasını sağlamak<a id="GBS.0239.01"/> için kepçedeki çorbayı kazanın içine geri döktü. Sonra kepçeyi bırakıp, “Bu çorbanın içine bir paket arsenik ve iki paket fare zehri kattık, çorbadan bir yudum alırsan beşinci adımda bağırsakların patlayacak, altıncı adımda yere yığılacaksın, yedinci adımda vücudundaki tüm deliklerden kan boşalacak, hâlâ çorbadan içmek isteyen var mı?” dedi.</p>
			<p>Annem öne çıkıp bir kâse aldı, kâsenin içindeki<a id="GBS.0239.02"/> tozu yeniyle sildi, kepçeyi alıp kazana daldırdı, bir kâse çorba doldurup büyük ablama uzattı. Ablam kabul etmedi. Annem, “Öyleyse bu kâse benimdir,” dedi. Kâseye doğru birkaç kez üfledikten sonra çorbadan deneme amaçlı bir yudum içti, ardından deneme amaçlı birkaç yudum daha aldı. Sonra üç kâse çorba daha doldurup çorbaları 6. ve 8. ablamla küçük Sima Efendi’ye uzattı. Esirlerden birkaçı, “Bize de<a id="GBS.0239.03"/> birer kâse verin, bizim sıramız, çorbada zehir olsa da olmasa da içeceğiz,” diye bağrıştılar.</p>
			<p>Yaşlı askerler kepçeleri ellerine aldılar, genç askerler de kâseleri dağıtmaya hazırlandı, bu bir süre böyle kâse üstüne kâse şeklinde devam etti. Silahlı askerler iki yana çekildi, şimdi tam karşımızda, gözlerini seçebileceğimiz bir açıda duruyorlardı, biz onları görebiliyorduk ama onlar gözlerini<a id="GBS.0239.04"/> esirlerin üzerinden ayırmıyordu. Esirler hep birden ayağa kalktılar, kendi kendilerine sıra oldular, bir elleriyle pantolonlarını tutuyorlardı, diğer elleriyse çaresiz bir şekilde bir kâse maş fasulyesi çorbası alabilmek için bir süre öyle boş boş bekledi. Eline bir kâse çorba alan çorbayı döküp elini yakmamak için başı eğik ve çok dikkatli bir şekilde yürüyordu. İşte esirler böyle birbiri ardına<a id="GBS.0239.05"/> bir elleriyle pantolonlarını tutarak, diğer ellerinde maş fasulyesi çorbasıyla yavaş yavaş geldikleri köşeye geri döndüler, ancak yere çömelince iki ellerini birden kullanıp kâseyi tutabiliyorlardı, çorbalarını soğutmak için üfledikten sonra içmeye başladılar. Bir puf hava ve şapırtılı küçük bir yudum, sıcak bir şey yerken ağzınızı yakmamak için denenmiş ve çok etkili bir yöntemdir. Ama deneyim<a id="GBS.0240.01"/> yoksunu küçük Sima Efendi çorbadan koca bir yudum içti, çorbayı tükürmek istiyor ama tüküremiyordu, çorbayı yutsa yutamazdı, ağzı öyle bir yandı ki. Esirlerden biri çorba alma sırası kendine geldiğinde, “2. amca...” diye fısıldadı. Kepçeyi tutan yaşlı asker başını kaldırıp karşısındaki genç yüze baktı. “2. amca, beni tanımadın mı? Benim, ben, Chang...” dedi. Yaşlı asker elindeki kepçeyle Chang’ın<a id="GBS.0240.02"/> elinin üstüne vururken, “Kim senin 2. amcan oluyor be? Herhalde biriyle karıştırdın, hem benim senin gibi yeşil derili bir vatan haini yeğenim olamaz!” dedi. Chang, “Amanın!” diyerek elindeki kâseyi de ayağının üstüne düşürdü. Ayağı yanınca bir, “Amanın!” daha koyuverdi. Pantolonunu tutan eli can havliyle yanan ayağını yoklarken pantolonu da dizlerinden aşağı iniverdi, yırtık ve kirli küloduyla öylece<a id="GBS.0240.03"/> kalakaldı. Ardından bir,  “Amanın!” daha patlatıp iki eliyle pantolonunu kaldırmaya yeltendi. Doğrulduğunda iki gözü de yaşlarla dolmuştu.</p>
			<p>“İhtiyar Zhang, kuralları biliyorsun!” dedi öfkeyle Komiser Jiang, “Kim sana istediğin zaman adam dövme hakkını verdi ha? Seni askerî mahkeme ofisine bildireceğim, üç gün hücre hapsi!”</p>
			<p>“Ama bana 2. amca diye seslendi...” diye itiraz etti İhtiyar Zhang.</p><div style="display:none;"><a id="GBS.0240.04"/></div>
			<p>Komiser Jiang, “Bahse varım onun 2. amcasısındır da, bunu bizden gizlemene ne gerek var ki? Eğer ona denilenleri hakkıyla yerine getirirse o da İmha Birliği’mize katılabilir. Delikanlı, kötü yandın mı? Birazdan sıhhiyeci gelip yarana merhem sürer. Çorba da dökülmüş, delikanlıya yeni kâse ve fasulyesi biraz daha fazla bir çorba verin,” dedi.</p>
			<p>Talihsiz yeğen, avantadan çorbasını alıp bir ayağı<a id="GBS.0240.05"/> topallayarak sıranın ardındaki köşeye çekildi, köşedekiler onun ardından çorba almak sıraya girdiler.</p>
			<p>Bütün esirler şimdi çorbalarını içmekteydiler, kilisenin içi, çorbayı içerken şapırdayan ağız sesleriyle doldu taştı. Yaşlı ve genç askerlerin şimdilik yapacak bir şeyleri olmadığından gençlerden biri dudaklarını yalıyor, diğeriyse gözlerini dikmiş bana bakıyordu. Yaşlılardan biri kepçeyle<a id="GBS.0241.01"/> kazanın dibini sıyırıyordu, diğeriyse tütün kesesini ve piposunu çıkardı, pipo tüttürecekti. Annem kâsenin ağzını ağzıma dayadı ama kâsenin kalınlığından tiksinip bir kenara ittim, ağzım annemin meme uçları dışındaki hiçbir şeye, bu şey ne olursa olsun, bir türlü alışamadı.</p>
			<p>Büyük ablamın burun deliklerinden küçümseyici bir horultu çıktı, Komiser Jiang ona bakınca ablamın yüzünde de küçümseyici<a id="GBS.0241.02"/> bir ifadenin olduğunu gördü. Ablam, “Ben de bir kâse maş fasulyesi çorbası içsem iyi olur,” dedi.</p>
			<p>“Pek tabii, şu yüzüne bir bak, kurumuş patlıcana dönmüşsün. İhtiyar Zhang, Sha Hanım’a hemen bir kâse çorba getirin, bol kepçe olsun,” dedi Komiser Jiang.</p>
			<p>“Az olsun,” dedi ablam.</p>
			<p>“Öyleyse az olsun,” dedi Komiser Jiang.</p>
			<p>Ablam çorbayı aldı, bir yudum içip, “Şeker eklemeniz iyi olmuş,<a id="GBS.0241.03"/> Komiser Jiang, neden sen de bir kâse çorba içmiyorsun? O kadar çok konuştun ki dilin damağın kurumuştur,” dedi.</p>
			<p>Komiser Jiang iki parmağıyla boğazını yoklayıp, “Aynen öyle. İhtiyar Zhang, bana da bir kâse çorba, benimki de az olsun,” dedi.</p>
			<p>Komiser Jiang çorbası elinde, ablamla birlikte maş fasulyesinin kalitesini tartışmaya koyuldu. Ablama kendi köyünde maş fasulyesinin kumlu bir çeşidinin<a id="GBS.0241.04"/> olduğunu, bu fasulyenin su kaynar kaynamaz yumuşadığını, buradaki fasulyelere hiç benzemediğini, buradakilerin iki saat kaynattıktan sonra ancak yumuşamaya başladıklarını anlattı. Maş fasulyesinin kalitesini tartıştıktan sonra sıra soya fasulyesine geldi. Bu ikisi sanki fasulye uzmanıydı. Hemen hemen bütün fasulye çeşitlerini tartıştıktan sonra Komiser Jiang konuyu fıstık çeşitlerine getirince<a id="GBS.0241.05"/> ablam elindeki kâseyi yere fırlatıp çok kaba bir şekilde, “Seni, Jiang denilen adam seni, sen nasıl bir dolap çeviriyorsun öyle?” dedi.</p>
			<p>Jiang hafif bir tebessümle, “Sha Hanım, çok şüphecisiniz. Şöyle bir yürüyelim hele, Komutan Sha sizi yeterince beklemiştir,” dedi.</p>
			<p>“Nerede o?” diye sordu ablam alay edercesine.</p>
			<p>“Sizin hiç unutamayacağınız bir yerde elbet,” diye cevapladı Jiang.</p>
			<p><a id="GBS.0242.01"/>Bizim evin avlu girişinde dikilen nöbetçiler kilisenin kapısındakilerden bile çoktu.</p>
			<p>Doğu kanadındaki odanın önünde de bir grup nöbetçi vardı. Başlarında Dilsiz Sun duruyordu. Duvarın yanındaki bir tomruğun üstüne oturmuş elindeki Myanmar kılıcıyla oynuyordu. Kuş Perisi de avludaki şeftali ağacının dallarından birinin çatalına tünemişti, elinde bir salatalık vardı, salatalığı ön dişleriyle<a id="GBS.0242.02"/> azar azar dişliyordu.</p>
			<p>“Hadi içeri girin,” dedi Komiser Jiang, ablama, “onunla güzel güzel konuşup ikna etmeye çalışın, karanlığı bırakıp aydınlığın yolunda yürüsün artık.”</p>
			<p>Ablam doğu kanadındaki odaya girer girmez keskin bir çığlık attı.</p>
			<p>Biz de hemen içeri atıldık, Sha Yueliang’ın kendini tavanın kirişine asmış olduğunu gördük. Üzerinde yünden yeşil bir üniforma vardı, ayaklarında<a id="GBS.0242.03"/> dize kadar gelen parlak binici çizmeleri vardı. Onu niyeyse hep daha kısa boylu hatırlardım ama kendini asmış olduğu kirişin oradan gözüme bir başka, son derece uzun göründü.</p>
		</section>
		<section class="subchapter" epub:type="subchapter">
			<h2>9</h2>
			<p><em>Kang</em>’dan aşağı indim, gözlerim daha tam anlamıyla açılmadan annemin göğsüne atıldım. Keyfî bir hareketle bluzunu sıyırıp iki elimle çörek gibi tümsekleşmiş memelerini dibinden kavradım, meme uçlarından birini<a id="GBS.0242.04"/> ağzıma sokup emmeye başladım. Boğazıma acı bir his yayıldı, gözlerimden yaşlar akmaya başladı. Meme ucunu tükürdüm, şikâyet edercesine ve şaşkın bir tavırla başımı yukarı kaldırıp annemin yüzüne baktım. Annem hafifçe başıma vurdu, özür dilercesine bir gülümsemeyle, “Jintong, yedi yaşındasın, koca adam oldun artık, artık seni sütten kesmeliyim!” dedi. Annemin dedikleri kulaklarımda çınlarken 8.<a id="GBS.0242.05"/> ablam Yunü’nün bir çanı andıran keskin ve şen kahkahalarını duydum.</p>
			<p>Birden gözlerim karardı, yere düşerken göğe bakıyordum. Annemin memelerine, meme uçlarının üzerindeki göğe yükselen kırmızı gözlü iki güvercini andıran acı biber tabakasına çaresizce bakakaldım. Annem beni sütten kesmek için meme uçlarına taze zencefil suyu, dövülmüş sarmısak, kokuşmuş balıkyağı ve hatta kuş boku bile sürmüştü,<a id="GBS.0243.01"/> bu kez sıra acı biber yağındaydı. Annemin beni sütten kesmek için giriştiği her deneme benim yere düşüp ölü taklidi yapmamla son buluyordu. İşte öyle yerde uzanmış, annemin her zamanki gibi gidip meme uçlarını yıkamasını bekliyordum. Dün gece gördüğüm kâbusun bazı sahneleri birden gözümün önünde canlanıverdi: Annem memelerinden birini kesip yere fırlattıktan sonra bana, “Em hadi, emsene, emmene<a id="GBS.0243.02"/> izin veriyorum bak!” diyordu, ardından kara bir kedi, memeyi kaptığı gibi koşarak uzaklaştı.</p>
			<p>Annem beni ayağa kaldırıp yemek masasının yanına oturttu. Yüzünde çok ciddi bir ifade vardı. “Ne dersen de sütten kesileceksin!” dedi üstüne basa basa, “İçimi kurutup beni bir çıra parçasına mı çevirmek istiyorsun ha? Öyle mi, cevap ver Jintong?”</p>
			<p>Sima Efendi, Sha Zaohua ve 8. ablam Yunü masada <em><a id="GBS.0243.03"/>noodle</em> yerlerken küçümseyen bakışlarla beni süzüyorlardı. Shangguan Lü, sobanın yanındaki kül yığınının üzerine oturmuş bana bakıp sırıtıyordu, rüzgârda kurumuş, pul pul dökülen çıplak derisi, kaba bir tuvalet kâğıdını andırıyordu. Sima Efendi yemek çubuklarıyla aldığı uzun, ince ve tir tir titreyen bir <em>noodle</em>’la gösteriş yaparak beni büyülemeye çalışıyordu. O <em>noodle</em> parçası bir solucan gibi midesine<a id="GBS.0243.04"/> giriverdi. Midem bulandı.</p>
			<p>Annem üzerinde dumanı tüten bir kâse <em>noodle</em>’ı ve bir çift yemek çubuğunu bana uzatıp, “Yesene, bu <em>noodle</em>’ın hamurunu 6. ablan kendi elleriyle açtı,” dedi.</p>
			<p>Sobanın yanında Shangguan Lü’yü beslemekle meşgul olan 6. ablam, başını çevirip bana düşmanca bakışlarla baktıktan sonra, “Koca adam oldun, hâlâ meme emiyorsun, senden ümidimi kestim!” dedi.</p>
			<p>O <em>noodle</em> kâsesini<a id="GBS.0243.05"/> 6. ablamın kafasına fırlattım.</p>
			<p>6. ablam ayağa kalktı, üzerinden solucana benzeyen <em>noodle</em>’lar sarkıyordu. Öfkeyle, “Ana, bunu çok şımarttın!” dedi.</p>
			<p>Annem enseme bir şaplak attı.</p>
			<p>6. ablamın üzerine atılıp doğruca memelerini kavradım. O iki memenin kanatlarının fareler tarafından ısırılan civcivler gibi, cik cik diye çığlık attığını duydum. 6. ablam telaşla doğrulmaya çalıştı ama acıdan<a id="GBS.0244.01"/> iki büklüm oldu. Ona sıkıca yapışmıştım, hiç acımadım. Uzun, ince yüzü sarıya çaldı, “Ana, ana ya, şuna baksana...” dedi ağlayarak.</p>
			<p>Annem başıma sert bir darbe indirip, “Seni hayvan! Seni küçük hayvan!” diye sövdü.</p>
			<p>Bayılıp yere düştüm.</p>
			<p>Kendime geldiğimde başım çatlayacakmış gibi ağrıyordu. Sima Efendi hâlâ kendi kendine, hiç ses çıkarmadan yüksek irtifalı <em>noodle</em> yeme oyununa devam<a id="GBS.0244.02"/> ediyordu. Sha Zaohua üzerine <em>noodle</em> yapışmış olan yüzünü kâseden kaldırıp büyük bir cesaretle bana baktı ama bakışından bana karşı duyduğu saygı ve hayranlık da okunuyordu. Memeleri incinmiş olan 6. ablam kapının eşiğine oturmuş ağlıyordu. Shangguan Lü kötü niyetli karanlık bakışlarıyla beni süzüyordu yine. Yüzündeki ifadeden birazdan öfkeden patlamak üzere olduğu anlaşılan annem, eğilmiş yerdeki<a id="GBS.0244.03"/> <em>noodle</em>’ları inceliyordu. “Seni küçük piç! Bu <em>noodle</em>’lar kolay mı kazanılıyor sanıyorsun ha?!” Yerden bir parça <em>noodle</em> –hayır, bunlar birbirine dolanmış solucanlara benziyordu– aldı, burnumu sıkıp ağzımı zorla açtı, elindeki solucanı ağzıma sokuverdi. “Hadi çiğne ve yut, yuttuğunu göreceğim! Senin yüzünden iliklerim kurudu, seni küçük canavar!” Ağzımdakileri tükürdüm, annemin elinden kurtulduğum<a id="GBS.0244.04"/> gibi kendime avluya attım.</p>
			<p>Shangguan Laidi avludaydı, üzerinde dört yıldır hiç çıkarmadığı o hastalıklı siyah ceket vardı, yarı beline kadar eğilmişti, bileğitaşında bir bıçak biliyordu. Bana dostça gülümsedi, sonra ruh halindeki ani bir değişimle dişlerini gıcırdatarak, “Bu kez onu gerçekten öldüreceğim. Zamanı geldi artık, elimde bilediğim bu bıçak, kuzey rüzgârından daha keskin ve daha<a id="GBS.0244.05"/> soğuk, benim bıçağım kuzey rüzgârından daha keskin ve daha soğuktur, ona katilleri nasıl bir sonun beklediğini göstereceğim,” dedi.</p>
			<p>Hiç havamda değildim, onun dediklerine aldırmadım. Herkes onun delirdiğini düşünüyordu. Ben onun deliyi oynadığını biliyordum ama bunu neden yaptığını bilmiyordum. Bir keresinde batı kanadında kaldığı odada, yüksek bir değirmentaşının tepesinde siyah bir elbisenin<a id="GBS.0245.01"/> gizlediği uzun bacaklarını aşağı doğru sarkıtıp otururken bana Sha Yueliang’ın peşinde şehirden şehre tüm Çin’i dolanıp durmanın nasıl da ihtişamlı bir yaşam olduğunu anlatmıştı, bir kraliçe gibi yaşamış, bir sürü tuhaf ve harika şey görmüştü. Şarkı söyleyen bir kutusu olmuş, çok uzaktaki şeyleri hemen burnunun önünde görmeni sağlayan bir camı varmış, O zamanlar bu söylediklerinin deli saçması<a id="GBS.0245.02"/> olduğunu sanırdım ama çok geçmeden o şarkı söyleyen kutulardan birini ben de gördüm, 5. ablam Shangguan Pandi eve gelirken bir tanesini yanında getirmişti. Pandi, İmha Birliği’nde olduğu sıralarda yediği önünde yemediği arkasında, çok şımarık bir hayat sürmüş, vücudu sanki hamile bir kısrak gibi şişmanlamıştı. Üzerinde pirinçten gündüzsefasını andıran bir şey olan nesneyi çok dikkatli bir şekilde<a id="GBS.0245.03"/> <em>kang</em>’ın üstüne yerleştirip bize şöyle seslenmişti: “Gelin, gelin, gelin, hepiniz buraya gelin de gözünüz dünyaya açılsın!” Kutunun üzerindeki kırmızı kâğıdı açınca kutunun gizemi ışıl ışıl ortaya dökülmüştü. Önce kutunun üzerindeki kurma kolunu takır tukur çevirdi. Kurma işi bittikten sonra gizemli bir gülümsemeyle, “İyi dinleyin, bir yabancı güldüğü zaman böyle ses çıkarıyor,” dedi. Göz açıp<a id="GBS.0245.04"/> kapamadan kutunun içinden gelen ses bizi bir hayli korkutmuştu. Yabancıların kahkahaları efsanelerde anlatılan hayalet çığlıklarına benziyordu. “Götür şunu, götür şu şeyi buradan,” demişti annem, “at gitsin şu hayalet kutusunu!” Shangguan Pandi, “Ana, sen çok eski kafalısın,” demişti, “buna gramofon, diyorlar, hayalet kutusu değil.” Shangguan Laidi pencerenin dışından alaycı bir tonla, “Bunun iğnesi<a id="GBS.0245.05"/> eskimiş, yeni bir tane lazım!” demişti.</p>
			<p>“Sha Hanım,” demişti 5. ablam, o da sesine alaycı bir ton katarak, “bize caka satmazsanız olmaz sanki?”</p>
			<p>“Bu benim oynamaktan sıkıldığım oyuncaklarımdan biriydi,” demişti büyük ablam avludan küçümseyen bir tavırla, “o pirinçten gündüzsefasının içine işemiştim ben, inanmıyorsan eğil de koklayıver.”</p>
			<p>5. ablam burnunu o pirinçten sabah sefasının içine<a id="GBS.0246.01"/> sokup kaşlarını çatarak koklamıştı. Ama ne kokusu aldığını bize söylemedi. Ben de koklamıştım meraktan, tam leş gibi bir balık kokusu aldığımda, 5. ablam beni bir kenara itmişti.</p>
			<p>“Seni kancık!” diye nefretle bağırmıştı 5. ablam, “Asıl seni vurmaları gerekiyordu, eğer ben olmasaydım...”</p>
			<p>“Asıl ben onu vuracaktım, eğer sen beni engellemeseydin!” demişti büyük ablam, “Hepiniz bakın şuna bir,<a id="GBS.0246.02"/> hiç koklanmamış sarı bir çiçeğe benziyor mu ha? Hele o memeleri yok mu, o Jiang denilen adam tarafından dişlenmekten kurumuş turba dönmüş.”</p>
			<p>“Seni vatan haini köpek! Seni kancık!” diye sövmüştü 5. ablam farkında olmadan kollarıyla sarkık memelerini kapatarak, “Vatan haini köpeğin kokuşmuş karısı!”</p>
			<p>“İkiniz de defolun gidin gözümün önünden!” diye sövmüştü annem öfkeyle atılarak, “Defolun,<a id="GBS.0246.03"/> gidip bir yerlerde geberin, ikinizi de bir daha görmek istemiyorum.”</p>
			<p>Giderek Shangguan Laidi’ye saygı duymaya başladım. Gerçekten de o nadir bulunan hazinenin içine işemişti. O uzaktaki şeyleri hemen burnunun önünde görmeni sağlayan camın hikâyesi de mutlaka doğru olmalıydı. “Buna dürbün derler, her komutanın boynunda asılı olan bir şeydir bu.” Shangguan Laidi eşek ağılında yere serilmiş olan<a id="GBS.0246.04"/> samanların üzerinde rahat bir şekilde otururken, “Seni küçük aptal!” dedi bana dost bir tavırla. “Ben aptal değilim, ben hiç de aptal değilim!” diye kendimi savundum. “Ama bence çok aptalsın.” Aniden siyah ceketini sıyırıp uzun bacaklarını havaya kaldırdı, boğuk bir sesle, “Buraya baksana!” dedi.</p>
			<p>Gün ışığı onun geniş kalçalarına, beline, bir de küçük bir domuzu andıran memelerine vuruyordu.</p><div style="display:none;"><a id="GBS.0246.05"/></div>
			<p>“Girsene içeri,” dedi ağılın en gerisinde duran gülen yüzüyle, “gel de benim sütümden iç, anam, benim kızımı emzirmişti, ben de seni emzireceğim. Böylece kimsenin kimseye bir borcu kalmayacak.”</p>
			<p>Temkinli bir şekilde ağılın içine doğru yürüdüm. Şimdi de oltada çırpınan bir sazan gibi gerilmişti vücudu, beni iki omzumdan tuttu, siyah ceketiyle başımı örttü. Dünyam karardı birden. Bu karanlığı<a id="GBS.0247.01"/> keşfe çıktım, bir yandan merak ediyor, bir yandan da geriliyordum, bu keşif gizemli olduğu kadar çekiciydi de.</p>
			<p>Gramofonu koklarken aldığım kokunun aynısını duydum. “Bu tarafa, bu tarafa,” diye seslendi çok uzak bir diyardan, “seni aptal şey.” Meme uçlarından birini ağzıma soktu. “Em hadi, seni küçük enik. Sen kesinlikle bizim Shangguan’ların tohumu değilsin, melez bir piçsin sen.” Meme ucundaki<a id="GBS.0247.02"/> acı toprak tadı ağzımda eriyiverdi. Koltuk altındaki ter kokusu insanı boğacak kadar keskindi. Bir an boğulacağımı sandım, iki eliyle başımı bastırdı, vücudunu tüm gücüyle yukarıya kaldırdı, o iri ve sert memesinin her bir parçasını sanki zorla ağzıma tıkmak istiyordu. Buna daha fazla dayanamayacağımı kestirince meme ucunu dişleyiverdim. Birden can havliyle ayağa kalktı, ben de o siyah ceketin<a id="GBS.0247.03"/> karanlığından sıyrılıp ayakucuna kıvrılıverdim, bana bir tekme atmasını bekliyordum, iki tekme de olabilirdi bu. O kara kuru yüzünden gözyaşları süzülüyordu. Memeleri siyah ceketinin içinde sanki bir kafesteymişlercesine bir aşağı bir yukarı oynuyordu, ceketin tüyleri havada süzülmeye başladı, memeleri sanki az önce çiftleşmiş iki kuş gibi duruyordu.</p>
			<p>Yaptığıma çok pişman olmuştum, parmağımı<a id="GBS.0247.04"/> uzatıp elinin üzerine dokundum. Elini kaldırıp boynumu okşarken, “Akıllı kardeşim benim, bugün olanları kimseye söyleme e mi,” diye fısıldadı.</p>
			<p>Başını olur anlamında sadık bir şekilde sallayıverdim.</p>
			<p>Ablam, “Bunu sadece sana anlatacağım, ablanın kocası rüyasında ona geldi, bana aslında ölmediğini söyledi, ruhu sarı saçlı, beyaz benizli bir adamın içine girmiş,” dedi.</p>
			<p>Aklım Shangguan<a id="GBS.0247.05"/> Laidi’yle olan gizli birlikteliğimizden uçmuş bir halde <em>hutong</em>’a yürüdüm. İmha Birliği’nin beş üyesi sokakta çıldırmış gibi koşturuyordu. Yüzlerinde bir kendinden geçmişlik perdesi asılıydı. İçlerinden şişman olanı koşarken beni çekiştirip, “Küçük, Japon şeytanları teslim oldu! Hemen eve koşup anana söyle, Japon şeytanları teslim oldu, savaşı biz kazandık!” dedi.</p>
			<p>Sokakta neşe içinde bağrışıp<a id="GBS.0248.01"/> dans eden bir grup asker gördüm, askerlerin arasında onları şaşkınlıkla izleyen sivil halk da vardı. Japon şeytanları teslim olmuştu ve ben, Jintong, memeleri yitirmiştim. Shangguan Laidi memelerini benim hizmetime sunmuştu ama içlerinde süt yoktu, meme uçlarında soğuk, kirli ve pis bir tat vardı ve onu düşünmek bile sonsuz bir hüzne boğuyordu beni. 3. ablamın kocası olan Dilsiz, kucağında Kuş<a id="GBS.0248.02"/> Perisi, koca adımlarla <em>hutong</em>’un kuzey girişinden koşarak geliyordu. Annem, onu ve mangasındaki adamları Sha Yueliang öldükten sonra evden atmıştı. O da adamlarını kendi evine yerleştirmişti, Kuş Perisi de onlarla birlikte taşınmıştı. Taşınmış olmalarına rağmen Kuş Perisi’nin Dilsiz’in evinden kıvrılarak gelen utanmaz çığlıkları gecenin bir yarısı sık sık benim kulaklarımı çınlatıyordu. Dilsiz<a id="GBS.0248.03"/> şimdi onu kucağına almış bize doğru taşıyordu. Kuş Perisi şişmiş karnıyla onun kollarında uzanıyordu, üzerinde beyaz bir ceket vardı. Bu ceket Shangguan Laidi’nin siyah ceketiyle aynı modelde ve aynı ölçülerdeydi, sanki aynı terzinin elinden çıkmışlardı, aralarındaki tek fark renkleriydi. Kuş Perisi’nin ceketi bana Shangguan Laidi’nin ceketini, Shangguan Laidi’nin ceketi, Shangguan Laidi’nin memelerini,<a id="GBS.0248.04"/> Shangguan Laidi’nin memeleri de Kuş Perisi’nin memelerini hatırlattı. Shangguan ailesinin memeleri arasındaki en güzel memeler Kuş Perisi’nin memeleriydi, bunlar narin, güzel ve bir kirpinin ağzı gibi hafifçe yukarıya doğru kalkık hoppa meme uçlarına sahip memelerdi. Kuş Perisi’nin memelerinin Shangguan ailesinin memeleri arasındaki en güzel memeler olduğunu söylemek, Shangguan Laidi’nin memelerinin<a id="GBS.0248.05"/> Shangguan ailesinin memeleri arasındaki en güzel memeler olmadığını mı ifade eder? Vereceğim cevap çok muğlak olacaktır, etrafımda olan bitenin farkına varmaya başladığım an, şunu keşfettim, memelerin güzelliği çok geniş bir kategoride ele alınmalıdır, öyle kolayca şu meme çirkinmiş, diyemeyiz, öyle kolayca, bu meme güzelmiş, de diyemeyiz. Kirpiler bazen güzeldir, domuz yavruları da bazen<a id="GBS.0249.01"/> güzeldir. Dilsiz, Kuş Perisi’ni ayaklarımın dibine bıraktı. “Ah, oh! Ah, oh!” At nalı büyüklüğündeki yumruklarını benim yüzüme doğru dostane bir şekilde savurmaya başladı. Onun, “Ah, oh! Ah, oh!”larının “Japon şeytanları teslim oldu!”yla aynı anlama geldiğini anladım. Ardından azgın bir boğa gibi sokağa fırladı.</p>
			<p>Kuş Perisi başını çevirip bana baktı. Karnı insanı korkutacak bir büyüklüğe erişmişti,<a id="GBS.0249.02"/> bu haliyle şişman bir örümceği andırıyordu. “Sen bir kumru musun yoksa yabankazı mı?” diye sordu bana cıvıldayarak, belki de soruyu bana yöneltmemişti, söylemesi zor. “Benim kuşum uçtu, kuşumu gördün mü? Uçtu gitti!” Yüzünde bir panik ifadesi vardı. Ona sokağı işaret ettim, kollarını iki yana açtı, çıplak ayaklarıyla yeri dövdü, cıvıldayarak sokağın içine doğru hızla koşmaya başladı. Çok<a id="GBS.0249.03"/> hızlı koşuyordu, o devasa karnıyla nasıl böyle hızlı koşabilirdi ki, karnının onu yavaşlatması, yerlerde süründürmesi gerekmiyor muydu? Eğer karnı olmasaydı o hızla sıçrayıp muhtemelen göğe doğru yükselirdi, öyle değil mi? Hamileliğin koşma hızını etkilediği görüşü bence çok öznel bir bakış açısıdır, aslında kurt sürüleri koşarken en geriden gelip sürüyü yavaşlatanlar dişi kurtlar değildir, kuş sürüleri<a id="GBS.0249.04"/> için de geçerlidir bu, uçuşan her kuş sürüsünde hamile kuşlar da olmalıdır. Kuş Perisi, çevik bir devekuşu gibi sokaktaki kalabalığın arasına doğru koşturdu.</p>
			<p>5. ablam da sokaktan eve doğru koşturdu, o da hamileydi, memelerinden akan ter gri askerî üniformasını ıslatmıştı. Kuş Perisi’yle kıyaslanacak olursa, onun beceriksiz bir koşucu olduğunu söyleyebilirim. Kuş Perisi kollarını iki yana açıp<a id="GBS.0249.05"/> dans edermişçesine koşarken, 5. ablam iki eliyle karnını tutarak koşuyordu. 5. ablam yokuş tırmanırken araba çeken bir kısrak gibi nefes nefese kaldı. Shangguan ailesinin kızları içinde etine en dolgun ve en uzun boylu olan Shangguan Pandi’dir. Onun memeleri öfkeli ve korkutucu görünür, koştururken bir yandan hopluyor, bir yandan da sanki içleri gazla doluymuş gibi pıs pıs diye sesler çıkarıyorlardı.<a id="GBS.0250.01"/> Büyük ablam Shangguan Laidi’nin yüzünü siyah bir duvak örtüyordu, üzerinde siyah ceketi vardı, gecenin elinizi uzatsanız beş parmağınızı dahi göremeyeceğiniz zifirî karanlığında, yakınlardaki bir hendekten tırmanıp Sima’ların avlusuna girdi. Ekşi bir ter kokusunu takip edip ışıkla aydınlatılmış bir odaya girdi. Avlunun taş kaplamaları yosun tutmuştu ve çok kaygandı. Ablamın kalbi ağzındaydı,<a id="GBS.0250.02"/> neredeyse ağzından dışarı fırlayacaktı. Bıçak tutan eli titriyordu, ağzında bir çamur tadı vardı. Ahşap kapının kafesi andıran aralığından bakınca onu hem heyecanlandıran hem de korkudan kalbini durduran bir manzarayla karşılaştı: Yanmakta olan büyük beyaz bir mumun damlaları süzülüyordu, parlak mum ışığı duvara etimsi, büyük, dans eden gölgeler yansıtıyordu. Shangguan Pandi ve Komiser Jiang’ın<a id="GBS.0250.03"/> gri askerî üniformaları taş döşemeli zeminin üzerine dağılmıştı, kaba yünden bir çorap kayısı rengi tuvaletin yanında yatıyordu. Pandi’nin anadan doğma vücudu, Jiang Liren’in kara kuru vücudunun üzerine çıkmaktaydı. Ablam kapıyı zorlayıp içeri daldı. Ama kız kardeşinin iyice yukarıya kalkmış kıçını ve omurga bitiminde parlak terler olan bel çukurunu görünce birden tereddüt etti. Öldürmek için yanıp<a id="GBS.0250.04"/> tutuştuğu, yeminli düşmanı Jiang Liren, Pandi’nin vücudu altında korumadaydı. Elindeki bıçağı kaldırıp, “İkinizi de öldüreceğim! İkinizi de öldüreceğim!” diye haykırdı. Shangguan Pandi yataktan yuvarlanıp aşağıya indi. Jiang Liren bir battaniye kaptığı gibi ablamın üzerine koşup onu yere devirdi. Ablamın yüzündeki duvağı çekip gülerek, “Senin olduğunu tahmin etmiştim!” dedi.</p>
			<p>5. ablam kapının<a id="GBS.0250.05"/> ağzında durup, “Japonlar teslim oldu!” diye bağırdı.</p>
			<p>Ardına dönüp sokağa geri koşarken elimden tutup beni de sürükledi. Eli ter içindeydi, teri ekşi ekşi kokuyordu ve yapış yapıştı, elindeki ter kokusunun içinden gelen tütün kokusunu ayırt ettim. Bu koku, kocası Lu Liren’e aitti, Komutan Lu, Sha Tugayı’yla savaştığı sırada kendini kahramanca feda ettikten sonra Komiser Jiang onun anısına saygıda<a id="GBS.0251.01"/> bulunmak için soyadını Jiang’dan Lu’ya değiştirmişti. Lu Liren’in tütün kokusu, 5. ablamın ter kokusuyla birlikte sokaklara karıştı.</p>
			<p>İmha Birliği sokağa dökülmüş neşeli naralar atıp serçeler gibi sıçrıyordu, çoğunun gözlerinden yaşlar dökülüyordu. İnsanlar kasten birbirlerine çarpıp dalaşıyorlardı. İçlerinden biri tir tir titreyen çan kulesine tırmanıp artık iyice eskimiş olan çanı çaldı.<a id="GBS.0251.02"/> Sokaktaki kalabalık gittikçe çoğaldı, kiminin elinde gonk vardı, kimi yanında süt keçisiyle gelmişti, kiminin elindeyse büyük nilüfer yapraklarına sarılmış et parçaları vardı. Memelerine ziller takmış olan bir kadın hemen dikkatimi çekti, kadın çok garip bir şekilde dans ediyordu, sıçrarken memeleri bir aşağı bir yukarı zıplıyor, memelerindeki ziller de kuşlar gibi cıvıldıyordu. Kalabalık, tepişmekten<a id="GBS.0251.03"/> sokağı toz dumana boğdu. Bağırmaktan sesleri çatallaştı. Kuş Perisi kalabalığın ortasında durmuş, başını sağa sola çevirip etrafa bakınıyordu, Dilsiz, yumruğunu kaldırmış yanındaki adama vuruyordu. En sonunda bir grup asker Sima’ların avlusundan başlarının üzerinde bir sopa gibi taşıdıkları Lu Liren’le çıkageldiler. Askerler onu havaya fırlattılar, o kadar yükseğe fırladı ki ağaçların tepeleriyle<a id="GBS.0251.04"/> aynı seviyeye çıktı, tam indim derken kendini ânında tekrar havada buldu... Yaşa be! Çok yaşa! Oley! 5. ablam karnını tutarak gözyaşları içinde, “Liren! Liren!” diye kükredi. Kalabalığı yarıp asker grubunun içine girmeyi denedi ama her girişimi sert bir koza oluşturmuş kıçlar tarafından engellendi...</p>
			<p>Aşağıdaki şamatadan korkmuş olan güneş, çıkar çıkmaz yere oturdu, kum tepelerinin üzerindeki<a id="GBS.0251.05"/> ağaçlara dayadı sırtını, iyice gevşedi, tüm vücudu birden kızıllaştı, boncuk boncuk terledi, sıcak ışınlarını etrafa yayarken yaşlı bir baba gibi soluk soluğa aşağıdaki kalabalığı izlemeye koyuldu.</p>
			<p>Önce kalabalıktan biri yere düşüp toza toprağa karıştı, onu bir dizi insan daha izledi. İyice yükselmiş olan toz bulutu yavaş yavaş aşağı inip insanların yüzüne, ellerine ve terden sırılsıklam olmuş<a id="GBS.0252.01"/> giysilerine bulaştı. Kan kırmızı güneşin altında bir grup adam zombi gibi sokağa uzandı. Akşama doğru bataklık ve sazlıkların oradan serin bir rüzgâr esmeye başladı, tren geçerken raylardan çıkan ses çok keskindi. İnsanlar kulaklarını dikip bu sesi dinledi. Belki de kulaklarını dikip bu sesi duyan bir ben vardım.</p>
			<p>Savaş kazanılmıştı ama Shangguan Jintong memelerini yitirmişti. Ölmek istedim.<a id="GBS.0252.02"/> Bir kuyuya ya da nehre atmak istedim kendimi.</p>
			<p>Kalabalığın içinden üzerinde toprak sarısı ceket olan biri yavaş yavaş doğruldu. Bu bir kadındı, yere diz çöküp toprağı eşelemeye başladı, topraktan üzerindeki ceketin ve sokaktaki hemen hemen her şeyin renginde olan bir şey çıkardı. Bu şey önce bir taneydi, ardından bir tane daha çıktı. Bu şeyler dev semenderler gibi sesler çıkarıyordu. Japonlara<a id="GBS.0252.03"/> karşı verilen direniş savaşı kutlamaları sırasında, 3. ablam yani Kuş Perisi, iki oğlan doğuruverdi.</p>
			<p>Kuş Perisi ve çocukları kısa bir süre de olsa bana tüm dertlerimi unutturdu, sessiz adımlarla öne doğru yürüyüp bu iki yeğenin neye benzediklerine bakmaya gittim. Yürürken sokağa uzanmış olan adamların ayaklarının ve başlarının üzerinden atladım, sonunda o iki veledin toprak sarısı ve buruş<a id="GBS.0252.04"/> buruş olan vücutlarını ve yüzlerini görebildim, keldiler, başları yağ sürülmüş iki küçük kabağı andırıyordu. Ağızlarını açmış ağlıyorlardı, bu çok ürkütücü bir sahneydi, birden anlamlandıramadığım bir sebepten dolayı, bu iki şeyin vücutlarının kalın bir balık pulu tabakasıyla kaplı olduğunu düşündüm. Yavaşça geri çekilirken dikkatsizliğimden bir adamın elinin üzerine bastım. Adam sadece birkaç kez<a id="GBS.0252.05"/> inledi, ne vurdu bana ne de küfretti. Oturduğu yerden yavaşça kalkıp ayağa dikildi. Yüzündeki kiri silince onun kim olduğunu anladım. 5. ablamın kocası Lu Liren’di bu adam. Lu Liren burada ne aranıyor olabilirdi ki? 5. ablamı arıyormuş. 5. ablam duvarın dibindeki saman yığınının içinden zar zor kalkıp Lu Liren’e doğru atıldı, kollarını onun boynuna dolayıp deli gibi hareketlerle sırtını ovaladı.<a id="GBS.0253.01"/> “Kazandık, kazandık, zafer bizimdir!” diye mırıldandılar birbirlerini okşayarak. “Çocuğumuza Shengli-Zafer adını koyalım,” dedi 5. ablam.</p>
			<p>Bu sırada güneş baba yorulmuş olacak yuvasına çekilip uyumak istedi, ardından kansız bir dulu andıran ay, berrak ışığını tükürdü. Lu Liren elini 5. ablamın beline dolayıp bir süre gidip gitmemek arasında kararsız kaldı, tam yürümeye başladıklarında 2. ablamın<a id="GBS.0253.02"/> kocası Sima Ku önderliğindeki anti Japon komando taburu köye girdi.</p>
			<p>Sima Ku’nun komando taburu üç bölükten oluşuyordu. Birinci bölük süvarilerdi, bu bölükte altmış altı tane İli<a class="si-noteref" epub:type="noteref" href="#f32" id="ref_f32">32</a> ve Moğol kırması atları ve Amerikan yapımı hafif makineli Tommy<a class="si-noteref" epub:type="noteref" href="#f33" id="ref_f33">33</a> tüfekleri vardı, çok zarif hatları olan bu tüfekler seri ateş edebiliyordu; ikinci bölük bisikletlilerden oluşuyordu, bölüğün altmış altı tane Camel<a id="GBS.0253.03"/> marka bisikleti ve Alman yapımı mavzerleri vardı; üçüncü bölükse katırlı bölüktü, altmış altı tane rüzgâr gibi koşan katırları ve Japon yapımı 38’lik karabinaları vardı. Bir de özel amaçlar için oluşturulmuş çok küçük bir mangaları vardı, onlarınsa bisikletleri tamir etmek için alet ve yedek parça taşıyan on üç devesi vardı. Develer ayrıca silah tamiri için alet ve yedek parçayla mermi ve barut<a id="GBS.0253.04"/> da taşıyordu. Sima Ku ve Shangguan Zhaodi de develerin üzerindeydi. Sima Ku ve Shangguan Zhaodi’nin iki kızı da deveye binmişti: Sima Feng ve Sima Huang. Develerin taşıdığı bir başkası da Babbitt denilen Amerikalı bir adamdı. Konvoyun en sonundaki devenin üzerinde kara bir maymuna benzeyen Sima Ku oturuyordu, üzerinde askerî pantolonla lavanta rengi saten gömlek vardı, kaşları şikâyet edercesine<a id="GBS.0253.05"/> çatılmıştı.</p>
			<p>Babbitt’in sevecen bakışlı mavi gözleri, altın sarısı yumuşak saçları ve parlak kırmızı dudakları vardı. Üzerine kırmızı deri ceket giymişti, altında üzerinde irili ufaklı bir sürü cebi olan pamuklu pantolon, ayağındaysa ceylan derisi botlar vardı. Üzerinde diğerlerinden çok farklı kıyafetleriyle erkek bir devenin üzerine binmiş, Sima Ku ve Sima Ting’in ardından salına salına köye<a id="GBS.0254.01"/> girdi.</p>
			<p>Sima Ku’nun süvarileri ışıl ışıl esen bir kasırga gibi girdi köye. Ön sırada altı tane siyah at vardı, atları süren askerler yakışıklı delikanlılardı, üzerlerine portakal sarısı üniforma giymişlerdi, göğüslerinin önündeki ve yenlerindeki pirinç düğmeler öyle parlatılmışlardı ki pırıl pırıldılar, ayaklarındaki uzun binici çizmeleri de pırıl pırıldı, önlerinde asılı olan Tommy’leri de<a id="GBS.0254.02"/> pırıl pırıldı, başlarındaki miğferler de pırıl pırıldı, hatta siyah atlarının böğürleri bile pırıl pırıl parlıyordu. Atlılar, yerde askerlerin uzanmış olduğu noktaya yaklaşınca yavaş yavaş hızlarını kestiler, atlar başlarını kaldırıp kasıla kasıla yürümeye başladı, süvariler silahlarını kararan göğe dikip aynı anda ateş etti, pırıl pırıl parlayan mermi kovanları dört bir yana saçıldı, silah sesleri<a id="GBS.0254.03"/> neredeyse kulakları sağır edecek kadar keskindi, ağaçların yaprakları yavaş yavaş yere döküldü. Silah seslerinden ürken Lu Liren ve Shangguan Pandi telaşla birbirinden ayrıldı. Lu Liren, “Siz hangi bölüktensiniz?” diye yüksek sesle seslendi. Süvarilerden biri, “Dedenin bölüğündeniz,” diye cevap verdi gülerek. Adam daha lafını bitirmemişti ki Lu Liren’in başının üzerinden bir yaylım ateşi geçti.<a id="GBS.0254.04"/> Lu Liren yakışıksız bir tavırla kendini yere attı ama hemen ardından çabucak ayağa kalkıp, “Ben İmha Birliği’nin Komutanı Komiser Jiang’ım, komutanınızla görüşmeyi talep ediyorum!” diye bağırdı. Onun etrafındaki boş alana açılan başka bir yaylım ateşi bağırtısını yuttu hemen. İmha Birliği’nin üyeleri telaşla ayağa kalktı, sağa sola koştururken birbirlerine çarptılar. Atlılar dörtnala ilerledi, sokaktaki<a id="GBS.0254.05"/> kalabalığı sakinleştirip kontrol altına almaya çalışırken kendileri de bu karışıklığın içine daldılar. Bu melez atlar çok kısa ama çok çevikti, yerden henüz kalkamamış ya da az önce kalkmış da birinin çarpmasıyla tekrar yere düşmüş olan askerlerin arasında bir grup akıllı mart kedisi gibi sıçradılar. İlk grup, atı takiben diğer atlılar da arı sürüsü gibi koşturdu, sokakta dönenip duran ve<a id="GBS.0255.01"/> birbiriyle çarpışan ayaktaki askerlerin arasına daldı, askerler çığlık atıp itaatkâr ağaçlar gibi kıpırdamadan yere kök saldılar. Atlıların etrafta koşturup durmasına rağmen sokaktaki kalabalık hâlâ ne olup bittiğinin farkına varamamıştı. Bu sırada katırlı bölük de curcunaya katıldı. Bölük tam bir nizam içinde hareket ediyordu, onlar da diğer bölük gibi pırıl pırıl parlıyordu, ellerinde silahları<a id="GBS.0255.02"/> olan biniciler de katırları gibi kendileriyle gurur duyuyorlardı. Sokağın başında tekrar bir araya gelen atlılar kasıla kasıla yeniden askerlerin üzerine doğru yöneldiler, iki ateş altında kalmış olan sokaktaki kalabalık yavaş yavaş sokağın ortasında toplanmaya başladı. <em>Hutong</em>’un ara sokaklarından gizlice sıyrılmayı düşünen birkaç askerin önü Camel marka bisikletleri olan bölük tarafından kesildi,<a id="GBS.0255.03"/> bölüğün üzerinde pamuklu, mor, sivil kıyafetler vardı. Alman yapımı silahlarını kaçmaya çalışan akıllıların ayaklarının dibine sıktılar, mermiler yerden toz kaldırdı, akıllı kaçaklar öyle korktular ki telaşla hemen sokağa geri döndüler. En sonunda İmha Birliği’nin tüm üst düzey subayları ve askerleri Mutluluk Malikânesi’nin avlu girişinin önündeki sokağa sürüldü, peki bu akıllılar niye Mutluluk<a id="GBS.0255.04"/> Malikânesi’nin avlusuna ya da gözetleme kulesinin altındaki sığınağa kaçamamışlardı ki? Cevabı basit çünkü Sima Ku’nun casusları çoktan İmha Birliği’nin içine karışmıştı, sokaktaki kargaşadan yararlanıp avlu girişini kapatmışlar, kapının önü ve arkasına da patlayıcılar asmışlardı. Katırları süren askerler, bir emirle hep birlikte aşağı atladı, katırları bir kenara çekip ortada bir yol açtılar.<a id="GBS.0255.05"/> Komutanlarının bir giriş yapması gerekiyordu. İmha Birliği’nin askerleri açılan yola baktılar, askerlerle birlikte buraya sürülmüş olan talihsiz siviller de o yöne bakmak zorunda kaldı, bu beklenen kişinin bir şekilde Shangguan ailesiyle bir bağlantısı olduğunu hissettim belli belirsiz.</p>
			<p>Güneş neredeyse kumlu tepelerin ardında kaybolacaktı, ağaç tepelerinin üzerinde çoktan ıssız bir gül kırmızılığına<a id="GBS.0256.01"/> dönüşmüştü. Altın kırmızısı kargalar köye dışarıdan gelen yabancıların saz ve topraktan yaptıkları kulübelerin üzerinde bir oraya bir buraya uçuşuyordu. Parlak gökte süzülen birkaç yarasa uçuş hünerlerini gönüllerinin dileğince sergilemekteydi. Kısa süren bir sessizlik oldu, bu o çok önemli kişinin birazdan boy göstereceğinin alametiydi.</p>
			<p>“Kazandık! Zafer bizimdir!” Bu iki güçlü ve kahraman<a id="GBS.0256.02"/> savaş çığlığı, atlı ve katırlı bölüktekilerin ağızlarından çıktı.</p>
			<p>Bu sırada o çok önemli kişi sahneye girdi. O çok önemli kişi, kırmızı satenlerle süslenmiş bir devenin üzerinde batıdan bize doğru geliyordu.</p>
			<p>Sima Ku’nun üzerinde üst düzeyde, zeytin yeşili bir askerî üniforma vardı, başına bizim “eşek siki” diye adlandırdığımız asker keplerinden birini geçirmişti şık bir şekilde. Göğsünün<a id="GBS.0256.03"/> önünde at nalı büyüklüğünde birkaç madalya asılıydı, belinde gümüş rengi bir kütüklük vardı, sağ kalçasına bir revolver asılıydı. Deve, ejderha gibi uzun olan boynunu uzatıp başını kaldırdı, şehvetli atsı dudaklarını döndürdü, sivri köpeksi kulaklarını havaya dikti, uzun kirpikli kaplansı gözlerini kıstı, büyük, kalın, tırnakları ayrık ve nallanmış ineksi toynaklarını titretti, uzun ve ince yılansı<a id="GBS.0256.04"/> kuyruğunu kıvırdı, koyun gibi kuru kıçını kıstı, işte bu minvalde katırlı bölüğün açtığı yolda ilerledi. Deve bir gemi gibi açık sularda süzülürken, Sima Ku da gururlu bir denizci gibi kasım kasım kasılıyordu. Birinci kalite deri binici çizmelerinin içinde kazma gibi duruyordu, göğsünü dışarı çıkartmıştı, vücudu hafifçe geriye atılmıştı, beyaz eldivenli elini kaldırıp başındaki “eşek siki” kepini<a id="GBS.0256.05"/> düzeltti, bronz rengi uzun yüzü tarif edilemeyecek biçimde sertleşmişti, yanaklarındaki kırmızı benler donmuş akçaağaç yapraklarını andırıyordu. Yüzü mor bir pelesenk ağacından oyulmuş da ardından çürümesin diye üç kez tung yağından geçirilmiş gibi duruyordu. Atlı ve katırlı bölüktekiler silahlarının kabzalarına vurup hep birlikte neşe içinde bağırdılar.</p>
			<p>Sima Ku’nun devesinin ardından karısı<a id="GBS.0257.01"/> Shangguan Zhaodi’nin devesi geliyordu. Shangguan Zhaodi, onu onca yıldır görmememize rağmen hiç değişmemişti, hâlâ genç, güzel ve nazikti. Üzerinde beyaz, ipek gibi parlayan bir pelerin vardı, pelerininin içine sarı kapitone ceket giymişti, altında kırmızı satenden bol pantolon, ayağındaysa bir çift küçük sarı renkli deri ayakkabı vardı. Bileklerinde yeşim taşından yapılmış yeşil renkli birer bilezik,<a id="GBS.0257.02"/> elindeyse başparmakları dışındaki tüm parmaklarına takılı duran sekiz tane altın yüzük vardı. Kulaklarından iki yemyeşil üzüm tanesi sarkıyordu, daha sonra bunların zümrüt olduğunu öğrenecektim.</p>
			<p>O iki seçkin kız yeğenimi de unutmamam lazım, onların devesiyse hemen Shangguan Zhaodi’nin devesinin ardındaydı. Devenin hörgüçleri arasında birbirlerine kalın halatlarla tutturulmuş, balmumundan geçirilmiş<a id="GBS.0257.03"/> dallardan yapılmış, sepeti andıran iki oturak vardı, soldakinde saçlarına çiçekler takınmış olan Sima Feng oturuyordu, sağdakindeyse, onun da saçlarında çiçekler vardı, Sima Huang oturuyordu.</p>
			<p>Onların ardından görüş alanıma giren Amerikalı Babbitt oldu. Bir kırlangıcın yaşını çıkarabilmek kadar zorlu bir şeydi Babbitt’in yaşını çıkarabilmek ama onun o canlılıkla yanıp sönen, yeşil, kedimsi<a id="GBS.0257.04"/> gözlerinin içindeki parlaklıktan ötürü onun çok genç olduğunu, mesela bir tavuğun üzerine atlayabilecek erişkinliğe daha yeni yeni ulaşmış genç bir horoz kadar genç olduğunu hissettim. “Şapkasına iliştirdiği tüy amma da havalı ha!” Devenin üzerinde otururken vücudu devenin hareketleriyle birlikte sallanıyordu ama ne kadar sallanırsa sallansın vücudunun duruşu şamandıraya bağlanıp bir nehre atılmış<a id="GBS.0257.05"/> ahşap bir çocuk gibi hep aynı kalıyordu. Onun bu becerisinden çok etkilendim, hatta büyülenmiştim. Daha sonrasında Babbitt’in, Amerikan Hava Kuvvetleri’nde pilotluk yaptığını öğrendiğimizde, onun deveye binerken sanki bir uçağın kokpitinde oturur gibi bir hisle oturduğunu ancak o zaman çıkarmıştım, o sadece deve sürmüyor, Camel, deve, markalı bir bombardıman uçağı da kullanıyordu ve alacakaranlıkta<a id="GBS.0258.01"/> Gaomi Kuzeydoğu Bucağı’nın sokaklarına iniş yapmıştı.</p>
			<p>Kervanın sonunda Sima Ting vardı, o da şanlı Sima ailesinin bir bireyi olmasına rağmen, nedense başını üzgün bir şekilde aşağı eğmiş, hiç hali yokmuş gibi görünüyordu, bindiği deve de öyleydi, üzeri kir pas içindeydi ve bir ayağı topallıyordu.</p>
			<p>Lu Liren kendine çekidüzen verip Sima Ku’nun devesinin önüne yürüdü, kibirli bir tavırla selam<a id="GBS.0258.02"/> verip, “Komutan Sima, saygıdeğer komutanım, lütfen birliğimizin karargâhına buyurun, bu şenlikli milli bayramımızda misafirimiz olun,” dedi.</p>
			<p>Sima Ku gülmeye başladı, gülerken bir öne bir arkaya doğru öyle bir sallandı ki neredeyse deveden aşağıya düşecekti. Devenin tüylü hörgücüne şöyle bir vurup karşısında iki gruba ayrılmış olarak duran katırlı bölükle kendi arkasını ve önünü sarmış olan<a id="GBS.0258.03"/> kalabalığa doğru, “Sizler de duydunuz mu şunun ağzından fışkıran boku? Karargâhmış? Misafirimiz olunmuş? Bana bak seni köy devesi, burası benim evim, bu topraklarla kan bağım var benim, anam beni doğururken kanı bu sokağa akmış! Siz tahtakuruları Gaomi Kuzeydoğu Bucağı’nın kanını kuruttunuz, suyunuz kaynadı artık, defolup gidin buradan! Tavşan deliklerinize geri dönün de evim bana kalsın,” dedi.</p><div style="display:none;"><a id="GBS.0258.04"/></div>
			<p>Bu çok hararetli bir konuşma olmuştu, ses bakımından da çok zengindi, ağzından çıkan her cümlede elini kaldırıp bütün gücüyle pat diye devenin hörgücüne vuruyordu. Devenin hörgücüne her vurduğunda devenin boynu seğiriyordu. Devenin hörgücüne her vurduğunda askerler de kükrüyordu. Devenin hörgücüne her vurduğunda Lu Liren’in yüzü gittikçe daha da solgunlaşıyordu. Sonunda bu zulme daha fazla<a id="GBS.0258.05"/> dayanamayan deve ardına döndü, dudaklarını aralayıp dişlerini gösterdi, ardından kocaman burun deliklerinden leş gibi kokan, yapışkan, lapa benzeri bir madde sümkürüp Lu Liren’in kirece dönmüş yüzünü buladı.</p>
			<p>“Reddediyorum!” dedi Lu Liren yüzündeki pis maddeyi temizlerken çileden çıkmış bir sesle, “Şiddetle karşı çıkıyorum, daha yüksek bir makama şikâyet edeceğim seni!”</p>
			<p>“Burada,” dedi Sima<a id="GBS.0259.01"/> Ku, “en yüksek makam benim. Şimdi buradan açıklıyorum, sana ve adamlarına yarım saat veriyorum, yarım saat içinde Dalan şehrinden ayrılmazsanız hepinizi vururum!”</p>
			<p>Lu Liren alaycı bir tonla, “Bir gün kendi ellerinle sıktığın bu acı içkiyi yutacaksın,” dedi.</p>
			<p>Lu Liren’i umursamayan Sima Ku emrindekilere yüksek sesle, “Dostlarımıza yolu gösterin,” diye emir verdi.</p>
			<p>Doğu ve batıya doğru<a id="GBS.0259.02"/> ikiye ayrılmış olan atlı ve katırlı birlikler ortada buluşup tekrar savaş düzenine geçtiler. İmha Birliği’nin askerleri bizim evin <em>hutong</em>’una sürüldü. Sivil giysiler içindeki silahlı bir nöbetçi her birkaç metrede bir yolun iki yanında dikiliyordu, diğer askerlerse çatılara dizilmişti.</p>
			<p>Yarım saat sonra İmha Birliği’nin çoğu üyesi Taşkın Ejderha Nehri’nin karşı kıyısındaki ıslak tepelere tırmanmaktaydı,<a id="GBS.0259.03"/> soğuk ay ışığı yüzlerine vuruyordu, birliktekilerin küçük bir bölümüyse nehirde yaşanan karışıklıktan faydalanıp setteki çalılıklara sıvıştı ya da kendilerini nehrin akışına bırakıp kimselerin olmadığı yerlerde karaya çıktılar, giysilerini sıkıp gecenin karanlığına karışarak evlerinin yolunu tuttular.</p>
			<p>Birlikten geriye kalan yüzden fazla adam sudan çıkmış sıpa gibi setin üzerinde dikilip birbirlerine<a id="GBS.0259.04"/> bakındılar, kimi ağlıyordu kimi de gizli bir neşe içindeydi. Tamamen silahsızlandırılmış adamlarını gören Lu Liren kendini nehre atıp ölmek istedi ama adamları onu durdurdu. Ardından setin kenarında dikilip bir süre derin düşüncelere daldı, sonra birden başını yukarıya kaldırıp kıyının karşı yakasında duran Dalan şehrindeki kalabalığa doğru, “Sima Ku, Sima Ku, bekle de gör, bir gün intikam<a id="GBS.0259.05"/> almak için geri döneceğiz! Gaomi Kuzeydoğu Bucağı bizimdir, sizin değil! Şimdilik size bırakıyoruz ama gün gelecek bizim olanı geri alacağız!” diye kükredi.</p>
			<p>Lu Liren ve adamlarını yaralarını yalamaları için rahat bırakalım, gidip kendi sorunlarımı çözmeliyim. Şu bir nehre mi yoksa bir kuyuya mı atlama konusunda kararımı sonunda verdim, bir nehre atlayacağım. Çünkü nehirlerin denize döküldüğünü<a id="GBS.0260.01"/> duydum, Kuş Perisi’nin marifetlerini ilk kez gösterdiği o yıl, onlarca çift direkli gemi bizim nehirden demir alıp denize açılmıştı ya.</p>
			<p>İmha Birliği’nin ayın soğuk ışınlarının vurduğu Taşkın Ejderha Nehri’nin sularında mücadele vererek karşı kıyıya geçmelerine tanık olmuştum. Suda sıçradılar, yuvarlandılar, tökezlediler, tüm nehri dalgalara boğdular. Sima’nın askerleri mermi harcama konusunda<a id="GBS.0260.02"/> hiç de pinti değildiler, tüm silahlarındaki mermiyi nehre boşaltıp nehri kaynayan bir potaya çevirdiler. Eğer İmha Birliği’ni yok etmek isteselerdi bunu tereyağından kıl çeker gibi yapabilirlerdi. Ama onun yerine gözdağı vermeyi tercih edip sadece birkaç kişiyi ya öldürmüş ya da yaralamışlardı. Yıllar sonra İmha Birliği bağımsız bir birlik olup intikam almaya geldiğinde Sima’nın askerleri ve üst<a id="GBS.0260.03"/> düzey subayları ellerinde olmadan kendilerini çok mağdur hissedeceklerdi.</p>
			<p>Yavaş yavaş nehrin derinliklerine açıldım, suyun yüzeyi bir kez daha sakinleşmişti, üzerinde binlerce ışık yansıyordu. Su otları ayaklarıma dolandı, küçük balıklar ılık ağızlarıyla dizlerimi dişlediler. Birkaç adım daha ilerledim, su henüz karnıma gelmemişti. Birden midemde bir burulma hissettim, dayanılmaz bir açlık<a id="GBS.0260.04"/> hissi beni eline aldı. Annemin sevgili, saygılı ve kıyas götürmez güzellikteki memeleri yine zihnimde canlanmıştı işte. Ama annem, meme uçlarına çoktan acı biber yağı sürmeye başlamıştı bile ve beni defalarca uyarmıştı: Yedi yaşına bastın, artık sütten kesilmen gerek. Yedi yaşıma kadar nasıl gelmiştim ki? Neden yedi yaşıma gelmeden önce ölüvermemiştim? Gözyaşlarım ağzımın içine damlıyordu. O zaman<a id="GBS.0260.05"/> ölsem ya, o pis yiyeceklerin ağız tadımı bozmasını ve midemi kirletmesini hiç istemiyorum. Büyük bir cesaretle öne doğru birkaç adım daha attım, sular birden omuzlarımı yuttu, nehrin içindeki soğuk akıntıları hissedebiliyordum, ayaklarımı suyun dibine iyice sabitledim, şimdi suyun o güçlü akıntısına karşı duruyordum. Önümde bir girdap dönenmeye başladı, beni kendine doğru çekiyordu, çok korktum.<a id="GBS.0261.01"/> Ayaklarımın altındaki tortular nehrin güçlü akıntısı tarafından çekildikçe gittikçe batıyor ve o korkunç girdabın içine doğru çekiliyordum. Sonra tüm gücümle geriye dönmek için savaşıp bağırmaya başladım. Bu sırada Shangguan Lu’nun perişan çığlıklarını duydum: “Jintong, Jintong benim canım oğlum, nerelerde...”</p>
			<p>Annemin çığlığına başka sesler de karıştı, 6. ablam Shangguan Niandi ve büyük ablam<a id="GBS.0261.02"/> Shangguan Laidi’yi duydum, bir de hem tanıdık hem de yabancı gelen tiz ve ince bir ses vardı, hemen tanıdım, bu parmaklarında altın yüzükler olan 2. ablam Shangguan Zhaodi’nin sesiydi.</p>
			<p>Öne doğru çekilirken bir çığlık attım, girdap beni hemen yutuverdi.</p>
			<p>Kendime geldiğimde gördüğüm ilk şey annemin tam anlamıyla uyarılmış olan memeleriydi, meme uçlarından biri sevgi dolu bir göz gibi şefkatle<a id="GBS.0261.03"/> beni izlemekteydi. Diğer meme ucu çoktan ağzımdaydı, dilimi gıdıklıyor, dişetlerime sürtünüyor, o güzelim tadıyla bir süt deresi gibi ağzımın içini dolduruyordu. Annemin memelerinin üzerinde ağır bir parfüm kokusu olduğunu fark ettim, daha sonra 2. ablam Shangguan Zhaodi’nin örnek bir kız çocuğu olarak anasına gösterdiği saygının ifadesini gül aromalı bir sabunla taçlandırdığını, annemin de bu<a id="GBS.0261.04"/> sabunla meme uçlarındaki acı biber yağını yıkadığını ve meme aralarına Paris’ten gelen bir parfüm sıktığını öğrendim.</p>
			<p>Odanın içi gaz lambasıyla ışıl ışıl aydınlanmıştı, gümüş şamdanlara konmuş onlarca kırmızı mum sunakların önüne kaldırılmıştı. Annemin etrafında bir sürü insan vardı, 2. ablamın kocası Sima Ku anneme değerli hazinesini gösteriyordu: Üzerine her bastığında yanan bir çakmak.<a id="GBS.0261.05"/> Sima Efendi uzaktan babasını izliyordu, kayıtsız görünüyordu, herhangi bir yakınlık belirtisi göstermedi.</p>
			<p>Annem içini çekerek, “Onu size geri vermeliyim, zavallı çocuk, hâlâ bir adı bile yok,” dedi.</p>
			<p>“Benim adım Ku-Ambar, ambarın içini tahılla dolduralım, Liang diyelim ona, Sima Liang,” dedi Sima Ku.</p>
			<p>“Duydun mu, senin adın bundan sonra Sima Liang,” diye atıldı annem.</p>
			<p>Sima Liang,<a id="GBS.0262.01"/> Sima Ku’ya kayıtsız bir bakış attı.</p>
			<p>Sima Ku, “Akıllı oğlum benim, tıpkı benim küçüklüğüm. Kayınvalidem, Sima ailesinin köküne iyi baktığınız için çok teşekkür ederim, bugünden sonra hayatın tadını çıkarmaya bakın, Gaomi Kuzeydoğu Bucağı bizim emrimizde,” dedi.</p>
			<p>Annem fikrini açığa vurmayan bir tavırla başını sallayıp 2. ablam Zhaodi’ye, “Eğer gerçekten vefakâr bir evlat olmak istiyorsan,<a id="GBS.0262.02"/> bizim kileri tahılla doldur, bir daha açlıktan ölme korkusuyla yaşamak istemiyorum,” dedi.</p>
			<p>Ertesi günün akşamı Sima Ku, ilk olarak Japonlara karşı kazanılan zaferi, sonra da kendi eve dönüşünü kutlamak için görkemli bir kutlama düzenledi. Bir at arabası dolusu havai fişeği birbirine ekleyip sekiz pagoda ağacının üzerini süslediler, sonra yirmiden fazla dökme demir tavayı ezip İmha Birliği’nin<a id="GBS.0262.03"/> gömmüş olduğu barutları çıkardılar, bu iki malzemeyle büyük bir patlayıcı imal ettiler. O havai fişekler tüm gece boyunca pagoda ağaçlarının yeşil yapraklarıyla dallarını yerlere düşürerek patlayıp durdu. Tava ve baruttan imal edilen patlayıcının göz kamaştırıcı parçaları patlarken göğün yarısını aydınlattı. Bir düzine domuz öldürüldü, bir düzine dana katledildi, bir düzine içki fıçısı çıkarıldı.<a id="GBS.0262.04"/> Sokağın ortasına konan masalara tepsi tepsi pişmiş et kondu. Etlerin üzerine süngüler saplanmıştı, isteyen herkes hemen gidip istediği kadar eti bu süngülerle kesebilirdi, eğer bir domuzun kulağını kesip hemen masanın yanı başında duran bir köpeğe verseniz dahi kimse ses çıkarmazdı. İçki fıçıları masaların yanında duruyordu, fıçıların ağzına metal kepçeler asılmıştı, herkes dilediği kadar içebilirdi,<a id="GBS.0262.05"/> içkiyle banyo etseniz bile kimsenin gıkı çıkmazdı. Bu, köydeki açgözlü oburlar için de güzel bir gündü. Zhang ailesinin en büyük oğlu Zhang Qian’er, o kadar çok yiyip içti ki sonunda sokağın ortasında düşüp ölüverdi, insanlar onun cesedini taşırken ağzından ve burun deliklerinden içki ve et fışkırıyordu.</p>
		</section>
		
	</section>
	<div style="display:none;"><a id="GBS.0262.06"/></div><div style="display:none;"><a id="GBS.0262.07"/></div><section class="si-footnotes" epub:type="footnotes">
		<aside class="si-footnote" epub:type="footnote" id="f11"><a class="si-backref" href="#ref_f11">11.</a><span class="si-footnote-text"> <em>Wok </em>ya da<em> wohk, </em>özellikle Çin’de kullanılan geniş ve çukur tava. (Y.N.)</span></aside>
		<aside class="si-footnote" epub:type="footnote" id="f12"><a class="si-backref" href="#ref_f12">12.</a><span class="si-footnote-text"> Aslında özgün metinde on sekiz ceddi, diyor. (Ç.N.)</span></aside>
		<aside class="si-footnote" epub:type="footnote" id="f13"><a class="si-backref" href="#ref_f13">13.</a><span class="si-footnote-text"> Tung ağacından elde edilen, verniğe benzer bir yağ. (Ç.N.)</span></aside>
		<aside class="si-footnote" epub:type="footnote" id="f14"><a class="si-backref" href="#ref_f14">14.</a><span class="si-footnote-text"> Altın Oğlan: <em>Jintong</em>, Yeşim Kız: <em>Yunü.</em> (Ç.N.)</span></aside>
		<aside class="si-footnote" epub:type="footnote" id="f15"><a class="si-backref" href="#ref_f15">15.</a><span class="si-footnote-text"> Sekiz sayısı Çin’de uğurlu sayı olarak kabul edilir ve zenginlik alametidir. (Ç.N.)</span></aside>
		<aside class="si-footnote" epub:type="footnote" id="f16"><a class="si-backref" href="#ref_f16">16.</a><span class="si-footnote-text"> Mançu Hanedanı olarak da bilinir. Çin İmparatorluğu’nun<div style="display:none;"><a id="GBS.0263.01"/></div> son hanedanıdır. (Ç.N.)</span></aside>
		<aside class="si-footnote" epub:type="footnote" id="f17"><a class="si-backref" href="#ref_f17">17.</a><span class="si-footnote-text"> Çincede<em> da</em> büyük, <em>lan</em> da çit anlamına gelir. (Ç.N.)</span></aside>
		<aside class="si-footnote" epub:type="footnote" id="f18"><a class="si-backref" href="#ref_f18">18.</a><span class="si-footnote-text"> (Çince) Küp. (Ç.N.)</span></aside>
		<aside class="si-footnote" epub:type="footnote" id="f19"><a class="si-backref" href="#ref_f19">19.</a><span class="si-footnote-text">  Çinli komutan ve devlet adamı. Çin Cumhuriyeti’nin ilk başkanı. (Ç.N.)</span></aside>
		<aside class="si-footnote" epub:type="footnote" id="f20"><a class="si-backref" href="#ref_f20">20.</a><span class="si-footnote-text"> <em>Fengshen Yanyi</em>, Ming Hanedanı’nda yerel lehçeyle yazılmış önemli romanlardan biri. Çin mitolojisinin birçok öğesini de barındıran hikâyenin sonunda tüm karakterler tanrısal bir hale gelir, eser de adını bundan<div style="display:none;"><a id="GBS.0263.02"/></div> alır.  (Ç.N.)</span></aside>
		<aside class="si-footnote" epub:type="footnote" id="f21"><a class="si-backref" href="#ref_f21">21.</a><span class="si-footnote-text"> Çin lavtası. (Ç.N.)</span></aside>
		<aside class="si-footnote" epub:type="footnote" id="f22"><a class="si-backref" href="#ref_f22">22.</a><span class="si-footnote-text"> Bir türlü yaylı Çin çalgısı. (Ç.N.)</span></aside>
		<aside class="si-footnote" epub:type="footnote" id="f23"><a class="si-backref" href="#ref_f23">23.</a><span class="si-footnote-text"> Nisan başına denk gelen bahar bayramı. (Y.N.)</span></aside>
		<aside class="si-footnote" epub:type="footnote" id="f24"><a class="si-backref" href="#ref_f24">24.</a><span class="si-footnote-text"> Çinliler sıcak su içer. (Ç.N.)</span></aside>
		<aside class="si-footnote" epub:type="footnote" id="f25"><a class="si-backref" href="#ref_f25">25.</a><span class="si-footnote-text"> Rus-Japon savaşı sırasında, Rus Çarlığı’na üs görevi yapan, özellikle mimari yapısından dolayı da “Doğu’nun Moskova’sı” denilen şehir. (Y.N.)</span></aside>
		<aside class="si-footnote" epub:type="footnote" id="f26"><a class="si-backref" href="#ref_f26">26.</a><span class="si-footnote-text"> Çin para birimi. (Ç.N.)</span></aside>
		<aside class="si-footnote" epub:type="footnote" id="f27"><a class="si-backref" href="#ref_f27">27.</a><span class="si-footnote-text">  Çin Komünist Partisi’nin ilkelerine karşı<div style="display:none;"><a id="GBS.0263.03"/></div> gelen birlik komutanlarının emirlerini engelleme yetkisine sahip kişiler. (Ç.N.)</span></aside>
		<aside class="si-footnote" epub:type="footnote" id="f28"><a class="si-backref" href="#ref_f28">28.</a><span class="si-footnote-text"> (Çince) Hünnap çiçeği. (Ç.N.)</span></aside>
		<aside class="si-footnote" epub:type="footnote" id="f29"><a class="si-backref" href="#ref_f29">29.</a><span class="si-footnote-text"> Komünizmin ilk yıllarında kadınlar arasında yaygın olan bir saç kesimi. (Ç.N.)</span></aside>
		<aside class="si-footnote" epub:type="footnote" id="f30"><a class="si-backref" href="#ref_f30">30.</a><span class="si-footnote-text"> Uda benzeyen telli bir Çin çalgısı. (Ç.N.)</span></aside>
		<aside class="si-footnote" epub:type="footnote" id="f31"><a class="si-backref" href="#ref_f31">31.</a><span class="si-footnote-text"> Deyimin özgün Çincesi; “Değirmentaşıyla işi bitince eşeği öldürüp yiyeceksiniz.” (Ç.N.)</span></aside>
		<aside class="si-footnote" epub:type="footnote" id="f32"><a class="si-backref" href="#ref_f32">32.</a><span class="si-footnote-text">  Çin Halk Cumhuriyeti’nin Uygur Özerk Bölgesi’nin<div style="display:none;"><a id="GBS.0263.04"/></div> kuzey ve kuzeydoğusunda yer alan özerk bir şehirdir. İsmini İli Nehri’nden almıştır. (Ç.N.)</span></aside>
		<aside class="si-footnote" epub:type="footnote" id="f33"><a class="si-backref" href="#ref_f33">33.</a><span class="si-footnote-text"> Thompson M1A1, John T. Thompson tarafından 1919’da icat edilmiş silah. (Ç.N.)</span></aside>
	</section>
<div style="display:none;"><a id="GBS.0263.05"/></div></body>
</html>