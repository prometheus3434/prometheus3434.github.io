<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>iletisim-19</title>
    <meta http-equiv="Content-Type" content="text/html; charset=utf-8" />
  

</head>
  <body id="iletisim-19" lang="tr-TR" xml:lang="tr-TR">
		<div>
			<h2><span><st c="0">Dilbilimsel Tarz Nedir?</st></span></h2>
			<p><st c="23">Söylenen her şey belirli bir biçimde—belirli bir ses tonunda, belirli bir hızda ve belirli bir ses yüksekliğinde—söylenmelidir. </st><st c="152">Konuşmadan önce, ne söyleyeceğimizi çoğunlukla bilinçli bir şekilde etraflıca düşünmemize karşın, durum apaçık nazik olmadıkça—örneğin, bir iş görüşmesi veya incelikli bir performans değerlendirmesi—söyleyeceğimiz şeyi nasıl söyleyeceğimizi nadiren düşünürüz. </st><st c="412">Dilbilimsel tarz bir insanın kendine özgü konuşma biçimini kasteder. </st><st c="481">Doğrudan veya dolaylı konuşma, hızını ayarlama ve duraklama, kelime seçimi ile espri, mecaz, öykü, soru ve özür gibi unsurların kullanımı gibi özellikleri kapsar. </st><st c="644">Diğer bir deyişle, dilbilimsel tarz bir dizi kültürel olarak öğrenilmiş işarettir ve bu işaretler vasıtasıyla sadece ne demek istediğimizi iletmekle kalmayıp başkalarının da ne demek istediğini yorumlar ve birbirimizi insan olarak değerlendiririz. </st></p>
			<p><st c="892">Dilbilimsel tarzın unsurlarından biri olan konuşma sırasını beklemeyi ele alalım. </st><st c="974">Karşılıklı konuşma insanların sırayla yaptığı bir şeydir. </st><st c="1032">Bir kişi konuşur, sonra diğeri yanıtlar. </st><st c="1073">Ancak, basit gibi görünen bu değiş tokuş, diğer kişinin sözlerinin ne zaman bittiğini ve sizin sıranızın geldiğini anlamanızı sağlayan bir işaretleşmeyi gerektirir. </st><st c="1238">Geldiğiniz ülke veya bölge ve etnik geçmiş gibi kültürel etmenler ne kadar bir duraklamanın doğal olacağını etkiler. </st><st c="1355">Detroitli Bob meslektaşı New Yorklu Joe ile konuşurken, konuşma sıraları arasında Joe’nun verdiğinden biraz daha uzun bir ara verdiğinden, iki söz edebilme fırsatını bulması zordur. </st><st c="1537">O uzunlukta bir duraklama hiçbir zaman gelmez zira, daha Bob için konuşma fırsatı olmadan, Joe rahatsızlık verici bir sessizlik hisseder ve o sessizliği kendisi konuşarak doldurur. </st><st c="1718">İki adam da konuşma tarzlarındaki farklılığın engel teşkil ettiğini fark etmeyi başaramaz. </st><st c="1809">Bob, Joe’nun aceleci olduğunu ve söyleyeceği şeylerle ilgilenmediğini sanır; Joe da, Bob’un katkıda bulunacağı pek fazla şey olmadığını düşünür. </st><st c="1954">Benzer şekilde, Sally Teksas’tan Washington’a taşındığında, personel toplantılarında araya girmenin doğru zamanını bulmaya çalışıp durmuş, ama bu zamanı hiçbir zaman bulamamıştı. </st><st c="2133">Teksas’ta cana yakın ve kendinden emin biri gibi görülmüş olmasına karşın, Washington’da utangaç ve çekingen biri olarak algılanmıştı. </st><st c="2268">Hatta patronu ona kendine güvenme konusunda bir eğitim kursuna katılmasını bile önermişti. </st><st c="2359">O nedenle, konuşma tarzındaki küçücük farklılıklar—bu durumlarda, birkaç saniyelik duraklamalar—söylenenlerin işitilip işitilmediğni etkiler. </st><st c="2501">Aynı zamanda psikolojik olanlar da dahil olmak üzere insanlar ve yetenekleri hakkında varılan yargılar üzerinde şaşırtıcı bir etkisi olabilir.</st></p>
			<p><st c="2643">Dile getirilen her şey iki düzeyde işlev görür. </st><st c="2692">Birincisiyle hepimiz aşinayızdır: Dil fikirleri iletir. </st><st c="2748">İkinci düzey çoğunlukla bize görünmez, ama iletişimde önemli bir rol oynar. </st><st c="2824">Bir sosyal davranış biçimi olarak, dil aynı zamanda ilişkileri müzakere edip sonuca da bağlar. </st><st c="2919">Konuşma tarzları vasıtasıyla, konuşmacıların görece konumlarını ve dostça ilişki düzeylerini işaret eder—ve oluştururuz. </st><st c="3040">Birisine “Otur!” derseniz, hitap ettiğiniz kişiden daha yüksek bir konuma sahip veya birbirinize tüm hoş sözleri bir yana bırakacak kadar yakın ya da kızgın olduğunuzu belirtmiş olursunuz. </st><st c="3229">“Eğer oturursanız şeref duyarım” dediğiniz takdirde, sesinizin tonuna, duruma ve birbirinize gerçekten ne kadar yakın olduğunuza dair her ikinizin de bildiklerine bağlı olarak büyük bir saygı—ya da büyük bir istihza—göstermiş olursunuz. </st><st c="3466">Eğer “Çok yorgun olmalısınız, neden oturmuyorsunuz” derseniz, ya yakınlık ve ilgi ya da lütuf gösteriyorsunuzdur. </st><st c="3580">“Aynı şeyi söylemenin”—birisine oturmasını söylemek—bu yollarından her birinin muazzam farklı bir anlamı olabilir.</st></p>
			<p><st c="3694">Dilbilimcilerce bilinen tüm topluluklarda, dilbilimsel tarzı oluşturan kalıplar erkekler ve kadınlar için görece farklıdır. </st><st c="3819">Belirli bir dili konuşan çoğu erkek için “doğal” olan şey, bazı durumlarda, çoğu kadın için “doğal” olandan farklıdır. </st><st c="3938">Bunun nedeni konuşma tarzlarını çocukluğumuzda büyürken, özellikle de akranlarımızdan öğrenmemiz ve çocukların da genellikle kendi cinsiyetinden çocuklarla oynama eğiliminde olmasıdır. </st><st c="4123">Amerikalı çocukları oyun oynarken gözlemleyen sosyolog, antropolog ve psikologların araştırmaları, hem kız hem de erkek çocukların dostça ilişki geliştirme ve konumlarını müzakere etmenin yollarını bulabildiğini göstermiştir. </st><st c="4349">Ama bunun yanı sıra, kızlar ilişkilerin dostane ilişkiler boyutuna odaklanan sohbet alışkanlıkları öğrenme eğilimindeyken erkek çocukların çoğunlukla konum boyutuna odaklanan alışkanlıklar öğrendiğini ortaya çıkarmıştır. </st></p>
			<p><st c="4570">Kız çocuklar genellikle tek bir iyi arkadaşla veya küçük bir grup içinde oynayıp konuşarak epey zaman geçirirler. </st><st c="4684">Dili birbirlerine ne kadar yakın olduklarını müzakere etmek için kullanırlar; örneğin, sırlarınızı söylediğiniz kız en iyi arkadaşınız olur. </st><st c="4825">Kızlar içlerinden birinin diğerlerinden daha iyi olmasını önemsizmiş gibi göstermenin ve hepsinin nasıl aynı olduğunu vurgulamanın yollarını öğrenirler. </st><st c="4978">Kızların çoğu, çocukluktan itibaren, kendilerinden çok emin görünmenin onları akranları arasında tutulmayan biri haline getireceğini öğrenir—aslında hiç kimse bu tür bir alçakgönüllülüğü tam olarak öyle anlamasa da. </st><st c="5194">Bir kız grubu, dikkatleri kendi üstünlüğüne çeken bir kızı aforoz edecek ve onu “kendini bir şey zannediyor” diyerek eleştirecektir; başkalarına ne yapacaklarını söyleyen kıza da “patronluk taslıyor” denecektir. </st><st c="5406">Böylece kızlar kendi gereksinimlerini başkalarınınkilerle dengeleyecek biçimde konuşmayı—ifadenin en geniş anlamıyla birbirlerine karşı görünüşü kurtarmak için—öğrenirler.</st></p>
			<p><st c="5577">Erkek çocuklarsa çok farklı bir biçimde oynama eğilimindedir. </st><st c="5640">Çoğunlukla daha çok çocuğun katılabileceği daha büyük gruplar halinde oynarlar. </st><st c="5720">Daha yüksek konumdaki çocukların konumlarını önemsizmiş gibi göstermekten ziyade vurgulaması beklenir ve genellikle bir veya birkaç çocuk lider ya da liderler olarak görülür. </st><st c="5895">Erkek çocuklar genellikle birbirlerini patronluk taslamakla suçlamaz, çünkü liderin daha aşağı konumdaki çocuklara yapmaları gerekeni söylemesi beklenir. </st><st c="6049">Erkek çocuklar yeteneklerini ve bilgilerini sergileyerek ve diğerlerine meydan okuyarak ve meydan okumalara karşı koyarak dili grup içindeki konumlarını müzakere etmek için kullanırlar. </st><st c="6235">Emir vermek yüksek konum rolünü elde etmenin ve korumanın bir yoludur. </st><st c="6306">Bir diğer yol da öyküler ve fıkralar anlatarak ön plana çıkmaktır.</st></p>
			<p><st c="6372">Bu, tüm erkek ve kız çocukların bu şekilde büyüdüğü veya bu grupların içinde kendilerini rahat hissettikleri ya da bu normlar çerçevesinde müzakere etmekte başarılı oldukları anlamına gelmez. </st><st c="6565">Ama esas itibarıyla, çocukluktaki bu oyun grupları erkek ve kız çocukların karşılıklı konuşma tarzlarını öğrendikleri yerlerdir. </st><st c="6694">Bu anlamda, erkek ve kız çocuklar farklı dünyalarda büyürler. </st><st c="6756">Sonuç, erkeklerin ve kadınların anlatmak istedikleri şeyi söylemekte genellikle alışkanlığa bağlı farklı yollara sahip olmasıdır; bu nedenle de aralarındaki karşılıklı konuşmalar kültürler arası iletişime benzer: Karşınızdaki insanın aynı şeyi aynı şekilde siz söylemiş olsaydınız demek istemiş olacağınız şeyi kastettiğini varsayamazsınız. </st></p>
			<p><st c="7097">ABD’nin dört bir yanındaki şirketlerde yaptığım araştırmalar çocuklukta öğrenilen derslerin işyerine taşındığını göstermektedir. </st><st c="7226">Şu örneği ele alalım: Büyük bir çokuluslu şirkette, son zamanlarda uygulamaya konan esnek çalışma saatleri politikasını değerlendirmek üzere bir odak grubu oluşturulmuştu. </st><st c="7398">Katılımcılar daire şeklinde oturup yeni sistemi tartıştılar. </st><st c="7459">Grup sistemin mükemmel olduğu sonucuna vardığı gibi, onu daha da iyileştirmenin yolları üzerinde de mutabakat sağladı. </st><st c="7578">Hem kendi gözlemlerime hem de herkesin bana yaptığı yorumlara göre toplantı iyi geçmiş ve herkes tarafından başarılı olarak kabul edilmişti. </st><st c="7719">Ama ertesi gün beni bir sürpriz bekliyordu. </st></p>
			<p><st c="7763">Toplantıdan grup tarafından benimsenen önerilerin çoğundan Phil’in sorumlu olduğu izlenimiyle ayrılmıştım. </st><st c="7870">Ama notlarımı temize çektikçe, o önerilerin neredeyse tümünü Cheryl’in yaptığını fark ettim. </st><st c="7963">Kilit fikirlerin Phil’den geldiğini sanmıştım, zira Phil, Cheryl’in fikirlerini almış ve onları Cheryl’in ortaya atarken konuştuğundan çok daha uzun boylu konuşarak desteklemişti. </st></p>
			<p><st c="8143">Phil’i Cheryl’in fikirlerini—ve almayı beklediği övgüyü—çalmış olarak telakki etmek kolay olurdu. </st><st c="8241">Ama bu doğru olmazdı. </st><st c="8263">Phil hiçbir zaman Cheryl’in fikirlerinin kendisine ait olduğunu iddia etmemişti. </st><st c="8344">Toplantıdan önemli katkıda bulunduğundan emin olarak çıktığını ve Phil’in desteğini de takdirle karşıladığını daha sonra bana Cheryl’in kendisi söylemişti. </st><st c="8500">Gülerek, kendiliğinden “Bir kadının bir şey söyleyip göz ardı edildiği ve daha sonra aynı şeyi bir adam söylediğinde hemen kapıldığı zamanlardan biri değildi” demişti. </st><st c="8668">Diğer bir ifadeyle, Cheryl ve Phil bir ekip olarak iyi çalışmışlar, grup görevini yerine getirmiş ve şirket de ihtiyacı olan şeyi elde etmişti. </st><st c="8812">O halde sorun neydi?</st></p>
			<p><st c="8832">Geri döndüm ve tüm katılımcılara en etkili ve benimsenmiş olan fikirlerden en fazla sorumlu grup üyesinin kim olduğunu sordum. </st><st c="8960">Yanıt kalıbı anlamlıydı. </st><st c="8985">Gruptaki diğer iki kadın Cheryl’i işaret etti. </st><st c="9032">Üç adamdan ikisi Phil’in adını verdi. </st><st c="9070">Erkeklerden sadece Phil, Cheryl dedi. </st><st c="9108">Diğer bir deyişle, bu durumda, kadınlar diğer bir kadının katkısını erkeklerden daha doğru bir şekilde değerlendirmişti.</st></p>
			<p><st c="9228">Bu türden toplantılar ülkenin dört bir yanında her gün yapılır. </st><st c="9293">Yöneticiler kişilerin kastettikleri şeyi nasıl söylediklerini dikkatli bir şekilde dinlemekte olağanüstü başarılı olmadıkları müddetçe, Cheryl gibi birisinin yeteneklerine gereken değerin verilmemesi ve onlardan yeterince yararlanılmaması fazlasıyla olasıdır.</st></p>
			<h2><span><st c="9552">Bir Yukarı, Bir Aşağı</st></span></h2>
			<p><st c="9574">Bireysel konuşmacılar dilin sosyal dinamiklerine—diğer bir deyişle, başkalarının kendilerine söylediği şeylerin incelikli nüanslarına—ne derecede duyarlı oldukları konusunda farklılık gösterirler. </st><st c="9772">Erkekler kendilerini bir adım yukarıda konumlandıracak şekillerde konuşarak ve diğerleri tarafından bir adım aşağıda konumlandırılmaya karşı koyarak etkileşimin güç dinamiklerine genellikle duyarlıdır. </st><st c="9974">Kadınlarsa başkaları için durumu kurtaracak şekilde konuşarak ve başkalarını bir adım aşağıya koyuyormuş gibi gözükebilecek beyanlarla araya tampon koyarak dostane ilişkiler dinamiğine daha güçlü bir biçimde tepki verme eğilimindedir. </st><st c="10209">Bu dilbilimsel kalıplar yaygındır; bunları işyerinde her gün yapılan yüzlerce karşılıklı konuşmada duyabilirsiniz. </st><st c="10324">Cheryl ile Phil’in durumunda olduğu gibi, bunlar kimin duyulduğunu ve kimin övgü aldığını etkiler.</st></p>
			<p><span><st c="10422">Övgü Almak.</st></span><st c="10434"> Zamir seçimi gibi çok küçük bir dilbilimsel strateji bile kimin övgü alacağını etkileyebilir. </st><st c="10529">İşyerindeki araştırmamda, kadınların “biz” dedikleri durumlarda erkeklerin “ben” dediklerini duydum. </st><st c="10630">Örneğin, bir yayınevi yöneticisi, sanki şirket kendisininmiş gibi, “Yeni bir yönetici alacağım ve onu pazarlama bölümümün başına getireceğim” dedi. </st><st c="10778">Tek başlarına yaptıkları işe atıfta bulunurken “biz” diyen kadınlar kaydettim. </st><st c="10857">Bir kadın, “bunu ben yaptım” diyerek açık bir biçimde övgü talep etmek çok fazla kendi kendinin reklamını yapmak olurdu diye bir açıklama getirdi. </st><st c="11004">Ama yine de, diğerlerinin yapılanın onun işi olduğunu bilmesini ve kendisinin talep etmediği övgüyü ona vermelerini—bazen de beyhude yere—bekliyordu. </st></p>
			<p><st c="11154">Yöneticiler, yaptıkları işten dolayı övgü almayan kadınlara bunu istemeyi öğretmek gerektiği sonucuna varabilirler. </st><st c="11270">Ancak, konuşma tarzlarını ahlaki niteliklerle bağdaştırdığımızdan dolayı bu çözüm problematiktir: Konuşma tarzımız kim olduğumuz ve kim olmak istediğimizdir. </st></p>
			<p><st c="11428">Bir ileri teknoloji şirketinde kıdemli araştırmacı olan Veronica’nın gözlemci bir patronu vardı. </st><st c="11525">Gruptan çıkan fikirlerin çoğunun ona ait olduğunu, ama bu fikirleri şirket içinde çoğu kez bir başkasının etrafa yayıp övgüyü aldığını fark eden patron, Veronica’ya fikirlerine “sahip çıkmasını” ve övgüyü almayı unutmamasını öğütledi. </st><st c="11760">Ama Veronica, kendisine sevimsiz ve zevksiz bir “kaptıkaçtı oyunu” gibi gelen bir biçimde yaklaştığı takdirde, işinden zevk almadığını fark etmişti. </st><st c="11909">Bu yaklaşımdan başından beri kaçınmasının nedeni bu tür davranıştan hoşlanmamasıydı.</st></p>
			<p><st c="11993">Motivasyon ne olursa olsun, kadınların kendi borularını öttürmeyi öğrenmiş olmaları erkeklere nazaran daha az olasıdır. </st><st c="12114">Kadınların ayrıca, öyle hareket ettikleri takdirde, kendilerinden hoşlanılmayacağına inanmaları erkeklere kıyasla daha olasıdır.</st></p>
			<p><st c="12242">Birçokları, giderek artan ekiplere görev verme eğiliminin özellikle kadınlara uygun olabileceğini ama aynı zamanda performans değerlendirmesi açısından komplikasyonlara da yol açabileceğini iddia etmiştir. </st><st c="12449">Ekibin mahremiyeti içinde fikirler üretilip iş başarıldığında, ekibin çabasının sonucu, sonuçları ilan etmede en fazla sesi çıkan kişiyle bağdaştırılabilir. </st><st c="12606">Kendilerini bu şekilde öne çıkarma hususunda mütereddit olan, dolayısıyla da katkıları için övgü alamama riskine giren birçok kadın ve erkek—ama muhtemelen görece daha çok kadın—vardır.</st></p>
			<p><span><st c="12791">Güven ve Övünme</st></span></p>
			<p><st c="12807">Kararlarını konuşmacıların güven düzeyine dayandıran CEO, Amerikan şirketlerinde geniş çapta paylaşılan bir değeri açık bir biçimde ifade etmiş oluyordu: Güveni değerlendirmenin bir yolu kişinin davranışıyla, özellikle de sözel davranışıyladır. </st><st c="13053">İşte bu açıdan da kadınlar dezavantajlıdır. </st></p>
			<p><st c="13097">Araştırmalar kadınların özgüvenlerini olduğundan daha az gösterme, erkeklerinse şüphelerini en aza indirme olasılığının daha fazla olduğunu göstermektedir. </st><st c="13253">Psikolog Laurie Heatherington ve meslektaşları </st><span><st c="13300">Sex Roles </st></span><st c="13310">dergisinde yayınladıkları dâhiyane bir deney geliştirdiler. </st><st c="13370">Yüzlerce yeni başlayan üniversite öğrencisinden ilk yıl alacakları notları tahmin etmelerini istediler. </st><st c="13474">Bazı deneklerden tahminlerini yazıp bir zarfa koyarak gizli tutmaları istenirken, bazılarından da tahminlerini araştırmacının huzurunda açık olarak yapmaları istenmişti. </st><st c="13644">Sonuçlar, tahminlerini açık olarak yaptıkları takdirde, erkeklere kıyasla daha çok kadının kendisi için daha düşük notlar öngördüğünü gösterdi. </st><st c="13788">Tahminlerini gizli olarak yaptıkları takdirdeyse, öngörüleri aynen erkeklerinki—ve aynen gerçek notları—gibiydi. </st><st c="13901">Bu araştırma, güven eksikliğiymiş gibi ortaya çıkan şeyin—kişinin kendisi için daha düşük notlar öngörmesi—kişinin gerçek kendine güven düzeyini değil de, övünür görünmeme arzusunu yansıtabileceğine dair kanıt sağlamaktadır.</st></p>
			<p><st c="14125">Mütevazı ya da özgüvenli görünmekle ilgili bu alışkanlıklar erkek ve kız çocukların çocukluk oyunlarındaki akranları tarafından sosyalleştirilmelerinden kaynaklanmaktadır. </st><st c="14298">Yetişkinler olarak, hem kadınlar hem de erkekler bu davranışların aynı normları paylaştıkları dost ve akrabalarından aldıkları olumlu tepkiler tarafından pekiştirildiğini kabul etmektedir. </st><st c="14487">Ancak, Amerikan iş dünyasındaki davranış normları erkekler arasında—en azından Amerikan erkekleri arasında—yaygın olan etkileşim tarzına dayalıdır. </st></p>
			<p><span><st c="14635">Soru Sormak</st></span></p>
			<p><st c="14646">Doğru soruları sormak iyi bir yöneticinin ayırt edici özelliklerinden biri olmakla birlikte, soruların nasıl ve ne zaman sorulduğu da yetkinlik ve güç hakkında kastedilmemiş sinyaller gönderebilir. </st><st c="14845">Bir grupta, eğer sadece bir kişi soru soruyorsa, o kişi gruptaki tek cahil olarak görülme riskini taşıyabilir. </st><st c="14956">Dahası, kişileri sadece ne şekilde konuştuklarıyla değil, aynı zamanda onlarla ne şekilde konuşulduğuyla da yargılarız. </st><st c="15076">Sorular soran kişi sonuçta kendisine ders verilen ve bir öğretmenin öğretimi altında olan biri haline gelebilir. </st><st c="15189">Erkek çocukların sosyalleştirilme şekli onların soru soran bir kişinin temelde yatan hangi güç dinamiğiyle bir alt konumda olarak görülebileceğinin farkında olmalarını daha olası kılar.</st></p>
			<p><st c="15374">Bir kadın pratisyen hekim, herhangi bir enformasyon alışverişinin yetkinlikle ilgili yargıların—ya da yanlış hükümlerin—dayanağı olabileceğini zor yoldan öğrendi. </st><st c="15538">Eğitimi sırasında, amiri konumundaki hekimden adil olmadığını düşündüğü olumsuz bir kişisel değerlendirme almış ve ondan bir açıklama istemişti. </st><st c="15683">Amiri ona, onun eş düzeylerinden daha az şey bildiğini söyledi. </st><st c="15747">Yanıta çok şaşıran hekim, amirine bu sonuca nasıl vardığını sordu. </st><st c="15814">Amirinin cevabı, “Sen daha çok soru soruyorsun”  şeklindeydi. </st></p>
			<p><st c="15875">Kültürel etkiler ve bireysel kişilikle birlikte, cinsiyet de insanların soru sorup sormaması veya ne zaman sorduğu konusunda rol oynuyor gibi görünmektedir. </st><st c="16032">Örneğin, derslerde ve kitaplarda yaptığım tüm gözlemler arasında en göze çarpıcı olanı, kaybolduklarında erkeklerin durup yön sorma olasılığının kadınlara nazaran çok düşük olmasıydı. </st><st c="16216">Bunu, kendilerini bir alt konuma düşürdüğünün farkında oldukları ve kendi yollarını kendilerinin bulmasıyla gelen bağımsızlığa değer verdikleri için erkekler çoğu kez yön sormaya karşı çıkarlar şeklinde açıklıyorum. </st><st c="16432">Araba kullanırken yön sormak erkeklerin kadınlara kıyasla soru sorma olasılığının çok daha az olduğu örneklerden—araştırmacıların incelediği sayısız diğer örneğin yanı sıra—sadece biridir. </st><st c="16621">Bunun nedeni, sanıyorum, erkeklerin soru sormanın muhtemelen saygınlık kaybı getireceğine kadınlardan daha duyarlı olmasıdır. </st><st c="16747">Bu nedenle de, soru sormanın kendilerine olumsuz olarak yansıyabileceğine inanan erkekler, büyük olasılıkla kendilerinin soru sormayacakları durumlarda soru soran kişiler hakkında olumsuz bir fikir oluşturacaktır.</st></p>
			<h2><span><st c="16960">Karşılıklı Konuşmayla İlgili Ritüeller </st></span></h2>
			<p><st c="17000">Karşılıklı konuşma, kültürümüzün gelenekselleştirdiği biçimlerde konuşmamız ve belirli tarzda yanıtlar beklememiz bakımından özünde bir ritüeldir. </st><st c="17147">Selamlaşmaları ele alalım, örneğin. </st><st c="17183">ABD’yi ziyaret eden birçok kişinin, size nasıl olduğunuzu sorup yanıtıyla ilgilenmemeleri nedeniyle Amerikalıların ikiyüzlü olduğundan yakındığını duydum. </st><st c="17338">Amerikalılar için, “Nasılsın?” sorusunun kelime anlamında bir enformasyon alma isteği olmaktan ziyade sohbet başlatmanın gelenekselleşmiş bir yolu olduğu aşikârdır. </st><st c="17503">Filipinler dahil dünyanın diğer bazı yerlerinde insanlar karşılaştıklarında birbirlerine “Nereye gidiyorsun?” diye sorarlar. </st><st c="17628">Bunun, beklenen yanıtının öylesine ve belirsiz olan âdet haline gelmiş bir soru olduğunun farkında olmayan Amerikalılara bu soru özel hayata karışma gibi gelir.</st></p>
			<p><st c="17788">Yabancı ülkelerde farklı âdetleri gözlemlemek kolay ve eğlencelidir. </st><st c="17858">Ancak, işyerinde kendi vatandaşlarımızla birlikteyken, farklılıklar beklemeyiz ve karşılıklı konuşmalarımızın ritüel haline gelmiş yapısını fark etme olasılığımız çok daha azdır. </st><st c="18037">Hepimizin aynı dili konuştuğumuzu düşündüğümüzde, farklı ritüellerimiz daha da sorunlu olabilir.</st></p>
			<p><span><st c="18133">Özürler</st></span></p>
			<p><st c="18141">İngilizcede hem “</st><span><st c="18159">Üzgünüm</st></span><st c="18167">” hem de “</st><span><st c="18178">Özür dilerim” </st></span><st c="18193">anlamına gelen basit</st><span> </span><st c="18213">“</st><span><st c="18215">I’m sorry” </st></span><st c="18226">deyişini ele alalım.</st></p>
			<p><span><st c="18246">Catherine: </st></span><st c="18258">Şu büyük sunum nasıl geçti?</st></p>
			<p><span><st c="18285">Bob: </st></span><st c="18291">Ee, pek de iyi geçmedi. </st><st c="18315">Finansmandan sorumlu başkan yardımcısının ağır eleştirilerine maruz kaldım, rakamlara da yeterince hâkim değildim.</st></p>
			<p><span><st c="18429">Catherine:</st></span><st c="18440"> “</st><span><st c="18442">I’m sorry.”</st></span><st c="18453"> Bu sunum için ne çok çalıştığını biliyorum.</st></p>
			<p><st c="18497">Bu durumda, rakamları Bob’a vermekten sorumlu kişi Catherine olmadığı müddetçe, “</st><span><st c="18579">I’m sorry” </st></span><st c="18591">büyük ihtimalle “özür dilerim” değil,</st><span> </span><st c="18628">“böyle olduğuna üzüldüm” anlamına gelir. </st><st c="18670">Kadınlar genellikle erkeklere kıyasla daha sık “</st><span><st c="18718">I’m sorry” </st></span><st c="18730">derler ve bunu çoğu kez üzüldükleri anlamında—ilgilerini göstermenin gelenekselleşmiş bir yolu olarak—söylerler. </st><st c="18843">Bu, karşılıklı konuşma tarzının kızların dostane ilişkiler kurmak için sıklıkla kullandığı birçok öğrenilmiş unsurundan biridir. </st><st c="18972">Gelenekselleşmiş özürler—karşılıklı konuşmayla ilgili diğer âdetler gibi—kullanımlarıyla ilgili olarak her iki taraf da aynı varsayımları paylaştığında işe yarar. </st><st c="19135">Ancak, sıklıkla gelenekselleşmiş özürler dile getiren kişiler sonunda böyle yapmayanlara kıyasla daha zayıf, kendine daha az güvenli ve kelimenin tam anlamıyla daha kabahatli gibi görünebilir. </st></p>
			<p><st c="19328">Özürler, karşılıklı temasların statü içermesine odaklanmaları daha olası olan erkekler tarafından genellikle daha farklı biçimde dikkate alınır. </st><st c="19473">Çoğu erkek özürden kaçınır, zira özür dilemeyi kişiyi bir alt konuma düşüren bir şey olarak görür. </st><st c="19572">Birkaç avukatın hoparlörlü telefonda yaptıkları bir tartışmayı şaşkınlık içinde gözlemlemiştim. </st><st c="19668">Bir noktada, ofisinde bulunduğum avukat kazayla telefona dirseğiyle çarptı ve konuşmayı kesti. </st><st c="19763">Sekreteri telefonu tekrar bağladığında, avukatın bu durumda benim söyleyeceğim şeyi söylemesini bekledim: “Affedersin. </st><st c="19882">Telefonu dirseğimle devirdim.” Böyle demek yerine, o “Hey, ne oldu? </st><st c="19950">Bir an oradaydın; sonra birden kayboldun!” dedi. </st><st c="19999">Bu avukat mecbur olmadığı takdirde hata kabul etmeme hususunda otomatik bir dürtüye sahipmiş gibiydi. </st><st c="20101">Bu benim için, insanın kendisinin içinde yaşadığı dünyanın herkesin içinde yaşadığı dünya olmadığını ve olması gerektiğini varsaydığı konuşma tarzının aslında birçok konuşma tarzından sadece biri olduğunu fark ettiği o çok önemli anlardan biriydi. </st></p>
			<p><st c="20349">Özür dileyerek otoritelerini sarsmamaları hususunda yöneticileri ikaz edenler, etkileşime güç dinamiği perspektifinden bakarlar. </st><st c="20478">Birçok durumda, bu strateji etkindir. </st><st c="20516">Diğer taraftan, insanlara işyerlerinde neyin canlarını sıktığını sorduğumda, sıkça dile getirilen şikâyetlerden biri özür dilemeyi veya hatasını kabul etmeyi reddeden birisiyle birlikte veya böyle birisinin altında çalışmaktı. </st><st c="20743">Diğer bir deyişle, hatalardan dolayı sorumluluk almak ve yapılan yanlışları kabul etmek bazı durumlarda eşit derecede etkin, hatta daha üstün bir strateji olabilir. </st></p>
			<p><span><st c="20908">Geribildirim</st></span></p>
			<p><st c="20920">Geribildirim verme tarzları çoğu kez yanlış anlamanın nedeni olan ritüel bir unsur ihtiva eder. </st><st c="21017">Şu değiş tokuşu ele alalım: Bir kadın yöneticinin pazarlama müdürüne (erkek) bir raporu yeni baştan yazmasını söylemesi gerekiyordu. </st><st c="21150">Bu olası tatsız işe önce raporun güçlü yanlarından söz ederek başladı; sonra da esas noktaya, düzeltilmesi gereken zayıf yanlara geldi. </st><st c="21286">Pazarlama müdürü amirinin yorumlarını anlamış ve kabul etmiş gibi görünüyordu, oysa yaptığı düzeltme sadece birkaç ufak tefek değişikliği içeriyordu, esas zayıf yanların hiçbirine dokunmamıştı. </st><st c="21480">Amiri yaptığı düzeltmeden tatmin olmadığını söylediğinde, pazarlama müdürü onu kendisini yanlış yönlendirmekle suçladı: “Bana raporun iyi olduğunu söylemiştiniz.”</st></p>
			<p><st c="21642">Açmaz, farklı dilbilimsel tarzlardan kaynaklanmıştı. </st><st c="21696">Yönetici için, övgüyle başlayarak eleştiriyi yumuşatmak doğaldı. </st><st c="21761">Astına raporunun yetersiz olduğunu ve yeni baştan yazılması gerektiğini söylemek onu bir konum aşağıya koyardı. </st><st c="21873">Ama raporun iyi olan kısımlarını övmek, görünüşü kurtarmasını sağlamanın ritüel haline gelmiş bir yoluydu. </st><st c="21980">Ama pazarlama müdürü amirinin geribildirimin nasıl verilmesi gerektiği konusundaki varsayımını paylaşmıyordu. </st><st c="22090">Tam tersine, amirinin ilk söylediği şeyin esas nokta, daha sonra sözünü ettiklerininse tali hususlar olduğunu varsayıyordu. </st></p>
			<p><st c="22214">Geribildirimin yöneticinin sunduğu şekilde yapılması gerektiğini düşünenler, yöneticinin inceliğini takdir eder ve daha açık sözlü bir yaklaşımı gereğinden fazla katı olarak görürler. </st><st c="22398">Öte yandan, pazarlama müdürünün varsayımlarını paylaşanlar açık sözlü yaklaşımı dürüst ve akıllıca, yöneticinin yaklaşımını ise kafa karıştırıcı bulur. </st><st c="22550">Oysa her birinin varsayımları kendisine aşikâr geldiğinden, ikisi de birbirini suçladı. </st><st c="22638">Yönetici pazarlama müdürünün dinlemediğini, pazarlama müdürüyse amirinin istediklerini net bir şekilde iletemediğini ya da daha sonra fikrini değiştirdiğini düşündü. </st><st c="22804">Bu örnek önemlidir, zira müphem bir şekilde “kötü iletişim” olarak sınıflandırılan vakaların farklı dilbilimsel tarzların sonucu olabileceğini göstermektedir.</st></p>
			<p><span><st c="22962">Övgüler</st></span></p>
			<p><st c="22970">Övgü teatisinde bulunmak, özellikle de kadınlar arasında yaygın bir ritüeldir. </st><st c="23050">Bu ritüelle ilgili beklentilerdeki bir uyumsuzluk insan kaynakları alanında yönetici olan Susan’ı bir konum altta bıraktı. </st><st c="23173">Susan ve çalışma arkadaşı Bill ulusal bir konferansta ayrı ayrı sunum yapmışlardı. </st><st c="23256">Dönüş yolunda uçakta Susan, Bill’e “Harika bir konuşmaydı” dedi. </st><st c="23321">Bill de “Teşekkür ederim” diye yanıtladı. </st><st c="23363">Sonra Susan “Benim konuşmam hakkında ne düşündün” diye sordu. </st><st c="23425">Susan rahatsız bir şekilde dinlerken, Bill uzun ve ayrıntılı bir eleştiriyle cevap verdi. </st><st c="23515">Susan’ı hoş olmayan bir küçümsenmiş olma duygusu kapladı. </st><st c="23573">Bir şekilde Bill’in uzman fikrine ihtiyaç duyan bir acemi durumuna konmuştu. </st><st c="23650">Daha da kötüsü, suçlayabileceği tek kişinin kendisi olmasıydı, zira konuşması hakkında ne düşündüğünü Bill’e soran kendisinden başkası değildi. </st></p>
			<p><st c="23794">Ama Susan soru sorarken aldığı gibi bir yanıt mı bekliyordu? </st><st c="23855">Bill’e konuşması hakkında ne düşündüğünü sorduğunda, Susan bir eleştiri değil bir övgü duymayı bekliyordu. </st><st c="23962">Aslında, Susan’ın sorusu ters gitmiş bir ritüeli düzeltme çabasıydı. </st><st c="24031">Susan’ın Bill’e yaptığı ilk övgü, bir meslektaşa sunum yaptıktan sonra gösterilmesi gerektiğini düşündüğü türden otomatik bir takdirdi ve Bill’in de kendisine eşdeğer bir övgüyle yanıt vermesini beklemişti. </st><st c="24238">Susan sadece otomatik bir şekilde konuşuyordu, ama Bill ya samimi olarak ritüeli yanlış anlamıştı ya da eleştirinin sağladığı, bir konum yukarıda olmaktan zevk alma fırsatını kullanıyordu. </st><st c="24427">Motivasyonu ne olursa olsun, ona bu fırsatı veren Susan’ın karşılıklı bir övgü teatisi başlatma girişimiydi. </st></p>
			<p><st c="24536">Bu tür bir teati iki erkek arasında da olabilirdi, ama bir erkekle bir kadın arasında cereyan etmiş olması tesadüfmüş gibi görünmemektedir. </st><st c="24676">Dilbilimci Janet Holmes kadınların erkeklerden çok daha fazla övgüde bulunduklarını keşfetti (</st><span><st c="24770">Anthropological Linguistics, </st></span><st c="24800">c. </st><st c="24803">28, 1986). </st><st c="24814">Benim de gözlemlediğim gibi, tam olarak da istenmeyen bir eleştiriyi davet edebileceğinden, “Konuşmam hakkında ne düşündün?” gibi bir soruyu muhtemelen çok daha az erkek soracaktır. </st></p>
			<p><st c="24996">İçinde büyüdükleri akran gruplarının sosyal yapısında, erkek çocuklar gerçekten de başkalarını aşağı çekme ve kendilerini bir konum üste çıkarma fırsatı kollarlar. </st><st c="25160">Bunun tam tersine, kız çocukların öğrendiği ritüellerden biri, bir alt konumu almak ama bunu yaparken diğer kişinin bu kendi kendini aşağıya koymanın ritüel yapısının farkında olacağını ve onları tekrardan yukarı çekeceğini varsaymaktır. </st></p>
			<p><st c="25398">Susan ve Bill arasındaki değiş tokuş aynı zamanda kadınların ve erkeklerin karakteristik tarzlarının kadınları işyerinde nasıl dezavantajlı bir konuma koyabileceğini de ortaya koymaktadır. </st><st c="25587">Eğer bir kişi statü farklılıklarını asgariye indirmeye, herkesin eşit olduğuna dair bir görünüm vermeye ve diğerinin görünümü kurtarmasını sağlamaya çalışırken diğer kişi bir üst konumu korumaya ve bir altta konumlandırılmaya meydan vermemeye çalışıyorsa, bir üst konumun peşinde koşan kişi büyük olasılıkla bu konumu elde edecektir. </st><st c="25921">Aynı zamanda, bir alt konumdan uzak durmak için hiçbir çaba harcamayan kişi de büyük bir ihtimalle sonuçta kendini o konumda bulacaktır. </st><st c="26058">Kadınların öğüt arayan rolünü üstlenme (ya da kabul etme) olasılığının daha fazla olması nedeniyle, erkeklerin bir kadının yönelttiği ritüel haline gelmiş bir soruyu bir akıl öğretme talebiymiş gibi yorumlama eğiliminde olmaları daha olasıdır. </st></p>
			<p><span><st c="26302">Ritüel Muhalefet</st></span></p>
			<p><st c="26318">Özür dileme, eleştiriyi övgüyle yatıştırma ve övgü değiş tokuşunda bulunma erkeklerin çoğu kez kelime anlamıyla anladığı ama kadınlar arasında yaygın olan ritüellerdir. </st><st c="26488">Kadınların çoğunlukla kelime anlamıyla anladığı ama erkekler arasında yaygın olan ritüelse ritüel muhalefetidir. </st></p>
			<p><st c="26601">İletişim bölümünde bir kadın bana, ofis arkadaşının (erkek) bir başka çalışma arkadaşıyla kimin bölümünde bütçe kısıntısına gidileceği konusunda ateşli bir biçimde tartıştığını tiksinti ve üzüntüyle izlediğini söylemişti. </st><st c="26823">Ancak, kısa bir süre sonra bu kişilerin hiçbir zaman olmadıkları kadar samimi olmaları onu daha çok şaşırtmıştı. </st><st c="26936">Ofis arkadaşına “Nasıl aranızda hiç kavga olmamış gibi davranabiliyorsunuz?” diye sordu. </st><st c="27025">“Hiçbir zaman kavga olmamış gibi davranan kim?” diye yanıtladı arkadaşı, sorusuna onun kendisinin davranışına şaşırması kadar şaşırarak. </st><st c="27162">Arkadaşı “Oldu ve bitti” dedi. </st><st c="27193">Kadının gerçek bir kavga olarak algıladığı şey, adam için günlük pazarlıkların rutin bir parçasıydı: ritüel bir kavga.</st></p>
			<p><st c="27311">Çoğu Amerikalı fikir tartışmalarının ritüel bir kavga—yani, sözel muhalefet yoluyla bir keşif—olmasını umar. </st><st c="27421">Kendi fikirlerini elinden gelen en kesin ve mutlak biçimde sunar ve kendisine meydan okunup okunmayacağını görmek için bekler. </st><st c="27548">Bir fikri savunmaya zorlanmak o fikri test etmek için bir fırsat sağlar. </st><st c="27621">Aynı ruhla, meslektaşlarının fikirlerine meydan okurken, onlara fikirlerini araştırmak ve test etmekte yardımcı olmanın bir yolu olarak—boşluklar aramaya ve zayıf yanlar bulmaya çalışarak—şeytanın avukatlığına soyunabilirler.</st></p>
			<p><st c="27846">Herkes paylaştığı takdirde, bu tarz işe yarayabilir, ama alışkın olmayanlar büyük ihtimalle bu tarzın ritüel yapısını kaçıracaktır. </st><st c="27979">Bu kişiler itirazları fikrin kötü olduğunun bir göstergesi olarak algılayarak meydan okunan bir fikirden vazgeçebilirler. </st><st c="28101">Daha da kötüsü, muhalefeti kişisel bir saldırı olarak alabilir ve kavgacı bir ortamda ellerinden gelenin en iyisini yapmanın imkânsız olduğunu düşünebilirler. </st><st c="28260">Bu tarza alışkın olmayan kişiler olası saldırıları savuşturmak için fikirlerini belirtirken dolaylı konuşabilirler. </st><st c="28376">İlginç bir biçimde, bu duruş argümanlarının zayıf görünmesine yol açacak ve savuşturmaktan ziyade büyük ihtimalle kavgacı meslektaşlarının saldırılarına davetiye çıkaracaktır. </st></p>
			<p><st c="28552">Ritüel muhalefet kimin işe alınacağında bile rol oynayabilir. </st><st c="28614">En iyi işletme okullarının mezunlarını işe alan bazı danışmanlık şirketleri meydan okumaya dayalı mülakat teknikleri kullanır. </st><st c="28741">Adayı gerçek zamanlı olarak “bir vakayı çözmeye” zorlarlar. </st><st c="28801">Bu firmalardan birindeki bir ortak bana “Bu tür etkileşimlerde kadınlar daha az başarılı oluyor, bu da kimin işe alınacağını kesinlikle etkiliyor. </st><st c="28948">Ama aslında, “testte başarılı olamayan” birçok kadın sonuçta çok iyi bir danışman oluyor. </st><st c="29038">Bu kadınlar baskı altında, analitik dinamolar gibi görünen erkeklerin bazılarından çoğu kez daha zekiler” demişti. </st></p>
			<p><st c="29153">Sözel muhalefetin düzeyi bir şirketin kültüründen diğerine değişir, ama araştırdığım tüm kuruluşlarda bundan örnekler gördüm. </st><st c="29279">Bu dilbilimsel tarzda rahat olmayan herkes—birçok kadının yanı sıra bazı erkekler de böyledir—fikirleri hakkında kendinden emin değilmiş gibi görünme riskini taşır. </st></p>
			<h2><span><st c="29444">Otoriteyi Tartışmak</st></span></h2>
			<p><st c="29463">Kuruluşlarda, resmi otorite kişinin elinde bulundurduğu konumdan gelir. </st><st c="29536">Ama gerçek otorite gün be gün müzakere edilmek zorundadır. </st><st c="29595">Bir yöneticinin etkinliği kısmen otoriteyi müzakere etme becerisine ve başkalarının onun çabalarını pekiştirdiğine mi yoksa zayıflattığına mı bağlıdır. </st><st c="29747">Dilbilimsel tarzın konumu yansıtma şekli bireyleri bir hiyerarşi içinde yerleştirmekte hassas bir rol oynar. </st></p>
			<p><span><st c="29856">Yukarıyı ve Aşağıyı Yönetmek</st></span></p>
			<p><st c="29884">Araştırdığım tüm şirketlerde, çok iyi bir iş çıkardıklarını bilen ve bunu çalışma arkadaşlarının da (bazen doğrudan bağlı oldukları patronların da) bildiğini bilen, ama daha yukarıdakilerin bundan haberdar olmadığına inanan kadınlardan mesajlar aldım. </st><st c="30137">Bu kadınlar sıklıkla bana kendilerinin dışında bir şeyin ilerlemelerine engel olduğunu ve başarı için gerekli olan tek şeyin harika bir iş çıkarmak olduğuna ve bu üstün performansın takdir edilmesi ve ödüllendirilmesi gerektiğine inandıkları için de bunu moral bozucu bulduklarını anlattılar. </st><st c="30430">Tersine, erkekler de bana sıklıkla, eğer kadınlar terfi ettirilmiyorsa bunun nedeninin yetersiz olmaları olduğunu söylediler. </st><st c="30556">Ancak, çevreme baktığımda erkeklerin, kadınlardan daha sık olarak, ilerlemelerini belirleme gücüne sahip kişiler tarafından fark edilme olasılıklarını artıracak şekillerde hareket ettiklerine dair kanıtlar gördüm. </st></p>
			<p><st c="30770">Ziyaret ettiğim tüm şirketlerde, öğle yemeği sırasında neler olduğunu gözlemledim. </st><st c="30853">Düzenli olarak patronlarıyla yemek yiyen genç adamlar ve büyük patronla yemek yiyen kıdemli erkekler gördüm. </st><st c="30962">Birlikte yemek yiyebileceği en üst düzey kişiyi arayıp bulan çok daha az sayıda kadın gözüme ilişti. </st><st c="31063">Bir insanın yaptığı işten ötürü takdir edilme olasılığı yaptığı iş hakkında daha yukarıdakilerle konuşabildiği takdirde daha yüksektir; iletişim hatları zaten açık olduğu takdirde bunu yapmak daha da kolaydır. </st><st c="31273">Dahası, üstleriyle sohbet etme fırsatı verildiğinde de, çocukluklarındaki sosyalleştirilme tarzlarındaki farklılıklar nedeniyle erkeklerin ve kadınların başarıları hakkında konuşma tarzları büyük olasılıkla birbirinden farklı olacaktır. </st><st c="31510">Erkek çocuklar başarılarını övdükleri takdirde akranları tarafından ödüllendirilirken, kız çocuklar başarılarını olduğundan daha az önemliymiş gibi gösterdikleri takdirde ödüllendirilirler. </st><st c="31700">Yukarıyı yönetmek söz konusu olduğunda erkekler arasında yaygın olan dilbilimsel tarzlar genellikle onlara bazı avantajlar sağlayabilir.</st></p>
			<p><st c="31836">Tüm konuşmacılar konuştukları kişinin konumunun farkındadır ve ona göre ayarlama yaparlar. </st><st c="31928">Herkes patronuyla bir astıyla konuştuğundan daha farklı konuşur. </st><st c="31993">Ama şaşırtıcı bir şekilde konuşmalarını ayarlama şekilleri farklı olabilir ve dolayısıyla da kendileriyle ilgili farklı imajlar yansıtabilir. </st></p>
			<p><st c="32135">İletişim araştırmacıları Karen Tracy ve Eric Eisenberg görece konumun insanların eleştiride bulunma tarzlarını ne şekilde etkilediğini incelediler. </st><st c="32283">Birtakım hatalar ihtiva eden bir iş mektubu tasarladılar ve 13 erkek 11 kadın üniversite öğrencisinden iki senaryoya bağlı olarak eleştiride bulunma rolünü oynamalarını istediler. </st><st c="32463">Birincisinde, konuşmacı bir astıyla konuşan bir patrondu; ikincisindeyse, konuşmacı patronuyla konuşan bir asttı. </st><st c="32577">Araştırmacılar konuşmacıların eleştirdikleri kişinin duygularını incitmekten kaçınmak için ne kadar çaba harcadıklarını ölçtü. </st></p>
			<p><st c="32704">Ast konumunda olduklarında insanların eleştirilerini ne şekilde yaptıklarına daha fazla özen göstermeleri beklenebilir. </st><st c="32824">Tracy ve Eisenberg araştırmalarında bu hipotezin erkekler için geçerli, kadınlar içinse geçersiz olduğunu gördüler. </st><span><st c="32940">Research on Language and Social Interaction’</st></span><st c="32984">da (c. </st><st c="32992">24, 1990/1991) anlattıkları gibi, kadınlar amir rolünü oynadıklarında diğer kişinin duygularına daha fazla ilgi gösterdiler. </st><st c="33117">Diğer bir deyişle, kadınlar aşağıyı yönetirken diğer kişi için görünümü kurtarmaya yukarıyı yönetirken yaptıklarından daha fazla özen gösterdiler. </st><st c="33264">Bu kalıp kız çocukların sosyalleşme şeklini anımsatıyor: Bir şekilde üstün olanlardan, üstünlüklerini övünerek göstermelerinden ziyade üstünlüklerini olduğundan daha önemsizmiş gibi göstermeleri beklenir. </st></p>
			<p><st c="33469">İşyeri iletişimiyle ilgili kendi kayıtlarımda kadınların benzer şekillerde konuştuklarını gözlemledim. </st><st c="33572">Örneğin, bir yönetici sekreteri tarafından yapılan bir hatayı düzeltmek zorunda kaldığında, bunu hafifletici durumların olduğunu kabul ederek yaptı. </st><st c="33721">Gülerek “Bilirsiniz, buralarda iş yapmak zordur, öyle değil mi? </st><st c="33785">Gelen tüm bu insanlarla!” dedi. </st><st c="33817">Aynen Tracy ve Eisenberg’in araştırmasında rol yapan kadın öğrenciler gibi, yönetici astı için görünümü kurtarıyordu.</st></p>
			<p><st c="33934">Bu, iletişim kurmanın etkin bir yolu mudur? </st><st c="33979">Ne için etkin, diye sorulmalıdır. </st><st c="34013">Söz konusu yönetici grubunda olumlu bir ortam oluşturdu ve görev etkin bir biçimde yapıldı. </st><st c="34105">Diğer taraftan, birçok farklı alandaki çok sayıdaki kadının bana söylediğine göre, patronları onların doğru otoriteyi yansıtmadığını düşünüyor.</st></p>
			<p><span><st c="34248">Dolaylı</st></span></p>
			<p><st c="34256">Güç ve konum ile değişen bir diğer dilbilimsel işaret dolaylı olmaktır—ne demek istediğimizi çok fazla sözcükle ayrıntılı olarak açıklamadan söyleme eğilimi. </st><st c="34415">Ne demek istiyorsak tam olarak onu söylemenin her zaman en iyisi olduğuna dair Amerika’daki yaygın inanca rağmen, dolaylı yaklaşım insan iletişiminde temel ve yaygın bir unsurdur. </st><st c="34595">Dolaylı yaklaşım aynı zamanda bir kültürden diğerine en fazla değişen unsurlardan biridir ve konuşmacılar onun ne şekilde kullanıldığına dair farklı alışkanlıklara ve beklentilere sahip olduklarında muazzam yanlış anlamalara neden olabilir. </st><st c="34836">Amerikalı kadınların Amerikalı erkeklerden daha dolaylı olduğu sıklıkla söylenir, ama aslında herkes bazı durumlarda ve farklı şekillerde dolaylı olma eğilimindedir. </st><st c="35002">Kültürel, etnik, bölgesel ve bireysel farklılıkları hesaba katarak, başkalarına ne yapmaları gerektiğini söylemek söz konusu olduğunda, kadınların dolaylı olmaları olasıdır ve kızların diğer kızları patronluk taslamakla yaftalamaya ne kadar hazır oldukları dikkate alındığında, bu şaşırtıcı değildir. </st><st c="35303">Diğer taraftan, hataları ve zayıflıkları kabul etmek söz konusu olduğunda da erkeklerin dolaylı olmaları olasıdır ve erkek çocukların bir alt konumu kabullenen erkek çocukları itip kakmaya ne kadar hazır oldukları göz önünde bulundurulduğunda, bu da şaşırtıcı değildir. </st></p>
			<p><st c="35573">İlk bakışta, “Öğlene kadar o rapor masamın üstünde olsun” gibi açık emirler sadece güçlülerin yanına kâr kalırmış gibi görünür. </st><st c="35701">Ama bir kuruluşta güç öylesine dolaylı taleplere yol açabilir ki, bu talepler insana hiç de talepmiş gibi gelmez. </st><st c="35815">“Her bölge için ürün grubuna göre satış verilerimiz var mı?” diye soran bir patron, “Hemen size getireyim” yerine “Muhtemelen var” yanıtını aldığı takdirde şaşıracak ve canı sıkılacaktır.</st></p>
			<p><st c="36002">Bunlar gibi örneklere rağmen, birçok araştırmacı ast konumlarda olanların dolaylı konuşmalarının daha olası olduğunu iddia etmiştir ve bu bazı durumlarda kesinlikle doğrudur. </st><st c="36178">Örneğin, </st><span><st c="36187">Language in Society’</st></span><st c="36207">de (c. </st><st c="36215">17, 1988) yayınlanan bir araştırmada, dilbilimci Charlotte Linde uçak kazalarından önce pilotlarla yardımcı pilotlar arasında geçen kara kutu konuşmalarını inceledi. </st><st c="36381">Özellikle trajik olan bir kazada, bir Air Florida uçağı Washington’daki National Havalimanından kalkış girişiminde bulunduktan hemen sonra Potomac nehrine düşmüş ve uçaktaki 74 kişinin beşi dışında hepsi ölmüştü. </st><st c="36594">Sonuçta, pilotun buzlu havada çok az uçuş tecrübesi olduğu ortaya çıktı. </st><st c="36667">Yardımcı pilotun biraz daha fazla deneyimi vardı ve pilotu ikaz etmeye çalıştığı, inceleme sonucunda acı verici bir şekilde apaçık meydana çıktı. </st><st c="36813">Ne var ki ikazını dolaylı biçimde yapmıştı. </st><st c="36857">Linde’nin gözlemi tarafından uyarılarak, konuşmaların dökümünü inceledim ve Linde’nin hipotezinin kanıtını buldum. </st><st c="36972">Yardımcı pilot tekrar tekrar dikkati kötü havaya ve diğer uçakların üzerindeki buz birikimine çekiyordu:</st></p>
			<p><span><st c="37076">Yardımcı pilot: </st></span><st c="37093">Buzun arkadan nasıl sarktığına bak, tam arkada, gördün değil mi? </st><st c="37158">Tam arkadaki tüm o buz saçaklarını görüyor musun?</st></p>
			<p><span><st c="37207">Pilot: </st></span><st c="37215">Evet.</st></p>
			<p><st c="37220">(Yardımcı pilot buz çözme işleminden sonraki uzun bekleme süresiyle ilgili endişelerini de ifade etmiş.)</st></p>
			<p><span><st c="37325">Yardımcı pilot: </st></span><st c="37342">Tanrım, tüm o şeyleri temizlemeye çalışmak, bu kazanılması mümkün olmayan bir savaş; insana sadece sahte bir emniyet hissi veriyor, yaptığı tek şey bu.</st></p>
			<p><st c="37493">(Tam kalkmadan önce, yardımcı pilot bir başka endişesini—anormal alet okumaları hakkında—daha ifade etmiş, ama durum pilot tarafından anlaşılmadığında meseleyi zorlamamış.)</st></p>
			<p><span><st c="37666">Yardımcı pilot:</st></span><st c="37682"> Bu doğru gibi gözükmüyor, öyle değil mi? </st><st c="37724">(3 saniyelik duraklama). </st><st c="37749">Ah, bu doğru değil. </st><st c="37769">Ee—</st></p>
			<p><span><st c="37772">Pilot: </st></span><st c="37780">Evet, doğru. </st><st c="37793">80 var.</st></p>
			<p><span><st c="37800">Yardımcı pilot:</st></span><st c="37816"> Hayır, doğru olduğunu sanmıyorum.  </st><st c="37851">(7 saniyelik duraklama). </st><st c="37876">Aa, belki de doğrudur.</st></p>
			<p><st c="37898">Bundan kısa bir süre sonra uçak kalkmış ve arkasından trajik son gelmişti. </st><st c="37974">Bu örnekte olduğu gibi diğer örneklerde de, Linde kumanda etmede ikinci sırada olan yardımcı pilotların pilota bir hareket tarzı önerirken kendilerini genellikle dolaylı olarak ifade ettiklerini ya da ilettikleri mesajın tonunu hafiflettiklerini veya yumuşattıklarını gözlemledi. </st><st c="38254">Benzer faciaları önleme gayreti içinde, bazı havayolu şirketleri artık yardımcı pilotların kendilerini daha kesin bir biçimde ifade etmeleri amacıyla eğitim programları sunmaktadır. </st></p>
			<p><st c="38436">Bu çözüm çoğu Amerikalı için apaçık uygun görünüyor. </st><st c="38489">Ama verdiğim bir lisansüstü seminerinde Linde’nin makalesini ödev olarak verdiğimde, Japon bir öğrenci üstü kapalı sözleri yakalayabilmeleri için pilotları eğitmenin de aynı derecede etkin olacağına işaret etti. </st><st c="38701">Bu yaklaşım insanların her şeyi söze dökmeden birbirlerini anlama yeteneğine büyük değer veren Japon kültürünü simgeleyen iletişim hakkında varsayımlar yansıtır. </st><st c="38863">Dilbilimsel tarz katılımcılar tarafından anlaşıldığı müddetçe dolaysız yaklaşım da, dolaylı yaklaşım da başarılı bir iletişim aracı olabilir. </st></p>
			<p><st c="39005">Ancak, iş dünyasında söz konusu olan iletişimin anlaşılıp anlaşılmadığından çok daha fazlasıdır. </st><st c="39102">Güçlü konumlarda olan insanlar büyük olasılıkla kendilerininkilere benzer tarzları ödüllendirecektir, zira hepimiz kendi tarzımızın mantığını aşikâr olarak kabul etme eğilimindeyizdir. </st><st c="39287">Dolayısıyla, bir amirden gelecek talimatların görece doğrudan bir tarzda seslendirilmesinin beklendiği Amerikan işyerinde, astlarına ne yapmaları gerektiğini söylerken dolaylı olma eğiliminde olan kişiler özgüvenden yoksun gibi algılanabilirler. </st></p>
			<p><st c="39533">Ulusal bir dergide muhabirlere görev vermekten sorumlu yöneticinin durumunu ele alalım. </st><st c="39621">Bu yönetici (kadın) verdiği görevleri genellikle soru şeklinde ifade ederdi. </st><st c="39698">Örneğin, “X projesini Y ile yapmaya ne dersin?” ya da “Seni X projesine koymayı düşünüyordum, senin için uygun mu?” diye sorardı. </st><st c="39828">Bu yaklaşım kendi personelinde son derecede iyi sonuç veriyordu; personeli onun için çalışmayı çok seviyordu ve çalışma verimli ve düzgün bir şekilde yapılıyordu. </st><st c="39991">Ama kendi patronuyla yıl ortası değerlendirmesini yaptığında, patronu astlarına karşı doğru tavır içinde olmadığı için onu eleştirdi. </st></p>
			<p><st c="40125">Herhangi bir iş ortamında, daha üst rütbeli kişi kısmen dilbilimsel tarzının yarattığı kendi bakış açısına göre doğru olan tavrı zorlama gücüne sahiptir. </st><st c="40279">Çoğu Amerikan işyeri ortamında bakış açısı büyük olasılıkla yetki sahibi kişinin emirleri yumuşatmaktan ziyade görece doğrudan olma hakkına sahip olduğunu varsayar. </st><st c="40444">Ancak, daha yüksek rütbeli kişinin daha dolaylı bir tarz uyguladığı durumlar da vardır. </st><st c="40532">Bir perakende işinin sahibi mağaza yöneticisi olan bir astına bir şey yapmasını söyledi. </st><st c="40621">Yönetici yapacağını söylemesine karşın bir hafta sonra işi hâlâ yapmamıştı. </st><st c="40697">Sorunun aralarındaki şu konuşmadan kaynaklandığını anladılar: İş sahibi (kadın), “Muhasebecinin faturalamayla ilgili olarak yardıma ihtiyacı var. </st><st c="40843">Ona yardımcı olma konusunda ne düşünürsün?” demişti. </st><st c="40896">Mağaza yöneticisi de “Tamam” diye yanıtlamıştı. </st><st c="40944">Bu konuşma, yapıldığı esnada, net ve kusursuzdu, ama sonuçta bu basit konuşmayı çok farklı şekillerde yorumladıkları ortaya çıktı. </st><st c="41075">İş sahibi mağaza yöneticisinin “Tamam, muhasebeciye yardımcı olurum” demek istediğini sanmıştı. </st><st c="41171">Mağaza yöneticisiyse “Tamam, muhasebeciye yardımcı olma konusunda ne düşündüğüme bakarım” demek istemişti. </st><st c="41278">Bu konuyu düşünmüş ve yapacak daha önemli işleri olduğu ve buna zaman ayıramayacağı sonucuna varmıştı. </st></p>
			<p><st c="41381">İş sahibi için, “Muhasebeciye yardımcı olma konusunda ne düşünürsün?” demenin, “Muhasebeciye faturalama konusunda yardım et” talimatını vermenin doğru bir yolu olduğu aşikârdı. </st><st c="41558">Emirlerin yalın emirler olarak verilmesini bekleyenler bu tür ifade tarzlarını sinir bozucu, hatta yanlış yönlendirici bulabilir. </st><st c="41688">Bu tarzı doğal bulan kişilerse dolaylı konuştuklarını düşünmezler. </st><st c="41755">Bu kişiler nazik veya saygılı bir biçimde açık konuştuklarına inanırlar.</st></p>
			<p><st c="41827">Bu örnekte alışılmadık olan şey patronun daha dolaylı tarza sahip olmasıydı, onun için mağaza yöneticisi onun tarzını benimsemeye motive olmuştu. </st><st c="41974">İş sahibi hâlâ aynı şekilde emir veriyor, ama mağaza yöneticisi artık onun ne demek istediğini anlıyor. </st><st c="42078">Amerikan işyeri ortamlarında en yüksek rütbeli kişilerin daha doğrudan bir tarz kullanması daha yaygındır, bunun sonucu olarak da yetkili konumdaki birçok kadın amirleri tarafından doğru tavırdan, dolayısıyla da kendine güvenden yoksun olarak değerlendirilme riskini taşır.</st></p>
			<h2><span><st c="42351">Ne Yapmalı?</st></span></h2>
			<p><st c="42363">Bana sıklıkla “Eleştiri yapmanın en iyi yolu nedir?” veya “Talimat vermenin en iyi yolu nedir?”—bir başka deyişle “İletişimde bulunmanın en iyi yolu nedir?” diye sorulur.  </st><st c="42535">Yanıt tek bir en iyi yolun olmadığıdır. </st><st c="42575">Belirli bir tarzda konuşmanın sonuçları duruma, şirketin kültürüne, konuşmacıların görece konumlarına, dilbilimsel tarzlarına ve o tarzların birbirleriyle ne şekilde etkileştiğine bağlı olarak değişecektir. </st><st c="42782">Tüm bu etkiler nedeniyle, herhangi bir konuşma tarzı bir durumda bir kişiyle iletişimde bulunmak için mükemmel olabilirken, bir başkasıyla başka bir durumda feci olabilir. </st><st c="42954">Yöneticiler için önemli olan beceri dilbilimsel tarzın işleyiş şeklinin ve gücünün farkında olmak ve katkıda bulunacak değerli bir şeye sahip kişilerin bilinmesini sağlamaktır. </st></p>
			<p><st c="43131">Örneğin, bir toplantıyı kuralsız bir şekilde yönetmek herkese eşit fırsat veriyormuş gibi görünebilir. </st><st c="43234">Ama karşılıklı konuşma tarzlarındaki farklılıkların farkında olmak eşitsiz erişim potansiyelini görmeyi kolaylaştırır. </st><st c="43353">Grup içinde konuşmakta rahat olanların, ellerini kaldırmadan önce bir sessizlik olmasına ihtiyaç duymayanların veya çok az sessizliğe ihtiyacı olanların veya tanınmayı beklemeden kolaylıkla konuşabilenlerin duyulma olasılığı çok daha fazladır. </st><st c="43597">Bir önceki konuşmacının konuşmasını bitirdiği netleşene kadar konuşmaktan imtina edenler, tanınmayı bekleyenler veya yorumlarını başkalarının yorumlarına bağlama eğiliminde olanlar, herkesin aynı kurallara uyduğu bir toplantıda başarılı olabilir, ama tarzları daha ziyade ilk kalıptaki gibi olan insanların bulunduğu bir toplantıda seslerini duyurmakta epey zorlanırlar. </st><st c="43968">Erkek ve kız çocuklara özgü sosyalleşme tarzları göz önünde bulundurulduğunda, erkeklerin birinci, kadınlarınsa ikinci tarzı öğrenmiş olması daha olasıdır; bu da toplantıları kadınlardan ziyade erkekler için daha uygun yapar. </st><st c="44194">Bire bir tartışmalara veya tümü kadın olan gruplara aktif bir biçimde katılan ama erkeklerin çoğunlukta olduğu toplantılarda sesleri nadiren duyulan kadınları çok görürsünüz. </st><st c="44369">Diğer taraftan, erkekler arasında daha yaygın olan tarzı paylaşan kadınlar da vardır; bunlar da farklı bir tehlikeyle—fazla saldırgan görünme—karşı karşıya kalır. </st></p>
			<p><st c="44532">Bu dinamiklerin farkında olan bir yönetici herkesin fikirlerinin duyulmasını ve saygı görmesini sağlayacak birtakım yollar geliştirebilir. </st><st c="44671">Tek bir çözüm tüm ortamlara uymayacak olmakla beraber, dilbilimsel tarzın dinamiklerini anlayan yöneticiler toplantıları yönetmek ve toplantılara katılmak, yönderlik yapmak veya başkalarının kariyerlerini ilerletmek, performans değerlendirmek vb. </st><st c="44918">için daha uyumlu ve esnek yaklaşımlar geliştirebilir. </st><st c="44972">Konuşma yönetim çalışmasının can damarıdır ve farklı insanların kastettikleri şeyi farklı söyleme yollarına sahip olduklarını anlamak da geniş bir dilbilimsel tarz yelpazesine sahip insanların yeteneklerinden yararlanmayı mümkün kılacaktır. </st><st c="45213">İşyeri kültürel olarak daha farklı ve şirketler daha küresel hale geldikçe, yöneticilerin etkileşimleri okumakta daha iyi, kendi tarzlarını etkileşim içinde oldukları insanlara uydurmakta daha esnek olmaları gerekecektir.</st></p>
			<p><span><st c="45434">İlk olarak Eylül 1995 sayısında yayınlanmıştır.</st></span></p>
		</div>
	<div id="charCountTotal" value="45482"></div></body>
</html>
