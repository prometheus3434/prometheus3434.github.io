<?xml version='1.0' encoding='utf-8'?>
<html xmlns:epub="http://www.idpf.org/2007/ops" xmlns="http://www.w3.org/1999/xhtml">
  <head>
    <title>1-21</title>
    <meta content="urn:uuid:81835ed8-ffb7-4b96-a92f-176ceda1afbb" name="Adept.expected.resource"/>
    
  <link href="../stylesheet.css" rel="stylesheet" type="text/css"/>
<link href="../page_styles.css" rel="stylesheet" type="text/css"/>
</head>
  <body id="x1" xml:lang="tr-TR" class="calibre">
		<div class="basic-text-frame">
			<p class="split">  </p>
			<p class="anabaslik" id="_idParaDest-16" xml:lang="en-GB">16. bölüm  </p>
			<p class="paragraf5"><span><img alt="c.png" class="_idgenpageitem4" src="image/c_fmt15.jpeg"/></span>  </p>
			<p class="arabaslik_orta"><span class="charoverride6">Sebepler ve koşullar Olanın içinden geçmek</span>  </p>
			<p class="ara"><span class="charoverride10" xml:lang="tr-TR">Her türlü deneyim, olay ya da meydana gelen şey geçmişi, şu anı ve   </span></p>
			<p class="ara"><span class="charoverride10" xml:lang="tr-TR">geleceği kapsayan, inanılmaz derecede karmaşık bir sebep sonuç   </span></p>
			<p class="ara"><span class="charoverride10" xml:lang="tr-TR">ilişkisi ağındaki diğer olaylar var olduğu için var olabilir.    </span></p>
			<p class="ara1">–Samyukta Agama, Kadim Budist metni  </p>
			<p class="paragraf3">  </p>
			<p class="paragraf2"> Normal, sağlıklı bir hamilelik geçiriyorsan, bebeğin sağlıklıymış gibi görünüyorsa, niyetin bir hastanede doğum yapmaksa ve tercihin mümkün olduğunca az tıbbi müdahaleyle doğum yapmaksa, ülkemizdeki hastanelerde geçerli durumun bu olmadığını bilmen önemlidir. Günümüzde Amerika Birleşik Devletleri’nde (ve diğer birçok endüstrisi güçlü ülkede) doğum, elektronik fetüs görüntülemesi (doğumların % 85’inde), yapay doğum başlatılması (doğumların % 40’ında), rahim kasılmalarının gücünü ve sıklığını artırmak için Pitocin (sentetik oksitoksin) kullanılması (doğumların % 70’inde) ve epidural uyuşturucular (bazı hastanelerde % 80’e kadar yükselebilen oranlarda) gibi şeylerin kullanımı yoluyla ve 2009’da tüm zamanlar içinde en büyük sayıya ulaşıp <span class="charoverride7">üç doğumdan birinde</span> kullanılan ve 1996’dan beri % 46’lık bir artış göstermiş olan sezaryen doğumlar yüzünden (Dünya Sağlık Örgütü bu sayının % 15 civarında olması gerektiğini söylemektedir) bir müdahale ve teknoloji girişimi haline gelmiştir.<span class="dip"><a href="#footnote-225-28" id="footnote-225-28-backlink">28</a></span>  </p>
			<p class="paragraf2">Tüm bu müdahalelere, teknolojilere ve dünyada kişi başına harcanan en yüksek sağlık giderlerine sahip olmasına rağmen Birleşik Devletler anne-bebek sağlığı konusunda –hatta genel toplum sağlığı konusunda– çok da iyi durumda değil. Bu ülkedeki erken doğum oranları ve özellikle uzun vadeli sağlık sorunlarına zemin hazırlayan, düşük kilolu bebek doğumları hâlâ çok yüksek; dünyadaki gelişmiş ülkeler arasında en yüksek anne ölümü oranına sahibiz (bu sayı 1996’da canlı doğumlarda on binde 8’ken, 2008 yılında on binde 17’ye yükseldi) ve 2010 yılında Dünya Sağlık Örgütü’nün yaptığı bir araştırmaya göre, Birleşik Devletler’de doğan bebekler, hayatlarının ilk üç ayında ölmek konusunda, aralarında Küba, Malezya, Litvanya ve Polonya da bulunan 40 ülkenin bebeklerine göre daha yüksek bir riske sahip.<span class="dip"><a href="#footnote-225-29" id="footnote-225-29-backlink">29</a></span> Bu insanı epeyce uyandıran bir bilgi –ve genel olarak çok bozulmuş bir genel sağlık sisteminin de göstergesi– ve bu ne yazık ki, sen doğum yapana kadar düzelmeyecek.  </p>
			<p class="paragraf2">Normal doğumda ilaç kullanımının sebepleri ve koşulları ve normal, sağlıklı anneler ve bebekler için, <span class="charoverride7">sağlık açısından sonuçlarını iyiye götürmeden</span> sebep olduğu acılar oldukça karmaşıktır. Birleşik Devletler hükümeti bu konudaki konferanslara sponsor oldu ve konu üzerine raporlar yazdı; bu durumla, en azından bazı kısımlarıyla ilgilenmek için organizasyonlar kuruldu ve bu konuda hem profesyonel, hem de popüler makaleler ve kitaplar yazıldı ve tüm bunlar, bu konuda bir kamu bilinci oluşturmak amacıyla yapıldı. Bu konuda farkındalık yükseliyor olsa da, gerçek değişiklikler oldukça yavaş ilerliyor.<span class="dip"><a href="#footnote-225-30" id="footnote-225-30-backlink">30</a></span>   </p>
			<p class="paragraf2">Bizim amaçlarımız için, doğum sürecinde ilaç kullanımı konusunda rol oynayan faktörlerin çok çeşitli ve karmaşık olduğunu bilmemiz önemlidir. Bunlar arasında son yüzyılda Birleşik Devletler’deki kadın doğum ve ebelik tarihi, bir kurum olarak hastane ve bütün çalışanlarının –doktorlar, ebeler, hemşireler ve diğer sağlık profesyonelleri– uygulaması gereken protokoller, doğum hakkındaki algıları, eğitimlerini nerede, ne zaman ve nasıl aldıklarına bağlı olarak değişen, her hastanedeki her tıbbi ekibin deneyim ve kültürü, kişisel özellikleri ve (sadece doğum değil) normal doğum yaptırma konusundaki çabaları, sağlıklı bir doğumun nasıl olması gerektiğine dair ortak sosyal ve kültürel inanç ve fikirleri, göze alınabilir sağlık riskleri ve genel olarak bakım yaklaşımları, doğum esnasında uygun tıbbi teknolojilerin kullanımı konusundaki inançları, doğum yapan kadınlarla ilgilenen sağlık sektörü çalışanlarının çok gerçek ve anlaşılabilir dava edilme korkuları ve doğum süreci esnasında seninle ilgilenen sağlık görevlilerinin kişisel stres seviyeleri (yani zihinsel durumları, yorgunluk seviyeleri ve o anda olabilme becerileri) bulunur.   </p>
			<p class="paragraf2">Gördüğün gibi, doğum sürecinin dinamikleri çok sayıda dışsal sebep ve koşul tarafından etkilenir.  </p>
			<p class="paragraf2">Bu dış faktörlere ek olarak, bu karışıma doğum süreci sırasında sana özgü beden ve zihin tipini, yani pelvisinin büyüklüğünü ve biçimini, bebeğinin boyutunu ve duruş biçimini, kasılmalarının gücünü (ya da güçsüzlüğünü), doğum sırasında ne kadar hareket edebildiğini, doğum için düşünebileceğin pozisyonları ve senin doğum sürecine karşı algılarını, tavırlarını ve tercihlerini de eklememiz gerekir.   </p>
			<p class="paragraf2"><span class="charoverride7">Tüm bu faktörlerin ve çok daha fazlasının karmaşıklığı yüzünden, eğer niyetin bir hastane ortamında minimum müdahaleyle doğum yapmaksa, doğum deneyiminin sebepleri ve koşullarını etkilemek için senin fazladan enerji sarf etmen gerekir.   </span></p>
			<p class="paragraf2">Güncel araştırmalar ve bir ebe olarak uzun klinik deneyimlerime dayanarak, normal doğum sürecinin ilerlemesini sağlamana yardımcı olabilecek, kanıta dayalı bazı pratikleri bir liste haline getirdim.<span class="dip"><a href="#footnote-225-31" id="footnote-225-31-backlink">31</a></span> Bu eylemlerin bazılarını kendi başına uygulaman tavsiye edilirken, bazıları için seninle ilgilenen sağlık sorumlularının desteği tavsiye edilir. Bu adımların ne kadar fazlasını atabilir ve ne kadar fazlasını uygulamak konusunda onları ne kadar cesaretlendirebilirsen, doğum deneyimini etkileyen sebep ve koşulları o kadar değiştirebilirsin ve bu da, mümkün olan en minimum müdahaleyle doğum yapmanı sağlar.   </p>
			<p class="paragraf2">Önerilen bu eylem ve davranışların hepsi birbiriyle bağlantılı olduğu için, aralarından birine güçlü biçimde bağlanmak yerine onları birbirinin içine geçmiş bir bütün olarak görmek en iyi yaklaşımdır. Bu adımları, yapmayı tercih edersen ya da yapabilirsen, sağlık görevlilerine danışarak uygulamak konusunda üzerinde çalışabileceğin şeyler olarak düşün. FODE kursundaki annelerden birinin doğumundan sonra söylediği gibi, “Elinden geldiğince çok ördeği bir rafa dizersin ve sonra her şeyi akışına bırakırsın; elinden geldiğince o anda ve orada olursun, nasıl ilerlerse ilerlesin, doğum sürecine elinden geldiğince çok katılırsın ve niyetini, senin ve bebeğinin bu yolculuktan güvenle çıkmanıza odaklarsın. Bir sürü rastlantısal şey olacak ve sen her şeyi kontrol edemezsin.”  </p>
			<p class="paragraf2">Unutma ki bu davranışların hiçbiri hatta hepsinin toplamı bile medikal teknoloji ya da desteğin, gerekli ya da uygun olduğu bir anın gelmeyeceğini garantileyemez. Hatta doğum sürecinin devamlı değişen doğasını düşünecek olursak, o anda sana önerilen şeyi kabul etmeyi ve uygulamayı da seçebilirsin. Bazen bu, yapılabilecek çok akıllıca bir şeydir.  </p>
			<p class="paragraf2">Niyetin çok fazla tıbbi müdahaleye maruz kalmamaksa, doğum süreçlerinin çok büyük bir çoğunluğunun iyi gittiğini ve hem anne hem de bebek için güvenli olduğunu bilmek seni rahatlatacaktır. Her kadın ve partneri ellerinden gelenin en iyisini yaparlar ve sen de kim olduğuna, vücudunun o anki sağlık durumuna, doğurmakta olduğun bu bebeğe, öğrendiğin başa çıkma yöntemlerine, niyetlerine ve azmine, bir sağlık görevlisi ve doğum yapacağın yer konusunda sahip olduğun seçim şanslarına ve doğumun başladığında, o ana ait koşullara bağlı olarak bunu yapacaksın.  </p>
			<p class="paragraf2">Hastaneler, çoğu çok yetenekli, yeterli ve çok özenli kişilerden oluşan yüzlerce ya da binlerce insanın çalıştığı, inanılmaz derecede karmaşık kurumlardır. Bir hastanenin amacı hasta insanlarla ilgilenmek, akut hastalık ve durumlara tedavi önermektir. Hastanelerin, büyük ölçüde fabrika gibi yapıları vardır; görevliler vardiyalar halinde çalışır ve belli bir süre içinde bitmesi gereken iş miktarı vardır. İster kâr amacı gütmeyen bir kuruluşa, bir üniversiteye, isterse özel bir şirkete ait olsun, hastaneler, doktorlara ve diğer görevlilere tıp bilimi ve sanatını hayata geçirebilecekleri bir yer sağlamanın yanı sıra, büyük işletmelerdir ve odağının bir kısmı para kazanmaya yönelik bir anlayışla yönetilir. Kısacası, hastaneler ve içinde çalışan insanlar, Endüstriyel Zaman’da yaşar. Ameliyat kıyafetlerini giyip çıkararak ve hastaları tedavi odaları ile hastane yatakları arasında dolaştırarak bu makinenin her zaman işlemesini sağlarlar. Hastaneler kesinlikle, Olma Hali’ni değil, Yapma Hali’ni destekler.   </p>
			<p class="paragraf2">Söz konusu normal, sağlıklı bir kadının, normal, sağlıklı bir bebeği, normal, sağlıklı bir kadın bedeninin fonksiyonlarından birini kullanarak doğurması olduğunda, hastane ortamı sana sorun çıkarabilir. Sen ve bebeğin Tabiat Takvimi’ne göre yaşarken, doğum sürecini Endüstriyel Zaman’da iş yapan ve odağında hastalıklar olan kurumsal bir çevrede yaşamak zorunda kalırsınız. Zaman zaman, hastane ortamına ve orada çalışanlara uyum sağlaman ile doğum sürecinin ta kendisi, gözle görülür bir hatalı eşleşme olabilir.   </p>
			<p class="paragraf2">Bölüm 6’da öğrendiğimiz gibi, her kadın için doğum sürecinin kendine özgü gelgitleri Tabiat Takvimi’nin hüküm sürdüğü alanda gerçekleşir. Pirinç yetiştirmediğini, sadece tarlasında pirincin büyüyebileceği verimli koşulları hazırladığını söyleyen Japon çiftçisi gibi, sağlıklı görünen bir bebeği olan ve sağlıklı, normal bir doğum yapan bir kadın da, bebeğini doğurabilmek için büyük ölçüde Tabiat Takvimi’yle uyumlu ve verimli bir ortama ihtiyaç duyar.   </p>
			<p class="paragraf2">Doğum, biz insanların doğal dünyayla ilişkili olarak teknoloji kullanımı konusunda bilgece değil kurnazca davrandığımızın başka bir örneğidir. Beceriyle, uygun ve bilgece kullanıldığında teknoloji doğum sırasında çok faydalı, hatta hayat kurtarıcı olabilir. Ama teknolojinin, otomatik pilotta ilerleyen ya da teknolojinin sadece faydaları olduğu, riskleri olmadığı yanılgısının içindeki ya da kendilerini, teknolojinin sınırsızca her şeyi düzeltebileceği yanlış algısına kaptırmış insanlar tarafından kullanılması, büyük hasarlara sebep olabilir. Bir hastane ortamındaki Yapma Hali ile doğumun gerçekleştiği normal, biyolojik sürecin Olma Hali arasındaki orta yolu bulmak büyük bir bilgelik ya da sağduyu gerektirir. Ve bu, doğum deneyiminde farkındalık pratiğinin sana yardımcı olabileceği başka bir şeydir.   </p>
			<p class="arabaslik_sol">Frahş’ı kullanmak  </p>
			<p class="paragraf2">Bir hastane ortamında çalışan insanlar da çoğunlukla bizim gibi otomatik pilotta yaşarlar. Bu belli inanç sistemlerinin, genel stresin ya da Endüstriyel Zaman’ın temel özelliklerinden olan baskıların sonucu olabilir. Doğumunda sana yardım edecek kişilerin Olma Hali’nden haberi olmama ihtimali bile vardır. (Farkındalık pratiğine başlamadan önce belki de sen de onun farkında değildin.) Fakat FRAHŞ kısaltmasını öğrenmen ve kullanmayı hatırlaman bilinçli ve bilgece kararlar vermene ve aynı zamanda seninle ilgilenen sağlık çalışanının otomatik pilottan çıkıp şu anda olmasına yardımcı olabilir.<span class="dip"><a href="#footnote-225-32" id="footnote-225-32-backlink">32</a></span>  </p>
			<p class="paragraf2">Bir kısaltma olan FRAHŞ’ın anlamı şudur: Önerilen eylem biçiminin <span class="charoverride7">Faydaları</span> neler? <span class="charoverride7">Riskleri</span> neler? <span class="charoverride7">Alternatifleri</span> neler? <span class="charoverride7">Hiçbir şey</span> yapmazsak ne olur? Ve yapılması gereken şeyin (her neyse) <span class="charoverride7">Şu An</span> yapılması gerekiyor mu? Çok nadir görülen bir acil durumda değilsen, <span class="charoverride7">her zaman </span>alternatifler vardır. Seninle ilgilenen sağlık görevlisi için de tek bir doğru yol yoktur ve onunla saygılı bir diyaloga girerek doktorunun endişeleri ve önerdiği eylem biçiminin sebepleri konusunda daha fazla bilgi sahibi olabilir ve doğumunun akışında belirleyici olacak kararlar alınırken bunun aktif bir parçası olabilirsin. En iyi ihtimalle, seninle ilgilenen sağlık görevlisiyle kuracağın güvenli bir ortaklığın keyfini çıkarır ve doğum deneyimindeki sebepler ve koşullar hakkında tam bir katılımcı olursun.   </p>
			<p class="paragraf2">FRAHŞ aynı zamanda tıbbi tavsiyeler, önerilen tedaviler, prosedürler ve bebeğin doğduktan sonra genel olarak sağlık sistemi hakkında alacağın kararlar konusunda da sana faydalıdır. Daha önce doğum yapmadıysan ya da önemli bir sağlık sorunu yaşamadıysan, doğum yapmak senin, bir sağlık çalışanı ve sağlık sistemiyle kuracağın ilişkinin karmaşıklıklarıyla ilk kez karşılaşacağın bir durum olabilir. Bebeğinle ilgili olarak birçok konuda rehberlik almak için (örneğin aşılar, ilaçlar ve diğer tedaviler) seninle ilgilenen sağlık görevlisine danışacağın için sürekliliği olan bir ilişkiye başlamanın eşiğindesindir. Bebeğinin sağlığıyla ilgili seçimlerinin, onun kendi bedeni ve sağlığıyla nasıl ilgileneceğini belirleme konusunda çok önemli olacağını belirtmeme gerek bile yok. Bir noktada, onlara da FRAHŞ’ı öğretmek isteyebilirsin.   </p>
			<p class="paragraf2">  </p>
			<p class="solkucukitalik1">Hamilelik sırasında  </p>
			<p class="paragraf2">Eğer seçimin, doğumun sırasında minimum teknoloji ya da müdahale kullanmaksa, vereceğin en önemli kararlardan biri seninle ilgilenecek sağlık görevlisinin kim olacağıdır. Seçtiğin sağlık görevlisinin doğum sürecini nasıl algıladığı, davranışlarını ve sana verdiği tavsiyeleri belirler. (Evet, bu algı meselesi burada da karşımıza çıktı.)  </p>
			<p class="paragraf2">Genellikle normal, fizyolojik doğum sürecini minimum teknolojik müdahaleyle gerçekleştirme konusunda en fazla deneyime sahip sağlık görevlileri, profesyonel eğitimleri ve deneyimleri normal doğuma odaklanan ebelerdir. Ebeler kendilerini, hizmet ettikleri kadın ve ailelerle ortaklık içinde çalışan kişiler olarak görür ve bir kadının kendisine özgü ihtiyaç ve arzularını ulaşabileceği en iyi klinik uygulamalarla dengelemeye çalışır. Doğuma ilişkin yaklaşımları Tabiat Takvimi’yle uyum içinde olmaya, sabra ve dikkatle izlemeye, güvenmeye ve mümkün olduğunda normal sürece müdahale etmemeye eğilim gösterir.   </p>
			<p class="paragraf2">Ebeler hastanelerde, ihtiyaç duyulduğu takdirde, adım adım ilerleyerek gerekli ve uygun müdahale yöntemleri ve teknolojileri uygulayacak olan doktorlarla işbirliği halinde çalışır. Yaklaşımı senin niyetlerinle uyum içinde olan bir sağlık görevlisine sahip olmak, minimum müdahaleyle doğum yapma konusunda büyük adımlar atmana yardımcı olabilir. Hastanede yapılan bir doğuma katılmaya hakkı olan ebelere, Yetkili Hemşire-Ebe ya da Yetkili Ebe denir. Fakat bu ebeler günümüzde ABD’deki hastane doğumlarının sadece % 7’sine katılmaktadır; bu nedenle bu olasılığın senin için ulaşılabilir olmaması büyük bir ihtimaldir. Eğer değilse, bu bölümdeki talimatları takip et ve olduğu haliyle, olanın içinden geçme pratiği yap.<span class="dip"><a href="#footnote-225-33" id="footnote-225-33-backlink">33</a></span>   </p>
			<p class="paragraf2">Sana hamileliğinin erken döneminde bebek bekleyen ebeveynlere teklif edildiği gibi, doğum yapmaya niyetlendiğin hastanenin Doğumhane bölümünde bir gezinti yapmanı öneririm. Hastanenin dışarıdan uyararak doğumu başlatmak, epidural uygulamak ve sezaryen prosedürleri konusundaki oranlarını öğren. Bu sana, sağlık görevlinin içinde çalıştığı Doğumhane’nin kültürü ve bakım ekibinin normal doğum gerçekleştirme konusundaki becerileri hakkında epey iyi bir fikir verecektir. Özellikle doğum sırasında yataktan çıkıp hareket etme ve itmek için farklı pozisyonlar deneme özgürlüğü ve fetal görüntülemenin rutin olarak kullanılıp kullanılmadığı gibi konularda, neyin mümkün olduğu, neyin olmadığı hakkında elinden geldiğince çok soru sor. Hastane kurallarında esnekliğe yer olup olmadığını keşfet. Bu bazen vardır, bazen de yoktur. Keşfettiğin şey seni gerçekten mutsuz ederse, FRAHŞ’ı kullan; şu anki seçiminin faydalarını ve risklerini gözden geçir, varsa diğer alternatiflerini keşfet ve belki de doğum yapmak istediğin yerle ilgili kararını değiştir. Ya da şu anki seçimindeki koşulları mümkün olduğunca iyileştirmeye odaklan ve aralarında hayal kırıklığı, öfke, üzüntü ve korku da bulunabilen, her şeyi olduğu gibi kabul etme pratiğini uygula.   </p>
			<p class="paragraf2">Sağlıklıysan, normal bir hamilelik geçirdiysen ve bebeğin de sağlıklı görünüyorsa, alternatiflerin arasında bağımsız bir doğum merkezi ya da evde doğum yapmak da bulunabilir. Hastane ve ev doğumlarını karşılaştıran ve çok sayıda insanla yapılan araştırmalar, düşük riskli kadınlar için hastane dışında yapılan doğumların da güvenli olduğunu göstermektedir. Dahası, hastane dışı doğumlarda gebelikle ilgili müdahale oranının düşüklüğü, sezaryen doğum, perineal travma ya da doğum sonrası kanaması gibi durumlarda mevcut olan anne ölümü ve bebeğin hayata döndürülmesinin gerekmesi ya da Yenidoğan Yoğun Bakım Ünitesi’ne yatırma ya da oksijen terapisi gerekliliği gibi durumlarda görülen yenidoğan ölümü oranlarında düşüşlerle ilişkilendirilmektedir.<span class="dip"><a href="#footnote-225-34" id="footnote-225-34-backlink">34</a></span> Fakat seçtiğin ortamdan bağımsız olarak, bebeğinin doğumunu tamamen risksiz hale getirmen mümkün değildir ve karar verme sürecinde kendi adına, şu ya da bu ortamın faydaları ve risklerini tartman gerekir.   </p>
			<p class="paragraf2">Hastane çalışanlarına vermek için bir Doğum Planı hazırlamak çoğu zaman doğum eğitmenleri, ebeler ve diğer sağlık görevlileri tarafından teşvik edilen bir şeydir ve internette bunun için hazırlanmış birçok şablon bulabilirsin. Bir Doğum Planı üzerine okumalar yapmak ve kendiniz için bir tane hazırlamayı düşünmek, partnerin ve senin için bir hastane ortamında doğum yapmanın kültürü ve kullanılan teknolojiler hakkında kendinizi eğitmenizin bir yolu olabilir. Fakat doğum deneyimin konusunda bir plana sahip olabileceğin fikri, doğumunun nasıl gerçekleşeceğini bilmediğin gerçeğiyle uyuşmaz. Bunu söyledikten sonra, bir Doğum Tercih Listesi, doğum sırasında seninle ilgilenecek insanlarla niyetlerin ve tercihlerinin neler olduğu konusunda iletişim kurmanın bir yolu olabilir. Doğum yapacağın hastanenin kültürünü değerlendirdikten sonra, bir Doğum Tercih Listesi yazmanın akıllıca olduğunu düşünürsen, nazik, esnek, saygılı bir dil kullan ve listeyi kısa tut.  </p>
			<p class="paragraf2">Genel olarak doğumhanede çalışanlar, yaptıkları işi sevdikleri için oradadır ve senin kendini güvende hissetmeni ve uyguladıkları bakımdan memnun olmanı isterler. Bunun farkında olman, karşılaştığın tüm hastane çalışanlarıyla bir güven ilişkisi oluşturmana yardımcı olabilir. Bunu aklında tutmak, sadece göreceğin ilginin daha iyi olmasını sağlar.  </p>
			<p class="paragraf2">Araştırmalar, doğum boyunca yanında biri olan kadınların daha kısa ve acısız doğumlar yaşadığını, daha az ilaç kullandığını, daha az tıbbi müdahaleye ya da forseps, vakum ya da sezaryenle doğum gibi destekli doğuma maruz kaldığını, emzirme konusunda daha başarılı sonuçlar aldığını ve annelerin genellikle doğum deneyimi konusunda daha tatminli olduğunu açıkça gösteriyor. Bu rolü partnerin de üstlenebilir ama doğruyu söylemek gerekirse, birlikte aldığınız tüm derslere, okuyabileceğiniz tüm kitaplara rağmen partnerinin hastaneler, protokoller, rutinler hakkında bilgiye ve en önemlisi, bir kadına normal doğumda rehberlik etme becerilerine sahip olma ihtimali oldukça düşüktür.   </p>
			<p class="paragraf2">Partnerinin yanında olması hayati öneme sahip olsa da bu, özellikle de tercihin hastane ortamında minimum müdahaleyle doğum yapmaksa, eğitimli bir gözün yerine geçemez.<span class="dip"><a href="#footnote-225-35" id="footnote-225-35-backlink">35</a></span> Tarihin akışı içinde bu eğitimli göz bir kadın ve ailesine hamilelik, doğum ve doğum sonrası süreci boyunca sürekli ve yakın bir bakım hizmeti sunan ebeler tarafından karşılanırdı. Günümüzde ABD’de eskisine nazaran çok daha az sayıda ebe bulunduğu için, hamile bir kadın, partneri ve ailesinin, hamilelik, doğum ve doğum sonrası dönem boyunca bakımı, normal doğum yapma konusunda az deneyimi ya da uygun zamanı olan, iyi eğitim almış bir uzmana, bir kadın doğum uzmanına bırakılır. Özellikle kırsal kesimde yaşayan bazı insanlar için, bir aile doktoru seçeneklerden biri olsa da, doğum da yaptıran aile doktorlarının sayısı son onyıllarda hızlı bir düşüş göstermektedir.   </p>
			<p class="paragraf2">Bir kadının doğum süreci boyunca yanında olabilen doğum koçu, minimum tıbbi müdahale isteyen sağlıklı, hamile kadınlar için var olan çok önemli bir boşluğu doldurmaya yardımcı olur. Doğum yapmayı planladığın hastanede seninle ilgilenen ebeler varsa bile, bir doğum koçunun desteği senin için paha biçilemez olabilir.<span class="dip"><a href="#footnote-225-36" id="footnote-225-36-backlink">36</a></span>  </p>
			<p class="paragraf2">Hamileliğin sırasında bir doğum koçu tutmayı düşünebilirsin. Eğitimli gözünün yanı sıra bir doğum koçu hem seni hem de partnerini desteklemek için birçok başka becerisini ortaya koyacaktır. Bir bebeği doğurtmak, özellikle de ilk kez doğum yapıyorsan, epeyce vakit alabilir ve işin içinde partnerin dışında birinin daha yer alması, özellikle de partnerinin biraz uyuması, yiyecek bir şeyler alması ya da bir süre odadan dışarı çıkmasını gerektiren anlarda çok işe yarayabilir. (FODE kursunda bazen doğum koçlarından, “doğum kankası” diye bahsederiz çünkü doğum sırasında partnerini de, seni, yani doğum yapan kadını destekledikleri kadar destekleme rolünü üstlenirler.)  </p>
			<p class="paragraf2">Bazı hastanelerin gönüllü doğum koçluğu hizmetleri vardır ve bunları araştırabilirsin. Bazen güvendiğin bir aile üyesi ya da arkadaşın bir doğum koçunun bazı fonksiyonlarını üstlenebilir. Aile üyesi ya da arkadaş yaklaşımını benimsemeye karar verirsen, senin ve partnerinin doğum deneyimiyle ilgili takındığınız tavrı daha iyi anlaması için ona okumak üzere bu kitabı vermeyi düşünebilirsin.   </p>
			<p class="solkucukitalik1">Evde doğum başlangıcı  </p>
			<p class="paragraf2">Niyetini, nasıl gerçekleşirse gerçekleşsin bu deneyim sırasında elinden geldiğince farkındalıkla o anda kalmaya odakla. Bu kitapta öğretildiği gibi farkındalık pratiklerini yaptıysan, birçok beceri edindin ve şimdi öğrendiklerini uygulamaya koymanın vakti geldi. Doğum başlangıcında zamanını nasıl geçirmek istediğin üzerine düşünmek için biraz zaman ayır. Doğum başlangıcın gündüze denk gelirse dışarıda yürüyüşe çıkmayı, bahçene özel bir şey ekmeyi, seni destekleyen insanlar ve hastane personeli için kurabiye ya da bir kek pişirmeyi (çikolatayı herkes sever) ve elbette, tüm bunları farkındalıkla yapmayı düşün. Ayrıca bu zamanın bir kısmını, aralarında yoga ve Şefkat pratiği de olan formal meditasyon pratikleriyle de geçirebilirsin. Yürüyüş Meditasyonu da sana çok yardımcı olabilir. Doğum başlangıcın geceye denk gelirse, uyuyabilirsen uyu, uyuyamazsan Beden Taraması’nı uygula. Zaman geçecek, gün gelecektir. Gün doğmadan önce kollarında bebeğini tutuyor bile olabilirsin. Bunu bilmiyorsun.  </p>
			<p class="paragraf2">Gücünü yüksek tutmak için hafif yiyecekler ye. Sıcak kahvaltı gevreği (yulaf ezmesi ya da buğday gevreği), püre haline getirilmiş ya da fırınlanmış patates, muz, pirinç ve hafif bir çorba gibi kolay hazmedilen yiyecekler iyi öneriler olabilir.   </p>
			<p class="paragraf2">Saat başı bir bardak civarı sıvı tüket. Meyve suları, elektrolit takviyeli içecekler ve su içmen uygun olur.   </p>
			<p class="paragraf2">Doğumun güçlendikçe, genellikle yatakta olmaktansa ayakta ve hareket halinde olmak daha faydalıdır. Elbette yorgunsan, uzan ve dinlen. Sonra, kendini dinlenmiş hissettiğinde, tekrar ayağa kalk ve biraz daha hareket et. Kasılma-genişlemelerin üzerinde çalışmak için nefesi ve acı pratiklerini kullan. Özellikle kasılma-genişlemelerin arasındaki zamanlarda, gezinen zihni serbest bırakıp nefese dönmeyi hatırla. Bu normal, fizyolojik doğum sürecine yapabileceğin en önemli katkılardan biridir.   </p>
			<p class="paragraf2">Doğumun daha da şiddetlenmeye başlamış gibi göründüğünde, ne yapıyorsan onu yapmaya devam et ve bu, uzanmak da olabilir. Vücuduna dikkat et. O genellikle sana ne yapman gerektiğini söyler. Unutma, hiçbir şeyin tek bir doğru yolu yoktur.   </p>
			<p class="paragraf2">Hastaneye gitmeden önce doğumunun güçlenip gerçek bir doğuma dönüşmesini bekle. Sonra biraz daha bekle. Peki, zamanın geldiğini nereden bileceksin? Kasılma-genişlemelerin düzenli hale gelip sıklaşacak (araları üç ila beş dakikaya inecek), onlar esnasında konuşamamaya ve yürüyememeye başlayacaksın ve zihninde, “Bu <span class="charoverride7">gerçekten</span> canımı yakıyor!”, “Bunu yapabileceğimden emin değilim” ya da “Gitme zamanı geldi” gibi düşünceler belirecek. Son düşünce aklına gelirse, kimsenin ne söylediğini önemsemeden hastaneye git. Tutmaya karar verirsen genellikle doğum koçu bu konuyla senin için ilgilenir. Yani doğumunun büyük bir kısmını evinin rahatlığında geçirebilirsin. Ya da, kasılma-genişlemeler hiç sık ve güçlü hale gelmeden önce, doğum başlangıcı safhasını yaşamaman bile mümkündür. Bunu bilemezsin.  </p>
			<p class="paragraf2">Geldiğini söylemek için hastaneyi aradığında ya da bundan önce, doğum başlangıcı aşamasında onlarla konuştuğunda veya kontrolden geçmek için oraya gittiğinde eğer istediğin buysa, onlara doğumunu minimum tıbbi müdahaleyle yapmak istediğini haber ver. Seninle, doğum deneyimlerine bu şekilde yaklaşan kadınlarla çalışmaktan keyif alan bir hemşirenin ilgilenmesini iste. Bir kadının teknoloji kullanmadan doğum yapmasına yardım etmek emek gerektiren bir iştir ve bazı hemşirelerin bu konuda diğerlerine göre daha fazla deneyimi ve becerisi olabilir. Senin doğum yaptığın anda bu tip bir hemşirenin görev başında olmaması riskine karşı, mümkünse ebe bakımını seçmek ve/veya bir doğum koçu tutmak, bu tip becerilerin elinin altında olduğundan emin olmanı sağlar.   </p>
			<p class="paragraf2">Doğumun, yukarıdaki önerilerin hiçbirini uygulayamayacağın kadar kısa da sürebilir. Eğer böyle olursa, her şeyi bir yana bırak, o anda kalarak bedenine ve zihnine dikkat et ve sana uygun görünen şeyleri yap.  </p>
			<p class="paragraf2">Doğum başlangıcı bazen biraz zaman alabilir; bir gün boyunca, hatta daha uzun sürebilir. Bazen sen ve bebeğinle ilgili olarak her şeyin yolunda olduğundan emin olmak için hastaneye, kontrole gitmek akıllıca olabilir. Hastaneye gidersen sana, dinlenmen ya da uyuman için ilaç vermeyi teklif edebilirler. Bazen bu sana yardımcı olacak bir seçenektir. Ya da sana, “işleri hızlandıracak” bir şeyler vermeyi de teklif edebilirler. Bu da akıllıca bir karar olabilir ya da olmayabilir; her şey o anki duruma bağlıdır. FRAHŞ’yi kullan. Dinlenmek için ilaç almaya karar verirsen bunu, hastane ortamında oldukça baskıcı bir şeye dönüşebilen “yapma” eğiliminden uzakta, evde alma şansın olup olmadığına bak. Ama belki de, hastanede kalıp bir şeyler “yapmak” anlamlı bir karardır. Tekrar söylüyorum, bunun tek bir doğru yolu yoktur. Durumun içinde kal ve herkesin, özellikle de senin elinden gelenin en iyisini yapmaya çalıştığını hatırla.   </p>
			<p class="solkucukitalik1">Hastanede  </p>
			<p class="paragraf2">Doğum odasına girer girmez, saatin üstüne ŞİMDİ yazan bir tabela yerleştir. Bu hatırlatıcıyı, hastanede kaldığın süre boyunca sana o anı hatırlatması için kullan. Pratiğiniz sayesinde sen de partnerin de anda kalmanın ne kadar çok konsantrasyon gerektirdiğini ve yükselip geçen bedensel hislerle nasıl çalışacağınızı biliyorsunuz. Sakin ve huzurlu bir atmosfer yaratmak doğum sırasında da, evde ya da sınıfta olduğu gibi farkındalık pratiğine destek olmaya yardım edebilir. Kısık ışıklar ve yumuşak gölgeler faydalı olabilir. Partnerin, doğum koçun ya da yanında olan diğer insanlar minimum uyaran ve dikkat dağıtıcı şeyle dolu bir ortam yaratmana yardımcı olabilir.   </p>
			<p class="paragraf2">Fakat sen, doğum sırasında çok enerjik ve sesli olan kadınlardan da olabilirsin. Hastaneye gittiğinde doğumun o kadar yaklaşmış olabilir ki, doğum odasındaki huzur ve sessizlik hiç umurunda olmayabilir. Eğer öyleyse o anda kal, odağını elinden geldiğince nefesin üzerinde tut ve doğumun hakkında sahip olduğun her türlü hayali serbest bırak. Bu süreçten geçmende sana yardım edecek şeyleri yap. Yargılayıcı olmama, kabullenme ve serbest bırakma pratiklerini uygulamayı hatırla.   </p>
			<p class="paragraf2">Doğumhane hemşireleri bazen, doğum sürecinin isimsiz kahramanlarıdır. Sana tercih ettiğin gibi normal doğum sürecini yaşamak konusunda becerikli bir hemşire atandıysa, ona gülümse ve teşekkür et. Sonra ona tekrar teşekkür et. Şükran sağlıklı bir zihin durumudur ve insanlar çabaları fark edilip takdir edildiğinde pozitif tepkiler verirler. Fakat sana verilen hemşireyle uyum içinde çalışamıyorsan, saygılı ve nazik bir tavırla bunu dile getirebilirsin. Burada farkındalık pratiğini kullan.   </p>
			<p class="paragraf2">Doğum odanda bir yatak olacak. Onun içine girebiliyorsan, dışına da çıkabilirsin demektir. Unutma ki araştırmalar, ayakta kalırsan doğumunun daha kısa sürebileceğini ve daha acısız olabileceğini gösteriyor. Ayakta durduğunda yerçekimine karşı değil, onunla birlikte çalışırsın. Dölyatağı da sen ayaktayken daha iyi çalışır çünkü hem sana hem de bebeğine daha fazla kan ulaşır ve bu da daha fazla oksijen ve oksitoksin anlamına gelir. Doğum sırasında elinden geldiğince çok ayakta dur ve hareket et. Yürü, sallan, eğil, hafifçe zıpla, birkaç yoga duruşu ya da esneme hareketi yap, kalçalarını çevir, çömel ya da bir doğum topunun üstüne otur. Sonra dinlen. Sonra hepsini yeniden yap. Ellerinin ve dizlerinin üstünde durmak, bebeğin doğum için uygun pozisyona gelmesine yardım edebilir ve sırt ağrın varsa ya da bebek ters geliyorsa sana <span class="charoverride7">gerçekten</span> çok faydalı olabilir. Çocuk Duruşu da (bunu yoga serisinde öğrenmiştin) doğum sırasında çok konforlu olabilir ve özellikle bebek ters geliyorsa çok faydalıdır.   </p>
			<p class="paragraf2">Doğum sırasında serum yoluyla sıvı almanın sağlıklı, hamile bir kadın için doğum sonuçlarını iyileştirmediği oldukça iyi belgelenmiştir. Ayrıca, ayakta ve etrafta dolaşırken, ki muhtemelen bunu epeyce yapacaksın, bir serum ve serum direğine bağlı olmak da külfetli bir şeydir. Sana sağlık hizmeti veren kişilerin bu araştırmalardan haberi olmayabilir ve bir serum bağlatmaman onları gerebilir. Bir heparin kilidi (gerekli olursa ilaç vermek için koluna yerleştirilen ince, esnek bir katater) hoş bir orta yol olabilir. Bunu doğumdan önce sağlık görevlilerinle konuş. Doğumunun nasıl gerçekleşeceğine bağlı olarak, heparin kilidini hiç kullanmak zorunda kalmayabilirsin. Belki de kalabilirsin. Ne olursa olsun, doğum boyunca her saat o bir bardak sıvıyı tüketmeye devam et. Küçük yudumlar alman sorun değildir.  </p>
			<p class="paragraf2">Doğum yaptığın hastanede doğum boyunca yemek yeme kuralı olabilir. Veriler, doğum sırasında bir şeyler yemenin ve içmenin hiç sorun olmadığını açıkça göstermektedir. Aktif doğum sırasında çoğu kadın yemek yemekle ilgilenmez; bu yüzden bu, özellikle de doğum öncesinde, evde bir şeyler yiyip içmişsen gereksiz bir nokta olabilir. Ama hastanede doğum sırasında acıkırsan, hafif yiyecekler yemen sorun değildir. Bu konuda endişelerin varsa bunu daha önceden sağlık görevlilerinle konuş.   </p>
			<p class="paragraf2">Kendi yiyeceğini ve enerji verecek atıştırmalıklarını hastaneye götürmek isteyebilirsin. Sen aç olmasan bile, doğum takımındaki diğer insanlar acıkabilir. Ayrıca bebek doğduktan hemen sonra kendini oldukça aç hissedebilirsin ve evinde pişmiş yemekler genellikle hastane yemeklerinden daha lezzetlidir.  </p>
			<p class="paragraf2">Elektronik bir fetüs monitörü (EFM) doğum sırasında dölyatağının kasılmalarını ve bebeğinin kalp atışlarını gösteren bir makinedir. Bu makineye, belinin etrafına tutturulmuş iki kemere bağlı iki kordonla bağlanırsın (kordonlardan biri kasılmaların, diğeri bebeğinin kalp atışları içindir). Sağlıklı bir hamilelik geçirmiş bir annenin bebeği için gerekli değildir. Hatta sürekli EFM kullanımının, forseps kullanımı, vakum ve sezaryen doğum oranını artırabildiğini gösteren birçok araştırma vardır. Bir EFM makinesine bağlı olman, genellikle yatakta daha fazla zaman geçirmen anlamına gelir. (Doğum sırasında ayakta ve hareket halinde olmanın önemli olduğundan bahsetmiş miydim?) Ayrıca doğum yaparken karnının etrafına sarılı kemerler olmaması da çok daha konforludur.  </p>
			<p class="paragraf2">Doğum sırasında bebeğinin kalp atışlarını kontrol etmenin alternatif bir yolu belirli aralıklarla steteskopla dinlemedir (SD). Bu, bir hemşire ya da ebenin, bir kasılmadan önce, kasılma sırasında ve kasılma sonrasında –genellikle aktif doğum aşamasında yarım saatte bir ve sen iterken daha sık– elindeki stetoskopla bebeğinin kalp atışlarını dinlemesi anlamına gelir. American College of Obstetricians and Gynecologists<span class="dip"><a href="#footnote-225-37" id="footnote-225-37-backlink">37</a></span> (ACOG) ve American College of Nurse-Midwives’a<span class="dip"><a href="#footnote-225-38" id="footnote-225-38-backlink">38</a></span> göre bu, bebeğinin sağlığını kontrol etmenin kesinlikle kabul edilebilir bir yoludur.<span class="dip"><a href="#footnote-225-39" id="footnote-225-39-backlink">39</a></span>  </p>
			<p class="paragraf2">Seninle ilgilenen insanlar için SD uygulamak onları alışkın oldukları ve otomatik rutinlerinden ve bu yüzden de konfor alanlarından dışarı çıkarabilir. Tekrar söylüyorum, tüm bunları doğumdan önce sağlık görevlilerinle konuş. Hastanedeki Doğumhane turun sırasında hastanenin uyguladığı protokoller konusunda bilgi edin. Uzlaşmak için alanları olup olmadığına bak. Bu mümkündür, ama her zaman geçerli değildir. Özellikle bebeğin iyi görünüyorsa, doğum sürecinin kendisi esnasında da bazı konularda uzlaşma sağlayabilirsin. Hepsi duruma bağlıdır. Unutma ki bu eylem ve davranışların hiçbiri ölüm kalım meselesi değildir. Yapabiliyorsan ayakta kal, anda ol, FRAHŞ’ı kullan ve o an sana ne anlamlı geliyorsa onu yap.  </p>
			<p class="paragraf2">Doğumda, EFM kullanarak bebeğini görüntülemenin gerekli hale gelmesine sebep olan bir durum oluşabilir. Durum bu olsa bile, doğum sırasında hareket etmenin ve aktif olmanın ne kadar önemli olduğunu hatırla. Sadece bir makineye bağlı olduğun için yatakta kalman gerekmez. Hatta bebeğinle ilgili bazı endişeler söz konusuysa, senin için ayakta olmak daha bile önemli olabilir. Ayakta durduğunda yükselen kan akışını, oksijeni, oksitoksini ve hem senin hem de bebeğinin yerçekiminden aldığınız yardımı hatırla.   </p>
			<p class="paragraf2">Bazı hastanelerde, otomatik pilottaki bazı sağlık personelleri, rutin bir uygulama olarak vajinana küçük bir alet yerleştirip amniyotik kesende küçük bir delik açarak suyunun gelmesine sebep olan bir uygulama yapabilirler. Buna, zarın yapay olarak delinmesi (ZYOD) denir. Bu prosedür çok basittir ve acı verici değildir. Bu rutin davranışın sebebi, ZYOD’un doğumu hızlandırdığı konusundaki yanlış inançtır. Araştırmalar, ZYOD’un doğumu kısaltmadığını ve sezaryen doğum sayılarını düşürmediğini gösteriyor. Kendi haline bırakıldığında amniyotik kese genellikle doğumun ilk aşamasının sonlarına doğru, geçiş döneminde ya da rahim boynunun genişliği yedi ila on santim arasında açılmışken patlar.   </p>
			<p class="paragraf2">Doğum sırasında ZYOD’un kesinlikle uygun ve oldukça faydalı olduğu durumlar oluşabilir; bu uygulama bebeğin başının pelvisine doğru ilerlemesine ve dölyatağına içeriden baskı yapmasına sebep olur. Senin de başına buna benzer bir durum gelebilir. FRAHŞ’ı hatırla. Su kesesini patlatmak istemelerinin sebebi “doğumunu hızlandırmaksa”, bu teklifi geri çevirmek isteyebilirsin. Sana başka bir sebep sunulursa, bunun üzerine düşünmek isteyebilirsin. Bunu bilemezsin. Sen ve partnerin dinleyecek, öğrenecek ve sağlık görevlinle ortak bir kararla, doğumda olduğun anlarda sen ve bebeğin için en iyisinin ne olduğuna karar vereceksiniz.   </p>
			<p class="paragraf2">Aktif doğumda sıcak su kullanımı doğumun normal fizyolojik sürecini rahatlatma konusunda çok yardımcı olabilir. Sıcak su rahatlamayı artırıp ağrı kesici ihtiyacını azaltabilir. Kanıtlar, doğum sırasında suyun içinde olmanın güvenli olduğunu gösteriyor. Su genellikle, doğumun en yoğun zamanlarında çok faydalıdır. Aklına “Bunu yapabileceğimden emin değilim” düşüncesi gelirse, bunun sadece bir düşünce olduğunu hatırla. Bu düşünceyi yüksek sesle dile getirirsen etrafındaki insanlar bunu, doğumun yoğun hisleriyle başa çıkabilmek için fazladan yardıma ihtiyacın olduğuna dair bir işaret olarak algılayabilir. Bu, sıcak suya girmek için harika bir zamandır.   </p>
			<p class="paragraf2">Doğum sırasında bir duş da küvete girmek kadar etkili olabilir. Duşa ya da küvete girdikten sonra enerjinin, kararlılığının ve cesaretinin yenilendiğini fark edebilirsin. Ya da o heparin kilidini kullanarak ağrı kesici almak isteyebilirsin. Ya da kendini şaşırtarak, doğumdan önce istemediğinden oldukça emin olsan da, epidural kullanmak istediğine karar verebilirsin. Epidural kullanmaya karar vermeden önce birinin sana bir vajina muayenesi yapması iyi bir fikirdir çünkü gereken genişliğe çok yakın halde, bebeğini itmeye başlamak üzere olabilirsin ve bu dönemdeki hisler, o an yaşadıklarından çok farklı olacaktır. Kasılmaların sakinleşme vakti çok uzakta olmayabilir. Bunu bilmediğimiz için, buna o an karar verebilirsin. Sen kendi yolunu bulursun.  </p>
			<p class="paragraf2">Sık kullanılan doğum teknolojileri, müdahaleler, ilaçlar ve tavsiye edildikleri durumlar hakkında bir kitap oku. Unutma ki, doğumların % 85 ila % 90’ı normal olmaktadır. Yolunda gitmeme ihtimali olan her şey konusunda bir uzmana dönüşmen gerekmez. Bu seninle ilgilenen sağlık görevlilerinin işidir; uzun yıllar süren profesyonel eğitimlerden geçmelerinin ve senin onları tutmanın sebebi de budur. Fakat FRHAŞ sorularını soracağın bir konuşma yapmaya ihtiyacın varsa, ilaçlar ve müdahaleler konusunda biraz bilgi sahibi olman sana epeyce yardımcı olabilir. Teknoloji, müdahaleler, ilaçlar ve ilaç dışı alternatifler konusunda mantıklı, dengeli ve kanıtlara dayanan bir yaklaşıma sahip olman için sana, Boston Kadın Sağlığı Kolektifi’nin <span class="charoverride7">Our Bodies, Ourselves: Pregnancy and Birth</span> kitabını öneririm. Bilgi konusunda sana yardımcı olabilecek diğer kitaplar ve internetteki kaynaklar Ek B’de listelenmiştir.   </p>
			<p class="solkucukitalik1">Doğumun ikinci aşamasında  </p>
			<p class="paragraf2">Genişleme tamamlandıktan sonra, itme güdüsünü duymaya başlamadan önce kasılma-genişlemelerde bir yavaşlama olabilir. Kasılma-genişlemeler durmayacaktır, sadece araları açılabilir. Bu normaldir. Bu bedeninin bir sonraki aşamaya, yani itme aşamasına geçmeden önce sana ve bebeğine verdiği bir dinlenme molasıdır. Bu duraksama, ilk doğumunu yapan kadınlar için iki saate, daha önce doğum yapmış kadınlar için de bir saate kadar uzayabilir. Anda kalmak için pratiğini kullanarak, bu dinlenmenin keyfini çıkar. Muhtemelen bebeğin de bu dinlenmenin keyfini çıkaracaktır.   </p>
			<p class="paragraf2">Araştırmalar, bu dinlenme molasını iyi değerlendirmenin genellikle forseps kullanma ihtiyacının azalması, kadının apış arasında daha az travma oluşması, daha az doğum yorgunluğu ve fetüsün kalp atışlarında daha az endişe verici dalgalanmayla sonuçlandığını gösteriyor. Fakat bazen, bu moladan haberi olmayan iyi niyetli sağlık görevlileri sana “Genişleme tamamlandı. Artık itebilirsin” ya da “Haydi, şimdi itmeye başla” diyebilir. İtme ihtiyacı hissediyorsan, bunu kesinlikle yap. Henüz itme ihtiyacı hissetmiyorsan, “Teşekkür ederim, ama ben bedenim bana itmemi söyleyene kadar bekleyeceğim. Biraz ara vermek iyi geldi” diyebilirsin. Sonra Beden Taraması yap. Kasılma-genişlemeler arasında biraz kestir. Daha önünde yapacağın çok iş var.  </p>
			<p class="paragraf2">Nasıl iteceğini öğrenmen biraz zaman alabilir; vücuduna dikkat ederek ve onun liderliğini takip ederek bunu nasıl yapacağını öğreneceksin. Farkındalıkla kaka yapma pratiğini uyguladıysan itmenin nasıl bir şey olduğunu, bu pratiği uygulamamış birine göre daha kısa sürede anlayabilirsin. Bu aşamada aralarında bir doğum sandalyesinde ya da tuvalette oturmak da olan birçok pozisyon dene. Araştırmalar dik bir pozisyonda aşağı doğru itmenin bir bebeği dışarı çıkarmak için gereken zamanı kısalttığını gösteriyor. İterken deneyimli bir uzmandan –bir doğum koçu, bir ebe, bir hemşire ya da bir doktordan– alacağın rehberlik oldukça faydalı olabilir.   </p>
			<p class="paragraf2">Doğumdan önce, doğum sırasında ve sonrasında yargılayıcı zihnin farkında ol ve eğer ortaya çıkarsa, onu serbest bırak. Bebeğinin doğumunda hazır bulunan herkese ve özellikle kendine karşı Şefkat pratiği uygula. Doğumun nasıl ilerliyor olursa olsun, bedenin, zihnin ve kalbin çok dikkate değer bir şey yapıyor. Hayat boyu sürecek olan ebeveynlik yolculuğuna başlamak üzeresin. Başlangıçlarda, tamamen orada ve o anda olmak önemlidir. (Bir şeyin ortasında ve sonunda da şu anda ve orada olmak da önemlidir.)  </p>
			<p class="arabaslik_sol">Acıyla baş etmek için frahş’ı kullanmak: olanı olduğu gibi yaşamak üzerine bir örnek  </p>
			<p class="paragraf2">Bir hastanede doğum yapmak, kullanımının uygun ya da tavsiye edilen bir şey haline geldiği durumlar oluştuğu takdirde, acıyla baş etmek için farkındalık pratiğin dışında birçok başka seçeneğin olacağı anlamına gelir. Yaptığın okumalar ve FRAHŞ sana, eğer bunu yapmak istersen, doğum kasılmaları arasında hemşiren, eben, doktorun ya da anestezi uzmanınla uygulanan prosedürler ve verilen ilaçlar konusunda bir konuşma yapmak için ihtiyaç duyacağın gerekli altyapıyı sağlayacaktır.   </p>
			<p class="paragraf2">Epidural, acıyla başa çıkmak için sahip olduğun birçok seçenekten biridir. Ayrıca en yüksek teknolojili seçenektir ve teknolojinin yoğun, güvenli ve iyi biçimde kullanılmasını gerektirir. Epidural günümüzde hastanelerde, acıyla başa çıkma konusunda en sık kullanılan seçenek haline gelmiş olduğu için bazen diğer daha basit seçenekler (örneğin kısa süre etkili diğer ağrı kesiciler) göz ardı edilebilir. (Bu yine otomatik pilotta olmaktır.) Acıyla başa çıkmak için bu tip alternatif seçenekler senin o anki durumuna uygun olabilir ve onları da keşfetmekte fayda vardır.   </p>
			<p class="paragraf2">Bir epidural yaptırırsan, bir anestezi uzmanı ya da anestezi hemşiresi, omuriliğinin çevresindeki epidural boşluğa uzun bir iğne batırarak omurganın üzerindeki bu alanı uyuşturacak dozda Novokain enjekte eder. Bu yapıldıktan sonra küçük, ince, plastik bir boru ya da katater iğneden geçirilir, iğne çıkarılır ve küçük katater sırtında, onun yerinde sabit kalır. Katatere bir pompa bağlanır ve böylece sen, geçici olarak omuriliğinden beynine aktarılan acı mesajlarını bloke eden anesteziyi alabilirsin. Bu yüzden beyninin, kasılma-gevşemelerinin yarattığı doğum sancılarına tepki olarak normalde ürettiği endorfinler büyük ölçüde azalır.   </p>
			<p class="paragraf2">Epidural yaptırırsan pompaya bağlı olmanın yanı sıra, damarlarına sıvı ulaştırması için bir serum taktırmaya, bebeğin kalp atışlarının ve senin kasılma-gevşemelerinin izlenmesini sağlayan ve karnının etrafına sarılması gereken iki kemeri bulunan elektronik fetal görüntüleme makinesine ve yaklaşık on beş dakikada bir kan basıncını görüntüleyebilmesi için kolunda kalması gereken bir tansiyon bilekliğine de ihtiyacın olur. Bunlara ek olarak, artık çiş yapma ihtiyacını hissedemeyeceğin için periyodik olarak idrar kesene takılıp onu boşaltacak ince, plastik bir katatere daha ihtiyaç duyarsın. Bazen, bebek konusunda endişeler varsa, ucunda bir kablo olan çok küçük bir vida, bebeğin kafatasına bağlanır. Kablo vajinandan dışarı çıkar, kasığına bantla yapıştırılır ve sonra, fetal görüntüleme makinesine bağlanır. Ayrıca kasılmalarının gücünü gözlemlemek için dölyatağına da küçük, plastik bir katater takılması gerekebilir. Bu doğumun sırasında vücudunun içinde ya da üstünde beş ila yedi tüp ve kablo ve bunlara ek olarak onların bağlı olduğu tüm ekipmanların kullanılacağı anlamına gelir. Epidural, gerek olduğunda harika bir şeydir ve genellikle çok işe yarar. Ama çok basit ve risksiz değildir.   </p>
			<p class="paragraf2">Burada, epidural kullanıp kullanmama konusunda karar verirken FRAHŞ’ı nasıl kullanabileceğine dair bir örnek veriyorum.   </p>
			<p class="solkucukitalik1">Faydaları neler?  </p>
			<p class="_">• Doğru çalıştığında bir epidural on beş ila yirmi dakika içinde dölyatağı kasılmalarının yarattığı acıyı hissedebilmenin önüne geçer. Genellikle, göğsünün hemen altından ayak parmaklarına kadar hiçbir acı hissi duyamazsın. Epiduralin işe yarayıp yaramayacağını, onu yapmadan anlamanın bir yolu yoktur. Genellikle işe yarar.  </p>
			<p class="_">• Doğum acılarını duymamak, doğum süreci esnasında bir mola verebilmek ve tekrar güç toplayabilmek anlamına gelir. Bu, özellikle doğumun çok uzun sürüyorsa çok faydalı olabilir. Epidural yaptırdığında, bazen saatler boyunca uyuyabilirsin.  </p>
			<p class="_">• Doğumun ilerlemiyorsa, yani rahim boynundaki genişleme devam etmiyorsa epiduralin sağlayacağı gevşeme doğumun bir sonraki aşaması olan itme ve bebeğini doğurma safhasına ilerleyebilmen için tamamen genişlemene yardımcı olabilir.   </p>
			<p class="_">• Sezaryenle doğuma ihtiyaç duyarsan, operasyon boyunca uyanık olabilir ve bebeğin bu dünyaya gelir gelmez onu görebilirsin.   </p>
			<p class="paragraf2">  </p>
			<p class="solkucukitalik1">Riskleri neler?  </p>
			<p class="_">• Bütün önlemler alınmış olsa bile, küçük de olsa, iğnenin omurgana yerleştirildiği alanda enfeksiyon oluşma ihtimali vardır. Ciddi bir enfeksiyon felce, hatta ölüme sebep olabilir; bunun olma olasılığı oldukça düşüktür.   </p>
			<p class="_">• Nadir durumlarda, plastik kataterin yerleştirilmesi için kullanılan iğne bir sinire denk gelerek sinir hasarı ya da felce sebep olabilir.   </p>
			<p class="_">• Sırtına yerleştirilen katater çok yükseğe takılırsa ya da anestezi yanlışlıkla omurilik sıvına karışırsa, nefes alma hissini kaybedebilirsin ve düzenli nefes alıp vermen için bir solunum cihazına bağlanman gerekebilir. Bu da çok nadir görülen bir durumdur.  </p>
			<p class="_">• Epidural, doğum sırasında ateşinin yükselme olasılığını artırır. Bu genellikle, epidural uygulanmasına tepki olarak oluşan “epidural ateşi”nden kaynaklanır fakat nadiren de olsa, sende ya da bebeğinde bir enfeksiyon olduğu anlamına gelebilir. Seninle ilgilenen sağlık görevlileri bu ateşin epiduralden mi yoksa bir enfeksiyondan mı kaynaklandığını bilemeyeceği için, ateşin yükselirse bebeğin, enfeksiyon olup olmadığını anlamak için test edilmek ve gözlemlenmek zorunda kalabilir. Bu, bir kan testi yaptırmak ve ilk yirmi dört saatte hemşirelerin seni daha sık kontrol etmesinden, Yenidoğan Yoğun Bakım Ünitesi’nde birkaç gün yatman, serum kullanman ve birçok kan testi yaptırman gerekmesine kadar birçok şeyi içerebilir. Elbette bu, bebeğin iğnelerle delinmesi ve senden ayrı kalması yüzünden, fiziksel ve duygusal acı deneyimlemesi anlamına gelir. Doktorunun ya da hastane kültürünün ne kadar saldırgan olduğuna bağlı olarak bebeğin, omurilik sıvısında enfeksiyon olup olmadığının kontrol edilmesi için omurilik sıvısı çekme işlemine maruz kalabilir.   </p>
			<p class="_">• Bazen epidural, doğumunu gözle görülür biçimde yavaşlatabilir, hatta durdurabilir. Bu durumda, kasılma-genişlemeleri tekrar başlatmak ya da onları rahim ağzının yeterince genişleyeceği kadar güçlendirmek için serum yoluyla Pitoksin hormonu almaya ihtiyaç duyarsın.   </p>
			<p class="_">• Bacakların hissizleşir ve artık doğum sırasında ayağa kalkma ve hareket etme ihtimalin kalmaz. Epidural kullanıldığında, yatağın içinde pozisyon değiştirmek de çok zorlaşabilir. (Epidurali, bacaklarındaki tüm hissi kaybetmeyeceğin biçimde kullanan anestezi uzmanları vardır, fakat buna güvenemezsin. Hastaneyi dolaşırken bu konuda bilgi al.)  </p>
			<p class="_">• Bebeğin doğum için uygun bir pozisyonda değilse, epiduralin sebep olduğu pelvik kaslardaki tam gevşeme bebeğinin başını doğuma uygun bir pozisyona sokmasını engelleyebilir. Bu, bebeğin bazı pozisyonlarda sıkışıp kalması ve senin bu sıkışıklığı gidermek için hareket edememen anlamına gelir. Bu ise, bebeğini doğurmak için bir vakum ya da forseps kullanmaya ihtiyaç duyma ihtimalini artırır.   </p>
			<p class="_">• Vücudunun alt kısmında hislerin çok sınırlı olduğu için, bebeğini dışarı itmen daha uzun zaman alabilir. Bazen bu hisleri daha fazla duyabilmen ve itmek için biraz hareket etmen için epidural kapatılabilse de, genellikle makinelere bağlı ve yataktan çıkamaz halde kalman gerekir.  </p>
			<p class="_">• Epiduralle doğum yaptıktan sonra, % 1-2 oranında, omurgadan kaynaklanan bir baş ağrısı çekme ihtimalin vardır. Omurilik kaynaklı baş ağrısı, epiduralden bir ya da iki gün sonra başlayan, şiddetli bir baş ağrısıdır. Eğer evdeysen, kan yaması tedavisi denen bir uygulama için hastaneye dönmen gerekebilir ve bu genellikle baş ağrısının neredeyse hemen yok olmasını sağlar.  </p>
			<p class="_">• Kimse sebebini bilmese de epidural kullanan annelerin, doğumdan sonraki birkaç gün boyunca bebeklerini emzirme konusunda zorluklar yaşama ihtimali daha yüksek görünmektedir.   </p>
			<p class="_">• Bazı kadınlar epidural uygulandığında vücutlarının alt kısmındaki hisleri kaybetmekten dolayı büyük bir gerilim yaşar. Bazı kadınlarsa doğumun hislerinin büyük bir kısmı ya da tamamının yok olmasından büyük bir mutluluk duyar.  </p>
			<p class="paragraf2">  </p>
			<p class="paragraf2">Epiduralin riskleri konusundaki liste epeyce uzun olsa da, epidurale ihtiyaç duyulan zamanlarda bu gerçek bir nimete dönüşebilir.  </p>
			<p class="solkucukitalik1">Alternatifleri neler?  </p>
			<p class="paragraf2">Normal doğuma yardımcı olacak, ilaç içermeyen her yolu (farkındalık pratiği, ayakta durmak, sıcak su, sürekli doğum desteği ve benzerleri) denediğini varsayarsak, yoğun bir dönemden geçmene yardımcı olacak kısa süreli ağrı kesiciler gibi başka seçenekler de vardır. Nefes yoluyla alabileceğin bir gaz olan (ve dişçilik alanında oldukça fazla kullanılan) nitröz oksit bu seçeneklerden biri olabilir. Seninle ilgilenen sağlık görevlisine, doğum yapacağın hastanede bu seçeneğin olup olmayacağını sor.  </p>
			<p class="solkucukitalik1">Şu an hiçbir şey yapmazsan ne olur?  </p>
			<p class="paragraf2">Bazen, sadece kısa süre için yaptığın şeyi yapmaya devam etmen gerekir; sonra her şey kendiliğinden değişir. Ya da zorlu bir yolu atlatmak için yapmakta olduğun her şeyi <span class="charoverride7">tekrar</span> yapman gerekebilir. (Çoğu kadın, doğumun bir aşamasında zorlu bir yoldan geçer.) <span class="charoverride7">Şu an hiçbir şey yapmamayı</span> seçebilirsin. Biraz daha bekle –örneğin bir saat kadar– ve durumu tekrar değerlendir. Bazen, dayanma gücünün sonuna gelmiş olursun ve bir epidural, seçilebilecek en akıllıca ve isabetli yol haline gelir. Hayattaki hiçbir şey, hatta sabah yataktan çıkmak bile risksiz değildir. Gerçekten yardıma ihtiyacın varsa (ve bunu ancak, o an sağlık görevlilerine danıştıktan sonra sen bilebilirsin) teknolojiyi tamamen ve şükranla kabul edip bu işi yapmak için çok iyi bir eğitim almış olan hemşire ve doktorlarla birlikte çalış. Pratiğini, yargılayan zihin ve ortaya çıkabilecek tüm negatif duygular –korkular, üzüntü, hayal kırıklığı, kafa karışıklığı, öfke ya da suçlama– üzerinde çalışmak için kullan. Bu duygulara nezaket ve kendine karşı şefkatle yaklaş.  </p>
			<p class="arabaslik_sol">Doğum sırasında bebek bakımı  </p>
			<p class="paragraf2"> Her şeyin değiştiğini ve bunun, doktor ve ebelerin doğum sırasında kullandığı pratikler için de geçerli olduğunu unutma. Örneğin, 1950-60’lı yıllarda doğum yapan bir kadına lavman uygulanması, vajina çevresindeki kıllarının tıraş edilmesi, sırtüstü yatarak doğum yapması, kesinlikle yataktan çıkmaması ve epizyotomi<span class="dip"><a href="#footnote-225-40" id="footnote-225-40-backlink">40</a></span> uygulanması oldukça rutin uygulamalardı. Şu anda eğilim, iki doğum uygulaması hakkında sürekli değişmektedir: doğum sonrasında göbek bağının kesilme zamanı ve doğum sırasında ve sonrasında bebeğinin ağzındaki ve burnundaki fazlalıkların temizlenmesi için ampul şırınga kullanımı.   </p>
			<p class="paragraf2">Bebek doğduktan sonra kordonu kesmek için kordondaki nabzın kesilmesini beklemenin (buna bazen “geciktirilmiş kordon klemplenmesi” de denir) bebeklerde doğumdan sonraki dört ay boyunca kansızlık ve kanda demir eksikliğine karşı koruyucu etkisi olduğu konusunda kanıtlar toplanmaya devam ediyor.<span class="dip"><a href="#footnote-225-41" id="footnote-225-41-backlink">41</a></span> Buna ek olarak, bebeğin başı ve bedeni dışarı çıktıktan hemen sonra, “Hava yolunu temizlemek için” bebeğin ağzına ve burnuna şiddetli bir emme işlemi uygulanması da artık gereksiz, hatta belki de zararlı bir uygulama olarak görülüyor. Ampul şırıngayla yapılan bu şiddetli emme işlemi bebeğin ağzındaki ve boğazındaki hassas dokulara zarar vererek bebeğin için doğumdan sonra emme, yutma ya da beslenmeyi daha zor ya da acı verici hale getirebilir.<span class="dip"><a href="#footnote-225-42" id="footnote-225-42-backlink">42</a></span> Seninle ilgilenen sağlık görevlileri, doktorlar ya da hemşireler (ebeler genellikle göbek bağındaki nabız atışı bitene kadar bekler ve şiddetli emme işlemi uygulamaz), uzun yıllardır doğum sürecinde birçok kadına yardımcı oldukları için, “bir bebeği doğurtmanın doğru yolu” hakkında derinlere işlemiş alışkanlıklara ve bağımlılıklara sahip olabilirler. Senin de yaşayarak göreceğin gibi, alışkanlıkları değiştirmek kolay değildir. Seninle ilgilenen sağlık görevlisiyle bebeğinin doğumu sırasında ve doğumdan hemen sonra deneyimlemesini istediğin ve istemediğin uygulamalar konusunda bir konuşma yap ve bunun senin bebeğin olduğunu ve en başından itibaren onu güvende tutacak ve koruyacak kişinin sen olduğunu unutma.<span class="dip"><a href="#footnote-225-43" id="footnote-225-43-backlink">43</a></span>   </p>
			<p class="arabaslik_sol">Doğumdan sonra bebek bakımı  </p>
			<p class="paragraf2">Bir hastane ortamında kontrol etmekte en çok zorlu çekeceğin şeylerden biri, doğumdan hemen sonra bebeğine ne olacağı, örneğin bebeğinin nereye gideceği ve ona nasıl bir bakım uygulanacağıdır. Günümüzde çoğu hastanede uygulanan rutin, bebeğini birkaç dakika kucağına verdikten sonra onun alınıp bir beşiğe ya da muayene etmek için çok parlak ve sıcak ışıklar altındaki bir masaya konmasıdır. Orada bebeğin şiddetli biçimde kurulanır, kilosu ve diğer değerleri ölçülür ve el ya da ayak bileğine küçük plastik bir kimlik bileziği takılır. Bebeğinin gözlerine hemen antibiyotikli bir merhem sürülür ve kasığından bir K vitamini iğnesi yapılır. Ondan sonra bebeğin bezlenir, giydirilir, bir dürüm gibi sıkıca battaniyelere sarılır ve sana geri verilir.   </p>
			<p class="paragraf2">Bebeğine yapılan her şeyi odanın bir ucundan izleyebilirsin, ama bu mümkün olmayabilir de. Bu sırada plasentayı doğurmakla uğraşıyor da olabilirsin. Bebek bu uygulamalar sırasında ağlayabilir ki bu, onun gerginliğini ifade etme yoludur. Bu standart süreç, bebeğinin senin bedenin dışındaki ilk deneyimi olur. Fakat bu konuda daha nazik, yumuşak ve bilinçli bir seçenek daha vardır ve bu, sadece bebeğinin nefes aldığı bu dünyadaki yaşamının ve sizin yeni ebeveynler olarak hayatınızın ilk anlarının kıymetine saygı göstermekle kalmaz, aynı zamanda hem daha sağlıklı, hem de senin ve bebeğinin derinliklerine gömülü olan milyonlarca yıllık derin içgüdüler ve fizyolojik programlamayla da uyum içindedir.   </p>
			<p class="paragraf2">Bebeğin hakkında endişelenmeni gerektirecek bir şey yoksa, yani bebeğinin sağlıklı bir ten rengi varsa, enerjikse ve doğumdan sonraki birkaç dakika içinde iyi nefes almaya başlamışsa sıcak, ıslak ve kaygan bebeğini doğrudan teninin üstüne, göğsüne ya da karnına koymalarını isteyebilirsin. Bebeğinin sırtı, senin sıcak vücudunun üstünde dinlenip senin tanıdık sesini duyar ve sen ve partnerin hayatınızda ilk kez bebeğinizi görür, ona dokunur, onu dinler ve koklarken, nazikçe silinebilir. Bebeğinle birbirinizin gözlerine bakabilmeniz için bebeğini kaydırabilirsin. Bebeğinin yüzüne bakarken hayrete kapılabilir, onun minik ellerini, parmaklarını, ayaklarını ve ayak parmaklarını inceleyebilirsin. Yeni oğlun ya da kızın biçimindeki bu mucize karşısında hayranlıkla durabilirsin. Bu, senin ve bebeğinin karnın dışında birbirinizi ilk kez deneyimlemenizin bir yolu olabilir.   </p>
			<p class="paragraf2">Birçok araştırma, doğumdan sonra ten tene annelerinin yanında kalan bebeklerin, doğumdan sonraki bir saat içinde daha az ağladığını, emzirmeye daha kolay uyum sağladığını, erken uyku düzenlerinin daha iyi olduğunu ve rutin hastane bakımından geçen bebeklerden daha sıcak kaldığını gösteriyor. Araştırmalar ayrıca, doğumdan hemen sonra bebekleriyle ten tene temas eden annelerin daha az gerilimli olduğunu ve bebeklerine daha çok bağlandıklarını da gösteriyor.   </p>
			<p class="paragraf2">Bir kez daha söylüyorum; doğum yapmadan önce rutin hastane prosedürleri ve görevlilerin, doğumdan hemen sonra bebeğine uygulayacakları bakımlar konusunda kendini eğitmen iyi bir fikirdir. Bu konuda hastane turun sırasında ya da seninle ilgilenen sağlık görevlilerinden bilgi alabilirsin. FRAHŞ’ı kullan ve bebeğin için ne istediğini düşün. Tüm rutin hastane prosedürlerini –göz merhemi, iğneler, giysiler ve her türlü banyo– birkaç saat ertelemeyi istemen tamamen kabul edilebilir bir şeydir. Bu muhtemelen, içinde çalıştığı Endüstriyel Zaman’daki iş rutinini bozacağı için hemşiren için zahmetli bir iş olacaktır ve bunu takdir ettiğini belirtmen çok nazik bir davranış olur. Fakat yeni doğmuş bir bebek için hiçbir hastane prosedürü acil değildir. Sen ve bebeğin hâlâ büyük ölçüde Tabiat Takvimi’nin içinde yaşıyor olursunuz ve birlikte yapacağınız çok önemli bir iş vardır; ilk kez emzirmek. Hastane rutinleri ve prosedürleri bekleyebilir.  </p>
			<p class="arabaslik_sol">Emzirme  </p>
			<p class="paragraf2"> Aralarında Dünya Sağlık Örgütü de bulunan birçok perinatal doğum doktoru ve organizasyonu, yeni annelerin bebeklerini doğumdan sonraki bir saat içinde emzirmesi konusunda cesaretlendiriyor. Sağlıklı, yeni doğmuş bir bebek ve sağlıklı bir anne için bunun mümkün olmamasına sebep olabilecek birkaç sebep vardır. Özellikle de ilaç kullanılmadıysa, doğumdan sonra bebeğin, ilk emzirme deneyimini yaşamak için çok uygun olan sessiz ve farkında bir ruh halinde olur. Kolostrum, yani göğüslerindeki, içi inanılmaz derecede önemli koruyucu antikorlarla dolu olan ilk süt, aynı zamanda bebeğinin sindirim sisteminin çalışmaya başlamasına ve mekonyum denen, bebeğinin bağırsaklarındaki ilk yoğun, ziftimsi, yeşil-siyah dışkının dışarı atılmasına da yardımcı olur. Ten teması ve koku duygusu, bebeğinin seni tanımasına, göğüs ucunu bulmasına ve onu emmeye başlamasına ve daha en baştan nasıl emeceğini öğrenmesine yardım eder. Bu, bebeğinin kurulanmak, yıkanmak ve giydirilmek için senden alınmaması gerekmesinin diğer sebeplerinden biridir. Ama unutma ki, en iyisi doğumdan hemen sonra bebeğinin seninle ten tene kalması olsa da, bebeklerin beslenmesi gerekir ve bebeğin doğumdan hemen sonra karnın üstüne konmasa ya da senden bir süre ayrılmış bile olsa, emmeyi öğrenecektir.   </p>
			<p class="paragraf2">Doğum süreci için vazgeçilmez olan oksitoksin hormonu, emzirme sürecinde de hayati önemini korur. Bebeğinin emmesiyle uyarılan oksitoksin, dölyatağının doğumdan hemen sonra kapanmasına yardımcı olur ve böylece doğumdan sonra kaybettiğin kan miktarını azaltır. Oksitoksin ayrıca senin, partnerinin ve bebeğinin birbirinize bağlanmanızı sağlayan çok güzel ve karmaşık dans için de vazgeçilmezdir. Ona boşuna “sevgi hormonu” denmez. Emzirmek, meditasyon deneyiminde yaşadığına benzer açık ve kolay algılayan bir zihin halini korumanda yardımcı olur. Emzirme sayesinde, senin ve bebeğinin bedeni arasındaki mahrem ilişki yeni bir biçimde, her ikinizi de bundan sonraki günler, aylar ve yıllar boyunca besleyecek şekilde devam eder. (Doğum sonrası dönemde erkeklerdeki oksitoksin seviyesi de artar.) Yani sonuçta, eğer mümkünse, doğumdan sonra bebeğinle ten teması kur ve birkaç saat içinde onu besle. Bölüm 18’de emzirme konusunda daha fazla bilgi bulacaksın.  </p>
			<p class="paragraf2">En iyisi doğumdan hemen sonra emzirme olsa ve biz bu en iyisini yakalamaya çalışsak da, hayatta her zaman her istediğimizi elde edemeyiz. İşin doğrusu, bazı bebekler doğumdan hemen sonra yardıma ihtiyaç duyar. Bu yardımı doğum yaptığın odada alabilirsin, ama bazen bebeğinle ilgilenen sağlık görevlileri, bebeğinin gözlem ya da tedavi odasına alınmasını gerektiren şeyler gözlemleyebilir. Bu, doğumdan hemen sonra bebeğinle ayrılmanız anlamına gelir. Böyle bir durumla karşılaşırsan, partnerin bebeğinle birlikte bebek odasına gidebilir; o anda onlarla birlikte olamasan da, partnerinle bebeğinin birlikte olduğunu bilmek seni biraz rahatlatabilir. Yapabiliyorsan, en kısa zamanda bebek odasındaki bebeğini görmeye git ya da onu en kısa zamanda sana geri getirmelerini sağla. Yoğun bir hastane ortamında bunun için biraz ısrarcı davranman gerekebilir. Durum buysa, ısrarcı ol. Bu konuda da bir ebe ya da doğum koçu sana yardımcı olabilir.  </p>
			<p class="paragraf2">Bebeğin karnından, yani steril bir ortamın içinden çıkar. Doğum kanalından geçerken bebeğin senin mikroorganizmaların tarafından işgal edilir. Bu süreç doğumdan sonra da devam eder ve bu bebeğinin, ailenizin mikroekolojisinin bir parçası haline gelmesinin bir yoludur. Bebeğinin, senin ve partnerini tenindeki ve bedenindeki mikroorganizmalar tarafından işgal edilmesi, hastane bebek odasındakiler tarafından işgal edilmesinden daha sağlıklıdır. Unutma ki iyi niyetli hastane görevlileri “senin biraz dinlenebilmen için” bebeğini bebek odasına götürmeyi teklif etse de, bunu nazikçe reddedebilirsin. Bunu yapamayabilirsin, ama yapabiliyorsan, hastanedeyken bebeğini yanında tut.   </p>
			<p class="paragraf2">Doğumdan sonraki bir saat içinde emzirmek ve bebeğini yanında tutmanın dışında, emzirme konusunda başarı getiren anahtar noktalardan biri de, tıbbi olarak gerekmediği sürece bebeğine içmesi için sütünden başka hiçbir şey vermemendir. Tekrar ediyorum, eğer mümkünse bebeğini kendine yakın, hatta <span class="charoverride7">üzerinde</span> tut. Bebeğinden ayrılmak zorunda kalırsan, partnerini bebeğinle birlikte gönder ve beşiğinin üstüne, “LÜTFEN SADECE ANNE SÜTÜYLE BESLEYİN” yazan kocaman bir tabela as.   </p>
			<p class="paragraf2">Hastaneler, özellikle de büyük olanlar, yoğun ve gürültülü yerler olabilir. Doğum sonrası hemşireleri sık sık seni kontrol eder. Bebekle ilgilenen hemşireler de aynı şeyi yapar. Doğumunda sana yardımcı olan ebe ya da doktor da seni muayene etmek için uğrar. Çocuk doktoru bebeği muayene etmek için gelir ve hastanede varsa, bir emzirme uzmanı da ziyaretine gelebilir. Yeni doğan bebeklere duyma testini uygulayan kişinin de, bunu siz eve gitmeden önce halletmesi gerekir ve doğum belgesinin imzalanıp devlete gönderilmesinden sorumlu olan kişi de ziyaretinize gelebilir. Tabii bir de gelip senden kan alan laboratuvar teknisyeni, odana yemek getiren ve odanı temizleyen insanlar, ayrıca seni tebrik etmek ve yeni bebeğinle tanışmak isteyen aile üyeleri ve arkadaşlar da vardır.   </p>
			<p class="paragraf2">Bunu söylemeye bile gerek yok ama tüm bu geliş gidişler ne senin ne de bebeğinin uyuması ya da dinlenmesi, senin emzirmeyi öğrenmen ya da, özellikle de zorlu bir doğumdan çıktıysan istediğin şekilde kendini toparlaman için yapıcı durumlar değildir. Çok yorgunken bilgi almak kolay değildir ve doğum sonrasında bedenin ve zihnin yoğun bir değişim sürecindedir. Odanın kapısına Anne ve Bebek Uyuyor yazan bir tabela asmak tamamen kabul edilebilir bir şeydir. Lütfen Rahatsız Etmeyin. Bu bir yandan doğru olsa da, eğer varsa, hastanedeki süt uzmanının yapacağı bir ziyaret senin için çok değerli olabilir.   </p>
			<p class="paragraf2">Özellikle de evde iyi bir yardımcın varsa, hastanede mümkün olduğunca kısa süre kalmayı düşünebilirsin. Bazı doğum koçları ev ziyaretlerine giderler ve erken emzirme konusunda sana yardımcı olabilecek becerilere sahiptirler. Ayrıca çevrende, doğumundan sonraki ilk günlerde evine ziyarete gelebilecek bir emzirme uzmanı da olabilir. Bazı hastanelerin bir eve ziyaret programı vardır ve bir hemşire, doğumundan sonraki üç ila beş gün içinde evine gelir. Bazı şehir ya da ülkelerde, doğumdan sonra yeni anneler için eve ziyaret programları vardır; hastane turunu yaparken ya da hastanede kalırken, böyle bir hizmetin olup olmadığını sor. Eğer varsa, bundan faydalan.  </p>
			<p class="paragraf2">Şu an senin temel görevlerin dikkat etmek, hayatındaki bu yeni insanı tanımak, emzirmeyi öğrenmek ve dinlenip toparlanmaktır. Hayatının bu yeni dönemine başlarken sessizce desteklenebileceğin ve bebeğin ve partnerinle (belki de diğer çocuklarınla) birlikte huzur içinde olabileceğin evine dönmek isteyebilirsin.   </p>
			<p class="arabaslik_sol">Paraşütünü kullanmak: bir doğum hikâyesi  </p>
			<p class="paragraf2">Ben tam bu bölümü yazmayı bitirirken, FODE kursunu yeni tamamlamış olan Sarah ve Steve’den aşağıdaki e-postayı aldım. Bu, oğulları Gus’ın doğumunda farkındalık pratiklerini ne kadar iyi kullandıklarına dair o kadar harika bir örnek ki, onu buraya dahil ettim.   </p>
			<p class="paragraf3">  </p>
			<p class="arayazi">Sevgili Farkındalıkla Doğum sınıf arkadaşlarımız,   </p>
			<p class="arayazi">Sarah ve ben, büyük bir mutlulukla Gus’ın geldiğini duyuruyoruz! Pazar günü, tam bir şampiyon gibi, sabah yediyi biraz geçe aramıza geldi ve 3 kilo 175 gram ağırlığında. Herkes çok iyi!  </p>
			<p class="arayazi">Sarah’nın kesesi perşembe akşamı, o fark etmeden patladı. Cuma günü, “Ne kadar çok çişim varmış” diye düşünüyordu. Doktoru onu hastaneye yatırmak konusunda ısrarcıydı, o yüzden en başından beri evde doğum yapma “tercihimiz” yok olmuştu.   </p>
			<p class="arayazi">Cumadan pazara kadar hastanedeydik ve doğumu başlatmanın birçok farklı yolunu denedik ama başarılı olamadık. Burada yapabileceğimiz en iyi hamle, cumartesi akşamı Sarah’yı bütün serumlardan ve monitörlerden ayırmak konusunda ısrar ederek ona gerçek bir yemek yedirmek ve kesintisiz bir uyku sağlamaktı. Pazar günü Sarah’nın dölyatağı tamamen hazırdı ve biraz da genişlemişti. İkinci kez Pitocin verdiklerinde Sarah sabah saat 3’te doğuma başladı ve bir süre ittikten sonra, 7’de Gus dışarı çıktı!  </p>
			<p class="arayazi">Farkındalık teknikleri bize birçok açıdan inanılmaz derecede yardımcı oldu. Öncelikle, CD’lerimizi odamıza götürdük ve hastaneye yatırılmamız ile doğumun başlaması arasındaki uzun bekleyişimiz sırasında birkaç rehberli meditasyon yaptık. Doğum sırasında, farkındalıkla okşamaktan Şefkat pratiğini uygulamaya ve Ses Çıkarma’ya kadar birçok yöntemi kullandık. (Ses çıkarma “kendiliğinden oldu”. Muhteşemdi!) Sarah kasılmalar arasında nefesine dönmenin ve tüm bunların asıl sebebini kendine hatırlatmak için Şefkat pratiği uygulamanın özellikle çok faydalı olduğunu gördü. Doğum sırasında Çocuk Pozu’na girdi, dört ayak üzerine indi, doğum topuna oturdu, bana yaslanıp eğildi, yatağın üzerine eğildi ve son olarak doğum topunun üstünde duş yaptı. Sıcak su, kesinlikle kilit noktaydı.   </p>
			<p class="arayazi">Bahsetmeye değer iki ders daha aldık. Öncelikle, müdahale üzerine yapılan tartışmaları yavaşlatmak için FRAHŞ’ı defalarca kullandık. Hastanedeki herkes kesinlikle sıcak, yardımsever ve iyi niyetliydi, ama müdahalelerin genellikle bize kaçınılmaz sonuçlarmış gibi sunulduğunu fark ettik. Elimizde bu formül olmasa, bu konuşmalarda kendimizi değerlendirme konusunda zorlanabilirdik. İkinci olarak, doğum koçumuz bizim için her açıdan inanılmaz bir bilgi kaynağı oldu. Diğer türlü birçok değişen karakterin yapacağı tüm işleri yapan tek bir kişinin sürekli yanımızda olmasını çok rahatlatıcı bulduk.   </p>
			<p class="arayazi">Gus gerçekten harika bir oğlan. Hepinizin onunla tanışması için sabırsızlanıyoruz!  </p>
			<p class="paragraf3">  </p>
			<p class="arayazi">Sevgiyle,   </p>
			<p class="arayazi">Sarah, Steve ve Gus  </p>
			<div class="basic-text-frame">
				<div class="basic-text-frame">
					<p class="dipnot"><a href="#footnote-225-28-backlink" id="footnote-225-28">28</a><span class="charoverride11">.</span><span class="charoverride9" xml:lang="tr-TR"> Yukarıdaki paragrafta bulunan istatistikler Amerika Doğum Hemşireliği ve Ebelik Yüksekokulu’nun 2010’da yayınladığı “Evidence-Based Practice: Pearls of Midwifery: A Presentation by the American Collage of Nurse-Midwives” makalesinden özetlenerek alınmıştır. http://www.midwife.org/pearlsforwomen Daha fazla kaynak için bu sunuma bakabilirsiniz.</span></p>
				</div>
				<div class="basic-text-frame">
					<p class="dipnot"><a href="#footnote-225-29-backlink" id="footnote-225-29">29</a><span class="charoverride11">.</span><span class="charoverride9" xml:lang="tr-TR"> Birleşmiş Milletler Çocuk Ölümü Tahminleri ve Çocuk Sağlığı Epidemiyolojisi Referans Grubu adına M. Z. Oestergaard, “Neonatal Mortality Levels for 193 Countries in 2009 with Trends since 1990: A Systematic Analysis of Progress, Projections and Priorities”, </span><span class="charoverride12" xml:lang="tr-TR">PLos Medicine 8</span><span class="charoverride9" xml:lang="tr-TR"> (Ağustos 2011), http:// www.plosmedicine.org/article/info%3Adoi%2F10.1371%2Fjournal.pmed.1001080 </span></p>
				</div>
				<div class="basic-text-frame">
					<p class="dipnot"><a href="#footnote-225-30-backlink" id="footnote-225-30">30</a><span class="charoverride11">.</span><span class="charoverride9" xml:lang="tr-TR"> Birleşik Devletler’de doğum tarihi ve kültürü hakkında daha fazla bilgi için; Jennifer Block, </span><span class="charoverride12" xml:lang="tr-TR">Pushed: The Painful Truth about Childbirth and Modern Maternity Care</span><span class="charoverride9" xml:lang="tr-TR"> (New York: Da Capo Press, 2007).</span></p>
				</div>
				<div class="basic-text-frame">
					<p class="dipnot"><a href="#footnote-225-31-backlink" id="footnote-225-31">31</a><span class="charoverride11">.</span><span class="charoverride9" xml:lang="tr-TR"> Kanıta Dayalı Pratikler (KDP) tıp dünyasında 1992 civarında başlamış bir yaklaşımdır. Bu yaklaşım, hasta bakımında sadece mevcut kanıtlara değil, aynı zamanda hastanın özelliklerine, içinde bulunduğu duruma ve tercihlerine göre de değişebilen, sürekli ve vicdanlı kararlar verme süreçlerini gerektirdiği anlayışına dayanır. Bu yaklaşım bakımın kişisel olduğunu, sürekli değiştiğini ve içinde belirsizlikler ve olasılıklar barındırdığını kabul eder. http://en.wikipedia.org/wiki/Evidence-based_practice</span></p>
				</div>
				<div class="basic-text-frame">
					<p class="dipnot"><a href="#footnote-225-32-backlink" id="footnote-225-32">32</a><span class="charoverride11">.</span><span class="charoverride9" xml:lang="tr-TR"> FRAHŞ, Mary Nolan’ın kitabından adapte edilmiştir. Mary Nolan, </span><span class="charoverride12" xml:lang="tr-TR">Childbirth Education: Politics, Equality and Relevance”, Essential Midwifery Practice: Intrapartum Care</span><span class="charoverride9" xml:lang="tr-TR">, Oxford: Blackwell, 2010, 31 - 44.</span></p>
				</div>
				<div class="basic-text-frame">
					<p class="dipnot"><a href="#footnote-225-33-backlink" id="footnote-225-33">33</a><span class="charoverride11">.</span><span class="charoverride9" xml:lang="tr-TR"> Ebeler tarafından desteklenen doğumlara dair istatistikler Joyce A. Martin’in “Births: Final Data for 2009” (National Vital Statistics Reports 60,no. 1 (November 3, 2011); American College of Nurse-Midwives, Core Data Survey, 2010, http://www.midwife.org/Essential-Facts-about-Midwives) adlı makalesinden, Yetkili Hemşire-Ebeler ve Yetkili Ebelerden ve diğer bağımsız doğum merkezlerinde ve evlerdeki doğumlara katılan diğer ebelerden elde edilmiştir. Her yıl Birleşik Devletler’de gerçekleşen 4,2 milyon doğumun %1 ‘inden azı evlerde ya da doğum merkezlerinde gerçekleşse de, bunun ülkenin bazı bölgelerinde değişmeye başladığı gözlemlenmiştir. </span></p>
				</div>
				<div class="basic-text-frame">
					<p class="dipnot"><a href="#footnote-225-34-backlink" id="footnote-225-34">34</a><span class="charoverride11">.</span><span class="charoverride9" xml:lang="tr-TR"> Ev doğumlarına dair ulaşılabilir bilgilerin güvenli olup olmadığı, üzerinde tartışmaların devam ettiği bir konudur. Amerikan Doğum ve Jinekoloji Koleji Doğum Pratikleri Komitesi’nin resmi görüşü hastaneler ve doğum merkezlerinin, doğum yapılabilecek en güvenli yerler oldukları doğrultusunda olsa da, “(komite) kadınların tıbbi olarak bilgilenmiş bir seçim yapma hakkına saygı duyar.” Bkz. ACOG Commitee on Obstetric Practice, “Opinion No. 476: Planned Home Birth” </span><span class="charoverride12" xml:lang="tr-TR">Obstetrics and Gynecology</span><span class="charoverride9" xml:lang="tr-TR"> 117, suppl. 2, pt. 1 (Şubat 2011):425-28; erratum in </span><span class="charoverride12" xml:lang="tr-TR">Obstetrics and Gynecology</span><span class="charoverride9" xml:lang="tr-TR"> 117, suppl. 5 (Mayıs 2011): 1232 </span></p>
				</div>
				<div class="basic-text-frame">
					<p class="dipnot"><a href="#footnote-225-35-backlink" id="footnote-225-35">35</a><span class="charoverride11">.</span><span class="charoverride9" xml:lang="tr-TR"> Evde doğum yapmayı planlıyorsan genellikle bir doğum koçuna ihtiyaç duymazsın. Bir doğum merkezinde doğum yapmayı planlıyorsan, sağlık görevlinle, doğum koçuna ihtiyaç duyup duymayacağın üzerine konuş.</span></p>
				</div>
				<div class="basic-text-frame">
					<p class="dipnot"><a href="#footnote-225-36-backlink" id="footnote-225-36">36</a><span class="charoverride11">.</span><span class="charoverride9" xml:lang="tr-TR"> Doğum koçları hakkında daha fazla bilgi için bkz. Marshall H. Claus, John H. Kennel ve Phyllis H. Klaus, The </span><span class="charoverride12" xml:lang="tr-TR">Doula Book: How a Trained Labor Companion Can Help You Have a Shorter, Easier And Healthier Birth</span><span class="charoverride9" xml:lang="tr-TR"> (New York: Perseus Publlishing, 2012). Ayrıca DONA International’ın web sitesini de ziyaret edebilirsiniz. http://www.dona.org</span></p>
				</div>
				<div class="basic-text-frame">
					<p class="dipnot"><a href="#footnote-225-37-backlink" id="footnote-225-37">37</a><span class="charoverride11">.</span><span class="charoverride9" xml:lang="tr-TR"> Amerikan Doğum Uzmanları ve Jinekologlar Yüksekokulu. (ç.n.)</span></p>
				</div>
				<div class="basic-text-frame">
					<p class="dipnot"><a href="#footnote-225-38-backlink" id="footnote-225-38">38</a><span class="charoverride11">.</span><span class="charoverride9" xml:lang="tr-TR"> Amerikan Hemşire-Ebe Yüksekokulu. (ç.n.)</span></p>
				</div>
				<div class="basic-text-frame">
					<p class="dipnot"><a href="#footnote-225-39-backlink" id="footnote-225-39">39</a><span class="charoverride11">.</span><span class="charoverride9" xml:lang="tr-TR"> “Elimizdeki veriler EFM kullanımının stetoskopla muayene karşısında gözle görülür bir avantajı olmadığını gösterdiği için, komplikasyonları olmayan bir hastada iki seçenek de kabul edilebilir.” Bkz. “Intrapartum Fetal Heart Rate Monitoring”, </span><span class="charoverride12" xml:lang="tr-TR">ACOG Practice Bulletin</span><span class="charoverride9" xml:lang="tr-TR">, no. 106 (Temmuz 2009): 5. Ayrıca bkz. American College of Nurse-Midwives, “Intermittent Ausculation for Intrapartum Fetal Heart Rate Survaillance” Journal of Midwifery and Women’s Health 55, no. 4 (Temmuz - Ağustos 2010): 397 - 403. </span></p>
				</div>
				<div class="basic-text-frame">
					<p class="dipnot"><a href="#footnote-225-40-backlink" id="footnote-225-40">40</a><span class="charoverride11">.</span><span class="charoverride9" xml:lang="tr-TR"> Doğum sırasında vajina ile anüs arasına kesi yapılarak doğumun kolaylaştırılması. (ç.n.)</span></p>
				</div>
				<div class="basic-text-frame">
					<p class="dipnot"><a href="#footnote-225-41-backlink" id="footnote-225-41">41</a><span class="charoverride11">.</span><span class="charoverride9" xml:lang="tr-TR"> O. Andersson, L. Hellström-Westas, D. Andersson ve M. Domellöf, “Effect of Delayed Versus Early Umbilical Cord Clamping on Neonatal Outcomes and Iron Status at 4 Months: A Randomised Controlled Trial”, </span><span class="charoverride12" xml:lang="tr-TR">British Medical Journal </span><span class="charoverride9" xml:lang="tr-TR">343 (15 Kasım 2011), http://www.bmj.com/content/343/bmj.d7157</span></p>
				</div>
				<div class="basic-text-frame">
					<p class="dipnot"><a href="#footnote-225-42-backlink" id="footnote-225-42">42</a><span class="charoverride11">.</span><span class="charoverride9" xml:lang="tr-TR"> Mercer ve Ekibi, “Evidence-Based Practices for the Fetal to Newborn Transition” </span><span class="charoverride12" xml:lang="tr-TR">Journal of Midwifery and Women’s Health</span><span class="charoverride9" xml:lang="tr-TR"> 52 (2007): 262-72; S Velaphi ve D. Vidyasagar, “The Pros and Cons of Suctioning at the Perineum (Intrapartum) and Post-Delivery with and without Meconium”, </span><span class="charoverride12" xml:lang="tr-TR">Seminars in Fetal and Neonatal Medicine </span><span class="charoverride9" xml:lang="tr-TR">13 (2008): 375-82</span></p>
				</div>
				<div class="basic-text-frame">
					<p class="dipnot"><a href="#footnote-225-43-backlink" id="footnote-225-43">43</a><span class="charoverride11">.</span><span class="charoverride9" xml:lang="tr-TR"> Yenidoğanlarla ilgili kanıta dayalı, en iyi pratikleri sıralayan ve American Academy of Pediatrics (AAP) onaylanmış olan, Dünya Sağlık Örgütü/UNICEF Bebek Dostu Hastane İnisiyatifi’nin tamamı için bkz. UNICEF “Bebek Dostu Hastane İnisiyatifi” sayfası; http://www.unicef.org/programme/breastfeeding/baby.htm Ayrıca AAP’nin faaliyet raporunda da şöyle denmektedir: “Emzirmeyi engelleyebilecek ya da bebeği travmatize edebilecek prosedürlerden kaçınılmalıdır. Bunlar arasında, beslenme düzenini kötü etkileyecek orofaringeal mukozal yaralanmaları engellemek için ağız boşluğu, yutak ve hava yollarında gereksiz, aşırı ve şiddetli emme işleminden kaçınmak da bulunmaktadır.” Bkz. “Breastfeeding and the Use of Human Milk” </span><span class="charoverride12" xml:lang="tr-TR">Pediatrics</span><span class="charoverride9" xml:lang="tr-TR"> 115, no.2 (Şubat 2005): 496-506, http://aapolicy.aapublications.org/cgi/content/full/pediatrics;115/2/496</span></p>
				</div>
			</div>
		</div>
	</body>
</html>