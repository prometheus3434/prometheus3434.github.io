<?xml version='1.0' encoding='utf-8'?>
<html xmlns:epub="http://www.idpf.org/2007/ops" xmlns="http://www.w3.org/1999/xhtml">
  <head>
    <title>1-8</title>
    <meta content="urn:uuid:81835ed8-ffb7-4b96-a92f-176ceda1afbb" name="Adept.expected.resource"/>
    
  <link href="../stylesheet.css" rel="stylesheet" type="text/css"/>
<link href="../page_styles.css" rel="stylesheet" type="text/css"/>
</head>
  <body id="x1" xml:lang="tr-TR" class="calibre">
		<div class="basic-text-frame">
			<p class="split">  </p>
			<p class="anabaslik" id="_idParaDest-6" xml:lang="en-GB">6. bölüm  </p>
			<p class="paragraf5"><span><img alt="c.png" class="_idgenpageitem4" src="image/c_fmt5.jpeg"/></span>  </p>
			<p class="arabaslik_orta1"><span class="charoverride6">Dinamik ikili  </span></p>
			<p class="arabaslik_orta"><span class="charoverride6">Acı ve korku</span><span class="charoverride7">  </span></p>
			<p class="paragraf9"><span class="charoverride7">Bölüm I: Acı  </span></p>
			<p class="paragraf3">  </p>
			<p class="ara"><span class="charoverride10" xml:lang="tr-TR">Acıyı yok etmek için gerçek acı ile düşüncelerimizde  </span></p>
			<p class="ara"><span class="charoverride10" xml:lang="tr-TR">yarattığımız acı arasında net bir ayrım yapmamız gerekir. Korku,  </span></p>
			<p class="ara"><span class="charoverride10" xml:lang="tr-TR">öfke, suçluluk, yalnızlık ve çaresizlik; yoğunlaşarak acıya   </span></p>
			<p class="ara"><span class="charoverride10" xml:lang="tr-TR">dönüşebilen zihinsel ve duygusal tepkilerdir.  </span></p>
			<p class="ara1">–Dalai Lama  </p>
			<p class="paragraf3">  </p>
			<p class="paragraf2"> Saat sabahın beş buçuğuydu ve ben, FODE kursunun ilklerinden birinin üçüncü dersini vermek üzere arabamla Bay Köprüsü’nü geçerek San Francisco’daki California Üniversitesi’nin Osher Bütünleştirici Tıp Merkezi’ne doğru gidiyordum. Özellikle mutlu olmamın sebebi, bunun belki de en sevdiğim ders olmasıydı. Bebek bekleyen ebeveynler geçtiğimiz hafta boyunca Beden Taraması’nı evde uygulamıştı ve en azından aralarından bazılarının, farkındalık uygulamasının doğumda onlara nasıl yardımcı olabileceğini merak etmeye başladığını tahmin ediyordum. Daha önceki deneyimlerimden, bu akşam dersten çıktıklarında doğum sancıları konusundaki algılarında büyük bir değişiklik olacağını ve doğum boyunca normal bir psikolojiyi korumak için farkındalık becerilerinin ne kadar hayati olduğunu net biçimde anlamış olacaklarını biliyordum.   </p>
			<p class="paragraf2">Bu akşam, noktaları birleştirecektik.   </p>
			<p class="arabaslik_sol">Temel doğum eğitimi  </p>
			<p class="paragraf2">Doğum hakkındaki tüm beklenti ve korkularımızı sıyırıp attığımızda, doğum sürecinin <span class="charoverride7">mekanik</span> kısmının aslında oldukça basit olduğunu görürüz. Üçüncü derste, doğum sürecine zihin-beden açısından yaklaşmadan önce, bunun genellikle nasıl ilerlediğine dair kısa bir özet vermek istiyorum.   </p>
			<p class="paragraf2">O akşam katılımcıları, bu bilgileri nasıl almayı kabul ettikleri konusunda dikkatli olmaları için uyarırım. Onlardan alçakgönüllülükle, doğum hakkında (ya da herhangi bir şey hakkında) söylediğim şeyleri her şeyi kutsal kitapta yazıyormuş gibi kabul etmemelerini isterim; zira farkındalık uygulamasının ve doğumun hakikati, onlar bunu yaşadıklarında ortaya çıkacaktır. Onları ayrıca, söylediğim şeylerin, başlarına gelecek şeylermiş gibi, tutunabilecekleri bir beklentiye dönüşmesine izin vermemeleri konusunda da uyarırım. Gerçek şu ki, onların doğum deneyimlerinin nasıl olacağı konusunda hiçbir fikrim ve onların da bu konuda bir şey bilmesine imkân yok. Ne derler, “Beklentiler, yapım aşamasındaki acılardır.”  </p>
			<p class="paragraf2">Her kadının doğum süreci eşsizdir ve normal süreçte bile çok fazla değişiklik olabilir. Fakat doğum konusunda bilmende fayda olan, bazı evrensel süreçler olduğu da doğrudur. Doğumların % 85-90 arası normal doğum kategorisine girdiği için, şimdilik dikkatimizi onlara yönelteceğiz ve farkındalık pratiğiyle öğrendiğin <span class="charoverride7">içsel becerilerin</span>, doğumun normal fizyolojik sürecine yardımcı olabileceğini keşfedeceğiz. Daha sonra, “Sebepler ve Koşullar: Olanın İçinden Geçmek” adlı Bölüm 16’da, doğumun normal fizyolojisini derinden etkileyebilecek olan bazı dış faktörlere de –örneğin, sağlık görevlin olarak seçtiğin kişiye, doğumu yapmayı planladığın yere ya da orada olan (veya olmayan) diğer insanlara– bakacağız.   </p>
			<p class="solkucuk">Normal doğum ve tabiat takvimi; olacağı zaman olur  </p>
			<p class="paragraf2">Hamilelik ve doğum üzerine yapılan tüm bilimsel araştırmalara rağmen, bir kadındaki normal doğum sürecini tetikleyen şeyin ne olduğu hâlâ bilinmiyor ve sen de doğumunun ne zaman başlayacağını bilemezsin. (Daha önceden planlanmış bir sezaryen doğumun vakti bile, doğumhane bir anda çok kalabalıklaşırsa değiştirilebilir.) Doğumun zamanlamasının bebeğinle, plasentanla, bedeninin buna hazır olmasıyla ve belki de günün basınç değerleriyle bir ilgisi olduğunu biliyoruz ama bunun ötesi hâlâ keşfedilmiş değil. Basitçe söylemek gerekirse, senin ve bebeğinin bedenindeki koşullar uyumlu hale geldiğinde, doğum başlar.   </p>
			<p class="paragraf2">Hamile kadınlara genellikle, son âdet dönemlerine (tabii tarihini biliyorlarsa) ve belki de bir ultrason görüntüsüne dayanarak tahmini bir doğum tarihi verilir. Hamileysen ve bunu okuyorsan, muhtemelen sana da çoktan tahmini bir doğum tarihi verilmiştir. Bunu bilmek sana yardımcı olsa da, verilen bu doğum tarihinin tamamen tahmini olduğunu, gerçekte bebeğinin doğabileceği beş haftalık –otuz yedinci ve kırk ikinci haftalar arası– bir zaman dilimi olduğunu bilmek de önemlidir.   </p>
			<p class="paragraf2">Doğum tarihinin bir yanılsama olduğunu fark etmek biraz huzursuz edici olabildiği için, FODE sınıfının ilk toplantısında çiftleri tahmini doğum tarihleri konusunda biraz daha belirsiz bir tavır benimsemeye ve örneğin, “Doğum, martın sonlarına doğru olacak” ya da “Nisan ortası bekliyoruz” gibi şeyler söylemeye teşvik ederim. Bu kendi başına bir pratik, “bilmiyorum zihni”ni yaşamaya başlamanın, bağımlılığın doğası hakkında bir şeyler keşfetmenin ve geleceğin belirsizliği gerçeği karşısında biraz daha rahat yaşamanın bir yoludur.  </p>
			<p class="paragraf2">Tahmini doğum tarihlerine derinlemesine bakmak aslında bizim için hamilelik ve doğumun, bahçecilikle uğraşmıyorsak çoğumuzun yakından tanımadığı bir zamanda, Tabiat Takvimi’nin dünyasında gerçekleştiğini anlamak için bir fırsattır. Tabiat Takvimi, bizim alışık olduğumuzdan daha yavaş bir ivmeyle ilerler. Bu yaşayan şeylerin; bitkilerin ve mevsimlerinin ve doğum, büyüme, yaşlanma ve ölümden oluşan yaşam döngüleriyle, insanların biyolojisiyle uyum içinde ilerleyen bir zaman akışıdır. Tabiat Takvimi koşulludur; bahçemizden bereketli bir domates hasadı ya da elma ağacımızdan bir sürü elma alıp alamayacağımız gibi bir sürü sebep ve koşula bağlıdır ve tüm çiftçilerin bileceği üzere, bunların çoğu kontrolümüz dışındadır.   </p>
			<p class="paragraf2">Tabiat Takvimi’ni tanımadığımız ve belki de bundan biraz rahatsız olduğumuz için hamilelik, doğum ve çocuklarımızın büyüme ve gelişme oranlarını en tanıdık olduğumuz zaman çerçevesine, yani Endüstriyel Zaman’a oturtmaya çalışırız. Endüstriyel Zaman saat üzerine kuruludur, yani tam olarak hesaplanabilen saniyeler, dakikalar ve saatlerden oluşur. Bugünlerde saate göre yaşamak genellikle hızlı bir yaşam sürmek anlamına geliyor ve bu da, kısa bir süre için canlandırıcı bir şeymiş gibi görünse de genellikle stres yaratıyor.   </p>
			<p class="paragraf2">Tahmini bir doğum tarihinin olması bile hamilelik ve doğum süreçlerini Tabiat Takvimi’yle uyum içinde görmeni engelleyebilir; çünkü bu tahmini doğum tarihini, bir iş toplantısı, önceden alınmış bir uçak bileti ya da kuaföründen aldığın bir randevu gibi görmeye başlayabilirsin. Endüstriyel Zaman kesinlik illüzyonunu beslediği için –sonuçta, insanlar iş toplantılarına zamanında gelir, bir uçak çoğu zaman söylenen saatte kalkar ve kuafördeki randevuna genellikle gidersin– Endüstriyel Zaman’ın standartlarını vücudumuzda oluşan bu biyolojik sürece uygulamaya çalışarak kendimize stres yaratabiliriz. Tahmini doğum tarihi gerçekten sana yardımcı olabilse de, seni ve etrafındaki insanları gelecek hakkında endişelenmeye –doğumun ne zaman olacağı ya da kaç saat süreceği gibi– de yönlendirebilir.   </p>
			<p class="paragraf2">Tahmini doğum tarihleri kötü değildir ve doğuma Endüstriyel Zaman’ın merceğiyle bakarak öğrendiğimiz bir sürü şeyi de kesinlikle kenara atmamalıyız, fakat senin ve bebeğinin bedenlerinizin Tabiat Takvimi’ne göre yaşadığını ve büyüdüğünü hatırlamak da sana yardımcı olabilir. (Aslında biyolojik varlıklar olarak bizler, zihnimiz bunu bilse de bilmese de <span class="charoverride7">her zaman</span> Tabiat Takvimi’yle yaşarız.) Hamilelik sırasında vücudumuz yavaşlamamız için bize yalvardığında, doğumumuzun tam tarihini tahmin edemeyeceğimizi algıladığımızda, doğumdan sonra bebeğimiz onun açlık, uyku, büyüme ve değişim ritmiyle uyum içinde olmamıza ihtiyaç duyduğunda Tabiat Takvimi’yle daha mahrem bir ilişki kurmamız ve uyum içinde olmamız gerekir.   </p>
			<p class="solkucuk">Doğum süreci  </p>
			<p class="solkucukitalik1">Doğumun başlangıcı  </p>
			<p class="paragraf2">Tahmini doğum tarihini bir yana bırakırsak, doğumun genellikle on ila yirmi dakikada bir gelip giden, âdet sancısı benzeri hafif kasılma ve ağrılarla başladığını biliyoruz. Birkaç saatten bir güne kadar, hatta daha bile uzun sürebilen bu ilk aşamaya doğum başlangıcı diyoruz. Doğum başlangıcında rahim boynu –dölyatağına açılan boşluk– yumuşar, incelir, kısalır ve açılmaya başlar. Zaman içinde bu aşamadaki kramp hisleri sıklaşır, düzenli hale gelir, güçlenir ve daha uzun sürer. Bu, doğum kasılmaları dediğimiz şeye dönüşür.   </p>
			<p class="paragraf2">Bazen –yaklaşık %10 oranında– bu düzensiz, âdet sancısı benzeri kramp hislerinin ardından su kesesi ya da amniyotik kese patlar. Sağlık görevlileri ve kurumları, bu şekilde başlayan bir doğuma, izledikleri felsefeye bağlı olarak birçok farklı biçimde yaklaşır. Uyguladıkları prosedürlerdeki bu yaklaşımlar, su kesesi patladıktan sonra doğumun kendi kendine başlamasını altı ila sekiz saat arası beklemekten, iki güne kadar beklemeye kadar, her konuda geçerlidir. Tercihin minimum müdahaleyle doğum yapmaksa, bunun gibi bir durum karşısında nasıl davranıldığını ve bu konuda nasıl seçeneklerin olduğunu seninle ilgilenen sağlık görevlisiyle konuşmak iyi bir fikirdir. (“Sebepler ve Koşullar: Olanın İçinden Geçmek” adlı Bölüm 16’da, bu konuşmaya farkındalık katmanın bir yolunu öğreneceksin.)   </p>
			<p class="solkucukitalik1">Doğumun ilk aşaması  </p>
			<p class="paragraf2">Kasılmalarının arası dört-beş dakikaya indiğinde, doğumun ilk aşamasına girmiş kabul edilirsin. Her kasılmayla dölyatağının güçlü kas lifleri kasılır ve rahim boynunu çekerek her defasında biraz daha açılmasını sağlar. Bebeğinin başı dölyatağının içinden rahim boynuna baskı yapar ve bu da onun açılmasına yardımcı olur. Her kasılma leğen kemiklerin aracılığıyla bebeğini biraz daha aşağı iter. Zaman geçtikçe kasılmalar devam eder, güçlenir, yoğunlaşır ve zaman aralıkları azalır.  </p>
			<p class="paragraf2">  </p>
			<p class="solkucukitalik1">Geçiş  </p>
			<p class="paragraf2">Bir noktada kasılmalar çok yoğunlaşır ve birbirlerine yaklaşabildikleri kadar yaklaşırlar. Doğumun bu bölümüne geçiş aşaması denir çünkü sen, rahim boynunun açıldığı doğumun ilk aşamasından, aşağı bastırma ve bebeğini aşağı itme güdüsü duymaya başladığın, doğumun ikinci aşamasına geçersin. Genellikle su kesen, eğer bu aşamaya kadar patlamamışsa, bu süre içinde patlar. Bu geçiş aşaması genellikle doğumun en yoğun yaşandığı zaman dilimidir. Bu aşama genellikle çok uzun sürmez, yaklaşık bir saat kadar sürer.   </p>
			<p class="paragraf2">Genellikle, rahim boynu tamamen açıldığında (buna genellikle “tam genişleme” ya da “on santim” denir) bebeğin leğen kemiklerinin arasından geçmiştir ve başı, vajinanın derinliklerinde ve rektum bölgesindeki esneme reseptör sinirlerine baskı yapmaya başlayacak kadar aşağı inmiştir. Zaman içinde kuvvetlenebilen ya da bir anda belirebilen bu baskı, oldukça güçlenir ve genellikle her kasılmada birkaç kez olmak üzere, sende yoğun bir itme ihtiyacı yaratır. Baskı ve itme ihtiyacı, bebeğinin doğmaya yaklaştığını gösteren, beklenen işaretlerdir.   </p>
			<p class="paragraf2">  </p>
			<p class="solkucukitalik1">Doğumun ikinci aşaması  </p>
			<p class="paragraf2">Doğumun ikinci aşamasına geçtiğini, öncelikli olarak duyduğun hislerin eskisine göre tamamen farklı olmasından anlarsın. Birçok kadın bu hissi, “kaka yapmak istemek” olarak betimler. Hatta bir sonraki bölümde öğreneceğin, farkındalıkla kaka yapma pratiği, doğumun bu aşamasına hazırlanmak için harika bir yoldur.   </p>
			<p class="paragraf2">İkinci aşama ya da itme safhası, bebeğinin başının büyüklüğü ve pozisyonu, leğen kemiklerinin iç genişliği, rahim kaslarının kuvveti, bu aşama sırasında kullandığın pozisyon ya da pozisyonlar, daha önce doğum yapıp yapmamış olman ve bu sürece ne kadar enerji harcayabildiğin gibi birçok değişkene bağlı olarak birkaç itişten birkaç saate kadar sürebilir. Gelen her kasılmayla itip geçtiğinde dinlenerek, iş ve dinlenme arasında gidip gelen bir ritim oluşturabilirsin. Her itmeyle, vajina ve cinsel organlar bölgesindeki kas ve dokuların esner, genişler ve sonra daha da genişler. Her kasılma ve her itmeyle, bebeğinin başı biraz daha aşağı iner: itmeler arasındaki dinlenme sürelerinde, bebeğinin başı birazcık vajinanın içine doğru geriler. İkinci aşama, çoğunlukla ileri itmeler ve hafifçe geri çekilmelerle geçer; ta ki bebeğinin başının büyük bir kısmı –ama tamamı değil– itme çabaların sayesinde görünür hale gelene kadar.   </p>
			<p class="paragraf2">Doğumun yaklaşık son on dakikasında, sen iterken vajinandaki kaslar ve dokular, bebeğinin başı artık geri kaymamaya başlayana kadar esner. Artık esnemiş ve açılmış vajina dokuların bebeğinin başını bir taç gibi sarar; bu süreye “taçlanma” denmesinin sebebi de budur. Sen ve bebeğin, doğumun eşiğinde denge halindesinizdir.   </p>
			<p class="paragraf2">Genellikle, hemen bir sonraki itmeyle bebeğin başı rahatlayarak dışarı çıkar. İlk olarak başın tepesi görünür, sonra alnı. Sonrasında kaşlar, kapalı gözler, minik kulaklar, burun, ağız ve çene gelir ve bunu, bebeğin başının ve yüzünün ilk kez görülebildiği o sihirli, ilham verici an izler.   </p>
			<p class="paragraf2">Doğum yapan bir kadın olarak senin için bebeğin başının dışarı çıkmasına genellikle müthiş bir bedensel rahatlama ve gevşeme eşlik eder. Bazı kadınlar bebeğin başının çıkmasını bir aynayla izlemeyi faydalı bulsa da, çoğu kadın tüm dikkatini içeri doğru çevirip yaşadığı yoğun hislere ve onlara rehberlik eden ebe ya da doktorun sözlerine yoğunlaşmaya çevirir. Bazı kadınlar doğum anındaki yoğun hislere sesle karşılık verir ve güçlü bir doğum çığlığı atar. Bazılarıysa çok sessiz ve odaklanmış olabilir; bebeklerinin başı göründüğünde derin nefesler alır ya da nazikçe üfleme nefesi verir. Bunun doğru bir yolu yoktur. Her kadının, bebeğinin vücudundan geçip bu dünyaya gelmesine yardım etmek için kendine göre bir yolu vardır.   </p>
			<p class="paragraf2">Bebeğinin başı dışarı çıkmış olsa da, doğum devam etmektedir. Genellikle kısa süreli bir dinlenmeden sonra gelen son itişle omuzlar dışarı çıkar ve bundan sonra, bebeğin bedeninin geri kalanı kolayca onu bekleyen –partneri, ebesi, doktoru ya da kendisi– ellere doğru kendini bırakır. Ve bebeğinin göğsü bedeninden dışarı çıktıktan birkaç saniye sonra (bazen biraz daha uzun sürebilir) dikkate değer başka bir şey daha olur, bebeğin ilk nefesini alır. Her şey yolundaysa, ki genellikle öyle olur, bebeğin, teni tenine değecek biçimde karnına ya da kollarına verilir ve bu, hayat boyu unutulmayacak bir andır.   </p>
			<p class="solkucukitalik1">Doğumun üçüncü aşaması  </p>
			<p class="paragraf2">Doğumun üçüncü aşaması genellikle bebeğin doğduktan sonraki beş ila on beş dakika içinde gerçekleşir. Bir kan boşalması ve son, kuvvetli bir ya da iki itme hissi ve itme hareketinin devam ettirilmesiyle, yumuşak ve sıcak plasenta doğar.   </p>
			<p class="arabaslik_sol">Üç dakikalık nefes molası  </p>
			<p class="paragraf2">Az önce, doğum yapmanın normal fizyolojik sürecini anlatan bir sürü farklı doğum deneyiminden sadece bir tanesini okudun. Bunu okumak ve aynısının senin ve bebeğinin başına geldiğini hayal etmek, içinde her tür duygu ve düşünceni uyanmasına sebep olmuş olabilir. Doğum yapmak akademik bir çalışma değildir. Bu, senin de öyle ya da böyle içinden geçeceğin bütünleştirici bir deneyimdir. Şimdi, Bölüm 4’te öğrendiğin Üç Dakikalık Nefes Molası egzersizini yapmak için biraz vakit ayırmaya ne dersin? Düşüncelerini gözlemle. Duygularını fark et. Bedenindeki hisleri algıla. Nefesine odaklan. Belki de tam şu anda, kendin ve doğum sürecine nasıl yaklaştığınla ilgili bir şey keşfedeceksin.   </p>
			<p class="arabaslik_sol">Doğum basit olabilir ve neredeyse her zaman acı vericidir  </p>
			<p class="paragraf2">FODE sınıfında, doğum sürecini az önce anlattığım gibi anlatmam yaklaşık yedi buçuk dakikamı alır. Bitirdiğimde, genellikle şaşkın gülüşlerle karşılaşırım. Birilerinin, “Çok basit bir şeymiş gibi anlattın” demesi, alışılmadık bir durum değildir.   </p>
			<p class="paragraf2">Bir açıdan bakıldığında doğum basit bir şeydir, en azından basit bir şey olabilir. O halde, neden doğum eğitimi sınıflarına ihtiyaç duyuyoruz? Doğumdan önce tam olarak hangi konuda eğitim almaya ihtiyacımız var? Genellikle bir sınıfta bu soruları sorduğumda, bir sessizlik oluşur. Birkaç saniyelik düşünme arasından sonra biri, “Evet, kulağa oldukça basit geliyor. Ama aynı zamanda acı verici olduğu da belli” gibi bir şey söyler.   </p>
			<p class="paragraf2">Kesinlikle! Meditasyon pratiği gibi, doğum da basit olsa da kolay değildir. Konu doğum olduğunda, süreç birçok kadının acı olarak adlandırdığı oldukça yoğun his içerir. Acı, doğumun kolay olmamasının en büyük sebeplerden biridir. Ve burası, başlamamız için harika bir yerdir, çünkü birçok kadının doğumu acı verici bir şey olarak deneyimlediğini kabul ederek, her şeyi olduğu gibi kabul etmek üzerine çalışmaya başlamış oluruz.  </p>
			<p class="paragraf2">Doğum sırasında bedende oluşan yoğun hislere karşı takınabileceğimiz birkaç tavır vardır. Deneyimlerime göre, kadınların doğuma yaklaşımının bir skala boyunca farklı noktalara düştüğünü söyleyebilirim. Bu skalanın bir ucunda, doğum sancılarına, “Hiç acı hissetmek istemiyorum. Elinizdeki bütün ilaçları verin, ben mutlu olurum. Ben sadece bebeğimi kucağıma almak istiyorum ve bu ne kadar çabuk olursa o kadar iyi olur” diyerek yaklaşanlar vardır. Skalanın diğer ucunda, “Bu tıbbi bir durum değil, doğal bir süreç ve acı verici de olsa bunu tam olarak deneyimlemek istiyorum. Hatta acıdan çok kullanılan ilaçların benim ve bebeğimin sağlığı üzerindeki etkileri konusunda endişeliyim” gibi bir tavra sahip olan kadınlar vardır.   </p>
			<p class="paragraf2">Çoğu kadın, bu iki görüşün arasında bir yerlerdedir. Teknoloji ve tıptan bıkmış halde, kendileri ve bebekleri için en iyisinin bu olduğunu hissederek “normal doğum” yapmayı tercih edebilirler fakat bu süreçle başa çıkıp çıkamayacakları konusunda çok gerçek şüpheleri vardır. Bu özellikle daha önce hiç doğum yapmamış kadınlar için geçerlidir.  </p>
			<p class="paragraf2">Bazı kadınlar daha en baştan, günümüzün endüstriyelleşmiş ülkelerinde doğum sancılarıyla başa çıkmak için en çok kullanılan yöntem olan epidural kullanmaya karar verir. Epidural kullanıldığında, vücut göğüslerden ayak parmaklarına kadar hissizleşir. (Epiduralin faydaları ve riskleri konusunda daha fazla bilgiyi, Bölüm 16’da bulabilirsin.) Fakat epidural kullanmaya karar verdiysen bile, doğum sırasında bazı fiziksel hisleri yaşamak zorunda kalırsın. Doğum başlangıcında, hastaneye ulaşmadan önce bir miktar acı duyacaksın. Ve hastaneye ulaştığında oradaki durumun ne olacağını da kesin olarak bilemezsin. Anestezi uzmanları çok meşgul olduğu için epiduralin yapılmasını beklemek zorunda kalabilirsin. Belki de epidural tamamen etkili olmaz. Ya da doğumun o kadar hızlı ilerler ki, hastaneye doğuma hazır halde ulaşırsın ve epidural yapmaya vakit kalmaz. Sezaryenle, tarihi belli bir doğum yapmayı seçsen bile, ameliyattan sonra acı olacaktır. Senin bedenine, bebeğinin bedenine ve gerçek doğum anına dair sebepler ve koşullar –doğum deneyimini etkileyebilecek tüm diğer koşullarla birlikte– sana özeldir ve hem belirsizdir, hem de önceden bilinemezler; bu yüzden doğumdan önce fiziksel acıyla baş etmek için bazı yeteneklerini geliştirmen çok mantıklıdır.   </p>
			<p class="paragraf2">Elbette tercihin, minimum düzeyde ağrı kesici kullanmak ya da hiç kullanmamaksa, acıyla baş etmek için zihnini kullanmak üzere bazı beceriler geliştirmen kesinlikle çok akıllıcadır. Epidural ya da ağrı kesici <span class="charoverride7">kullanmamayı</span> tercih etmek doğumun yoğun hislerini ya da acıyı deneyimlemeyi tercih etmek anlamına gelir. Doğumun bu yoğun hisleri üzerinde nasıl çalışacağımızı ve doğum sancılarını gerçekten kucaklamayı öğrenmek kolay bir iş değildir ve farkındalık pratiği tam da bunu yapmak için ihtiyaç duyduğumuz becerileri geliştirmekte yardım eder.   </p>
			<p class="paragraf2">Doğum sancılarıyla baş etmek için şu an sahip olduğun planlardan bağımsız olarak –bunlar epidural ya da başka ağrı kesiciler, partnerinin desteği, bir ebenin yardımı, bir doğum küveti ya da sıcak duş veya başka bir şey olabilir– bazı hisleri yaşayacak bir bedene ve düşünceler üretecek bir zihne sahipsin; ayrıca doğum deneyimi esnasında birçok duygu yaşayacaksın. Farkındalık pratiğiyle, nasıl gerçekleşirse gerçekleşsin, doğum yapmanın tüm boyutlarına kendini hazırlayabilirsin.   </p>
			<p class="arabaslik_sol">Acı nedir?  </p>
			<p class="paragraf2">Temel Doğum Eğitimi’ni tamamladıktan, yani doğum sürecinin genel bir anlatımını yaptıktan sonra, şimdi doğum hakkındaki en temel soruları incelemeye başlayabiliriz.  </p>
			<p class="paragraf2">“Doğumun en büyük zorluklarından biri çoğu zaman acı adını verdiğimiz şey olduğu için, işe ‘Acı nedir?’ sorusunu sormakla başlayalım. Acıyı, deneyimlediğimizde tanırız. Acıdan <span class="charoverride7">hoşlanmadığımızı</span> biliriz. Ve acıyı <span class="charoverride7">istemediğimizi</span> biliriz. Ama çoğumuz, bir sağlık görevlisi değilsek ya da ciddi bir sakatlık ya da hastalık geçirmediysek, durup kendimize, ‘Acı <span class="charoverride7">tam olarak</span> nedir?’ diye sormayız.”  </p>
			<p class="paragraf2">Bu soruyu sorduğumda, sınıf sessizliğe gömülür. Biraz diyalogdan sonra, ortak bir tanıma ulaşırız: Acı, belli sinir uçları uyarıldığında vücudun belli bir kısmında ortaya çıkan güçlü bir histir.   </p>
			<p class="paragraf2">“Peki vücudumuzda bu acı verici hisleri neden duyarız?” diye sorarım.  </p>
			<p class="paragraf2">Genellikle biri, “Bir şeyin yolunda gitmediğini anlamamız için” diyerek yanıt verir.  </p>
			<p class="paragraf2">“Tamam. O zaman, acının bize bir şey anlatmaya çalıştığını söyleyebiliriz. Beden bizimle sözcükleri kullanarak konuşamaz, bu yüzden de hisleri kullanır, değil mi?” Başlar, onaylamayla sallanır. “Yani aslında acının, bilgi olduğunu söyleyebiliriz. Bu vücudumuzdan gönderilen bir bilgidir, peki gönderildiği yer neresidir?” diye sorarım. Yanıt genellikle, “Beyin” olur.  </p>
			<p class="paragraf2">“Kesinlikle. Yani acının, <span class="charoverride7">bedenden beyne gönderilen bir bilgi olduğunu</span> söyleyebiliriz.”  </p>
			<p class="paragraf2">“Peki bu bilgiye neden ihtiyacımız vardır?” Sessizlik... Sonunda biri şöyle der: “Çünkü acı bize, kötü bir şey olduğunu haber verir.”  </p>
			<p class="paragraf2">“Evet. Bu genellikle doğrudur. Bakalım şu kulağınıza nasıl geliyor: <span class="charoverride7">Acı, bedenden zihne gönderilen ve bize dikkat etmemizi söyleyen bir bilgidir.</span> Sizce bu doğru mu?”   </p>
			<p class="paragraf2">Herkes onaylar. “Acı, vücudumuzda önemli bir şey olduğuna dair bir uyarıdır. Tekrar söylüyorum, biliyorum ki acıyı sevmiyoruz. Ve acı çektiğimizde, çekmemeyi dileriz ama aslında, acı hissedebilme becerimiz çok <span class="charoverride7">iyi</span> bir şeydir. Doğuştan acıyı hissetmeyen insanlar birçok sorun yaşar. Kendilerini ciddi biçimde yaralasalar bile bunu fark etmeyebilirler. Bu nedenle acı, hayat kurtarıcı olabilir.”  </p>
			<p class="paragraf2">Sınıfı, acıyı kullanarak vücudun tam olarak ne anlatmaya çalıştığına daha yakından bakmaya cesaretlendiririm. “Hayatımız boyunca, en azından çoğumuz için, vücudumuzdaki acı temelde iki anlama gelir. Bu, yaralandığımızın ya da hasta olduğumuzun göstergesidir. Ayak bileğimizi burktuğumuzda acı bize, daha fazla zarar görmesini engelleyebilmek için onun üstüne basarak yürümeyi bırakmamızı söyler. Yüksek ateş yüzünden başımız ya da eklemlerimiz ağrıdığında, bu acı verici hisler vücudun bize iyileşebilmek için dinlenmemiz, ilaç almamız ya da bir doktora başvurmamız gerektiğini söyleme yoludur.”   </p>
			<p class="paragraf2">Tamam, buraya kadar iyi. Sınıf acının, bedenden zihne giden bir bilgi, dikkatli olması gerektiğini, çünkü ortada bir yaralanma ya da hastalık olduğunu söyleyen bir iletişim yolu olduğu konusunda fikir birliğine ulaşır. “Şimdi soru şuna dönüşüyor; peki doğum sırasında duyulan acı nedir? Doğumdaki acı, bir yaralanmanın sinyali midir?” Birçok kişi hayır anlamında başını sallar. “Peki doğum acıları bir hastalığın işareti midir?” Yine çoğunluk bunun doğru olmadığı konusunda aynı fikirdedir.   </p>
			<p class="paragraf2">“Peki doğumdaki acı, bir yaralanma ya da hastalık göstergesi değilse, nedir? Doğumdaki konu hakkında ne düşünmeliyiz?”  </p>
			<p class="arabaslik_sol">Dönüştürücü acı ya da acı veren her şey zarar vermez  </p>
			<p class="paragraf2">Benim düşünceme göre, doğum acısı için tamamen farklı bir kategoriye ihtiyacımız var ve bu da <span class="charoverride7">dönüştürücü acı</span>. Dönüştürücü acı, <span class="charoverride7">normal acıdır.</span> Bu ölümlü, Tabiat Takvimi’ne göre yaşayan, doğan, büyüyen, zaman zaman hastalanan ve en sonunda yaşlılık yüzünden ölen bir beden içinde yaşamanın acısıdır. Fiziksel acı, sadece hayatta olmanın bir parçasıdır. (Duygusal acı da öyledir ve bu konuyla, bu bölümün ikinci kısmında ilgileneceğiz.) Doğum yaparken, değişim çok hızlı gerçekleşir –bu, birkaç saat ile bir gün ya da biraz daha uzun zaman arasında değişir– ve bir beden bu kadar hızlı değiştiğinde, <span class="charoverride7">yoğun bir dönüştürücü acı</span> deneyimleriz.   </p>
			<p class="paragraf2">Bu dönüştürücü acının daha hafif biçimlerini şimdiden, hamileliğin sırasında da yaşıyor olabilirsin. Şişen ayaklar, mide ekşimesi ve ağrıyan bir sırt bu kategoriye girer. Bazen hamile bir vücudun içinde yaşamak çok kolay değildir ama bu acı ve rahatsızlıkları, farkındalık üzerine çalışmak ve dönüştürücü acıyla nasıl çalışacağını öğrenmek için fırsatlar olarak kullanabilirsin.   </p>
			<p class="paragraf2">Bebeğin de bu dönüştürücü acıyı deneyimler. Ne zaman mı? Örneğin diş çıkarırken. Bebeklerimizin acıyı deneyimlemesinden hoşlanır mıyız? Hayır. Acılarını yok edebilmeyi diler miyiz? Elbette. Bebeğimizi rahatlatarak ya da belki çiğnemesi veya emmesi için soğuk bir şeyler vererek, acıyı elimizden geldiğince azaltmaya çalışır mıyız? Kesinlikle. Ama bu acı, herhangi bir şeyin <span class="charoverride7">yanlış</span> gittiğinin göstergesi midir? Kesinlikle hayır. Diş çıkarma acısı konusunda endişelenmediğimiz gibi, bu gerçekten yoğun bir acı olabilse de, doğumun acısı konusunda da endişelenmemeliyiz. Hiçbir şey yanlış gitmiyor. Bedenimizdeki bir şey temelden değişiyor ve biz bunun sonucu olarak, dönüştürücü acılar yaşıyoruz.   </p>
			<p class="paragraf2">Genellikle bedenimizi sürekli değişen bir varlık olarak görmeyiz ama aslında bedenimiz gerçekten de her zaman değişmektedir. Açlık ve tokluk dönemleri, birkaç saatlik zirve performansından sonra düşük enerji dönemleri gibi döngüleri her gün, gün içinde yaşarız. Bedenimizin yirmi dört saatlik ritimleri içselleştirilmiş, yirmi dört saatlik bir döngünün işidir ve bu döngü, gece ve gündüz döngüsüyle uyumlu biçimde senkronize edilmiştir; ayrıca hormonlar, vücut ısısı, uyku ve uyanıklık döngüleri de dahil olmak üzere geniş bir biyolojik süreçler ağını düzenler. Ayrıca her gün yaşlanırız. Farkındalığımız ne kadar artarsa, bu her zaman var olan biyolojik değişimleri o kadar derinden algılarız. Nefesimizi gözlemleyerek, bedenimizdeki hislerin gelgitlerini ve düşünce ve duygularımızdaki kaymaları izleyerek sabit olan tek şeyin değişim olduğunun farkına daha iyi varırız. İçinde yaşadığımız bedenden evrenin kendisine kadar her şey, sürekli anbenan gerçekleşen bir dönüşüm içindedir.   </p>
			<p class="paragraf2">Bedenin, hamilelik sırasında bir dönüşüm geçirir. Doğum sırasında çok daha hızlı bir dönüşüm geçirir. Bebeğin, doğumdan sonraki ilk günlerde gözlerinin önünde bir dönüşüm geçirir ve bundan sonra gelen günler, aylar ve yıllar boyunca da sürekli değişmeye devam eder. Ailen de dönüşür. Dünya bir dönüşüm geçirir, çünkü artık üzerinde yeni bir insan vardır. Farkındalık pratiği, dönüştürücü değişimin gerçekliğiyle bağlantı kurmamıza yardımcı olur ve belki de doğumu yeni bir ışık altında görmemize de yardımcı olabilir: doğumun ne kadar uzun sürerse sürsün, kalıcı bir durum olmadığını bilmek kesinlikle çok rahatlatıcıdır. Hiçbir şey kalıcı değildir.  </p>
			<p class="arabaslik_sol">Acıya tepki göstermek ya da cevap vermek  </p>
			<p class="paragraf2">İnsanlardaki fiziksel acı aslında karmaşık bir konudur ve FODE sınıflarında onu parçalarına ayırmak için oldukça uzun vakit harcarız. Acı denen kavramı anlamak ve onunla birlikte kalmak için farkındalık becerileri geliştirmek, buna harcadığın zamana kesinlikle değer çünkü bunlar, sadece doğum acılarıyla değil, gelecekte deneyimleyebileceğin her türlü acıyla başa çıkmanı sağlayacak hayat becerileridir. Bu, partnerler için de geçerlidir.   </p>
			<p class="paragraf2">Acıya yakından bakarsak, üç bileşenden oluştuğunu görürüz: duyusal ya da <span class="charoverride7">fiziksel</span> bileşen, ki bu acının vücudumuzda hissettiğimiz biçimidir; <span class="charoverride7">duygusal</span> bileşen, ki bu vücudumuzdaki hisler karşısında hissettiğimiz duygulardır ve <span class="charoverride7">bilişsel</span> bileşen; bu da acı hakkında zihnimizden geçen <span class="charoverride7">düşüncelerdir</span>. Örneğin, başparmağımı bir yere çarptığımda, acının bu üç bileşenini birden görebiliyorum. Öncelikle, acının duyusal bileşenini hissediyorum –zaman içinde bir zonklama ya da uyuşuk bir acıya dönüşen, keskin bir his. Bedenimin yapısı, bunu hissetmem için kurulmuş; ayak parmağımdaki sinir hücreleri yukarı, beynime sinyaller gönderiyor. Fakat vücudumdan gelen bu acı sinyalleriyle nasıl bir ilişki kuracağım, yani bu hisler karşısında nasıl duygu ve düşünceler üreteceğim belirlenmiş bir şey değildir: bunlar, zihnimin bu hisleri nasıl <span class="charoverride7">algıladığına</span> göre şekillenir. Ve bunun anahtarı farkındalık eğitimidir.   </p>
			<p class="paragraf2">Genellikle vücudumuzdaki yoğun hislerle, onlara karşı tepki vererek ilişki kurarız. Ayak parmağımı çarpıp fiziksel acıyı hissettiğimde, zihnim hızla tepkisel düşünce ve duyguların baskınına uğrar ve genellikle bunların en belirgin olanı korkudur. Acıya tepki olarak zihnim aceleyle geleceğe yönelir ve kendini endişelerle doldurur. (“Tanrım, ayak parmağım kırılmış olabilir mi?” ya da “Bugün ofisteki toplantıya yetişmem gerek, nasıl olacak peki!” gibi) <span class="charoverride7">Bir sonraki an için bile olsa, korku her zaman gelecekle ilgilidir.</span> Ayak parmağımdan beynime yollanan acı sinyalleri konusunda yapabileceğim hiçbir şey olmasa da, farkındalık pratiği sayesinde, onu nasıl algıladığım ve bu acıyla ilişkili olarak ortaya çıkan düşünce ve duygularla nasıl başa çıktığım konusunda yapabileceğim çok şey vardır.   </p>
			<p class="paragraf2">Ayağımı çarptığım zaman farkındalık pratiğini kullanırsam, o hisleri fark eder ve hemen nefesime dönerim. Nefesime ve şu ana çapa attıktan sonra ayak parmağımdaki fiziksel hislerin hareket edip değişmelerini <span class="charoverride7">farkındalıkla gözlemleyebilirim.</span> Ayrıca, bu hislerle ilişkili olarak ortaya çıkan düşünce ve duyguları da gözlemleyebilirim. Bilinçli farkındalığımı acıya yönelterek, o anda <span class="charoverride7">tepki vermekten</span> çıkıp bunun yerine ayağımdaki hoş olmayan hisse <span class="charoverride7">cevap vermenin </span>bir yolunu bulmuş olurum.   </p>
			<p class="paragraf2">Farkındalık uygulaması, acı dediğimiz fiziksel hisle ilişki kurmak için farklı seçenekler sunar. Acıyı gözlemlemeye başladığın anda, acı verici hisle şu anda –ve sonraki anda ve bir sonraki anda– nasıl bir ilişki kuracağını <span class="charoverride7">seçme</span> becerisine sahip olduğun küçük bir özgürlük penceresi açılmış olur. Farkındalıkla, vurduğun ayak parmağındaki acının yarattığı denkleme tamamen yeni bir şey eklemiş olursun ve tam da bu yüzden, ayağındaki hisle <span class="charoverride7">kurduğun ilişkiyi değiştirmiş </span>olursun. Ve bunu yaparak, <span class="charoverride7">gerçekten de acıyı farklı bir biçimde deneyimlemiş olursun. </span>Acıyı hâlâ hissedersin, fakat zihnin tepkiselliğinden kurtulmuşsundur.   </p>
			<p class="paragraf2">İşte farkındalık pratiği, doğumun acısıyla –aslında, hayatında karşına çıkabilecek her türlü fiziksel ve duygusal acıyla– farklı bir ilişki kurmanı böyle sağlayabilir. Acıyla birlikte nefes alarak, farkındalığını acının üstüne odaklayarak ve acıyla birlikte olarak, olan her şeyle, olduğu gibi yan yana durma becerisini kazanırsın.   </p>
			<p class="paragraf2">Sözcüklerin güçlü olduğunu ve bir şeye “acı verici” dediğimizde acı hakkındaki bütün düşüncelerimizi ve fikirlerimizi, acıya dair tüm anılarımızı ve acıyla ilgili sahip olduğumuz tüm bağlantıları, duyguları ve yansıtmaları şu ana taşıdığımızı anlamamız önemlidir. Söz konusu doğum olduğunda, çoğumuz bize getireceği acı hakkında, ailemizde ya da arkadaşlarımız tarafından anlatılan hikâyelere, medyadan edindiğimiz izlenimlere ya da kendi geçmiş deneyimimize dayanan bir hikâye ya da fikre sahibizdir. (Sıra dışı bir ebe ve aktivist olan Ina May Gaskin bunu yıllar önce anladığında, doğum acısını, yaralanma ya da hastalık acısından ayırmak için bir girişimle, doğum kasılmalarını “hazırlıklar” diye adlandırmıştı.) Sözcükler ne kadar güçlü olsa da sonuçta sadece birer soyutlamadır; olan şeyin kendisi değildir. Doğum acılarına farkındalıkla yaklaştığımızda, bilinçli farkındalıkla düşünen zihnin yarattığı (bize ve başkalarına ait) tüm algı ve hikâyeleri geride bırakır ve sadece o hisleri, oldukları gibi deneyimleriz. Bu şekilde, o an bizim için gerçek olan neyse onu deneyimlemiş oluruz.   </p>
			<p class="paragraf2">Algıdaki bu kayma, farkındalık pratiği yaptığımızda öğrendiğimiz önemli birçok şeyden sadece bir tanesidir: burada, <span class="charoverride7">acının duyusal bileşenini, duygusal ve bilişsel bileşenlerini birbirinden ayırmanın mümkün olduğunu öğreniriz</span>. Acıya verdiğimiz tepki bir çeşit direnç olabilir –onunla savaşabilir ya da çatışabiliriz– ve bu, o anki deneyimine “reddetme” zihniyetiyle yaklaşmamıza sebep olur. Kendimizi acıya verdiğimiz tepkilere kaptırdığımızda, canımız yanar.   </p>
			<p class="paragraf2">Farkındalık pratiği, doğum deneyimine ve aslında hayattaki tüm zorlayıcı deneyimlere yaklaşmamız için bize farklı bir yol önerir. Farkındalık pratiği sayesinde deneyimlerimiz hoşumuza gitmese ve evet, hatta acı verici bile olsa, şu anda her ne deneyimliyorsak bunun için açık bir kabul alanı yaratmayı öğrenebiliriz. Bu açık kabul alanında, sürekli hoş olmayan şeylerden kaçmaya ya da sürekli hoş olan şeylere tutunma çabamızdan vazgeçeriz. Tam o anda bir seçime sahip oluruz ve bu seçim acıyı hissetmemekle değil, bu acıyla kurduğumuz <span class="charoverride7">ilişki</span> ve bunu nasıl yorumladığımızla ilgilidir. <span class="charoverride7">Acı </span>ile<span class="charoverride7"> acı çekmek</span> arasındaki fark budur. Hayat hakkında bazen, acının kaçınılmaz, ama acı çekmenin seçilebilen bir şey olduğu söylenir. Bu doğum konusunda da kesinlikle geçerlidir.  </p>
			<p class="paragraf2">Burada net olmak çok önemlidir. Farkındalık pratiği yapmak, doğum acısının yok olmasını sağlamaz. Zaten ne niyetimiz, ne de amacımız budur. Farkındalık pratiği daha çok, şu ana kadar mümkün olduğunu bilmememiz ihtimali çok yüksek olan, şimdiki zamanda yaşadığımız yoğun fiziksel hislerle <span class="charoverride7">kabul eden ve tepki vermeyen bir ilişki kurmamıza yardım eder</span>.   </p>
			<p class="arabaslik_sol">Doğumdaki fiziksel hisler  </p>
			<p class="paragraf2">Düşünce ve duyguları doğumun fiziksel hislerinden ayırmaya devam etmek için bebek bekleyen ebeveynlerden acı çektikleri bir anı hatırlamalarını ve bunu birkaç kelimeyle tanımlamalarını istedim. Başta genellikle “korkunç” ve “berbat” gibi kelimeler duydum. Nazikçe, bu kelimelerin, acıya verilen duygusal tepkileri tanımladığını söyledim. Burada tanımlamaya ya da isimlendirmeye çalıştığımız şey <span class="charoverride7">fiziksel hisler,</span> acının duyusal bileşeni yani acının bize fiziksel olarak ne <span class="charoverride7">hissettirdiğidir</span>.   </p>
			<p class="paragraf2">Onlar kelimeleri söylerken ben bunları büyük, beyaz bir tahtaya yazdım.  </p>
			<p class="paragraf2">Biri, “Keskin” dedi.  </p>
			<p class="paragraf2">Bir diğeri, “Zonklama” dedi.  </p>
			<p class="paragraf2">“Uyuşukluk.”  </p>
			<p class="paragraf2">“Kramp.”  </p>
			<p class="paragraf2">“Yanma.”  </p>
			<p class="paragraf2">“Karıncalanma.”  </p>
			<p class="paragraf2">“Gerilim.”  </p>
			<p class="paragraf2">“Ağrı.”  </p>
			<p class="paragraf2">“Nabız gibi atma.”  </p>
			<p class="paragraf2">“Yırtılma.”  </p>
			<p class="paragraf2">“Bıçaklanma.”  </p>
			<p class="paragraf2">“Daralma.”  </p>
			<p class="paragraf2">“Parçalanma.”  </p>
			<p class="paragraf2">“Delip geçme.”  </p>
			<p class="paragraf2">“Ezilme.”  </p>
			<p class="paragraf2">Kısa süre içinde, beyaz tahta fiziksel acıyı tasvir eden kelimelerle doldu.   </p>
			<p class="paragraf2">“Şimdi” diye sordum, “bu hislerin hangilerini doğum sırasında deneyimleyeceksin? Unutma ki, geçici bir bacak krampını ya da biri kolundan kan aldığında duyduğun batma hissinin verdiği acıdan değil, normal doğumdan, rahmindeki kasılmalar sırasında ve bebeğin gerçekten oradan geçip dünyaya gelirken duyacağın hislerden bahsediyorum.”  </p>
			<p class="paragraf2">Birçoğu, “Hepsini!” diye bağırdı.  </p>
			<p class="paragraf2">“Evet, çoğu insanın düşündüğü budur. Ama bu doğru değil” diye yanıt verdim. “Muhtemelen doğum sırasında bu hislerin hepsini <span class="charoverride7">duymayacaksın</span>. Bu hislerin senin için nasıl olacağını kimse söyleyemeyecek olsa da, büyük ihtimalle keskinlik, zonklama, hissizlik, uyuşukluk, karıncalanma, bıçak saplanması ya da nabız gibi atma hislerini yaşamayacaksın. Parçalanma, batma ya da ezilme gibi hisleri de.” Bunları söylerken, kelimeleri beyaz tahtadan sildim.   </p>
			<p class="paragraf2">“Yırtılma” ve “yanma” kelimelerine geldiğimde, durdum. “şimdi, yırtılma ve yanma hislerine daha yakından bakalım. Doğum sırasında bebek dışarı çıkarken vajinanın içinde ya da etrafındaki bazı dokular yırtılabilir. Bunu engellemek için, eben ya da doktorun, vajina dokularının esnemesi için gerekli zamanı vererek bebeğinin başının yavaşça dışarı çıkmasını sağlamaya çalışacaktır. Ama bazen, hem onlar hem de sen elinden gelenin en iyisini yapsan da bazı yırtılmalar olur. Yırtılma, yanma gibi bir histir ve yanma hissini, yırtılma olsa da olmasa da yaşayacaksın. Bu yüzden ‘yırtılma’ kelimesinden de kurtulup sadece ‘yanma’ hissine dönebiliriz.” Bunu söylerken, “yırtılma” kelimesini de listeden sildim.   </p>
			<p class="paragraf2">“Peki, kramp ve ağrı konusunda ne diyorsunuz? Hangisi daha yoğun?”  </p>
			<p class="paragraf2">Biri, “Kramp” dedi.  </p>
			<p class="paragraf2">“Güzel.” Tahtadan hemen ‘ağrı’ kelimesini sildim.  </p>
			<p class="paragraf2">“Peki, şimdi geriye ne kaldı?” diye sordum.  </p>
			<p class="paragraf2">Kramp. Esneme. Tutulma. Baskı. Yanma.  </p>
			<p class="paragraf2">Sınıfın yazdırdığı uzun listeden geriye sadece beş basit kelime kalmıştı. Bunu görmek, hemen rahatlamalarını sağladı. Hepsinde, doğumda hissedilen acıların baş edilebilir olma ihtimali belirdi. Böylece odadaki korku seviyesi düştü ve kendine güven seviyesi arttı.   </p>
			<p class="paragraf2">Şimdi, doğum sırasında en çok yaşanan bu beş hisse daha yakından bakalım ve ne zaman ortaya çıktıklarını inceleyelim.  </p>
			<p class="solkucuk">Kramp  </p>
			<p class="paragraf2">Kramp hisleri doğum başlangıcının parçasıdır. Bunları muhtemelen daha önce başına geldiyse, regl kramplarını hissettiğin yerde, yani karnının alt kısmında ve kasık kemiklerinin hemen üstünde hissedeceksin. Doğum başlangıcındaki kramp hisleri çok kuvvetli değildir ve genellikle düzensiz aralıklarla gelir. Kramplar bazen, omurganın alt kısmına doğru da yayılabilir. Bazı kadınlar doğum başlangıcındaki kramp hislerini hiç yaşamazlar, çünkü vücutları bu aşamayı es geçer. Unutma ki hiçbir şeyi bilemeyiz. Doğum başlangıcı rahatsız edici olabilir, ama aynı zamanda heyecan vericidir: bu, bebeğinin vücudundan çıkıp bu dünyaya gelmesini sağlayacak sürecin sonunda başladığı anlamına gelir.   </p>
			<p class="solkucukitalik1">Esneme ve daralma  </p>
			<p class="paragraf2">Doğumun ilk aşamasının öncelikli hissi esnemedir; bu hissi duymanın sebebi, rahim boynunun <span class="charoverride7">esneyerek</span> genişlemesidir. Ama bu konuda yanılmanı istemem: bu esneme hislerinin yoğunluğu, başka hiçbir şeye benzemez. Aynı anda, <span class="charoverride7">daralma</span> hissi de yaşarsın: rahmindeki hücreler kasıldıkça rahmin çok, ama çok daralır. Bu daralma genellikle acı verici bir his olarak yaşanmaz. Doğum sırasında, bir kasılma esnasında bir kadının karnına elimle hafifçe bastırabilirim ve bu, bazıları için rahatsız edici bir his olsa da acıya sebep olmaz.   </p>
			<p class="paragraf2">Bu esneme ve daralma hislerini, nereden geldiklerini ve neler olduğunu anlamak için, rahmin yapısını biraz daha yakından tanımamız gerekir. Sınıftaki beyaz tahtaya bir rahim resmi çizip onu anlatmaya başladım. Bittiğinde, hepimiz Grafik A’da gördüğün gibi bir şeye bakıyorduk.  </p>
			<p class="paragraf2"> Hamilelik sırasında vücudundaki tüm sistemler değişse de, en büyük değişim rahminde görülür. Hamile olmadığında rahmin genellikle oldukça küçüktür; uzunluğu yaklaşık dokuz santimetredir. Duvarları oldukça kalındır ve içi ancak, iki çay kaşığı (10 ml.) ya da daha az sıvı alabilir. Hamile kaldığında rahmin zaman içinde büyüyerek içinde ortalama 5 litre sıvı tutabilen, ince duvarlı ve kaslı bir organ haline gelir. Gerekirse 20 litreye kadar sıvı barındırabilir; unutma ki bazı kadınlar aynı anda iki, üç, hatta daha çok bebeği karnında büyütebilir!  </p>
			<p class="resim"><span><img alt="1.jpg" class="_idgenpageitem5" src="image/1_fmt7.jpeg"/></span>  </p>
			<p class="paragraf2">Rahmin gerçekten çok büyürken, sahip olduğu hücrelerin sayısı hamile kalmadan öncekiyle tamamen aynıdır. Rahminin büyümesinin sebebi, bebek geliştikçe kas hücrelerinin esnemesidir. Ayrıca etrafındaki dikkate değer derecede güçlü, lifli bir bağ doku yapısı da büyür. Hamile bir rahmin birçok mucizesinden biri de, incelip büyüdükçe güçlenmesidir.   </p>
			<p class="paragraf2">Her doğum kasılmasıyla rahmindeki kas hücreleri daralır ve kısalır. Kasılma bittiğinde yeniden gevşeyip uzar. Zaman içinde, doğum sırasında sürekli devam eden kasılma ve gevşemelerin sonucu olarak rahim hücrelerin değişir, tekrar daha kısa ve daha kalın hale gelir. Bu rahim boynunu esneterek açar ve doğumun ilk aşamasında deneyimlediğin şey budur; çoğu kasık kemiklerinin hemen üstündeki pelvis bölgesinde duyduğun yoğun esneme hisleri. Rahmin, bebeğini tutmak için hücrelerini uzatma işinin bitmiş olduğunu bilir. Artık bebeğinin doğma vakti gelmiştir; bu yüzden, nasıl yapması gerektiğini bildiği işini yapmaya koyulur: sıkışır, kasılıp hücrelerini kısaltarak, rahim boynunu esneterek açar ve gevşeyerek bebeğini aşağı gönderir.   </p>
			<p class="solkucukitalik1">Baskı  </p>
			<p class="paragraf2">Baskı, doğumdaki dördüncü histir. Genellikle, doğumun ilk aşamasının sonu ile ikinci aşamasının başı arasında ortaya çıkar. Hatırlarsan her kasılmayla, rahmin daralıyor ve ağzı esneyerek açılırken, bebeğin de leğen kemiklerinin arasından inme yolculuğu devam ediyordu. Bebeğinin başı leğen kemikleri arasında yeterince aşağı inmişse bu, vajinanın derinliklerindeki kaslarda bulunan esneme reseptörlerini uyarır; bu da baskı hissine sebep olur. Bunun sonucu olarak, bebeğini dışarı doğru itme dürtüsü oluşur.  </p>
			<p class="paragraf2">Doğumun ilk aşaması ile ikinci aşaması arasındaki zaman dilimi olan geçiş döneminin çok zorlayıcı olabilmesinin nedenlerinden biri de, bir süre için aynı anda hem sıklık ve süre açısından en yoğun doğum kasılmalarını, hem de bebeğinin aşağı inmesi sebebiyle oluşan baskıyı hissetmendir. Tüm bu hislerin aynı anda gelmesi, büyük bir yoğunluk ve zorlanma yaşayacağın anlamına gelebilir, ama aynı zamanda, bir sonraki olan ikinci aşamanın başlamasına çok az zaman kaldığı anlamına da gelir. Baskı ve aşağı itme dürtüsü ister zaman içinde oluşsun, ister bir anda gelsin, bir noktada bu baskı hissini çok yoğun olarak yaşarsın. Başka nasıl olabilirdi ki, rahmin, aşağı yukarı 2,7-4 kilo ağırlığındaki bir bebeği serbest bırakmaya çalışıyor. Ve sen de bu noktada, bilinçli olarak çalıştırdığın bazı kaslarını sürece dahil ederek ona yardımcı oluyorsun. Burada büyük bir baskı ve büyük bir çabadan bahsediyoruz.  </p>
			<p class="paragraf2">Bazı kadınlar bedenlerinin bebeği dışarı itme sürecinde aktif olarak onunla birlikte çalışmayı çok keyifli, hatta canlandırıcı bulur. Bazı kadınlar da acının, “içine” doğru itmeyi anladıklarında hissedilebilir biçimde azaldığını ya da tamamen yok olduğunu görür. Bazı kadınlar ikinci aşamadaki hisleri ilk aşamadaki esneme ve daralma hislerinden bile <span class="charoverride7">daha</span> zorlayıcı bulur. Bazen baskı o kadar yoğunlaşır ki korku yükselir. Bu, seni korkutucu bir soru olarak bulabilir: Gerçekten bebeğin geçebileceği kadar genişleyebilecek miyim? Doğumların çok büyük bir kısmında, bu sorunun yanıtı “Evet”tir. Bedenin doğum yapabilme yeteneği kesinlikle görülmeye değerdir. Ve farkındalığın bakış açısıyla bakarsak senin doğumdaki görevin, süreç boyunca herhangi bir anda ortaya çıkabilecek olan güçlü fiziksel hisler ve düşünceler, duygular ya da zihin halleriyle baş etmeni sağlayacak içsel becerileri geliştirmektir.   </p>
			<p class="solkucukitalik1">Yanma  </p>
			<p class="paragraf2">Yanma, doğum sırasında baş etmen gereken son hislerden biridir. Daha önce de söylediğim gibi, yanma hissi bebeğin başının ve vücudunun geri kalanının yavaşça dışarı çıkabilmesi için bebeğinin kafasının vajinanın etrafındaki kas ve dokuları esnetmesinden kaynaklanır. Bu yanma hissi çok yoğun ve genellikle oldukça kısadır; doğumun en son aşamasında, yaklaşık on dakika kadar sürer. Doğum zamanına göre bu yaklaşık üç kasılmaya denk gelir. İşin neredeyse bitmiştir!  </p>
			<p class="paragraf2">Lisa’nın farkındalık pratiğini kullandığı doğum deneyimi, anda kalmanın gücünü çok güzel ortaya koyan bir örnektir. “Hisleri gayet iyi hatırlıyorum. Bebeğin başının leğen kemiklerinin arasından aşağı kayışını hissedebiliyordum. Bütün küçük kaymaları hissedebiliyordum. Çok yoğundu, ama endişe verici değildi. Ve bunun sonsuza dek böyle sürmeyeceğini biliyordum. Ben de bu hislerle birlikte kaldım ve her seferinde tek bir itme hissini yaşadım. Hemşirenin bana, ‘Sadece bebeğini düşün. Bebeğin doğmak üzere’ dediğini hatırlıyorum. Ve kendi kendime, ‘O kadar ilerisini bile düşünemiyorum. Şu an yapabildiğim tek şey şu anı, bu itmeyi düşünmek’ diye düşündüğümü hatırlıyorum. Ve bu gerçekten de çok işime yaradı; bir sonraki kasılmayı ya da bir sonraki itmeyi düşünmemek. Yapmam gereken tek şey, sadece o anın içinde olmaktı. Ve Olivia gerçekten çok kolay doğdu. Tamamen sağlıklıydı. Her şey, her açıdan mükemmeldi.”  </p>
			<p class="paragraf2">Bu sürece bedeninin rehberlik ettiğini hatırla. Bebeğinin büyümesi için hiçbir şey <span class="charoverride7">yapman</span> gerekmedi (spermin yumurtaya ulaşmasını sağlamak dışında) ve rahmin daralıp ağzının esnemesi için de hiçbir şey <span class="charoverride7">yapman</span> gerekmiyor. Bebeğin başının seni aşağı itmeye yönlendiren baskısını ya da bebeğinin başı dışarı çıkarken oluşan yanmayı hissetmek için de hiçbir şey yapman gerekmiyor. Senin işin, <span class="charoverride7">farkındalık odaklı bir varoluşa girerek gelen hislerle ve ortaya çıkabilecek tüm duygu ve düşüncelerle birlikte kalmak</span>. Hiçbir şeyin olduğundan farklı olması gerekmiyor.   </p>
			<p class="paragraf2">Bu güçlü fizyolojik değişikliklere elinden geldiğince izin vererek, onları kabul ederek, kendini onlara açarak ve hatta onları iyi karşılayarak, acı verici bile olsa bu süreci kucaklamış olursun. Nefesini bir çapa olarak kullanarak bedeninden zihnine gönderilen bilgilerin, anbean yükselip yok olmasına izin verebilirsin. Rahim açılırken, onunla birlikte seni oluşturan tüm zihin-beden varlığı da açılır. Elinden geldiğince bu hislere ve değişime ‘Evet’ dersin. Kendine bunun normal, dönüştürücü acı olduğunu tekrarlarsın. Her şey yolundadır.  </p>
			<p class="paragraf2">Julia’nın büyük bir keyifle doğum hikâyesini bizimle paylaştığını hatırlıyorum. Julia, doğum sırasında hiçbir ağrı kesici kullanmamak konusunda çok kararlıydı. “Doğumun bir noktasında, yaklaşık sekiz santimetre kadar genişlemiştim ve kendi kendime, ‘Bu doğru olamaz. Canımın <span class="charoverride7">bu kadarcık </span>yanmaması gerek’ diye düşündüm. Ve gözlerimi açtım. Oda loştu. Tim yatağın yanında oturmuş elimi tutuyordu. Kız kardeşim odanın karşı tarafındaki sandalyede kestiriyordu. Bir hemşire, odanın köşesindeki bir masanın üzerinde notlar alıyordu. Oda huzurluydu ve herkes sakin görünüyordu. Kendi kendime, ‘Paniğe kapılmadıklarına göre, sanırım bu kadar acı çekmem normal’ diye düşündüm. Yeni bir kasılmanın başladığını hissettiğimde işimin başına dönüp acı pratiğimde öğrendiğimiz gibi nefesime odaklandım, daralma ve esneme hislerinin yoğunluklarının artmasını, zirve yapmasını ve sonra yavaş yavaş bir dalga gibi kaybolmasını izledim. İtme vakti geldiğinde başka hisler de deneyimledim; örneğin bebeğin başının sebep olduğu baskı ve yanma hisleri, ama o anda kaldım ve her kasılmayı tek tek yaşadım. Christopher sanırım bundan iki saat sonra doğdu. Bu, hayatım boyunca yaşadığım tüm deneyimlerin çok ötesindeydi.”  </p>
			<p class="arabaslik_sol">Kasılmalar, genişlemeler ya da ikisi birden?  </p>
			<p class="paragraf2"> Doğum sürecinde kendi vücudun ve bebeğinle ilgili bazı referans noktalarına sahip olman sana yardımcı olabilir; örneğin rahim boynunun ne kadar açıldığı, bebeğinin başının leğen kemikleri arasında ne kadar ilerlediği ve bebeğinin başının hangi pozisyonda olduğu gibi. Bu bilgiye ulaşmak için biri, işaret ve ortaparmağını vajinana sokarak bir vajina muayenesi yapar. Mümkün olduğunca çok bilgi elde etmek için bu muayene genellikle kasılmalardan biri esnasında yapılır.   </p>
			<p class="paragraf2">Bir ebe olarak daha önce birçok kez yaptığım, bir kasılma sırasında doğum yapan bir kadına vajina muayenesi oldukça olağandışı bir deneyimdir; çünkü parmaklarımın altında, kasılma dediğimiz şeyin içinde deneyimlediğim aslında bir <span class="charoverride7">genişlemedir</span> –rahim boynunun genişlemesidir. Doğumdaki hisleri “kasılma” olarak etiketlediğimizde, aslında hikâyenin sadece yarısını anlatıyoruz. Evet, rahim denen güçlü kas kasılır, <span class="charoverride7">ama aynı anlarda rahim boynu da genişlemektedir.</span> Doğum sırasında deneyimlediğimiz şeyin <span class="charoverride7">genişlemeler</span> olduğunu söylemek de en az diğeri kadar doğrudur.   </p>
			<p class="paragraf2">Doğumdaki hislerin kasılmadan çok genişleme olması sana kendini nasıl hissettiriyor? Daha geniş? Daha açık? Daha kolay? Bebeğinin doğum sürecinde ilerlerken hem bedeninin hem de zihninin geniş, açık ve rahat olmasını istersin. Kadınlar sık sık, doğumun yoğun hisleri arasında bu muhteşem gevşemelerin de var olduğunu gerçekten kabul ettikleri anda, hem zihinsel hem de bedensel yapılarında çok büyük bir değişiklik olduğunu söylüyor.   </p>
			<p class="arabaslik_sol">Doğum sürecinde rahatlayıp huzur bulmak  </p>
			<p class="paragraf2">Şimdi, doğum sürecine tekrar bakalım. Fakat bu kez, meditasyon pratiğinde her ana bilinçli olarak çok dikkatli baktığın gibi, doğumdaki her deneyime, çok büyük bir dikkatle bakalım. Farkındalık pratiğini doğuma bu şekilde uygular ve hiçbir yargıya varmadan o ana dikkat edersen, kasılmaların <span class="charoverride7">ve</span> genişlemelerin fiziksel hislerinin gelip gitmesine izin verir ve buna kendini açarsan, inanılmaz bir şeyi keşfedersin: doğum sürecinin tam ortasında, çok derin gevşeme ve rahatlama anları da vardır.   </p>
			<p class="paragraf2">Evet, son cümleyi doğru okudun. <span class="charoverride7">Doğum sürecinin tam ortasında, çok derin gevşeme ve rahatlama anları da vardır.</span> Peki bu nasıl mümkün olabilir?  </p>
			<p class="paragraf2">Bahsettiğim beyaz tahta çalışmasının bir parçası olarak, bunun nasıl mümkün olduğunu anlatan bir grafik çizerim. Bu grafik, Grafik B’de gördüğüne benzer.   </p>
			<p class="paragraf2">Büyük dalga, doğumun ilk aşamasında gelip giden, rahmin kasılmalarını ve rahim boynunun genişlemelerini ya da dönüştürücü acıyı temsil eder. Daha küçük dalgalardan oluşan çizgi de, dikkatini şu anda tutmak için bir çapa gibi kullandığın, zihnine şu anda ve burada dinlenebileceği bir yer sağlayan nefes alıp verişlerini temsil eder. Doğumun ilk aşamasında süreç son viteste ilerlerken, yaklaşık beş dakikada bir yeni bir kasılma ve gevşeme dalgası yükselir ve alçalır. Her dalga yaklaşık altmış saniye sürer. Yani bir kasılma-genişlemenin başlangıcından başlayıp bir sonrakine kadar geçen zamanı ölçersek, <span class="charoverride7">doğumun ilk aşamasının bir saatinde, sadece on iki dakika civarında aralıklı dönüştürücü acı vardır.</span> Bebeğinin doğabilmesi için bununla başa çıkabilir misin? Elbette çıkabilirsin.  </p>
			<p class="resim"><span><img alt="2.jpg" class="_idgenpageitem6" src="image/2_fmt.jpeg"/></span>  </p>
			<p class="paragraf2">Ve bundan başka iyi haberler de vardır. Bir okyanus dalgası gibi doğumdaki kasılma ve genişlemeler de anbean yoğunluğunu artırarak bir zirveye ya da kırılma noktasına gelir, sonra yavaş yavaş geri çekilmeye başlar. Ve yine bir okyanus dalgası gibi, kasılma-genişleme yok olduğunda, sonsuza dek geldiği devasa bütünün içine döner.   </p>
			<p class="paragraf2">Dalganın zirve anı, en fazla acı duyacağın andır. Peki, bu ne kadar sürer? Üç ile beş saniye arası. Şimdi yine biraz hesap yapalım. Aktif doğumun bir saatinde, yaklaşık altmış saniye süren kasılma-genişlemeler, beş dakika aralıklarla gelir ve <span class="charoverride7">ortada sadece on iki nefes ya da altmış saniyelik bir zirve acı deneyimi vardır.</span> Yani bir saatte altmış saniye. Kesinlikle yapılabilir, sence de öyle değil mi? Özellikle de nefese dikkat etmeyi ve sürecin seni adım adım taşımasına izin vermeyi biliyorsan.   </p>
			<p class="paragraf2">Başka haberlerim de var. Doğum ilerledikçe bu altmış saniyelik kasılma-genişlemelerin gitgide güçlenip birbirine yaklaştığını hatırlarsın. Birbirlerine en çok, iki ya da üç dakika yaklaşırlar. Bu, doğumun en kısa ve en yoğun zamanı olan geçiş döneminde olur. Peki, geçiş dönemi ne kadar sürer? Genellikle, aşağı yukarı bir saat. Şimdi tekrar hesap yapalım. Doğumun en yoğun kısmında, kasılma-genişlemeler altmış saniye kadar sürer ve iki ya da üç dakikada bir meydana gelirken, <span class="charoverride7">sen sadece, yirmi ila otuz dakika arası, kesikli dönüştürücü acı deneyimi yaşayacaksın.</span> Bu, doğumun en zorlayıcı kısmı için fena değildir.   </p>
			<p class="paragraf2">Şimdi sırada çok önemli bir soru var. Acı dalgalar halinde gelip gidiyor, önce zirveye tırmanıp sonra azalarak yok oluyorsa, bu dalgalar <span class="charoverride7">arasındaki</span> anlarda ne deneyimliyorsun? Bu soruyu sorduğumda bebek bekleyen ebeveynler genellikle tahmini olarak, “Dinlenme?”, “Toparlanma?” ya da “Acı olmaması?” gibi cevaplar verir. Evet, tabii ama aslında, kasılma-genişlemelerin arasındaki zaman dinlenmeden daha iyidir. Toparlanmadan daha iyidir. Acı olmamasından daha iyidir. Kasılma-gevşemeler arasındaki o zaman, <span class="charoverride7">zevk vericidir</span>. Derin bir rahatlık ve huzur zamanıdır.   </p>
			<p class="paragraf2">Doğum sürecinin tam ortasında rahatlık, huzur –ve hatta zevk– anları bulmak nasıl mümkün olabilir? Modern tıbbın doğuşundan uzun zaman öncesinden beri doğa bize, yoğun fiziksel hislerle başa çıkmak için birçok yol sağlamıştır. Böyle zamanlarda, hipotalamus ve hipofiz bezi, endorfin adı verilen ve doğal olarak oluşan uyuşturucu kimyasallar salgılar. Bunu daha önce, “koşucu coşkusu” adıyla duymuş olabilirsin. Endorfin hem ağrı kesici etkisi üretir, hem de yoğun fiziksel acıya karşı durabilmek için genel bir iyi ve sağlıklı olma hissi verir. Doğum sırasında endorfin doğrudan beynindeki uygun reseptörlere gider. Ve endorfinin, kimyasal olarak neye benzediğini biliyor musun? Morfin. Ve Demerol. Ve eroin. Bazı insanlar bu kimyasal yükselmenin coşkusunu yaşamak için –yasal olan ya da olmayan– her şeyi yapabilir. Ve sen doğum yaparken, bunu doğal olarak yaşarsın!   </p>
			<p class="paragraf2">Doğum sırasında vücudun aynı zamanda bol miktarda, acıyı azaltan ve cesareti güçlendiren, sükûnet ve bağlantı hormonu oksitoksin de salgılar. (Bu bölümün ikinci kısmında oksitoksinle ilgili daha fazla bilgi alacaksın.) Ünlü doktor Michel Odent bu hali, “başka bir gezegene gitmek” olarak tanımlar. Ebe ve öncü bir doğum eğitmeni olan Pam England buna, “doğum diyarına gitmek” der. Ben büyük bir sükûnet, rahatlık ve huzur içinde olacağını söylüyorum. Bunu nasıl adlandırırsan adlandır, doğum sırasında içindeki eczane zihin-bedenini bilimin bildiği en güçlü zevk vericilerden olan, bir de değil, <span class="charoverride7">iki</span> kimyasal maddeye boğar.   </p>
			<p class="resim"><span><img alt="3.jpg" class="_idgenpageitem7" src="image/3_fmt.jpeg"/></span>  </p>
			<p class="paragraf2">Bu doğruysa (ki doğrudur), neden doğum yapmak bu kadar kötü bir şöhrete sahip? Neden doğum sürecinin içinde var olan zevkli, rahatlık ve huzur dolu anlardan ya çok az bahsedilir ya da hiç bahsedilmez? Bunun sebebi genellikle, yoğun fiziksel his dalgaları arasındaki zamanlarda, bu sükûnet ve huzur anında, <span class="charoverride7">eğitilmemiş</span> zihnin –nasıl şu anda olacağını bilmeyen bir zihnin– “Tanrım, son kasılma çok kötüydü!” ya da “Bir sonrakiyle nasıl başa çıkacağım?” ya da “Bu ne zaman bitecek?” gibi korku dolu düşüncelerle tepki vermesidir.   </p>
			<p class="paragraf2"><span class="charoverride7">Geçmiş ya da gelecek hakkında bizi geren bir düşünce akımına kapıldığımızda, zihnimiz adrenalin salgılanmasını sağlar ve bizi bir stres reaksiyonu olan, kaç ya da savaş noktasına götürür. Böylece, sadece doğum sürecinin içinde bulunabilecek olan zevk, rahatlık ve huzur anlarını kaçırmakla kalmaz, aynı zamanda zihin buna bir acı katmanı daha ekler: bebeğimizi bize getiren sürece karşı çalışmaya başlamış oluruz. </span>Bu tedirgin ruh halinde, doğum Grafik C’de gördüğün gibi görünmeye başlar. Bunun nasıl olduğuna dair daha geniş açıklamaları bu bölümün ikinci kısmında göreceğiz.   </p>
			<p class="paragraf2">  </p>
			<p class="yildiz"><span><img alt="1.png" class="_idgenpageitem3" src="image/1_fmt8.jpeg"/></span>  </p>
			<p class="paragraf2">Çok sevdiğim arkadaşım Deborah’nın kızı Cara, doğum süreci esnasındaki bu zevki kaçırmamıştı. FODE kursunun ortalarına doğru Cara ve Luis doğumlarına katılmam için beni davet ederek onurlandırdılar. Elbette, otuz iki yıl önce benim ellerime doğmuş olan bu genç kadının doğum deneyimini paylaşmak konusunda çok heyecanlanmıştım ve bu olayın, arkadaşımı ilk kez bir büyükanneye dönüştürecek olması durumu daha da hoş hale getiriyordu.   </p>
			<p class="paragraf2">Cara’nın doğumu kısa –altı saat kadar– ve çok yoğundu. Bu sürenin büyük bir kısmında, artık doğum yapmayı seçtiği doğum merkezine gitme vaktinin geldiği açıkça belli olana kadar Cara ve Luis’in evindeydik. Merkeze vardığımızda, ebe bir doğum küvetini sıcak suyla doldurmuş, onu bekliyordu. Cara ilk itme ihtiyacını duyar duymaz küvete girdi. Suyun içine rahatça gömülüp her kasılma-genişlemeyle bebeği aşağı itme işini yaptı. Bir noktada Cara tek gözünü açtı, bana baktı ve rüya gibi bir sesle, “Nancy, haklıymışsın. Kasılmalar arasındaki zaman muhteşem. Bunu kaçırmadığıma çok memnunum” dedi.   </p>
			<p class="paragraf2">“Ben de kaçırmadığına çok memnunum tatlım” diye cevap verdim. Cara bir sonraki kasılma-genişlemeyle yeniden nefesine dönmeye çalıştığında, Deborah’yla birbirimize halden anlayan bakışlar attık. Cara ve Luis’in kızları ve Deborah’nın torunu olan Luna, bundan kırk beş dakika sonra doğdu.   </p>
			<p class="paragraf3">  </p>
			<p class="paragraf5"><span class="charoverride7">Bölüm iki: Korku  </span></p>
			<p class="paragraf3">  </p>
			<p class="arayazi2">Korku terk edildiğinde, geriye sadece hisler kalır.  </p>
			<p class="ara1">–Robert Brower  </p>
			<p class="paragraf3">  </p>
			<p class="paragraf2">Doğumdaki acıyı parçalarına ayırdığımıza göre, şimdi aynı yaklaşımı, doğumun dinamik ikilisinin diğer yarısı olan korku üzerinde de uygulayabiliriz. Haydi bu tartışma için sahneyi, farkındalığın doğumun normal fizyolojisine nasıl önemli bir katkıda bulunabileceğini araştırarak kuralım.  </p>
			<p class="arabaslik_sol">Doğuma bakış açımızı genişletmek: zihin-beden bağlantısı  </p>
			<p class="paragraf2">Elimde mavi bir kalemle sınıftaki beyaz tahtanın önünde durdum. Doğumdaki hisleri keşfetme sürecimizin bir parçası olarak, rahim grafiğine (Grafik A) bakıyorduk. Artık, bedenden zihne ilerleyerek ve beden-zihin yaklaşımına göre nasıl birlikte çalıştıklarına odaklanarak doğum konusundaki bakış açımızı genişletmemizin vakti gelmişti. Doğum yapmak, bedenin içindekini boşaltmak için yarattığı güçlü bir kas kasılmasından çok daha fazlasıdır.   </p>
			<p class="paragraf2">Sınıfa, “Rahim, kol ya da bacak kaslarımız gibi, gönüllü olarak kontrol edebileceğimiz bir kas değildir” dedim. “Peki rahmin kasılmasına ne sebep olur?”  </p>
			<p class="paragraf2">Bazı gönüllüler, çekingen bir sesle “Hormonlar?” dedi.  </p>
			<p class="paragraf2">“Evet. Doğru. Hormonlar. Ve özellikle de hangi hormon?”  </p>
			<p class="paragraf2">Kısa bir sessizlikten sonra biri, “Oksitoksin” dedi.  </p>
			<p class="paragraf2">“Bu da doğru. Peki, oksitoksin nereden gelir?” diye sordum, bunun zor bir soru olduğunu bilerek.   </p>
			<p class="paragraf2">“Hipofiz bezi?”  </p>
			<p class="paragraf2">“Kesinlikle. Peki, hipofiz bezi nerededir?”  </p>
			<p class="paragraf2">“Beyinde.”  </p>
			<p class="paragraf2">“Evet. Hipofiz bezi beyninde, gözlerinin hemen arkasındadır ve vücudun en önemli bezi olan hipotalamusa doğrudan bağlıdır. Aslında oksitoksini yapan, hipotalamusundur ve bu, hipofiz bezinin ön tarafına, depolanacağı ve doğum sırasında dolaşıma sokulacağı yere gider. Az sonra, bunu bilmenin de neden en az doğumun aşamalarını bilmek kadar önemli olduğunu anlayacaksınız.”  </p>
			<p class="paragraf2">“Acı ve algıyla ilgili olarak beyne küçük bir yolculuk yapmıştık ama şimdi ona daha yakından bakalım. Çünkü bu size pek mümkünmüş gibi görünmese de, doğum sadece rahimde gerçekleşmez. Daha geniş olan zihin-beden perspektifiyle bakarsak, doğum senfonisinin yöneticisi aslında beyindir. İnanılmaz derecede karmaşık ve tofuya<span class="dip"><a href="#footnote-225-9" id="footnote-225-9-backlink">9</a></span> benzeyen bir organımız olan, milyarlarca nöron ve trilyonlarca nöron bağlantısıyla bedenin yönetim merkezi olan beyin, bütün vücuduna yayılmış detaylı bir sinir lifi ağı aracılığıyla elektrik sinyalleri gönderir ve alır. Stanford Üniversitesi Tıp Fakültesi’nde moleküler ve hücresel fizyoloji alanında profesör olan Stephen J. Smith’e göre ‘Bir insan beyninde, sadece beyin zarında 125 trilyondan fazla sinaps (sinir kavşağı) bulunur. Bu yaklaşık olarak, Samanyolu galaksisindeki yıldız sayısının 1500 katına eşittir.’”  </p>
			<p class="paragraf2">Bu elektrik sinyallerinin bazıları hormon denen kimyasal ulakların salgılanmasını sağlar ve bu hormonlar, kan dolaşımı boyunca dolaşarak özellikle de bedendeki her organ üzerinde önemli değişikliklere sebep olur. Bu, kafanın içinde olan şeylerin bedeninde, beyninde ve onun ortağı olan zihninde olanlarla ayrıymış gibi görünse de, aslında birbiriyle bağlantılı bir bütün olan bedenin içinde dağıtıldığı anlamına gelir.   </p>
			<p class="paragraf2">Biraz da, bize gerçek zamanlı olarak beyindeki kan akışı değişikliklerini gösterebilen Fonksiyonel Manyetik Rezonans Görüntüleme (fMRI) gibi dikkate değer yeni beyin görüntüleme teknolojileri sayesinde sinir biliminin sınırları, geçtiğimiz birkaç on yıl içinde çok genişlemiştir. Hatta, yaşayan ve gelişen varlıklar olarak kim olduğumuza ve zihin ve bedenimizin nasıl birlikte çalıştığına dair tamamen yeni bir paradigma ortaya çıkmaktadır. Bölüm 4’te bahsedildiği gibi, bu yeni araştırmaların oldukça heyecan verici sonuçlarından biri de, meditatif disiplinlerin gerçekten de beynimizdeki nöron bağlantılarını yeniden düzenleyerek daha mutlu ve sağlıklı hayatlar yaşamamıza katkıda bulunduğu yönündedir.  </p>
			<p class="paragraf2">Kafatasımızın içinde taşıdığı bu organın, 650 milyon yıllık bir evrimin ürünü olduğunu hatırlamak bize yardımcı olabilir. 1950’lerde nörolog Paul MacLean beynin nasıl çalıştığını açıklamak üzere ‘üçlü beyin teorisi’ adını verdiği teorik bir model önerdi. Bu teori şu fikir üzerine kurulmuştu: beynimiz, üç ayrı beyin yerine tek bir beyne sahip olmamız için üç aşamada gelişmiştir. Bunlar sürüngen beyni, limbik beyin ve neokortekstir. Günümüzde sinir bilimi, MacLean’in teorisindeki birçok detayı değiştirmiş olsa da, üçlü beyin teorisi hâlâ beyindeki yapıları ve bunların insan davranışlarını nasıl etkilediğini anlama konusunda bize yardımcı olabilir.  </p>
			<p class="paragraf2"><span class="charoverride7">Sürüngen beyni</span>, beynin en eski parçasıdır. Kas hareketleri, denge ve kalp atışı, kan basıncı ve solunum gibi temel otonom fonksiyonlardan<span class="dip"><a href="#footnote-225-10" id="footnote-225-10-backlink">10</a></span> sorumludur. İçinde beyin sapı ve sürüngenlerde baskın olduğu görülen beyincik bulunur. Davranış açısından bakacak olursak, beynin bu kısmı agresif, bölgesini korumaya yönelik ve dürtüseldir ve hatalarından ders çıkarmaz. Limbik ya da <span class="charoverride7">memeli</span> beyni duygular, dikkat ve duygularla bağlantılı anıların bulunduğu öncelikli alandır ve memelilerde hâkim olduğu görülür. Hem yavruları beslemek, dövüşmek, kaçmak ve cinsel davranışlar gibi içgüdüler, hem de insanlarla bağlantıda ve sakin olmak ve ilgilenilmek gibi içgüdüsel, sosyal ve duygusal ihtiyaçlarımızın kökleri buradadır.  </p>
			<p class="paragraf2">Yapısal olarak limbik beyin en temel bez olan ve hem oksitoksin hem de sonunda adrenalin üretimiyle sonuçlanan kademeli bir hormonlar geçidinin öncüsü olan CRH’yi üreten hipotalamustan, dışsal görselleri depolanmış anılarla kıyaslayan hipokampüsten ve hipokampüs bir tehlike sezdiğinde vücudu kaç ya da savaş tepkisini uyandıracak olan kimyasallara boğmak üzere sinyaller gönderen amigdaladan oluşur.  </p>
			<p class="paragraf2">Beynin üçüncü bölümü olan <span class="charoverride7">neokorteks</span>, özellikle de prefrontal korteks ya da yeni memeli beyni, üçü arasında en yeni olandır. Kavramsal mantık yürütme, dil, öğrenme ve hatırlama, içe dönüş ve sezgi gibi daha yüksek bilişsel yeteneklerimizden sorumludur. Beynimizin bu parçası düşünen ve gelecek için endişelenen, düşünen ve geçmişi analiz eden, planlar yapan, mantıklı tartışmalar yürüten ve sorun çözme girişimlerinde bulunan parçasıdır.   </p>
			<p class="paragraf2">Beynimizin bu üç parçası, devasa bir nöron ağıyla birbirine bağlıdır. Bizler beynimizin en yeni parçası olan ve mantıklı düşünen neokorteksin yönetici olduğuna inanmayı istesek de, duygularımızın merkezi olan limbik sistemin de davranışlarımızı kolaylıkla yönlendirebildiği bilinmektedir. (Trafikte birinin diğerine yol vermesi ya da vermemesi üzerine çıkan tartışmalar bunun için çok iyi bir örnektir.) Beynimizin bu üç alanı hep birlikte bizler günlük hayatın içinden geçer, birbirimizden bir şeyler öğrenir ve kendimizi kültürümüze, dilimize, bize özgü kişisel ve duygusal tarihimize ve mizacımıza göre birbirimize ve çevremize uyumlu hale getirirken deneyimimizi baştan aşağı şekillendirir. Tüm bunlar, kendimize ve etrafımızdaki dünyaya bakış açımıza katkıda bulunur.  </p>
			<p class="arabaslik_sol">Otonom sinir sistemi  </p>
			<p class="solkucuk4">Parasempatik bölüm: Sükûnet ve bağlantı  </p>
			<p class="paragraf2">Beyninde, bedeninin aktivitelerini düzenleyen birçok sistem vardır. Otonom Sinir Sistemi (OSS), yani istemsiz beden süreçlerini yöneten kısım, zihin beden bağlantısını ve doğum için farkındalık eğitiminin değerini anlamamız için en önemli parçadır. OSS’nin iki bölümü vardır: <span class="charoverride7">parasempatik sinir sistemi</span> (PSS) ve <span class="charoverride7">sempatik sinir sistemi</span> (SSS). En önemli oyuncusu oksitoksin hormonu olan parasempatik sinir sistemi, dünya çapında bir otorite olan Doktor Kerstin Uvnäs Moberg’in, “sükûnet ve bağlantı sistemi” dediği sistemdir.<span class="dip"><a href="#footnote-225-11" id="footnote-225-11-backlink">11</a></span> Oksitoksin üzerine kurulu olan bu sistem güven ve merak, büyüme ve iyileşme, memnuniyet ve pozitif sosyal etkileşimler ve duygularla ilişkilendirilir. (Bazıları buna, “yaklaşım” sistemi der.)  </p>
			<p class="paragraf2">Diğer bölüm olan sempatik sinir sistemi, adrenalin, noradrenalin (bazen epinefrin ve norepinefrin de denir) ve kortizol adlı stres hormonlarını kullanarak kaç ya da savaş tepkisini kontrol eder. Biz genellikle bu hormonlar koleksiyonundan sadece adrenalin olarak bahsederiz. Korku tarafından tetiklenen kaç ya da savaş tepkisi, hayatta kalma konusunda bir tehdit olarak algıladığımız her şeye karşı kendimizi savunmamıza ya da oradan kaçmamıza yardım eder.   </p>
			<p class="paragraf2"> Vücutlarımız hem içsel hem dışsal dünyayı nasıl algıladığımıza bağlı olarak, sürekli karmaşık ve daima değişen bir dengeleme ve yeniden dengeleme dansıyla, parasempatik ve sempatik sinir sistemleri arasında geçiş yapar. İki sistem de hipotalamus aracılığıyla çalışır ve varoluşumuzun devamı için hayati önem taşır: hem savunma mekanizmalarımızı kullanabilmemiz, hem de yeniden dengelenmemiz, dinlenmemiz, kendimizi toplamamız, yeniden bağlantı kurmamız ve iyileşmemiz gereklidir; yoksa uzun süre hayatta kalamayız. Doğum esnasında baskın varoluş halinin sükûnet ve bağlantı sistemi olmasını sağlamak çok önemlidir fakat birazdan göreceğin gibi, kaç ya da savaş sisteminin oynayacağı çok temel bir rol de vardır. İdeal olan, içinde yaşadığımız şey olan hayatımızın temel çizgisinin de bu sükûnet ve bağlantı topraklarında olmasıdır.   </p>
			<p class="paragraf2">Gördüğümüz gibi, parasempatik sükûnet ve bağlantı sistemi baskın olduğunda, kendimizi huzurlu, tatminli, sakin, mutlu, açık, arkadaş canlısı, rahat, gevşek, cömert, derin düşünmeye eğilimli, güvende, güvenli ve dengeli hissederiz. (Sükûnet ve bağlantı sistemini düşündüğümde genellikle gözümün önüne ceylanlar ve antiloplar etrafta gezinirken huzurla, sakince birbirlerini temizleyen bir babun sürüsünü getiririm.) Oksitoksin yani sükûnet ve bağlantı seviyeleri yüksekken, acıya dayanıklılığımız daha yüksektir; kendimizi daha cesur hissederiz ve öğrenmeye daha açığızdır. Oksitoksin, kadın ve erkek orgazmına da katkıda bulunur ve seviştikten sonra bizi şefkatli hale getirip sarılma isteğini tetikleyen ya da bir masajdan sonra rahatlamamızı sağlayan şeydir. Bizi kalıcı sosyal bağlar kurmamız, bebeklerimize ve partnerlerimize âşık olmamız (ve âşık kalmamız) konularında cesaretlendirir. Emzirme süreci boyunca sütün gelmeye devam etmesini tetikler ve bizim amaçlarımız için en önemli görevi, doğum sırasında rahmin hücrelerinin kasılmasını ve zaman içinde kısalmasını sağlayan şey olmasıdır.   </p>
			<p class="paragraf2">Oksitoksin sahneye, doğumun ilk aşamasında girer.<span class="dip"><a href="#footnote-225-12" id="footnote-225-12-backlink">12</a></span> Hipofiz bezinin ön cephesinden küçük küçük salgılanan oksitoksin, kan dolaşımın boyunca vücudunun tüm parçalarına doğru akar. Rahim atardamarlarından rahme doğru seyahat ederken (tekrar Grafik A’ya bakabilirsin), oksitoksin açısından zengin kan, rahim kası hücrelerinin yüzeyindeki reseptörlere ulaşır ve bunu yaptığında, bu kas hücrelerini kısalmaları için uyarır. Doğum sırasında oksitoksinin akabilmesi için uygun koşulları yaratabildiğinde, rahmindeki tüm kas lifleri kuvvetlice ve iyi koordine edilmiş, düzenli bir modelle kasılır.   </p>
			<p class="paragraf2">Bu canımızı yaksa bile istediğimiz şey tam olarak budur: düzenli, sık ve etkili biçimde kasılan güçlü bir rahim kası; çünkü bebeğini mümkün olduğunca verimli ve hızlı biçimde kollarına almanı sağlayacak şey budur. Vücudunu bir sürü oksitoksin üretmesi için cesaretlendiren koşullar arasında, hem doğum esnasındaki dış ortam (Bunlara Bölüm 16’da daha yakından bakacağız), hem de zihninin ne halde olduğundan derinden etkilenen içsel doğum ortamın vardır. Göreceğin gibi, doğum konusunda farkındalık pratiğinin en önemli olduğu nokta budur.   </p>
			<p class="solkucuk">Sempatik bölüm: Kaç ya da savaş  </p>
			<p class="paragraf2">Otonom sinir sisteminin diğer parçası kaç ya da savaş içgüdüsünden veya “stres tepkisinden” sorumlu olan sempatik sinir sistemindir. Stres bugünlerde dikkatleri sükûnet ve bağlantıdan çok daha fazla üzerine topluyor ve bunun sebebi kısmen, modern günlük hayatta çok fazla stres olduğu için fiziksel ve zihinsel sağlığın korunabilmesinde önemli bir faktör haline gelmiş olmasıdır. Stres, hem beklenmedik bir işten çıkarılma ya da ailede bir hastalık gibi dışsal bir olay tarafından, hem de vücutta hissedilen acı, örneğin doğum acısı gibi içsel bir olay tarafından tetiklenebilir.   </p>
			<p class="paragraf2">Stres normal hayatın bir parçasıdır ve <span class="charoverride7">dünyadaki bütün farkı yaratan tek şey</span>, ister içsel ister dışsal olsun, <span class="charoverride7">bir stres kaynağına nasıl baktığımızdır</span>. Örneğin işten kovulmam çok stresli bir durumdur. Fakat bu olayı, bütün varoluşum karşısındaki tam ve kesin bir tehdit olarak görürsem, ümitsizliğe kapılıp depresyona girebilir ya da eyleme geçemeyecek kadar endişelenebilirim. Endişe ve depresyon gibi üzücü zihinsel durumlara kendimi kaptırırsam, dengemi o kadar kaybederim ki net biçimde görmem ve akıllıca bir eylem planı üzerinde karar vermem mümkün olmaz.   </p>
			<p class="paragraf2">Ama işten çıkarılırsam ve içinde belki de biraz öfke ve korku barındıran kısa bir kafa karışıklığı sürecinden sonra tekrar dengelenmek için farkındalık pratiğimi kullanabilirsem bu talihsiz deneyimi bütünüyle varlığımı tehdit eden bir şey olarak değil, üstesinden gelmem gereken bir zorluk olarak görebilirim. Belki başka bir iş, hatta eski işimden daha çok seveceğim bir iş bulabilirim. Belki de bu işten çıkarılmayı okula dönmek, kariyer değişikliği yapmak ya da kendi işimi kurmak için bir fırsat olarak kullanırım. İşte bu, farkındalık pratiğinin istemediğimiz şeyler karşısında kullanımımıza sunduğu <span class="charoverride7">içsel dayanıklılıktır</span>. İşten çıkarılma konusunda bir seçim şansım yoktu; bu sadece oldu. Ama kendi algım, hayatımdaki bu stresli olaya bakış açım konusunda kesinlikle seçim şansına sahibim.   </p>
			<p class="paragraf2">Bir açıdan, bu bir derece meselesidir. Birçok araştırma stres ya da endişenin kronik hale gelmesinin kalp hastalığına, yüksek tansiyona, astıma, uykusuzluğa, migren ağrılarına, hassas bağırsak sendromu gibi sindirim zorluklarına, kilo sorunlarına, boyun ve sırt ağrısına ve bağışıklık sistemi fonksiyonlarının düşmesine katkıda bulunan bir faktör olduğunu gösterir. Ve ayrıca, stresin fiziksel iyiliğimiz üzerinde de çok gerçek etkileri vardır. Kendimizi endişeli, tedirgin ya da çoğu zaman gergin hissetmemize ve bazen panik ataklara ve öfke patlamalarına kaptırmamıza sebep olabilir. Stres aynı zamanda bizi depresyon ve umutsuzluğa da sürükleyebilir.   </p>
			<p class="paragraf2">Hamilelikle ilgili stres, sadece doğum öncesi dönemi değil aynı zamanda, doğum deneyiminin kalitesindeki düşüş, postpartum (doğum sonrası) depresyonunda artış, anne ve bebek arasındaki bağlantının kalitesinde düşüş, doğum sonrası çiftler arasındaki anlaşmazlıklar ve çocuğun nörokognitif gelişiminin normalin altında olması gibi konuları da etkiler. Kısaca, günlük hayatımızda çokça stres olması, hamile olsak da olmasak da çok mutlu ya da sağlıklı olmamamızı sağlayabilir.   </p>
			<p class="paragraf2">Farkındalık pratiği de bu noktada devreye girer. Araştırmalar, farkındalık pratiğinin stres, kronik ağrı, hastalıklar, depresyon, endişe ve birçok başka olumsuz durumla baş etmek için bize yardımcı olduğunu kanıtlıyor. Aynı zamanda beyni ve bağışıklık fonksiyonlarını da geliştiriyor. 2010 yılında meslektaşım Larissa Duncan’la birlikte yayınladığımız bir araştırma, FODE kursuna katılan hamile kadınların kursu tamamladıktan sonra endişe ve depresyon konularında bir azalma ve pozitif duygularda artış deneyimlediğini gösteriyor.<span class="dip"><a href="#footnote-225-13" id="footnote-225-13-backlink">13</a></span> Farkındalık pratiğinin hamilelik, doğum ve doğum sonrası dönemde sağlığımızı ve genel olarak iyi olmamızı nasıl etkilediği konusunda hâlâ öğreneceğimiz çok şey olsa da, farkındalık meditasyonu pratiğine başlayan birçok insanın, ki bunların arasında hamile kadınlar da vardır, ölçülebilir faydalar gördüğü de çok açıktır.   </p>
			<p class="paragraf2">Fiziksel acı gibi, kaç ya da savaş sistemi de kötü bir şey değildir. Biz evrimleşirken stres tepkisi ani bir tehditle, mesela önümüzde beliriveren bir kaplanla baş etmek için tasarlanmıştır. Maymunlar bir kaplan gördüğünde, hemen oradan kaçacaklarına emin olabilirsin ve bunu ellerinden geldiğince hızlı yaparlar. Stresin amacı, eylem yoluyla boşaltılmaktır: bir şeylerin peşinden koşup öğlen yemeğimize saldırırız (savaş) ya da başka birinin öğlen yemeği olmamak için koşarız (kaç). Egzersiz yapmanın stresi düşürmeye yardımcı olmasının sebebi budur.  </p>
			<p class="paragraf2">Bu kaç ya da savaş tepkisinin <span class="charoverride7">hızlı</span> olması gerekir. Hipokampüs tehdit olabilecek bir şey algıladığında amigdala hemen alarm borusunu çalar, yönetici bez olan hipotalamusun hipofiz bezine sinyal göndermesini sağlar ve hipofiz bezi de kan dolaşımı aracılığıyla böbreklerimizin üstünde bulunan böbreküstü bezlerine nörokimyasal sinyaller yollayarak bedenimizi, tüm fizyolojik yapısını kökten değiştiren adrenaline boğar. (Bu bir beden-zihin bağlantısı değilse, başka neyin örnek olabileceğini düşünmekte zorlanıyorum.) Kalp atışlarımız ve kan basıncımız yükselir, nefesimiz hızlanır, avuç içlerimiz terler; kan dağılımı bizi kaçmaya ya da savaşmaya hazırlamak için iskeletin büyük kaslarının etrafında yoğunlaşır, ufukta daha fazla tehdit olup olmadığını görebilmemiz için gözbebeklerimiz büyür ve omuzlarımız ve dizlerimiz eyleme geçme hazırlığıyla gerilir. Tamamen alarm halindeyizdir ve bu rahatsız edici olduğu çok açık olan zihin durumuna “korku” deriz. Bu nörokimyasal akış milisaniyeler içinde, daha yeni ve daha yavaş olan, beynimizin daha mantıklı ve düşünen parçası neokorteks eyleme geçemeden önce, daha eski memeli beynimiz, yani limbik sistemin derinliklerinde gerçekleşir.   </p>
			<p class="paragraf2">Modern hayatta stres genellikle zihnimizdeki kaplanlar tarafından tetiklenir; bu iş konusunda bir teslim tarihi, bir toplantıya geç kalmak, trafik ya da sevdiği biriyle bir anlaşmazlık yaşamak olabilir. Bebek bekleyen çiftlere FODE kursuna neden katılmak istediklerini sorduğumda genellikle, doğum için hazırlanmanın yanı sıra, stresle daha iyi başa çıkabilmek istediklerini ve meditasyon pratiğinin bu konuda onlara yardımcı olabileceğini duyduklarını söylerler. Bu bebek bekleyen ebeveynler, şu an <span class="charoverride7">ve</span> doğum için stresi azaltma araçlarına ihtiyaçları olduğunu fark etmiştir ve ayrıca, stresli bir ebeveynin çocuk için de çok iyi bir şey olmadığını bilirler. Bebek gelmeden önce, şimdiden stres üzerinde çalışmaya başlamak çok akıllıca bir hamledir.   </p>
			<p class="arabaslik_sol">Daha fazla sükûnet ve bağlantın daha az kaç ya da savaş  </p>
			<p class="paragraf2">Evrimsel geçmişimiz sebebiyle –tehlike karşısında alarma geçme ihtiyacımız yüzünden– insanlar olarak bizim negatifliğe karşı bir önyargımız vardır. Nöropsikolog ve meditasyon hocası Rick Hanson’ın söylediği gibi, “Beynin öncelikli olarak hoş olmayan deneyimleri tarar, kaydeder, depolar, hatırlar ve tepki verir... Negatif deneyimler konusunda yapışkan bant, pozitif deneyimler konusunda teflon gibidir.”<span class="dip"><a href="#footnote-225-14" id="footnote-225-14-backlink">14</a></span><span class="charoverride15"> </span>  </p>
			<p class="paragraf2">Bu konudaki iyi haber, zihnimizin bizi alarma geçirme –ve orada tutma– eğilimini etkileyebilecek bir yola sahip olmamız ve bunun, gerçekten de burnumuzun dibinde olmasıdır. Şu ana attığımız çapa olan nefes aslında parasempatik ve sempatik sinir sistemleri arasındaki bağlantıdır. Ve nefes alıp <span class="charoverride7">nefes aldığımızın farkında olduğumuzda</span> ve nefes verip <span class="charoverride7">nefes verdiğimizin farkında olduğumuzda</span>, limbik beynimizin kaç ya da savaş tepkisellik döngüsüne farkındalığı –ki bu yepyeni bir bileşendir– eklemiş oluruz.   </p>
			<p class="paragraf2">Bedenimizde ne hissettiğimizi, duygularımızı ve zihnimizden geçen düşünceleri <span class="charoverride7">fark ederek</span>, farkındalığı seçeriz. Farkındalığı nefese yönlendirerek en zorlayıcı koşullar altında, örneğin bir bebeğin doğumu sırasında bile bir miktar denge, sükûnet ve iç huzuru bulabilirsin.   </p>
			<p class="arabaslik_sol">Doğum sırasında kaç ya da savaş  </p>
			<p class="paragraf2">Peki doğum sırasında stres tepkisi tetiklenirse ne olur? Birkaç şey birden olur. Öncelikle ve en önemlisi, kaç ya da savaş yüzünden salgılanan adrenalin <span class="charoverride7">hipotalamusundaki oksitoksin üreten nöronları baskılar </span>ve en çok ihtiyaç duyduğun anda, rahmine giden oksitoksin miktarını düşürür. İkinci olarak, kaç ya da savaş tepkisinin etkisiyle kan dağılımının yeniden düzenlenmesi, rahim atardamarlarının daralmasına sebep olur ve rahme oksitoksin taşıyabilecek olan kan kaçma ya da savaşma tepkisine hazırlanmak için vücudun büyük kaslarına yönlendirilir. Peki bunun sonucu nedir? Doğum kasılmaları daha zayıf, birbirinden daha uzak ve daha düzensiz hale gelir. Rahme giden kan akışındaki düşüş, kas hücrelerinin eylemlerinden arta kalan bir atık madde olan laktik asidin oluşmasına sebep olur; bu da doğumu daha uzun ve acı verici hale getirerek ilaç ve teknolojiye ihtiyaç duyma ihtimalini yükseltir.   </p>
			<p class="resim1"><span><img alt="4.jpg" class="_idgenpageitem8" src="image/4_fmt.jpeg"/></span>  </p>
			<p class="paragraf2">Milyonlarca yıllık evrim süreci, bizi ve diğer tüm memeli dişilerini, doğum sırasında rahatsız edildiği takdirde böyle davranmak üzere programlamıştır. Doğum yaparken bir kaplandan kaçmak zorunda kalırsan, kaç ya da savaş mekanizmasının devreye girip süreci yavaşlatması, hatta durdurması iyi bir şeydir. Adrenalin yoluyla hayatta kalma güdüsü kesinlikle doğum için gerekli olan oksitoksin temelli sükûnet ve bağlantı temelini bastırır.   </p>
			<p class="paragraf2">İşi kadınlara doğum yaptırmak olan kişiler, korkunun normal doğum sürecini nasıl aksatabileceğini çok iyi bilir. Hamile bir kadının doğumhaneyi arayıp kasılmalarının düzenli, güçlü ve sık olduğunu, hastaneye gelmek üzere yola çıktığını söyledikten sonra, hastaneye vardığında doğumunun yavaşlayıp neredeyse durmuş gibi görünmesi hiç de rastlanmayan bir durum değildir. Kadın gerçek anlamda doğumun ilk aşamasına girmeden önce, bir araba yolculuğundan kaynaklanan endişe ve onun için tanıdık olmayan hastane ortamı bazen doğumu, en azından bir süre için durdurabilir. “Mümkün olduğunca evde kalma” tavsiyesi de, kısmen bu tip bir kesintiyi engelleme çabasından kaynaklanır. Doğumunu ister evde, ister hastanede ya da bir doğum merkezinde yap, doğum ortamını güvenli bir yer olarak algılaman çok önemlidir.   </p>
			<p class="paragraf2">Doğumhanelerde genellikle gerçek kaplanlar gezmese de, modern doğum bakımı alanında kaplana benzeyen bazı çok gerçek durumlarla karşılaşabilirsin ve bu hayat değiştirici yolculukta yolumuzu biraz sükûnet ve bilgelikle bulmak istiyorsak, bunların farkında olmamız gerekir. Bunu söylemek üzücü ve rahatsız edici olsa da, günümüzde Amerika Birleşik Devletleri’ndeki doğum bakım hizmetleri normal, sağlıklı bir hamile kadına olabildiğince uygun değildir ve Bölüm 16’da doğum deneyimin sırasında bu dış etkenlerle olabilecek en iyi ilişkiyi kurman için farkındalık pratiğini kullanmanın yollarına bakacağız.  </p>
			<p class="paragraf2">Fakat doğum sırasında dikkat etmemiz gereken diğer koşullar, içsel olanlar, yani zihnimizin içinde taşıyor olabileceğimiz kaplanlardır. Elbette doğumun senin umduğun ya da beklediğin gibi gideceğinin hiçbir garantisi yoktur, ama hamilelik döneminde farkındalık pratiğini geliştirerek, içsel kaplanlarını evcilleştirme ve normal fizyolojik işleyişini devam ettirme konusunda çok önemli bir adım atmış olursun. Farkındalık uygulaması sayesinde düşünen zihni, tüm o hayali kaplanları yaratan zihni serbest bırakmayı ve daha derindeki limbik beynimizin yapmayı çok iyi bildiği işini tamamen yapmasına, bebeğimizi doğurmak için öncelikli olarak ihtiyaç duyduğumuz oksitoksin hormonunu üretip kan dolaşımımıza karıştırmasına izin vermeyi öğreniriz. Farkındalık bu şekilde bize, nasıl kendi kendimize engel olmayabileceğimizi öğretir.   </p>
			<p class="paragraf2">Sarah’nın deneyimi, farkındalık pratiğinin acı ve korkudan kurtulmamıza nasıl yardım edebileceğine dair çok iyi bir örnektir. İlk bebeğine hamile olan Sarah, yoğun bir sırt ağrısı çekiyordu. Bir akşam sınıfta, “Biliyor musun, beynimin nasıl hayranlık verici bir yaratıcılığa sahip olduğunu anlamaya başlıyorum. Geçen akşam çiş yapmak için kalktım ve bir anda <span class="charoverride7">her şey</span> hakkında endişelenmeye başladım. Sırt ağrım yüzünden doğumdaki acılarımın çok daha kötü olacağından endişelendim. Doğumda ilaç kullanmak zorunda kalacağımdan endişelendim ve hepiniz bunu yapmayı ne kadar istemediğimi biliyorsunuz. Sırt ağrımın doğumdan sonra geçmemesinden ve ben bebeğe bakamadığım için annemin gelip bizimle yaşamak zorunda kalmasından endişelendim. Doğumdan sonra sırt ağrılarım için ağrı kesici almak zorunda kalmaktan ve bu yüzden bebeğimi emzirememekten korktum. Gelecek hakkında bunca fantezi; bu inanılmazdı. Zihnim durmadan korku üreten bir makineye dönüşmüştü!” dedi.   </p>
			<p class="paragraf2">Sarah şöyle devam etti: “Sonra nefesimi hatırladım ve çalışmaya başladım. Orada yere uzandım ve düşündüğümü fark ettiğim her seferinde, düşünceleri serbest bırakıp tekrar nefesime döndüm. <span class="charoverride7">Düşüncelerimin sadece düşünce olduklarını</span>, zihnimin yaptığı bir şey olduklarını ve onları çok da ciddiye almamam gerektiğini görebiliyordum! Sonra uykuya daldım. Bu harikaydı.”  </p>
			<p class="paragraf2">Sarah, farkındalık pratiğini korku dolu düşünceler üzerinde çalışmak için kullanabileceğini fark etmenin yanı sıra, bunu sırt ağrıları üzerinde çalışmak için de kullanabileceğini anladı. Günlük hayatına daha fazla dikkat ederek, gün içinde sırt ağrısının oldukça katlanılabilir olduğu ve hatta hiç sırt ağrısı hissetmediği anlar olduğunu gördü. Sırt ağrısını farkındalık pratiğini uygulamak için bir fırsat olarak gören Sarah acısına kabul ve nezaketle yaklaşmanın bir yolunu buldu. Sarah’nın doğuma girdiğinde, olanı olduğu haliyle kabul etmek konusunda epeyce iç huzuru geliştirmiş olduğunu söylersem, ona haksızlık etmiş olmam.   </p>
			<p class="paragraf2">Kim’in doğum deneyimi de farkındalığın işbaşında olduğu bir başka örnek. Doğum yapmayı düşündüğü hastanede, bir arkadaşının doğumuna katılan Kim, arkadaşına verilen stajyer doğum uzmanından çok hoşlanmamıştı. FODE kursu boyunca Kim sık sık, doğuma girdiğinde o doktorun görev başında olmasından endişelendiğini söylemişti. Kim, hayali kaplanı olan doktoru her düşündüğünde stres tepkisiyle bağlantılı tüm hisler bedeninden geçiyordu. Zaman içinde Kim, korkusunu duygusal bir kasılma olarak görmeye başladı ve onun üzerinde de, doğum kasılmalarının fiziksel acısıyla çalıştığı gibi; birlikte nefes alarak, gözlemleyerek, kabul ederek ve olduğu gibi olmasına izin vererek çalışabileceğini anladı. Farkındalık pratiği güçlendikçe, Kim doktor konusundaki korkusunu idare edilebilir hale getirdi.   </p>
			<p class="paragraf2">Kim, tahmini doğum tarihinden bir hafta kadar sonra doğuma gitti. Hastaneye vardığında dokuz santim genişlemişti. O akşam hastane çok kalabalıktı ve Kim’in doğum yapması için tek uygun yer bir acil servis odasıydı. Hemşire hızla onu oraya yatırdıktan sonra doktoru bulmaya gitti. Birkaç dakika sonra kapı açıldığında, sence içeri kim girdi? Elbette gelen, aylardır endişelerinin merkezinde olan doktordan başkası değildi.  </p>
			<p class="paragraf2">Kim bu konudaki içsel deneyimini şöyle anlatıyordu: “Farkındalık pratiğimin, ona en ihtiyacım olan anda devreye girmesi inanılmazdı. Doktor içeri girdi; ona şöyle bir baktım ve kendime sakince, ‘Ah, demek sensin. Ben şu an bununla uğraşamayacak kadar meşgulüm ve doğum yapmaya çalışıyorum. Bu meseleye takılmayacağım’ dedim. Sadece itmeye devam ettim ve Miriam bundan bir saat sonra doğdu. Ve çok komik bir şey söyleyeyim mi? Adamın hiç de fena biri olmadığı ortaya çıktı.”  </p>
			<p class="arabaslik_sol">Cenin itme refleksi  </p>
			<p class="paragraf2">Stres tepkisi sonucunda üretilen adrenalin, doğumun ilk aşamasında (burada kaplanın gerçek olmadığını varsayıyoruz) istenen bir şey olmasa da, doğumun ikinci aşamasının sonunda, doğumdan hemen önce bir adrenalin baskını gereken tek şey olabilir. Bedenin doğum sürecinin zirvesine doğru ilerlerken, çok çarpıcı bir şey olur. Doğa, sanki o andaki incinebilirliğimizi sezmiş gibi, çok miktarda adrenalin salgılayarak kan şekerinin yükselmesine sebep olur ve rahminin zaten yapmakta olduğu işe daha büyük bir güç katan, itmek için kullandığın istemli kaslarına daha fazla enerji ve kan akışı sağlar. Bu, evrimsel açıdan mantıklıdır: doğum yapmaya bu kadar yakın olduğunda, doğum yapan bir hayvan için en güvenli şey, bebeği olabildiğince hızlı doğurmasıdır. Bir maraton koşucusunun, ipi göğüslemek için son bir enerji atağına girmesi gibi, doğum yapan anne de daha önce bildiği her şeyin ötesinde bir güç ve kuvvet baskınına uğrayabilir. Fransız doktor Michel Odent bu olaya, Cenin İtme Refleksi adını vermiştir.  </p>
			<p class="paragraf2">İlk bebeğini doğururken Nicole’e eşlik edişimi hatırlıyorum. Nicole bebeğini dışarı çıkarmak için tüm gücüyle itiyor ve bebek ilerliyordu ama hareketleri yavaştı. Üç buçuk saatlik süreç boyunca rahminin daha güçlü kasılmasını ve bebeğinin doğabilmesi için pelvisinin olabildiğince açılmasını sağlamak üzere birçok pozisyonu –çömelmek, doğum topunun ve doğum sandalyesinin üstüne oturmak, duşta kalmak, eller ve dizler üzerinde yatakta durmak– denedik. Nicole iyi itse ve bebekte herhangi bir sorun sinyali olmasa da, Nicole’ün gücünün sınırsız olmadığını biliyordum. Bir ebe olarak görevim, hem annenin hem de bebeğin bu süreçten güvenle ve sağlıklı biçimde geçmesini sağlayacak koşulları oluşturmaktır ve bunun en iyi yolu genellikle sabır ve dikkatle beklemek olsa da, bunun akıllıca eylemlerle dengelenmesi gerekir. Nicole’ün ilaçsız bir doğum deneyimi istediğini biliyordum ama beklemenin de doğuracağı sonuçlar vardır. Endişeden çok bir temkinli olma hissiyle, artık onunla konuşma zamanının geldiğini hissettim.   </p>
			<p class="paragraf2">“Nicole, ortada hiçbir problem yok, ama bu iş biraz uzun sürüyor ve ben senin nasıl olduğunu bilmek istiyorum. Ben devam etme konusunda rahatım, ama bana ne kadar enerjin olduğunu söyle. Şu anda ittiğin gibi itmeye devam etmek istiyor musun?”  </p>
			<p class="paragraf2">Nicole şöyle cevap verdi; “Epeyce yoruldum. Ve cesaretimi kaybettim. Seçeneklerim neler?” Sorduğu, çok iyi bir soruydu.  </p>
			<p class="paragraf2">“Kasılmalarının gücünü birazcık artırmak için sana biraz sentetik oksitoksin vermeyi deneyebiliriz. Bunu güvenli biçimde yapabilmemiz için, şu an sana serum vermeye ve fetüs monitörünü kullanmaya başlamamız gerekiyor. Ya da yedek doktoru çağırırım ve o sana vakum ya da forsepsle doğum yaptırmayı deneyebilir.”  </p>
			<p class="paragraf2">“Peki bunlar işe yaramazsa?” diye sordu Nicole.   </p>
			<p class="paragraf2">“Şey” dedim yumuşak bir sesle, “tabii sezaryen de her zaman bir seçenek...”  </p>
			<p class="paragraf2">Ben bu kelimeleri söylediğim anda, Nicole dimdik oturmaya başladı. Hiç istemediği bir gelecek senaryosunu gördü ve ateşli bir kararlılıkla gürleşmiş bir sesle, “Sadece bu lanet bebeğin dışarı çıkmasını istiyorum!” dedi. Damarlarında, yoğunlaşmış zihnini destekleyen adrenalinin dolaşmasıyla Nicole, güzel kızı Liza’yı on dakikadan daha kısa süre sonra, üç güçlü itmenin sonucunda dünyaya getirdi.   </p>
			<p class="arabaslik_sol">Doğum: tehdit mi, yoksa zorluk mu?  </p>
			<p class="paragraf2">Hepsi için olmasa da çoğu kadın için hayatına bir bebeğin girmesi mutluluk verici bir olaydır. Ama doğumun –o bebeği dünyaya getirme <span class="charoverride7">sürecinin</span>– içinde genellikle biraz korku ve endişe barındırdığını söylemek haksızlık olmaz.   </p>
			<p class="paragraf2">Bu, bunun kötü bir şey olmasını gerektirmez. Çünkü acı gibi, korku ve endişe de dikkatimizi odaklamamıza yardımcı olabilir. Bir kadının, hamileliğinin bir noktasında bebeğinin sağlığı hakkında endişeli bir düşünceye ya da doğum süreciyle nasıl başa çıkacağına dair gergin bir meraka sahip olmaması, nadir görülen bir durumdur. Partnerler de epeyce endişelenebilir; partnerlerinin ve bebeğin sağlığı ve zamanı geldiğinde ne yapmaları gerektiğini bilip bilemeyecekleri gibi konularda endişelenirler. Bu, bir kadın ve partneri için hamileliğin normal duygusal paketinin bir parçasıdır.   </p>
			<p class="paragraf2">Korkularımızın dereceleri ve sebepleri çok farklı olabilse de, korkunun bedendeki <span class="charoverride7">fizyolojik</span> dışavurumu evrenseldir. Korku, korkudur ve endişelendiğimiz ya da korktuğumuz zaman, bedenimizde akan şey oksitoksin değil, adrenalindir. Doğum konusundaki korkumuzu tamamen yok etmeye çalışmamız gerekmez; hatta denesek bile muhtemelen bunu yapamayız. Ama ortaya çıktığında ya da çıkarsa çalışmak için farkındalık becerilerimizi geliştirebiliriz. Korku, zihnimizin bir şeyi belli bir biçimde algılaması ve yorumlamasıyla başladığına göre, doğum için hazırlanmaya, zihnimize dikkat ederek başlayabiliriz. Ne derler bilirsin, “Bir şeyi olduğu gibi görmezsin; sen nasılsan öyle görürsün.”   </p>
			<p class="paragraf2">Bir adam ve bir yılan hakkındaki bir halk hikâyesi bu noktayı çok hoş biçimde anlatır. Bir adam, karanlık ve yağmurlu bir gecede, bir köy yolunda yürürken bir anda yerde uzun, kıvrımlı bir şey görmüş. Hemen, “Yılan!” diye düşünmüş. Yılanın zehirli olduğuna inanan adamın zihni korku dolu senaryolarla dolmuş; yılanın onu sokacağını, tek başına bu köy yolunda acılar içinde kıvranacağını, belki de öleceğini düşünmüş. Adam kalbinin hızla attığını, nefesinin daraldığını, avuçlarının terlediğini ve omuzlarının gerildiğini hissetmiş. Kendini tam olarak bir kaç ya da savaş tepkisine kaptırmış.   </p>
			<p class="paragraf2">Sonra cebinden bir el feneri çıkarıp hızla yılana döndüğünde, sadece eski bir halat parçası görmüş! Ortalıkta yılan filan yokmuş ama adamın hipokampüsü, yani beyninin nöbetçisi, yerde gördüğü uzun, kıvrımlı şeyi hafızasında depoladığı diğer uzun, kıvrımlı şeylerle kıyaslayıp uzun, kıvrımlı şeyin bir yılan olduğuna karar vermiş ve buna uygun biçimde eyleme geçmiş. Sempatik sinir sistemi işini yapmış ve bunu, adamın hayatta kalmasını sağlamak için yapmış; yılan sanki gerçekmiş gibi, korkunun vücuttaki bütün fizyolojik belirtilerini üretmiş. Ama adam el fenerini yılana çevirdiğinde, bunun aslında sadece bir halat olduğunu görmüş. Zihni gerçeği algıladığında adam sakinleşmiş. Kalp atışları ve solunumu normal seviyelere inmiş, vücudu kendini yeniden dengelemiş ve korku hissi yok olmuş. Kendini bir kez daha güvende hissetmeye başlayınca, ipi merak edip onu daha yakından incelemeye başlamış.   </p>
			<p class="paragraf2">Farkındalık hem doğumda hem de hayatımızda, elimizde tuttuğumuz fenerdir; doğumdaki güçlü hislerin yılan (gerçek bir yaralanma ya da hastalıktan kaynaklanan acı) değil ip (yoğun fiziksel hisler) olduğunu <span class="charoverride7">bilmek</span>, doğumu bir tehdit değil bir zorluk gibi görmemizi sağlayacak tüm önemli değişiklikleri yapmamıza yardım eder. Çok yoğun fiziksel hislerin ortasındayken bile, onları farkındalığın el feneriyle aydınlatabilirsin. Hoşlanmadığın hisleri farkındalığının içinde tutarak nefesine demir atar ve onları farkındalıkla gözlemlersin. Vücuttaki hislerle ilgili olarak ortaya çıkan düşüncelerin üzerine farkındalık fenerinin ışığını doğrulttuğunda, onları fark edebilir, gözlemleyebilir, hatta kabul edebilirsin. Doğumun kasılma-gevşemeleri gibi, zihnin bir kasılması olan bu korku hissi de sonsuza dek sürmeyecektir (çünkü hiçbir şey sürmez) ve farkındalık pratiğin sayesinde, korku hissinin yoğunluğu düşecek, süresi de kısalacaktır. Adam ve ip örneğinde olduğu gibi, gerçeği daha net görmek için bir adım geri çekilip olan her şeyle, olduğu gibi, daha etkili biçimde başa çıkabilirsin.   </p>
			<p class="arabaslik_sol">Tehdidi zorluğa dönüştürmek: bir dönüşüm hikâyesi  </p>
			<p class="paragraf2">Osher Merkezi’nde verdiğim bir hafta sonu atölyesi olan “Doğumda Zihin”de farkındalık pratiğinin, doğum korkusunu nasıl dönüştürdüğünün dramatik bir örneğine şahit olmuştum. Bebek bekleyen ebeveynler sırayla kendilerini tanıtıyor ve birlikte geçireceğimiz bu hafta sonu neler kazanmayı umduklarından bahsediyorlardı. Sıra Mei-Li’ye geldiğinde, gruba doğum acısından çok korktuğunu itiraf etti. Bu hafta sonu, daha az korkmasına yardım edebilecek herhangi bir şey öğrenmeyi umduğunu söyledi.   </p>
			<p class="paragraf2">“Hayatım boyunca annem bana doğumun ne kadar acı verici bir şey olduğunu söyledi. Şimdi ben de hamileyim ve ne yapacağımı bilmiyorum. Bir sürü doğum sınıfına katıldım, hatta bir terapistle bile görüştüm ama hâlâ çok korkuyorum. Hatta o kadar korkuyorum ki, hem ben hem de bebeğim tamamen sağlıklı olsak da, doktorumu sezaryenle doğum konusunda ikna ettim.” Herkes, Mei-Li’nin istediği şeyin bu olmadığını, sadece başka hiçbir yolu göremediğini anlamıştı.   </p>
			<p class="paragraf2">Hafta sonu boyunca Mei-Li ve partneri John, acıyla çalışmak konusunda birçok farkındalık pratiğine (sen bunları bir sonraki bölümde öğreneceksin) eşlik etti. Pazar akşamüstü herkesi en yoğun acı pratiği olan, farkındalığı kaybetmeden ellerini bir kap dolusu buzlu suya sokma çalışmasına davet ettiğimde, Mei-Li cesaretini, bu daveti tereddüt etmeden kabul edecek kadar toplamıştı.   </p>
			<p class="paragraf2">Atölyeden sonra, Mei-Li benimle vedalaşmak için yanıma yaklaştı. Yüzü, cuma akşamki ilk karşılaşmamızdan çok daha yumuşak ve açık, sesi de çok daha netti. “Sana nasıl teşekkür edebileceğimi bilmiyorum Nancy” dedi, “sonunda acıyla başa çıkabileceğimi öğrendim. Düşündüğümden daha güçlüyüm. Ben annem değilim, ben bunu yapabilirim.”  </p>
			<p class="arabaslik_sol">Sonuç  </p>
			<p class="paragraf2">Çemberi tamamladığımıza göre, şimdi yeniden orijinal soruya, “Doğuma hazırlanmak için neler öğrenmemiz gerekir?” sorusuna geri dönüyoruz. Oksitoksini, sükûnet ve bağlantı sistemini mümkün olduğunca artırmak ve kaç ve savaşı azaltabildiğimiz kadar azaltmak için, kendimizi güvende hissedeceğimiz en iyi dışsal koşulları nasıl sağlayacağımızı öğrenmemiz kesinlikle gereklidir. Bölüm 16’da göreceğin gibi, bunu yapmanın birçok yolu vardır. Fakat dışsal koşulların hepsini kontrol edemeyeceğimizi bildiğimiz için, daha fazlasına ihtiyacımız vardır: <span class="charoverride7">farkındalık pratiğini kullanarak içsel sükûnet ve bağlantı sistemimizi güçlendirmemiz gerekir.</span> Ve hamilelik esnasında farkındalık meditasyonu uygulayarak, tam da bunu yaparsın.   </p>
			<p class="arabaslik_sol">Farkındalık pratiği: korku ve mutluluk üzerine bir konuşma ve dinleme araştırması  </p>
			<p class="paragraf2">FODE kursunda bebek bekleyen ebeveynler Konuşma ve Dinleme Araştırması adında bir uygulama öğrenir. Bu çok katmanlı keşif meditasyonu, kendini izleme kapasiteni geliştirir ve mahremiyeti destekler. Bu, iki sıradan insanın bir şeyi düzeltmeye ya da bir şeyi anlamaya çalışırken kurduğu bir diyalog değil, bir meditasyon çalışmasıdır. Fakat birbirleriyle bu şekilde konuşup birbirlerini bu şekilde dinleyen çiftler, çoğunlukla korku ve mutluluğun doğası ve iletişimin kendisi konusunda daha derin bir anlayışa ulaşırlar.   </p>
			<p class="paragraf2">Konuşma ve Dinleme Araştırması’nın biçimi, insanı aldatabilecek kadar basittir. Korkuyla ilgili bir dizi soru, bir partner tarafından art arda üç kez sorulur ve diğer partner tarafından art arda üç kez cevaplanır. Sonra aynı sorular, mutlulukla ilgili olarak tekrarlanır. Bu pratiği denemeye karar verirsen, lütfen <span class="charoverride7">bunun bir diyalog değil, bir meditasyon uygulaması olduğunu ve biçimi takip etmenin önemli olduğunu</span> unutma. Bu biçimin de kendine ait bir bilgeliği vardır.   </p>
			<p class="paragraf2">Muhtemelen, bu şekilde konuşmak ve dinlemenin, partnerinle iletişim kurarken kullandığın biçimlerinden ne kadar farklı olduğunu göreceksin. Kendi merakını gidermek için tartışmak, analiz etmek ve sorular sormak ya da partnerinin düşüncelerini veya duygularını iyileştirmek ya da değiştirmek isteme alışkanlığını gözlemle. Konuşma ve dinleme esnasında şefkat dolu bir dikkatle karşı karşıya olmayı elinden geldiğince iyi deneyimle. Sen de partnerin de, hem kendiniz, hem de birbiriniz hakkında oldukça ilginç şeyler öğrenebilirsiniz.   </p>
			<p class="paragraf2">Konuşma ve Dinleme Araştırması için en az kırk beş dakika ayır. Partnerinle yüzleriniz birbirinize bakacak şekilde oturun. İlk turda soruları kimin soracağına ve kimin cevap vereceğine karar verin. Her soru-cevap turunun arasında duraksayın, gözlerinizi kapatın ve on beş ila otuz saniye arası ya da üç-dört nefes boyunca nefese odaklanarak vücuttaki hisleri ve o anlarda ortaya çıkan duygu ve düşünceleri fark edin. Bu pratik esnasında el ele tutuşmak ya da başka bir biçimde fiziksel temas kurmak iyidir.   </p>
			<p class="solkucuk">Konuşma ve dinleme araştırması: korku  </p>
			<p class="_">Birinci Kişi: Lütfen bana, korktuğunda vücudunda hissettiğini fark ettiğin bir şey söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, korktuğunda vücudunda hissettiğini fark ettiğin bir şey söyle.  </p>
			<p class="_">İkinci Kişi: (Cevap verir. Bu, ilk seferinde verilen cevapla aynı da olabilir, farklı da.)  </p>
			<p class="_">Birinci Kişi: Teşekkür ederim. (Ara.) Lütfen bana, korktuğunda vücudunda hissettiğini fark ettiğin bir şey söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.   </p>
			<p class="paragraf3">  </p>
			<p class="paragraf2">Şimdi partnerinle rolleri değişerek, aynı soruyu üç kez sorarak aynı turu bir kez daha tekrarlayın.   </p>
			<p class="paragraf2">Her ikiniz de hem soru sorduğunuz, hem de cevap verdiğiniz birer turu tamamladığınızda, gözlerinizi kapatıp yeniden sessizliğe dönebilir, on beş ya da otuz saniye veya üç ya da dört nefes boyunca, tekrar nefesinize konsantre olabilirsiniz. Bedeninizdeki tüm hisleri, duyguları ve zihninizdeki tüm düşünceleri fark edin. Sonra gözlerinizi açıp bir sonraki soru sürecine başlayın. Pratiği uyguladıkça, muhtemelen bu deneyimin kendine has bir ritmi olduğunu göreceksiniz.   </p>
			<p class="paragraf3">  </p>
			<p class="paragraf2">Bir sonraki soru size, bedende korku hisleri yaratabilecek <span class="charoverride7">düşünceleri</span> inceleme fırsatını verir. Unutma ki, korku dolu düşünceler <span class="charoverride7">her zaman</span> gelecekle ilgilidir. Keşfetmeyi seçeceğin düşünceler yaklaşan doğum deneyimiyle, bebekle, birbirinizle olan ilişkinizle, ekonomik durumunuzla, işinizle, ebeveynlikle ya da başka herhangi bir şeyle ilgili olabilir. Ama başlamak için bu fırsatı, yaklaşmakta olan doğum deneyimin konusundaki korku dolu düşünceleri incelemek için kullanabilirsin.   </p>
			<p class="paragraf3">  </p>
			<p class="_">Birinci Kişi: Lütfen bana, gelecek hakkında düşündüğünde içinde korkunun yükselmesine sebep olan bir <span class="charoverride7">düşünceni</span> söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, gelecek hakkında düşündüğünde içinde korkunun yükselmesine sebep olan bir <span class="charoverride7">düşünceni</span> söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, gelecek hakkında düşündüğünde içinde korkunun yükselmesine sebep olan bir <span class="charoverride7">düşünceni</span> söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Rolleri değişerek bu soruyla da bir tur daha çalışın. Her ikiniz de hem soru sorduğunuz, hem de cevap verdiğiniz birer turu tamamladığınızda, gözlerinizi kapatıp yeniden sessizliğe dönün ve daha önce yaptığınız gibi, on beş ya da otuz saniye veya üç ya da dört nefes boyunca, tekrar nefesinize odaklanın. Bedeninizdeki tüm hisleri, duyguları ve zihninizdeki tüm düşünceleri fark edin. Sonra gözlerinizi açıp bir sonraki soru sürecine başlayın.   </p>
			<p class="paragraf3">  </p>
			<p class="paragraf2">Bu soru, söylediğin korku dolu düşüncelerden <span class="charoverride7">biri</span> üzerinde daha da derinleşmene olanak sağlar. Partnerine, şu an hangi korku dolu düşünceyi daha derinlemesine keşfetmek istediğini söyle. En korku dolu ya da en zorlayıcı düşünceyi seçmek zorunda değilsin; sadece şu anda keşfetmeye hazır olduğun bir düşünceyi seç. Seçim senin.  </p>
			<p class="paragraf3">  </p>
			<p class="_">Birinci Kişi: Lütfen bana, korktuğun şey geçekten başına gelirse onunla başa çıkmanın bir yolunu söyle. Korktuğun şey gerçekleşirse, hangi kaynakları –hem ailen, arkadaşların, profesyoneller, kitaplar ve organizasyonlar gibi dışsal, hem de farkındalık pratiği, dua ya da içsel gücün gibi içsel kaynaklar– yardıma çağırırsın?   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, korktuğun şey geçekten başına gelirse onunla başa çıkmanın bir yolunu söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, korktuğun şey geçekten başına gelirse onunla başa çıkmanın bir yolunu söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Rolleri değişerek bir tur daha bu soruyla devam edin. Her ikiniz de hem soru sorup hem de cevap verdikten sonra, bir kez daha gözlerinizi kapatıp sessizliğe dönebilir, on beş ya da otuz saniye veya üç ya da dört nefes boyunca, tekrar nefesinize konsantre olabilirsiniz. Bedeninizdeki tüm hisleri, duyguları ve zihninizdeki tüm düşünceleri fark edin. Sonra gözlerinizi açıp bir sonraki soru sürecine başlayın.   </p>
			<p class="paragraf3">  </p>
			<p class="paragraf2">Bazen, belli bir durumla ilgili bakmamayı tercih ettiğimiz duygulara sahip olabiliriz. İnsan her şeyi reddedebilir. Belki de içinde bulunduğumuz şey bir reddediş değildir; sadece, henüz korktuğumuz şeyi isimlendirecek kadar yavaşlamamışızdır.   </p>
			<p class="paragraf2">Geleceği kontrol edemeyecek olsak da, bu konuda sadece pasif alıcılar da sayılmayız. Biz, geleceğin şekillenişinin birer parçasıyız. Gelecek, en azından kısmen, şu andaki niyetlerimiz ve yaptığımız seçimlerin sonucudur. Bu soru, korktuğun şeylerin gerçekleşme ihtimalini düşürmek için şu an yapabileceğin ya da yapman gereken bir şey olup olmadığını görmeye zaman ayırman için bir fırsattır.   </p>
			<p class="paragraf2">Örneğin bebeğini bir hastanede doğuracaksan, uyguladıkları bazı prosedürler ve belli durumlarda hastanenin uyguladığı genel politikalar hakkında bilgi sahibi misin? (bkz. Bölüm 16) Bebeğini evde doğuracaksan, ebenle, işler umduğun gibi gitmez ve yapılabilecek en akıllıca şey bir hastaneye aktarılman olursa, uygulayacağınız yedek plan var mı? Doğum ekibinden herhangi biriyle, doğum sırasında rolleri hakkında endişeliysen, konuşman gerekiyor mu? Seninle ilgilenen sağlık görevlisi, aklını karıştıran ama sorma konusunda tereddüt ettiğin sorular oluşmasına sebep olacak bir şey söyledi mi? Soruna odaklı bir strateji kullanarak, doğrudan rahatsız olduğun şeye bakar ve niyetini onunla bütünleşmeye ve onu keşfetmeye yönlendirirsin.   </p>
			<p class="paragraf2">Fakat örneğin bebeğinin sağlığı hakkında, bu konuda zaten yaptıkların –sağlıklı beslenmek, egzersiz yapmak, stresi düşürmek– dışında yapabileceğin hiçbir şey olmasa da sahip olduğun bir korkun olduğunu görebilirsin. Burada, endişelenen zihninin sebep olduğu acıyı azaltmak için, duygularla baş etme stratejisi geliştirmek amacıyla farkındalık pratiğini kullanabilirsin. Bebeğinin sağlığıyla ilgili korkunun ancak onu doğurup sağlıklı bebeğini görmekle biteceğini anlayarak, korku dolu düşüncelerini kabul etmek için pratiğini kullanabilirsin. Sürekli olarak, onların düşünce olduklarını fark edip tekrar tekrar nefesine dönerek bunu çalış. Zaten bunun dışında yapabileceğin ne var ki?   </p>
			<p class="paragraf2">Şimdi, soruyla devam edelim.  </p>
			<p class="paragraf3">  </p>
			<p class="_">Birinci Kişi: Gelecekte olmasından korktuğun şeyin olma ihtimalini düşürmek için <span class="charoverride7">şu anda</span> yapabileceğin bir şey var mı?  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Gelecekte olmasından korktuğun şeyin olma ihtimalini düşürmek için <span class="charoverride7">şu anda</span> yapabileceğin bir şey var mı?  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Gelecekte olmasından korktuğun şeyin olma ihtimalini düşürmek için <span class="charoverride7">şu anda</span> yapabileceğin bir şey var mı?  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Rolleri değişerek bir tur daha bu soruyla devam edin. Her ikiniz de soruyu üçer kez sorup cevapladığınızda, bir kez daha gözlerinizi kapatıp sessizliğe dönebilir, on beş ya da otuz saniye veya üç ya da dört nefes boyunca, tekrar nefesinize odaklanabilirsiniz. Bedeninizdeki tüm hisleri, duyguları ve zihninizdeki tüm düşünceleri fark edin.   </p>
			<p class="paragraf3">  </p>
			<p class="paragraf2">Bu, korku hakkındaki soruların sonudur. Nefesinle birlikte otururken, kendini elinden geldiğince tekrar sessizliğe döndürmeye çalış. Yükselen başka sorular varsa, onları fark et. Bir soru pratiği yapabilecek kadar enerjin var mı, yoksa şu an için bu yeterli mi? Soru-cevap pratiğini sonlandırmaya karar verirsen, partnerine teşekkür edebilir, hatta belki sarılabilirsin.   </p>
			<p class="paragraf2">Yeni bir pratik için zamanın ve enerjin varsa, şimdi anlatacağım mutluluk üzerine sorularla çalışmanı tavsiye ederim. Bu araştırma, az önce korku üzerine sorduğumuz sorularla uyardığımız, zihnimizin negatife kayma eğilimini dengelemeye de yardımcı olur. Bu soru pratiğini şu an uygulayamayacaksan, kendinize ve birbirinize, daha sonra mutluluk araştırmasına geri döneceğinize dair bir söz verin. Bölüm 21’de akışı verilmiş olan FODE programını takip ediyorsan, bu araştırma pratiği altıncı haftada ev ödevi olarak verilir.   </p>
			<p class="paragraf2">Normal bir konuşmada, partnerinin bu pratik esnasında paylaştığı bir şey üzerine konuşmak istiyorsan, lütfen önce ona, bunun onun için bir sakıncası olup olmadığını sor. Birbirinize karşı saygılı olmak ikinize de iyi gelecektir.   </p>
			<p class="solkucuk">Konuşma ve dinleme araştırması: mutluluk  </p>
			<p class="paragraf2">Otonom sinir sisteminin tanımında gördüğümüz gibi, hayatın sükûnet ve bağlantı boyutu daha sessiz olsa da, daha dramatik olan kaç ya da savaş tepkisinin, ondan daha az önemli olmayan tamamlayıcısıdır ve varlığımızın bu daha yumuşak ve sakin tarafını beslemek çok önemlidir çünkü mutluluk, sağlık, denge ve rahatlığı bu şekilde destekleyebiliriz. Sükûnet ve bağlantı sistemi, nasıl bir aile yaratmak istediğimiz konusundaki seçimlerimizi yaparken de anahtar bir bileşendir. Çocuklarımız için, programlarımızı aşırı doldurup onları sonsuz bir acele hissi içinde yaşatarak, onlar için büyük bir stres kaynağı olabiliriz. Belki de bunu şimdi, bebek doğmadan önce bile yapıyoruz. Ya da rahat ve birbiriyle bağ kurmuş bir aile olarak bir arada olmak için, yemek pişirmek, bir yemeği paylaşmak, yürüyüş yapmak, bir oyun oynamak, bahçede çalışmak ya da kütüphaneye gitmek gibi şeyleri yapmak için ne kadar zaman ayıracağız? Bu tip huzurlu ve sıradan bir hayat hem bizi, hem de çocuklarımızı besler ve mutluluğun bulunabileceği yer de burası olabilir.   </p>
			<p class="paragraf2">Konuşma ve Dinleme Araştırması’nın bu bölümünde, hayatın bu boyutunu keşfedebilirsin. Korkuyla ilgili sorular sorarken kullandığınız biçimin aynısını kullanarak, aşağıdaki soruları sorun:   </p>
			<p class="paragraf3">  </p>
			<p class="_">Birinci Kişi: Lütfen bana, mutlu olduğunda vücudunda hissettiğini fark ettiğin bir şey söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, mutlu olduğunda vücudunda hissettiğini fark ettiğin bir şey söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, mutlu olduğunda vücudunda hissettiğini fark ettiğin bir şey söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Rolleri değişip bu soruyla bir tur daha devam edin. Her ikiniz de soruyu üç kez sorup üç kez cevapladığınızda, gözlerinizin kapanmasına izin verip tekrar sessizliğe dönüp on beş ya da otuz saniye veya üç ya da dört nefes boyunca, tekrar nefesinize odaklanın. Bedeninizdeki tüm hisleri, duyguları ve zihninizdeki tüm düşünceleri fark edin. Şimdi gözlerinizi açıp, bir sonraki araştırmaya başlayın.   </p>
			<p class="paragraf3">  </p>
			<p class="_">Birinci Kişi: Lütfen bana, gelecek hakkında düşündüğünde içinde mutluluğun yükselmesine sebep olan bir <span class="charoverride7">düşünceni</span> söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, gelecek hakkında düşündüğünde içinde mutluluğun yükselmesine sebep olan bir <span class="charoverride7">düşünceni</span> söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, gelecek hakkında düşündüğünde içinde mutluluğun yükselmesine sebep olan bir <span class="charoverride7">düşünceni</span> söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Rolleri değişerek bu soruyla bir tur daha devam edin. Bitirdiğinizde, yani her ikiniz de üçer kez soruyu sorup üçer kez cevapladığınızda, gözlerinizin kapanmasına izin verin ve tekrar sessizliğe dönüp on beş ya da otuz saniye veya üç ya da dört nefes boyunca, tekrar nefesinize odaklanın. Bedeninizdeki tüm hisleri, duyguları ve zihninizdeki tüm düşünceleri fark edin. Düşüncelerinizi mutluluğa yönlendirmenin, belki de ruh durumunuzu değiştirdiğini ya da bedene bir hafiflik hissi getirdiğini fark edin. Şimdi gözlerinizi açıp bir sonraki araştırmaya geçebilirsiniz.  </p>
			<p class="paragraf3">  </p>
			<p class="_">Birinci Kişi: Lütfen bana, <span class="charoverride7">şu anda</span> yaşadığın hayata daha fazla mutluluk getirmenin bir yolunu söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, <span class="charoverride7">şu anda</span> yaşadığın hayata daha fazla mutluluk getirmenin bir yolunu söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, <span class="charoverride7">şu anda</span> yaşadığın hayata daha fazla mutluluk getirmenin bir yolunu söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Ve yine rolleri değiştirerek, bu soruyla bir tur daha devam edin. İkiniz de üçer kez soruyu sorup üçer kez cevapladığınızda, gözlerinizi kapatıp tekrar sessizliğe dönün ve on beş ya da otuz saniye veya üç ya da dört nefes boyunca, tekrar nefesinize odaklanın. Bedeninizdeki tüm hisleri, duyguları ve zihninizdeki tüm düşünceleri fark edin. Hayatınıza daha fazla neşe katmayı düşünmenin bile, <span class="charoverride7">şu anda</span> size kendinizi nasıl hissettirdiğini fark edin. Şimdi gözlerinizi açıp bir sonraki araştırmaya başlayın.   </p>
			<p class="paragraf3">  </p>
			<p class="_">Birinci Kişi: Lütfen bana, hayatına daha çok mutlu an katmak konusunda içsel ya da dışsal bir engel olarak gördüğün bir şeyi söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, hayatına daha çok mutlu an katmak konusunda içsel ya da dışsal bir engel olarak gördüğün bir şeyi söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, hayatına daha çok mutlu an katmak konusunda içsel ya da dışsal bir engel olarak gördüğün bir şeyi söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Rolleri değişerek bir tur daha bu soruyla devam edin. Ve yine, her ikiniz de üçer kere soru sorup üçer kere cevap verdiğinde, gözlerinizi kapatıp tekrar sessizliğe dönün ve on beş ya da otuz saniye veya üç ya da dört nefes boyunca, tekrar nefesinize odaklanın. Bedeninizdeki tüm hisleri, duyguları ve zihninizdeki tüm düşünceleri fark edin. Hayatınıza daha fazla neşe katmayı düşünmenin bile, <span class="charoverride7">şu anda</span> size kendinizi nasıl hissettirdiğini fark edin ve şimdi yine gözlerinizi açın.   </p>
			<p class="paragraf2">Her birimiz kendi mutluluğumuzdan sorumluysak da, çoğumuzun bu yönde biraz cesaretlendirme ya da pratik yardımdan faydalanacağı da doğrudur. Mutluluğumuz etrafımızdaki insanların, özellikle de bize yakın olan ve sevdiğimiz insanların mutluluğuyla iç içe geçmiş haldedir ve diğerlerinin mutluluğunu beslediğimizde, bu bizi pozitif yönde etkiler. Bunu aklımızda tutarak, bu son araştırma sorusunu sorup cevaplarız.   </p>
			<p class="paragraf3">  </p>
			<p class="_">Birinci Kişi: Lütfen bana, hayatına daha fazla mutluluk anı getirmen için seni destekleyebileceğim bir yol söyle.   </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, hayatına daha fazla mutluluk anı getirmen için seni destekleyebileceğim bir yol söyle.  </p>
			<p class="_">İkinci Kişi: (Cevap verir.)  </p>
			<p class="_">Birinci Kişi: Teşekkür ederim. (Ara.) Lütfen bana, hayatına daha fazla mutluluk anı getirmen için seni destekleyebileceğim bir yol söyle.  </p>
			<p class="_">Birinci Kişi: Teşekkür ederim.  </p>
			<p class="paragraf3">  </p>
			<p class="paragraf2">Rolleri değişerek bir tur daha bu soruyla devam edin. Her ikiniz de üçer kere soru sorup üçer kere cevap verdiğinde, gözlerinizi kapatıp tekrar sessizliğe dönün ve on beş ya da otuz saniye veya üç ya da dört nefes boyunca, tekrar nefesinize odaklanın. Partnerinizin daha mutlu olması için ona destek olmayı teklif etmenin, size kendinizi nasıl hissettirdiğini fark edin. Bedeninizin şu anda kendini nasıl hissettiğini ve zihninizde bulunan bütün duygu ve düşünceleri fark edin.  </p>
			<p class="arabaslik_sol">Konuşma ve dinleme araştırması sırasında sık rastlanan deneyimler  </p>
			<p class="paragraf2">Konuşma ve Dinleme Araştırması sırasında, gözyaşlarının dökülmesi oldukça sık rastlanan bir durumdur. Hatta kendimi sık sık, odanın içinde elimde bir kâğıt mendil kutusuyla dolaşıp onları gereken kişilere verirken bulurum. Kendimizi güvende hissettiğimizde, varlığımıza, özellikle de farkındalık ışığı altında, sevdiğimiz ve güvendiğimiz biri tarafından gerçekten dikkat edildiğinde, sadece zihnimizle değil kalbimizle de bağlantıya geçeriz. Kalbin bu açılışının neden gözyaşlarının dökülmesine sebep olduğunun bir önemi yoktur. Bu, sadece olur.   </p>
			<p class="paragraf2">Biriniz ya da ikiniz birden ağlamaya başlarsanız veya belki de göğsünüzde yeni bir açıklık hissi duyarsanız, bu fırsatı, karşınızdaki kişinin önünde bile o anda hissettiğiniz duyguyu derinlemesine deneyimlemek konusunda farkındalıkla yaklaşmak için değerlendirin. Yanaklarınızdan aşağı süzülen gözyaşlarını hissedin ve hangi duyguların yükseldiğini fark edin. Sahip olduğun tüm düşüncelerin, belki de ağlamaman gerektiğine dair yargılayıcı bir düşüncenin ya da partnerinin kendisini nasıl hissediyor olabileceğine dair bir endişenin farkında olun. Ağlarken partnerinizin yüzünde beliren ifadeyi fark edin; sümkürürken burnunuzdan çıkan sesleri duyun ve burnunuzu silerken peçetenin dokusunu hissedin. Ağlama deneyimini, açık bir kalple kabul etmenin nasıl bir şey olabileceğine bakın. Sonuçta, bebeğiniz doğduktan sonra birlikte sıkça, bir ağlama sesi eşliğinde güçlü duygular deneyimleyeceğin birinin yanındasın. Ağlamaya verdiğimiz tepkileri doğumdan önce keşfetmek hiç de fena bir fikir değildir; bu da ebeveynlik konusunda yapılan bir hazırlıktır.  </p>
			<p class="paragraf2">Genellikle ağlama konusunda toplumsal bir baskı vardır; bazılarımız, özellikle de cinsiyetimiz erkekse, bu mesajı çocukken çok güçlü biçimde almış olabilir. Çocukluktan gelen bu koşullanma bazı duygularımızı bastırmamıza ya da reddetmemize sebep olarak duygularımızı tam olarak hissetme ve başkalarında gördüğümüz yoğun duyguları hoş görebilme yeteneğimizi daraltmış olabilir. Bu ne senin hayatına, ne de tüm duygularını tutkuyla, hiç filtrelemeden yaşayan bir bebeğin ebeveyni olarak sana çok iyi hizmet eder. İnsani duyguları tüm güçleriyle tanımak ve onlara izin vermek, ebeveynlik konusunda ve senin tam olarak canlı bir insan olmanın ne anlama geldiğine dair deneyimine daha büyük bir anlayış, empati ve şefkat geliştirmene yardımcı olabilir.   </p>
			<p class="paragraf2">Konuşma ve Dinleme Araştırması’nda, ağlamanın tam tersi de gerçekleşebilir: kontrol edilemeyen kahkahalar. Bir kez daha, bunun altında yatan duyguyu bastırmaya ya da kendini yargılamaya ve analiz etmeye kaptırmana gerek yoktur. Yeni ve beklenmedik olanın neşeni nasıl yükseltebildiğini gözlemle ve kahkaha dalgalarının bedeninden geçmesine izin ver. Kahkahayı nerede hissettiğini –karnında, göğsünde– ve gülmenin ne kadar bulaşıcı olabildiğini fark et. Bazen, iki kişinin arasındaki en kısa mesafenin gülmek olduğu söylenir. Bu deneyim ortaya çıkarsa, bunun keyfini çıkart.   </p>
			<p class="paragraf2">FODE kursunun zaman kısıtları yüzünden biz bu soruları birbirimize sadece üçer kez soruyoruz, fakat senin için kesinlikle böyle bir sınırlama yok. Birçok çift, bu soruları daha derinlemesine incelemek istediğini görür ve bu pratiği evde, daha uzun zamanlar boyunca uygulamayı faydalı bulur. Sormaya devam ettikçe cevaplarınızın daha da derinleştiğini görebilirsiniz. Soruları üç kezden fazla sormaya karar verirseniz, başlamadan önce her birinizin soruları kaçar kez soracağına ve cevaplayacağına karar verin. Birbiriniz için soruları eşit sayıda sorduğunuza ve cevapladığınıza emin olun.   </p>
			<p class="paragraf2">Bu araştırmada, korku ve mutluluk konuları oldukça önemli olsa da en önemli şey, farkındalıkla konuşma ve dinleme <span class="charoverride7">deneyimidir</span>. Birinin gerçekten seni dinlemesinin, sana kendini nasıl hissettirdiğini fark et. Sürekli tekrarlanan “Teşekkür ederim” kelimelerinin sana kendini nasıl hissettirdiğini fark et. Bu araştırmanın can alıcı bir parçası, birinin seni gördüğüne ve derinlemesine dinlediğine ve kalbindeki hakikati söylemenin, bir hediye olarak algılandığına dair harika bir anlayıştır. Çocuklarına da onları bu tip bir dikkatle dinleme hediyesini vermeyi unutma. Bunu yaptığına çok memnun olacaksın.   </p>
			<div class="basic-text-frame">
				<div class="basic-text-frame">
					<p class="dipnot"><a href="#footnote-225-9-backlink" id="footnote-225-9">9</a><span class="charoverride11">.</span><span class="charoverride9" xml:lang="tr-TR"> Soya fasulyesinin fermantasyonuyla elde edilen bir tür peynir. (ç.n.)</span></p>
				</div>
				<div class="basic-text-frame">
					<p class="dipnot"><a href="#footnote-225-10-backlink" id="footnote-225-10">10</a><span class="charoverride11">.</span><span class="charoverride9" xml:lang="tr-TR"> Canlı organizmanın yaşamayı sürdürmek için ihtiyaç duyduğu, vücutta otomatik olarak gerçekleşen eylemler. (ç.n.)</span></p>
				</div>
				<div class="basic-text-frame">
					<p class="dipnot"><a href="#footnote-225-11-backlink" id="footnote-225-11">11</a><span class="charoverride11">.</span><span class="charoverride9" xml:lang="tr-TR"> Kerstin Uvnäs Moberg, </span><span class="charoverride12" xml:lang="tr-TR">The Oxytocin Factor: Tapping the Hormone of Calm, Love, and Healing</span><span class="charoverride9" xml:lang="tr-TR"> (New York: De Capo Press, 2003.) Bu çığır açıcı kitap sağlıklı ve iyi bir yaşamı destekleyen sinir sistemimizin altında yatan fizyolojik mekanizmaları anlamamız için çok önemlidir. Sükûnet ve bağlantı sisteminin tanımı kısmen Doktor Moberg’in kitabından alınmıştır ve ben ona, bu kitabı yazdığı için şükran borçluyum. Zihin-bedendeki bu sükûnet ve bağlantı sistemi, farkındalık pratiğimizi geliştirdiğimiz ve güçlendirdiğimiz yerdir.</span></p>
				</div>
				<div class="basic-text-frame">
					<p class="dipnot"><a href="#footnote-225-12-backlink" id="footnote-225-12">12</a><span class="charoverride11">.</span><span class="charoverride9" xml:lang="tr-TR"> Oksitoksin, doğumu başlatan faktörlerden yalnızca biridir; oksitoksinin sentetik formu olan Pitoksin’i kullanarak doğumu başlatma girişiminin bazen herkesin istediği kadar hızlı işe yaramamasının ve doğum başlamadan önce başka bazı ilaçların kullanılmasına gerek olmasının sebebi de budur. Doğumu kimyasal yollarla başlatmanın faydaları ve riskleri konusunda daha detaylı bilgi için Amerikan Hemşire ve Ebe Yüksekokulu’nun web sitesini ziyaret edebilirsin. http:/www.midwife.org</span></p>
				</div>
				<div class="basic-text-frame">
					<p class="dipnot"><a href="#footnote-225-13-backlink" id="footnote-225-13">13</a><span class="charoverride11">.</span><span class="charoverride9" xml:lang="tr-TR"> Larissa Duncan ve Nancy Bardacke, “Mindfulness-Based Childbirth and Parenting Education: Promoting Family Mindfulness During the Perinatal Period” </span><span class="charoverride12" xml:lang="tr-TR">Journal of Child and Family Studies</span><span class="charoverride9" xml:lang="tr-TR"> 19 (2010): 190 - 202</span></p>
				</div>
				<div class="basic-text-frame">
					<p class="dipnot"><a href="#footnote-225-14-backlink" id="footnote-225-14">14</a><span class="charoverride11">.</span><span class="charoverride9" xml:lang="tr-TR"> Rick Hanson, </span><span class="charoverride12" xml:lang="tr-TR">The Buddha’s Brain: The Practical Neuroscience of Happiness, Love and Wisdom</span><span class="charoverride9" xml:lang="tr-TR"> (Oakland: New Harbinger Publications, 2009), 68.</span></p>
				</div>
			</div>
		</div>
	</body>
</html>