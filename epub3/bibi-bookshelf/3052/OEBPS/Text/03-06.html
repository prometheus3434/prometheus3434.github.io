<html xmlns="http://www.w3.org/1999/xhtml">
<head>
  <title>03-06.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x03-06.html" xml:lang="tr-TR">
    <div class="Basic-Text-Frame">
      <p class="x1--Ba-l-k" id="toc_marker-30">ASHABIYLA BİR GÜNÜ</p>

      <p class="a--Paragraf-6">Sahip kelimesi arkadaş, dost gibi anlamlara gelmektedir. Sahabe, ashab, sahabi, gibi kelimeler değişik yönleriyle hep bu anlamlarda kullanılmaktadır. İslam kültüründe bir ıstılah olarak ise, Allah Resûlü’nü <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, risalet vazifesinin başlangıcından Allah Teala’ya irtihal edişine kadar devam eden süreç içerisinde mümin olarak, az bir süre bile olsa, gören ve o hâl üzere vefat eden kişiler için kullanılmıştır. Bazıları, Allah Resûlü’yle bir yıl hattâ iki yıl birlikte olma şartını ileri sürmüşlerse de, cumhûra göre, Allah Resûlü’nün mübarek atmosferi içine giren ve o atmosferden kalbine ve ruhuna ilhamlar akseden, az buçuk O’nun nurlu ikliminden istifade edip ve va’de vefa içinde ölüp giden her müminin, sahâbî sayılacağında ittifak vardır.</p>

      <p class="a--Paragraf-6">Sahabe, enbiyadan sonra, ittifakla insanlığın en büyükleridir. Mutlak fazilet enbiyaya aittir ve onlara katiyen yetişilmez. Onlardan sonra sahabe gelir. Şâh-ı Geylanî, İmam-ı Rabbânî, Muhammed Bahâuddin Nakşibend gibi zatlar, bir kısım hususi fazilette, ‘mercûhun râcihe rüçhaniyeti’ esasına binaen, sahabeyle omuz omuza olabilirler. Ancak, dünden bugüne, her zaman din adına sözleri hüccet, akılları kalplerine yâr, kalpleri de akıllarına yâr, sineleri ulûm-i dîniye, akılları fünûn-u medeniye ile aydınlanmış, her asırda İmam Ebû Hanîfe ve İmam Şâfiî gibi müeddep zatlardan müteşekkil cumhûrun ittifakıyla, enbiyadan sonra mutlak fazilet, sahâbe-i kirâma aittir.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-1" id="footnote-234-1-backlink">1</a></span> O kadar ki, çoklarınca ilk müceddid kabul edilen ve hususi bazı faziletlerde çok önde olan Ömer b. Abdilaziz Hazretleri bile, bu hususta sahabenin en küçüğüne yetişemez. En büyük velilerden İmâm-ı Rabbânî de mutlak fazilette: “Ömer b. Abdilaziz, Vahşî’nin ancak atının burnundaki bir toz olabilir.” hükmünü vermiştir.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-2" id="footnote-234-2-backlink">2</a></span></p>

      <p class="x2--Ba-l-k-5" id="toc_marker-31">Efendimiz Hayatın İçindeydi</p>

      <p class="a--Paragraf-6">Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, hem peygamberlikten önce hem de sonra bulunduğu toplumun, tabir yerinde ise sıradan bir ferdi gibi yaşadı. Hatta en alt sosyal tabakadan birisi gibi yaşadı demek gerekir… Ne kendi çağdaşları olan krallar gibi sırça saraylar edindi, ne kapıcıları vardı, ne hizmetçiler ordusuna sahipti, ne özel yemekler yedi, ne özel ilgi ve muamele bekledi, ne de oturduğu yerde arkadaşları arasında fark edildi. Bu arada günlük hayatın hemen her işiyle belli ölçüde ilgilendi, fikir beyan etti, fikir aldı ve uyguladı. Hem kendi çocukları ve torunları hem de ashabının çocukları ile çok yakından ilgilendi; doğumlarından isimlerinin konmasına, sağlıklarından ilimlerinin artmasına, giyimlerinden oynadıkları oyunlara kadar onlar için tavsiyelerde bulundu ve bizzat yol gösterdi.</p>

      <p class="a--Paragraf-6">Evet, O hayatın içindeydi. Ezcümle:</p>

      <p class="a--Paragraf-6">– Satış yaptı ve satın aldı, alımı daha çoktu.</p>

      <p class="a--Paragraf-6">– Kiraya verdi ve kiraladı, kiralaması daha çoktu.</p>

      <p class="a--Paragraf-6">– Mudarebe ve ortaklık yaptı, vekil tayin etti, vekillik yaptı, vekil tayini daha çoktu.</p>

      <p class="a--Paragraf-6">– Başkasına hediye verdi, hediye aldı, bağışta bulundu, kendisine bağışta bulunulmasını istedi.</p>

      <p class="a--Paragraf-6">– Borç ve ödünç aldı.</p>

      <p class="a--Paragraf-6">– Hususi ve umumi şekilde teminat verdi, vakıfta bulundu.</p>

      <p class="a--Paragraf-6">– Şefaatte (aracılık) bulun du, kimi defa aracılığı kabul edildi kimi defa reddedildi, fakat ne kızdı ne azarladı.</p>

      <p class="a--Paragraf-6">– Yemin etti, yemin ettirdi. Çoğu defa yemininde durdu, az da olsa kimi zaman kefarette bulundu.</p>

      <p class="a--Paragraf-6">– Şaka yaptı, tevriyeli konuştu, fakat her defasında haktan, ger çekten başkasını söylemedi.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-3" id="footnote-234-3-backlink">3</a></span></p>

      <p class="a--Paragraf-6">– Düğün, bayram ve cenaze törenlerine katıldı.</p>

      <p class="a--Paragraf-6">– Hem kendi çocukları ve torunları hem de ashabının çocukları ile çok yakından ilgilendi, doğumlarından isimlerinin konmasına, sağlıklarından ilimlerinin artmasına, giyimlerinden oynadıkları oyunlara kadar onlar için tavsiyelerde bulundu, yol gösterdi.</p>

      <p class="a--Paragraf-6">– Onlarla sık sık sohbet etti ve sohbetlerinde onları çok hoş tuttu, gönüllerini aldı, sahabeler yanından neşe ve huzur içinde ayrıldı.</p>

      <p class="a--Paragraf-6">– Tavırlarını, temizliklerini, neşelerini, sağlıklarını yakından takip etti, eksikliklerini, ihtiyaçlarını gözetti, temin etti veya temin edilmesini sağladı.</p>

      <p class="a--Paragraf-6">– Rahatsızlıkları ile de yakından ilgilendi. Zayıf olanların kilo almaları, kilosu fazla olanların diyet yapmalarını, yiyeceklerin faydalı olanlarını seçmelerini tavsiye etti. Örneğin bazı hastalıklarında, sahabelerine bal şerbeti içmelerini tavsiye etti.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-4" id="footnote-234-4-backlink">4</a></span></p>

      <p class="a--Paragraf-6">En yakınlarından biri olan Hz. Ali <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span>, O’nun sohbetlerdeki tavrını ve sahabeleriyle olan ilişkisini şöyle açıklamaktadır:</p>

      <p class="a--Paragraf-6">“Allah Resûlü insanların eli en açık, gönlü en geniş ve şivesi en düzgün olanı, yüklendiği işi en iyi şekilde ifa edeni, en yumuşak huyluları ve sohbeti en güzel olanıydı. Onu tanıyıp sohbetinde bulunanlar ona severek yaklaşırlardı. Onu anlatan: ‘Ondan önce de ondan sonra da onun gibisini görmedim’ derdi. Ne zaman kendisinden bir şey istense, imkân dâhilindeyse mutlaka verirdi. (Birlikte) oturduğu kimselerin her biriyle ilgilenir, farklı muamele ettiği izlenimi vermezdi. İhtiyacını gidermesi için onunla oturan veya onu ayakta tutan kimseye karşı sabırlı olur, o kişi ayrılmadıkça kendisi onu terk edip ayrılmazdı. Ashabını özler, (göremediği zaman) sorardı. İnsanların durumlarının nasıl olduğunu, işlerinin ne âlemde olduğunu da sorardı. Güzele güzel, çirkine çirkin derdi. Daima doğruların yanındaydı, başkasını kabul etmezdi. Yanına geçici olarak girerlerdi, çıktıklarında mutmain olarak çıkarlardı. Yanından birer delil ve kılavuz olarak çıkarlardı. İnsanları birbirine sevdirecek, birbirlerine kaynaştıracak şeyleri konuşurdu. Onları ürkütmez, kaçırmazdı. Her kavmin liderine önem atfederdi, ikram ederdi.”</p>

      <p class="x2--Ba-l-k-5" id="toc_marker-32">Ashabın Her Problemiyle İlgilenirdi</p>

      <p class="a--Paragraf-6">1. Hz. Câbir b. Abdullah el-Ensârî <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh</span><span class="x1---c-c-----s-a-s-----a-s-----r-a-----r-anh---6" xml:lang="tr-TR">)</span> şunu anlatı yor: Babam şehit olduğunda Medine’de bir Yahudi’ye borcu var dı. Bir yıl hurma olmadı, ben de borcu ödeyemedim. Borcun üzerinden bir yıl geçti. Bahar gelince Yahudi borcu geri ver mem için beni sıkıştırmaya başladı. O yıl meyve çok az olduğundan gelecek hasadı beklemesini rica ettim, ama reddetti. Bunun üzerine, Efendimiz’e gelerek olayı anlattım. Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> birkaç sahabesini yanına alarak Yahudi’nin evine gitti ve bana mühlet vermesini istedi. Yahudi:</p>

      <p class="a--Paragraf-6">– Ebû’l-Kasım! Asla mühlet ver miyorum, deyince Hz. Peygam ber oradaki hur ma bahçesine gitti ve etrafını dolaşarak döndü. Ardından tekrar Yahudi’nin yanına döndü ve onunla görüştü. Ama Yahudi hiçbir şekilde borcu ertelemeye razı olma dı. Bunun üzerine Hz. Peygamber bunaldı ve bana;</p>

      <p class="a--Paragraf-6">– Şu çardağa bir yaygı ser, buyurdu. Çarşafı serince gidip üzerine uzandı ve uyudu. Uyanınca tekrar Yahudi’ye mühlet vermesini rica etti. Ama inatçı Yahudi kabul et medi. Bunun üzerine Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> hurma ağaçlarının altına gidip ayakta dikildi ve bana,</p>

      <p class="a--Paragraf-6">– Hurmaları toplamaya başla, bu yurdu. Efendimiz’in bereketi sayesinde o kadar hur ma birikti ki, Yahudi’nin borcunu ödediğim gibi arttı da.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-5" id="footnote-234-5-backlink">5</a></span></p>

      <p class="a--Paragraf-6">2. Bu tablo da Hz. Cabir’den, o anlatıyor: “Allah Resûlü ile Zatu’r-Rika seferine çıkmıştık. Benim çok zayıf bir devem vardı. Ordu yürüyünce arkadaşlarım ilerleyip gittiler, ben geride kaldım. Arkadan Allah Resûlü yetişti.</p>

      <p class="a--Paragraf-6">– Ne o Cabir, diye seslendi. Ben de:</p>

      <p class="a--Paragraf-6">– İşte bu deve ile ağır ağır gidiyorum, dedim. Bana:</p>

      <p class="a--Paragraf-6">– Çöktür şu deveyi, dedi. Kendisi de devesini çöktürdü ve elim deki çubuğu alarak deveye birkaç defa dürttü. Sonra develerimize binip tekrar yola koyulduk. O’nu Hak’la gönderen Allah’a yemin ederim ki, benim devem O’nun devesiyle yarışmaya başladı. Yolda Allah Resûlü ile aramızda şöyle bir konuşma geçti:</p>

      <p class="a--Paragraf-6">– Cabir, bu deveyi bana satsana!</p>

      <p class="a--Paragraf-6">– Ey Allah’ın Resûlü, ne hacet, size bağışlarım.</p>

      <p class="a--Paragraf-6">– Hayır, bedeliyle ver.</p>

      <p class="a--Paragraf-6">– O hâlde bir fiyat ver, Ey Allah’ın Resûlü.</p>

      <p class="a--Paragraf-6">– Bir dirheme alırım.</p>

      <p class="a--Paragraf-6">– Hayır, bu fiyat düşük.</p>

      <p class="a--Paragraf-6">Allah Resûlü, iki dirhem teklif etti; ben yine kabul etmedim. Sürekli fiyatı arttırdı. En sonunda bir ukiyyeye (yaklaşık kırk dirhem) anlaştık. Sonra sözü değiştirerek:</p>

      <p class="a--Paragraf-6">– Cabir, evlendin mi artık, dedi.</p>

      <p class="a--Paragraf-6">– Evet, ey Allah’ın Resûlü, dedim.</p>

      <p class="a--Paragraf-6">– Dul mu bakire mi, dedi.</p>

      <p class="a--Paragraf-6">– Dul, dedim.</p>

      <p class="a--Paragraf-6">– Bir bakire alamadın mı, birbirinizle oynaşırdınız, dedi.</p>

      <p class="a--Paragraf-6">– Bildiğiniz gibi babam Uhud’da şehit oldu, yedi tane kız ço cuğu kaldı. Onları başına toplayacak, onlara bakacak bir kadın almayı uygun buldum, dedim.</p>

      <p class="a--Paragraf-6">– İnşallah isabet etmişsin, karşılığını verdi.</p>

      <p class="a--Paragraf-6">Medine’ye geri dönünce sabahleyin deveyi alıp götürdüm, Allah Resûlü’nün kapısına çöktürdüm ve gidip yanına oturdum. Allah Resûlü camiden çıkınca deveyi gördü ve “Bu nedir?” diye sordu. “Cabir getirdi.” dediler. Beni çağırttı, gittim.</p>

      <p class="a--Paragraf-6">– Tut devenin yularını yeğenim, o deve senindir, dedikten sonra Bilal’ı çağırttı ve ona:</p>

      <p class="a--Paragraf-6">– Cabir’e bir ukiyye ver, diye emir verdi. Bilal’le beraber gittik, bir ukiyye ve daha fazlasını verdi. Vallahi, o para adeta bitmek bilmedi ve evimizde bereketi sürekli görüldü.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-6" id="footnote-234-6-backlink">6</a></span></p>

      <p class="x2--Ba-l-k-5" id="toc_marker-33">Çocuk Sahabîler</p>

      <p class="a--Paragraf-6">Yukarıda işaret ettiğim gibi Efendimiz çocuklarla da yakından ilgilenir, onlara değer verir, ciddi işler yaptırır, yeri geldikçe onlara çocuklar gibi davranırdı. Bir iki tablo sunmak istiyoruz:</p>

      <p class="a--Paragraf-6">Hz. Peygamber’in cebinde on lirası (on dirhemi) vardı. Elbise satıcısından dört lirasına bir gömlek aldı. Dışarıya çıkınca yoksul bir şahıs:</p>

      <p class="a--Paragraf-6">– Ey Allah’ın Resûlü o gömleğe çok ihtiyacım var, onu bana verir misin, dedi. Peygamberimiz gömleği yoksula verdi, elbiseciye tekrar girdi, geri kalan paranın dört lirasına da kendisi için bir gömlek satın aldı. Dışarı çıktığında küçük bir hizmetçi kızın ağladığını gördü. Hemen yanına yaklaşıp sebebini sordu. Hizmetçi kız:</p>

      <p class="a--Paragraf-6">– Ev sahibim bana un almak için iki lira vermişti. Onu kaybettim, onun için ağlıyorum, dedi. Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, son kalan iki lirayı da bu kızcağıza verdi. Fakat küçük kız, ağlamaya devam ediyordu. Peygamberimiz tekrar sordu:</p>

      <p class="a--Paragraf-6">– Kaybettiğin iki liraya yeniden kavuştun, hâlâ niçin ağlı yorsun, deyince kız:</p>

      <p class="a--Paragraf-6">– Eve geç kaldım, beni dövmelerinden korkuyorum, dedi.</p>

      <p class="a--Paragraf-6">Bunun üzerine Efendimiz, küçük kızın elinden tuttu:</p>

      <p class="a--Paragraf-6">– Korkma yavrum, gel benimle, dedi. Onu eve kadar götürdü; önce selam verdi, ancak üçüncü selamda kapı açıldı. Efendimiz ev sahiplerine:</p>

      <p class="a--Paragraf-6">– İlk selamımı duymadınız mı, deyince,</p>

      <p class="a--Paragraf-6">– Duyduk ama selamınızın artmasını ve sesinizi daha çok duy mayı arzu ettik. Sana canımız feda ey Allah’ın Resûlü, buraya kadar niye zahmet ettiniz, dediler. Hz. Peygamber:</p>

      <p class="a--Paragraf-6">– Şu kızcağız, geç kaldım diye dövülmekten korkuyordu da, bunu size kadar getirdim, cevabını verdi. Ev sahibi:</p>

      <p class="a--Paragraf-6">– Ey Allah’ın Resûlü! Sizin evimize gelmenize vesile olduğu için bu hizmetçi kızı azat ediyorum, artık o hürdür, deyince, Hz. Peygamber şöyle buyurdu: “Allah’ın bana verdiği on lira, ne kadar bereketli imiş. Allah, onunla Peygamberine ve Medineli bir yoksula birer gömlek giydirdi, bir kız çocuğunu da sevindirdi, hürriyetine kavuşmasına vesile oldu. Şüphesiz bize sonsuz kuvvetiyle rızık veren O’dur.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-7" id="footnote-234-7-backlink">7</a></span></p>

      <p class="a--Paragraf-6">Peygamberimiz büyüklere, yapamayacakları şeyleri çocuk larına vadetmemelerini tembih etmiş, böylece ahde vefa ko nu sunda örnek olmaları gerektiğine dikkat çekmiştir. Abdullah b. Âmir anlatıyor:</p>

      <p class="a--Paragraf-6">Bir gün Allah Resûlü bizim evimizdeyken annem beni çağı rarak:</p>

      <p class="a--Paragraf-6">– Gel sana bir şey vereceğim, dedi. Allah Resûlü anneme:</p>

      <p class="a--Paragraf-6">– Ona ne vermek istemiştin, diye sordu. Annem:</p>

      <p class="a--Paragraf-6">– Bir hurma vermek istemiştim, deyince Peygamberimiz şöyle buyurdu:</p>

      <p class="a--Paragraf-6">– Haberin olsun, eğer ona bir şey vermeyecek olsaydın, sana bir yalan (günahı) yazılırdı.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-8" id="footnote-234-8-backlink">8</a></span></p>

      <p class="a--Paragraf-6">Konuyla ilgili ayrıca şu hadis de rivayet edilmiştir: “Kim bir çocuğa, ‘Buraya gel sana bir şey vereceğim.’ der de sonra vermezse onun için bir yalan günahı yazılır.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-9" id="footnote-234-9-backlink">9</a></span></p>

      <p class="a--Paragraf-6">Efendimiz, anne-babanın çocuklarına adaletle muamele etmelerini emir ve tavsiye etmiştir. Bu konuda çocukların kız-erkek, büyük-küçük, öz veya üvey olması arasında fark yoktur. Dolayısıyla ebeveyn, hediye ve miras gibi maddi konularda nasıl adaletli olmak zorunda ise sevgi, ilgi ve şefkat gibi manevi hususlarda da bütün çocuklarına karşı adil olmalıdır.</p>

      <p class="a--Paragraf-6">Nu’mân b. Beşîr’in <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anhumâ)</span> anlattığına göre, babası onu Allah Resûlüne <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> götürdü ve:</p>

      <p class="a--Paragraf-6">– Ben, sahip olduğum bir köleyi bu oğluma verdim, dedi. Allah Resûlü:</p>

      <p class="a--Paragraf-6">– Buna verdiğini diğer çocuklarına da verdin mi, diye sordu. Babam:</p>

      <p class="a--Paragraf-6">– Hayır, vermedim, dedi. Allah Resûlü:</p>

      <p class="a--Paragraf-6">– O hâlde hibenden dön, buyurdu.</p>

      <p class="a--Paragraf-6">Beşir:</p>

      <p class="a--Paragraf-6">– Hayır, dönmek istemiyorum, dedi.</p>

      <p class="a--Paragraf-6">Bunun üzerine Peygamberimiz:</p>

      <p class="a--Paragraf-6">– Allah’tan korkunuz; çocuklarınız arasında adaletli davranınız, buyurdu. Neticede babam da hibesinden döndü ve o bağışını geri aldı.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-10" id="footnote-234-10-backlink">10</a></span></p>

      <p class="a--Paragraf-6">Hz. Enes anlatıyor: Adamın biri Efendimiz’in yanında iken oğlu geldi. Adam oğlunu öptü, kucağına oturttu. Derken biraz sonra adamın kızı da geldi. Adam kızını (öpmeden) önüne oturttu. Bunun üzerine âlemlere rahmet Efendimiz:</p>

      <p class="a--Paragraf-6">– İkisine eşit davransaydın ya, buyurdu.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-11" id="footnote-234-11-backlink">11</a></span></p>

      <p class="x2--Ba-l-k-5" id="toc_marker-34">Efendimiz’in Şakaları</p>

      <p class="a--Paragraf-6">İslâm, ölçülü olmak şartıyla mizah ve şakalaşmaya izin verir. Zira ölçülü şaka ve mizah hem dinlendirici olur, hem de insanlar arasında muhabbet ve sevginin artmasına vesile olur. Kur’ân’da birkaç âyette geçen, meyve anlamındaki ‘fâkihe’ kökünden gelen ‘fukâhe’ kelimesi, şaka yapmak, eğlenmek, dostluk oluşturan sohbet, konuşma demektir. Yâsin sûresinin 55. âyetinde cennetliklerin, yaptıkları işten memnun olarak birbiriyle konuşup şakalaştıkları anlatılır. Bu ve benzeri âyetlerden, dostluğu pekiştirecek, ruhu ferahlatacak tarzda uygun olarak yapılan eğlence ve şakanın tasvip edildiği anlaşılır. Dikkatleri toplamak, çevredekilerin usanmamalarını sağlamak ve sevgiyi perçinlemek için, sınırları belli ve dozu ayarlı şaka ve mizahın önemi inkâr edilemez. İslâm’ın önem verdiği hususlardan olan Müslümanlar arası kardeşlik, sevgi, dini tebliğ, kalpleri te’lif, kavl-i leyyin, ülfet, sekînet, muhabbet, hoşgörü, müsamaha ve af gibi özelliklerin pekişmesi açısından bunlara hizmet edici olan şaka ve güler yüzün (tebessümün) önemi büyüktür. Ancak her konuda olduğu gibi bu konuda da ifrat ve tefritten kaçınarak dengeli davranmak gerekir. Son dönemlerde yalan, karalama, aşağılama üzerine kurulu ve aşırıya kaçan, dolayısıyla bize ait olmadığı her hâlinden belli olan bir mizah anlayış ve furyasının yanında çoğu insanımızda şu hâl görülmektedir: Asık bir surat, eleştiri ve şikâyet dolu sözler, karamsar, itici, sıkıcı tavırlar, resmî ilişkiler, beylik konuşmalar, samimiyetten uzak, her şeyiyle yapay ve sanal davranışlar... Kısacası ciddi bir dengesizlik...</p>

      <p class="a--Paragraf-6">Oysa hadis kitaplarımızda kitap veya bab, yani müstakil bir bölüm veya alt başlık şeklinde şaka ve mizaha yer verilir. Çünkü Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> aile efradı, ashabı ve çevresinde bulunan değişik insanlarla zaman zaman şakalar yapmış ve kendisine şaka yapıldığı gibi yanında da şakalar yapılmıştır. Kocanın eşi ile şakalaşması ve oynaşması, aralarındaki sevgiyi arttıracağı için O’nun diliyle tasvip, hatta teşvik edilmiştir.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-12" id="footnote-234-12-backlink">12</a></span> Ama “Ben (şaka bile olsa) sadece doğruyu konuşurum; haktan başka bir şey söylemem.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-13" id="footnote-234-13-backlink">13</a></span> demeyi ihmal etmediği gibi, “Toplumu güldürmek için yalan konuşanların vay hâline!..”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-14" id="footnote-234-14-backlink">14</a></span> diyerek işin önemine parmak basmıştır. Ayrıca bütün şemâil kitaplarının nakline göre O <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> devamlı mütebessim idi. Tebessümle sırıtma ve kahkaha elbette farklı şeylerdir. Onca zulüm, işkence, açlık, hainlik, nifak ve dağların taşıyamayacağı onca yüke rağmen, tebessümü yüzünden hiç eksik olmazdı. Bitkiler içinde Allah Resûlü’nü ‘gül’ simgeler. Ne güzel tevafuk ki, dilimizde ‘gül’ sadece bitki adı değil, aynı zamanda ‘gülme’ eyleminin emir kipidir.</p>

      <p class="a--Paragraf-6">Efendimiz’in söz ve uygulamalarından, şakalaşma için bazı ölçülerin olduğu anlaşılmaktadır. Ezcümle:</p>

      <p class="a--Paragraf-6">– Şaka kırıcı ve yalan olmamalı,</p>

      <p class="a--Paragraf-6">– Şaka yoluyla başkası küçük duruma düşürülmemeli,</p>

      <p class="a--Paragraf-6">– Ateşle, silahla korkutarak şaka yapılmamalı,</p>

      <p class="a--Paragraf-6">– Şaka, caiz sınırlarda bile olsa aşırı gidilmemeli,</p>

      <p class="a--Paragraf-6">– Şaka ile de olsa bir kimsenin malına el konulmamalı,</p>

      <p class="a--Paragraf-6">– Özellikle insanları güldürmek meslek hâline getirilmemeli,</p>

      <p class="a--Paragraf-6">– Öldürücü ve yaralayıcı âletlerle şaka yapılmamalı…</p>

      <p class="x2--Ba-l-k-5" id="toc_marker-35">Efendimizin Yaptığı Bazı Latifeler</p>

      <p class="a--Paragraf-6">1. Hz. Enes <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span> anlatıyor:</p>

      <p class="a--Paragraf-6">“Bir adam, Hz. Peygamber’e gelerek:</p>

      <p class="a--Paragraf-6">– Ey Allah’ın Resûlü! Bana binmem için bir deve ver, dedi. Allah Resûlü:</p>

      <p class="a--Paragraf-6">– Ben sana bir deve yavrusu vereyim, buyurdu. Adam:</p>

      <p class="a--Paragraf-6">– Ben deve yavrusunu ne yapayım (ona binilmez ki) deyince Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>:</p>

      <p class="a--Paragraf-6">– Her deve, bir diğer devenin yavrusu değil midir, buyurarak hem şakalaştı hem de adama bir söz işitince iyice düşünüp muhtevasını kavramadan reddetmemesi, itirazda acele etmemesi ge rektiğini gösterdi.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-15" id="footnote-234-15-backlink">15</a></span></p>

      <p class="a--Paragraf-6">2. Hz. Süheyb anlatıyor: “Bir gün gözüm ağrıyordu, elimde de birkaç hurma vardı, onları yiyordum. Bunu gören Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>:</p>

      <p class="a--Paragraf-6">– Hem gözün ağrıyor hem de hurma yiyorsun, diye şaka yollu takıldı. Ben de:</p>

      <p class="a--Paragraf-6">– Ey Allah’ın Resûlü, ben ağrımayan tarafla yiyorum, cevabını verince, Allah Resûlü tebessüm etti.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-16" id="footnote-234-16-backlink">16</a></span></p>

      <p class="a--Paragraf-6">3. Hz. Ümmü Eymen, Hz. Peygamber’e gelerek:</p>

      <p class="a--Paragraf-6">– Eşim seni eve davet ediyor, dedi. Peygamberimiz:</p>

      <p class="a--Paragraf-6">– Eşin kim? Şu gözünde ak olan adam değil mi, dedi. Ümmü Eymen:</p>

      <p class="a--Paragraf-6">– Vallahi gözünde ak yok, dedi.</p>

      <p class="a--Paragraf-6">– Hayır, var, buyurdu. Kadın, yine:</p>

      <p class="a--Paragraf-6">– Hayır, vallahi yok, deyince Hz. Peygamber:</p>

      <p class="a--Paragraf-6">– Herkesin gözünde ak vardır, dedi. Güzel sözlü güzel Pey gamber, ‘ak’ kelimesi ile gözün koyu renkli hâlkasını çevreleyen beyaz tabakayı kastediyordu. Fakat bu söz, gözdeki kısmî körlüğü de ifade ettiğinden kadın, bu şekilde anlamıştı. Hz. Peygamber, bu sözüyle aynı zamanda cinas yapmıştı.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-17" id="footnote-234-17-backlink">17</a></span></p>

      <p class="a--Paragraf-6">4. Ensar’dan şakacı bir zat vardı. Bir gün yine konuşup ya nın dakileri güldürürken Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> elindeki çu buğu (şaka yollu) adamın böğrüne dürttü. Bunun üzerine adam:</p>

      <p class="a--Paragraf-6">– Ey Allah’ın Resûlü, (canımı yaktınız) müsaade edin kısas yapayım, dedi. Allah Resûlü de:</p>

      <p class="a--Paragraf-6">– Haydi yap, buyurdu. Adam:</p>

      <p class="a--Paragraf-6">– Ama üzerinizde gömlek var, benim üzerimde yoktu, dedi. Adamın talebi üzerine, Peygamberimiz gömleğini kaldırıp böğrünü açtı. Adam, Efendimiz’i kucaklayıp böğrünü saygıyla öp meye başladı ve:</p>

      <p class="a--Paragraf-6">– Ben bunu arzu etmiştim ey Allah’ın Resûlü, dedi.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-18" id="footnote-234-18-backlink">18</a></span></p>

      <p class="a--Paragraf-6">Evet, Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> ve ashabı bu şekilde yaşadılar. Bir insana surat asmanın karşısındakine hakaret ve bir nevi kul hakkına tecavüz olduğunu unutmamalı, insan, diliyle olduğu gibi hâliyle, tavrıyla, yüzüyle de devamlı şükretmeli; hamdetmelidir. Seviyesizce davranışlar, şuh kahkahalar, boş vermiş tavırlar, vur patlasın çal oynasın anlayışı müminden ne kadar uzak olmalıysa; karamsarlık ve ümitsizlik taşıyan bunalımlı bir yüz de o derece çirkin kabul edilmeli.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-19" id="footnote-234-19-backlink">19</a></span></p>

      <p class="x2--Ba-l-k-5" id="toc_marker-36">Ashab-ı Suffa</p>

      <p class="a--Paragraf-6">Bir ilim müessesesi olan Suffa’nın, has bir talebesi Hz. Ebû Hüreyre <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span> kendileriyle ilgili bir hadiseyi şöyle anlatır: “Bazen açlıktan yüzükoyun yatıyordum. Bazen de karnıma taş bağlıyordum. Bir gün hâlkın gelip geçtiği bir yol üzerinde oturdum. O sırada oradan Allah Resûlü geçiyordu. Vaziyetimi anladı ve:</p>

      <p class="a--Paragraf-6">– Ey Ebû Hureyre, diye seslendi.</p>

      <p class="a--Paragraf-6">– Buyur, ey Allah’ın Resûlü, dedim.</p>

      <p class="a--Paragraf-6">– Haydi, benimle gel, buyurdu. Beraber gittik. Eve girdi. Ben de girmek için izin istedim. Müsaade ettiler. Bir kapta süt buldu.</p>

      <p class="a--Paragraf-6">– Bu süt nereden geldi? diye sordu.</p>

      <p class="a--Paragraf-6">– Falancalar hediye olarak getirdiler, diye cevap verdiler. Sonra da:</p>

      <p class="a--Paragraf-6">– Ey Ebû Hüreyre, Ehl-i Suffa’ya git, onları bana çağır, diye emretti. Ehl-i Suffa, İslâm’ın misafirleriydi. Ne aileleri, ne de mal mülkleri vardı. Allah Resûlü’ne bir hediye geldiği zaman bir kısmını kendisine ayırır, bir kısmını da onlara gönderirdi. Ehline verilmesi için gönderilen sadakaların tamamını onlara gönderir, eve bir pay ayırmazdı.</p>

      <p class="a--Paragraf-6">Allah Resûlü’nün Ehl-i Suffa’yı daveti beni üzdü. Ben, bu kaptaki sütü tek başıma içer de, bununla epeyce bir müddet idare ederim diye umuyordum. Kendi kendime, ‘Ben elçiyim. Suffa ehli gelince onlara sütü ben taksim ederim.’ dedim. Bu durumda sütten bana hiçbir şey kalmayacağını düşündüm. Fakat Allah Resûlü’nün emrini yerine getirmekten başka çare de yoktu. Gi dip onları çağırdım. Geldiler. Müsaade isteyip oturdular. Pey gamberimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>:</p>

      <p class="a--Paragraf-6">– Ebû Hüreyre, kabı al ve onlara süt ikram et, buyurdular. Süt kabını alıp sütü dağıtmaya başladım. Her biri kabı alıyor, doyuncaya kadar içiyor, sonra yanındakine veriyordu. Suffa ehlinin sonuncusu da içtikten sonra, kabı Allah Resûlü’ne verdim. İçinde sadece azıcık süt kalmıştı. Başını kaldırarak bana bakıp gülümsedi ve:</p>

      <p class="a--Paragraf-6">– Ebû Hureyre, dedi.</p>

      <p class="a--Paragraf-6">– Buyur, ey Allah’ın Resûlü, dedim.</p>

      <p class="a--Paragraf-6">– Süt içmeyen ikimiz kaldık, buyurdu.</p>

      <p class="a--Paragraf-6">– Evet, ey Allah’ın Resûlü, dedim.</p>

      <p class="a--Paragraf-6">– Otur sen de iç, buyurdular. Oturup içtim.</p>

      <p class="a--Paragraf-6">– Biraz daha iç, dedi. İçtim. Yine içmem için ısrar etti. ‘Daha daha..’ diyordu. Nihayet:</p>

      <p class="a--Paragraf-6">– Seni hak din ile gönderen Allah’a yemin olsun ki, içecek yerim kalmadı, dedim.</p>

      <p class="a--Paragraf-6">– O hâlde bardağı bana ver, buyurdu. Verdim. Allah’a hamd ve senâ etti. Sonra besmele çekerek geri kalanını da kendisi içti.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-20" id="footnote-234-20-backlink">20</a></span></p>

      <p class="x2--Ba-l-k-5" id="toc_marker-37">Efendimiz’e Olan Saygı</p>

      <p class="a--Paragraf-6">Hz. Ebû Hureyre anlatıyor: “Allah Resûlüyle birlikte sabahları bir süre mescitte otururduk. Allah Resûlü, odasına çekilmek istediğinde ise ayağa kalkardık ve odasına girinceye kadar da ayakta beklerdik.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-21" id="footnote-234-21-backlink">21</a></span></p>

      <p class="a--Paragraf-6">Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, Hz. Enes’in annesi olan Ümmü Süleym’i çok severdi. Bazen onun evine gider, o da üzerine oturması için yaygılar serer, Hz. Peygamber de istirahat ederek uyurdu. Efendimiz uykudan uya nınca o mübarek kadın Hz. Peygamber’in terlerini silerek alır bir şişede biriktirir di. Öldüğü zaman kefeni hazırlanırken o mübarek terin kefeni ne sürülmesini vasiyet etmişti.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-22" id="footnote-234-22-backlink">22</a></span></p>

      <p class="a--Paragraf-6">Bir gün Hz. Enes’in dadısı Müleyke, Efendimiz’i evine davet etti. Yemeği kendi eliyle hazırlamıştı. Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> yemek yedikten sonra:</p>

      <p class="a--Paragraf-6">– Gel sana namaz kıldırayım, buyurdu. Evde tek kilim vardı, o da kullanıla kullanıla ka rarmıştı. Hz. Enes önce onu güzelce yıkadı, sonra namaz kılmak için serdi. Hz. Peygamber imamlık yaptı. Hz. Enes ile dadısı ve bir de yetim köle saf tutarak ar kada durdu. Efendimiz iki rekât namaz kıldırdıktan sonra evden ayrıldı.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-23" id="footnote-234-23-backlink">23</a></span></p>

      <p class="a--Paragraf-6">Efendimiz, Bedir gazvesinden önce elinde bir okla İslam ordusunun saflarını düzeltirken, Hz. Sevad b. Gaziye adlı sahabinin biraz ileri çıkıp safı bozduğunu gördü ve karnına okla dokunarak hizaya geçmesini söyledi. Bunun üzerine Hz. Sevad:</p>

      <p class="a--Paragraf-6">– Ey Allah’ın Resûlü, canımı acıttınız. Şüphesiz Allah Seni hak ile gönderdi, müsaade edin kısas uygulayacağım, dedi. Hemen Efendimiz karnını açarak kısas uygulamasını söyler. Hz. Sevad O’nu kucakladı ve öptü. Efendimiz niçin böyle yaptığını söylediğinde şu cevabı verdi:</p>

      <p class="a--Paragraf-6">– Ey Allah’ın Resûlü, görüyorsunuz öldürülmemekten emin değilim. Seninle son temasım cildimin cildine değdirmek olmasını istedim. Efendimiz ona hayır dilekte bulunur.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-24" id="footnote-234-24-backlink">24</a></span></p>

      <p class="x2--Ba-l-k-5" id="toc_marker-38">Hassasiyet</p>

      <p class="a--Paragraf-6">Allah Resûlü, nasıl risalet vazifesinde Rabbinin gönderdiği mesajlara karşı emin idiyse, öyle de O’nun emniyeti ruhunda öyle kök salmıştı ki, bütün varlığa karşı sürekli emniyet solukluyordu.</p>

      <p class="a--Paragraf-6">İtikafta olduğu bir gün, Safiyye Validemiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anhâ)</span> kendisini ziyarete gelmişti. Biraz oturduktan sonra da kendi hanesine gitmek üzere müsaade istedi. Allah Resûlü de hanımını uğurlamak için onunla beraber dışarı çıktı ve henüz birkaç adım bile yürümemişlerdi ki, o esnada bir-iki sahabe hiç duraklamadan yanlarından hızla geçti. Efendimiz derhal onları durdurdu, sonra da Safiyye Validemizin yüzünü açarak:</p>

      <p class="a--Paragraf-6">– Bakın, bu benim hanımım Safiyye’dir dedi. Sahâbe beyninden vurulmuş gibiydi.</p>

      <p class="a--Paragraf-6">– Maazallah, ey Allah’ın Resûlü! Senin hakkında nasıl kötü düşünülebilir ki, dediler. Ancak, Allah Resûlü, her davranışıyla olduğu gibi bu davranışıyla da bir ders vermek istiyordu. Buyurdular ki:</p>

      <p class="a--Paragraf-6">– Şeytan, sürekli insanın kan damarlarında dolaşır durur.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-25" id="footnote-234-25-backlink">25</a></span> Şeytan, insanla bu kadar içli dışlı olduğuna göre onun kafasına çok şey atabilir. Şimdi eğer, binde, hatta milyonda bir ihtimal dahi olsa, insanın aklına; “Acaba Allah Resûlü’nün yanındaki kadın kimdi” şeklinde bir şüphe ve tereddüt arız olsa -hafı zanallah- o şahsın ebedî hayatını mahvedip iman nurunu söndürür. İşte, bundan dolayı O şefkat abidesi Yüce Nebî, derhal duruma müdahale ediyor, hem kendi emniyetini gösteriyor hem de cemaatinin îmanını korumuş oluyordu.</p>

      <p class="x2--Ba-l-k-5" id="toc_marker-39">Hasta Ziyareti</p>

      <p class="a--Paragraf-6">Abdullah b. Sâbit <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span> hastalanınca Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> onu ziyarete gitti. O sırada Abdullah komadaydı. Allah Resûlü seslenince O’nu duymadı. Hz. Peygamber istircada bulundu yani “Biz Allah’a aitiz ve O’na döneceğiz.” dedi ardından da:</p>

      <p class="a--Paragraf-6">– Yazık ey Ebû Rebi’, artık çağrımız da sana fayda etmi yor, buyurdu. Bunu duyan kadınlar feryat edip ağlamaya başladılar. Oradaki insan lar onları engellemek isteyince Efendimiz,</p>

      <p class="a--Paragraf-6">– Bırakın şimdi ağlasınlar. Öldükten sonra ağlamamak gerekir, buyurdu. Abdullah b. Sâbit’in kızı:</p>

      <p class="a--Paragraf-6">– Onun şehit olacağını umuyordum. Çünkü cihad için bütün hazırlıkla rını yapmıştı, dedi. Bunun üzerine Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> :</p>

      <p class="a--Paragraf-6">– O, niyetinin mükâfatını alacaktır, buyurdu, sonra da:</p>

      <p class="a--Paragraf-6">– Sizce şehitlik nedir, diye sordu. Kızı,</p>

      <p class="a--Paragraf-6">– Allah yolunda öldürülenlere şehit diyoruz, şeklinde cevap verince, O şöyle dedi:</p>

      <p class="a--Paragraf-6">– Allah yolunda öldürülmenin dışında yedi çeşit şehitlik vardır: Vebadan, boğularak, zatu’l-cenb hastalığından, (her hangi bir) iç hastalıktan, yanarak, yıkıntı altında kalarak ölen kişiler şehittir. Ayrıca hamile iken ölen kadın veya bakire olarak ölen kız da şehittir.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-26" id="footnote-234-26-backlink">26</a></span></p>

      <p class="a--Paragraf-6">Enes b. Mâlik’ten <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span> rivayet edilmiştir:</p>

      <p class="a--Paragraf-6">“Efendimizle birlikte, gözlerinden rahatsız olan Zeyd b. Erkam’a gittik. Efendimiz Zeyd’e:</p>

      <p class="a--Paragraf-6">– Gözlerin bu şekilde kalırsa ne yaparsın, diye sordu. Zeyd:</p>

      <p class="a--Paragraf-6">– Sabreder, Allah’ın rızasını dilerim, diye cevap verdi. Bunun üzerine Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>:</p>

      <p class="a--Paragraf-6">– Eğer böyle bir durumla karşılaşır da gelir de sabreder, Allah’ın rızasını dilersen, O’nun huzuruna günahsız olarak varırsın, buyurdu.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-27" id="footnote-234-27-backlink">27</a></span></p>

      <p class="x2--Ba-l-k-5" id="toc_marker-40">Nimetin Eseri Üzerinizde Görülsün</p>

      <p class="a--Paragraf-6">Efendimiz ashabından birinin dış görünümüne önem ver me diğini veya bakımsız olduğunu gördüğünde onu hemen uyarırdı. Bir gün, üzerinde adi elbiseler bulunan birisi Efendimiz’in huzuruna gelmişti. Efendimiz ona:</p>

      <p class="a--Paragraf-6">– Senin malın yok mu, dedi. Adam,</p>

      <p class="a--Paragraf-6">– Var, diye cevap verdi. Efendimiz,</p>

      <p class="a--Paragraf-6">– Hangi çeşitten malların var, diye sorunca adam:</p>

      <p class="a--Paragraf-6">– Her çeşit maldan Allah bana vermiş, dedi. Bunun üzerine Efendimiz:</p>

      <p class="a--Paragraf-6">– Allah sana mal ihsan edince, Allah’ın verdiği bu nimetin eseri ve fazileti üzerinde görülmelidir, buyurdu.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-28" id="footnote-234-28-backlink">28</a></span></p>

      <p class="a--Paragraf-6">Konuyla ilgili bir hadis ise şöyledir: “Allah kuluna verdiği ni me tin eserini üzerinde görmekten hoşlanır.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-29" id="footnote-234-29-backlink">29</a></span> Efendimiz’in to runu Hz. Hasan, onun giyim hakkındaki görüşünü şöyle ifade et miştir: “Peygamber Efendimiz bize elde ettiğinizin en iyisini giymemizi ve bulabildiğimiz en hoş kokuları sürmemizi emrederdi.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-30" id="footnote-234-30-backlink">30</a></span></p>

      <p class="x2--Ba-l-k-5" id="toc_marker-41">Yumuşaklığı</p>

      <p class="a--Paragraf-6">Efendimiz, zaman zaman çok kaba ve kırıcı davranışlarla da karşılaşıyordu. Ancak O Rahmet Nebisi, her defasında yumuşak davranarak konuyu hâllediyor ve ümmetine de örnek oluyordu.</p>

      <p class="a--Paragraf-6">Bedevilerden bir kasap deve eti satıyordu. Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, evde hurma olduğunu sanarak, bir miktar kuru hurma karşılığında et satın aldı. Eve gelince hurma olmadığını gördü. Dışarı çıkarak kasaba:</p>

      <p class="a--Paragraf-6">– Kuru hurma karşılığında senden et almıştım ama baktım kalmamış, buyurunca kasap vâveylâyı kopardı ve:</p>

      <p class="a--Paragraf-6">– Vay bu sahtekârlıktır, diye bağırdı. Çevredekiler:</p>

      <p class="a--Paragraf-6">– Allah Resûlü sah tekârlık yapar mı, diyerek onu susturmaya çalıştılar. Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> ise:</p>

      <p class="a--Paragraf-6">– Bırakın, konuşmaya hakkı var, buyurdu. Sonra kasaba dönerek, da ha önce söylediği şeyi ona tekrar etti. Kasap da aynı şeyleri söyledi, insanlar yine onu böyle konuşmaktan menettiler. Efendimiz:</p>

      <p class="a--Paragraf-6">– Bırakın konuşsun, onun konuşma hakkı var, buyurdu ve bu cümleyi birkaç kez tekrarladı. Daha sonra onu Ensar’dan bir kadına göndererek etin karşılığı olan hurmayı ondan al masını söyledi. Bedevi kasap ücretini alıp döndüğünde Hz. Peygamber ashabıyla birlikte oturuyordu. Hz. Peygamber’in <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> yumuşaklık, bağışlayıcılık ve insanlarla iyi ilişkisinden son derece etkilenmişti. Yüzüne uzun uzun baktıktan sonra:</p>

      <p class="a--Paragraf-6">– Ey Muhammed! Allah se nin mükâfatını versin, etin karşılığını eksiksiz verdin ve çok iyi verdin, dedi.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-31" id="footnote-234-31-backlink">31</a></span></p>

      <p class="x2--Ba-l-k-5" id="toc_marker-42">Kadınlara Karşı Davranışları</p>

      <p class="x3--Ba-l-k-3" id="toc_marker-42-1">Kadınlara Özel Sohbet</p>

      <p class="a--Paragraf-6">İnsanları Hakk’a davetle emrolunan Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem</span><span class="x1---c-c-----s-a-s-----a-s-----r-a-----r-anh---6" xml:lang="tr-TR">)</span> İslâm’ı kabul eden herkese, kadın erkek ayırımı yapmaksızın dinin ahkâmını öğretmeye çalışmıştır. Kadınlar da umumi toplantılara katılır ve bayram namazlarında da hazır bulunurlardı. Hz. Peygamber bayram hutbesini erkeklerin saflarına irad ettikten sonra, kadınların saflarına geçer, onlara da talim ederdi. Umumi vaazları dışında zaman zaman kadınlara has sohbetleri de olmuştur. Allah Resûlü’nün sohbetlerinden genelde erkeklerin istifade ettiğini düşünen bazı kadınların, Efendimiz’den özel sohbet talebinde bulunduklarını görmekteyiz. Hz. Ebû Sâid el-Hudrî’nin naklettiğine göre bir kadın Efendimize gelerek:</p>

      <p class="a--Paragraf-6">– Ey Allah’ın Resûlü! Senin sözlerinden hep erkekler istifade ediyor. Biz kadınlara da bir gün ayırsan, o gün toplansak ve Allah’ın sana öğrettiklerinden bize de öğretsen, dedi.</p>

      <p class="a--Paragraf-6">Efendimiz:</p>

      <p class="a--Paragraf-6">– Peki, şu gün şurada toplanınız, buyurdu.</p>

      <p class="a--Paragraf-6">Kadınlar toplandılar. Yüce Nebî <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> de gidip Allah’ın kendisine bildirdiklerinden onlara öğretti.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-32" id="footnote-234-32-backlink">32</a></span></p>

      <p class="x3--Ba-l-k-3" id="toc_marker-42-2">Mahrem Konular</p>

      <p class="a--Paragraf-6">Hanım sahâbîler bir taraftan Hz. Peygamber’in vaazları ve konuşmaları yoluyla İslâm ahkâmını öğrenmeye çalışırken diğer taraftan karşılaştıkları problemlerin çözümü ve akıllarına gelen soruların cevabını alabilmek için her zaman Efendimiz’e <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> başvurma imkÂnına sahiptiler. Efendimiz de bunlara değer verir ve sorularına mukabelede bulunur, problemleriyle ilgilenirdi.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-33" id="footnote-234-33-backlink">33</a></span> Bazen en mahrem sayılacak konularda bile Hz. Peygamber’e soru sormaktan çekinmezlerdi. Meselâ Hz. Enes b. Mâlik’in annesi Ümmü Süleym kadınların ihtilam olduklarında gusletmelerinin gerekip gerekmediğini sormuştur.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-34" id="footnote-234-34-backlink">34</a></span> Hz. Esmâ adındaki bir kadın sahabi de aybaşı hâlinden temizlendikten sonra nasıl yıkanılacağını sormuştur. Hz. Esma’nın cesaretine hayran kalan Hz. Âişe: “Ensar kadınları ne iyi kadınlardır. Dinlerini öğrenmek hususunda onlara haya mâni olmuyor.” demişti.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-35" id="footnote-234-35-backlink">35</a></span></p>

      <p class="a--Paragraf-6">Efendimiz döneminde kadınların gerek eğitiminde gerekse dinî hayatlarında mescitlerin mühim bir yeri vardır. Nitekim Mescid-i Nebevî’de Efendimiz’in tavsiyesi üzerine sadece kadınların girip çıkacakları bir kapı ayrılmış,<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-36" id="footnote-234-36-backlink">36</a></span> erkeklere, kadınların gece veya gündüz mescide gitmelerine engel olmamaları emredilmişti. İlgili hadislerden bir kısmı şöyledir: “Biriniz hanımı mescide gitmek için izin isterse ona mâni olmasın.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-37" id="footnote-234-37-backlink">37</a></span> “Kadınların geceleyin mescide gitmelerine engel olmayın.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-38" id="footnote-234-38-backlink">38</a></span> “Allah’ın hanım kullarını mescitten menetmeyiniz.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-39" id="footnote-234-39-backlink">39</a></span></p>

      <p class="a--Paragraf-6">Prensip olarak Asr-ı Saadet’te kadınların mescide gitmeleri uygun görülmekle birlikte, onların mescide girip çıkarken fitneye ve münasebetsiz davranışlara sebep olmamalarına dikkat çekilmiştir. Bundan dolayı Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, mescide giden kadınların koku sürmemelerini istemiştir.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-40" id="footnote-234-40-backlink">40</a></span> Nitekim Efendimiz’in dar-ı bekâya irtihalinden sonra mescide giden bazı kadınların uygun olmayan hâl ve tavırlarını gören Hz. Âişe Validemiz:</p>

      <p class="a--Paragraf-6">– Eğer Allah Resûlü kadınların şimdiki yaptıklarını görseydi onları Benî İsrâil kadınlarının menedildikleri gibi mutlaka mescide gitmekten menederdi, demiştir.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-41" id="footnote-234-41-backlink">41</a></span> Böylece Hz. Peygamber’in <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> “Kadınların namazlarının en hayırlısı evlerinde kıldıklarıdır.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-42" id="footnote-234-42-backlink">42</a></span> mealindeki sözlerini, camiye gidip gelirken uygunsuz davranışlardan sakınılmasının gereğine vurgu yapmak için buyurduğu anlaşılmaktadır. Günümüz sokağının o günden daha salim ve temiz olduğunu iddia etmek pek mümkün olmadığına göre, dikkatli olmak gerekir...</p>

      <p class="x3--Ba-l-k-3" id="toc_marker-42-3">Hasta Ziyareti</p>

      <p class="a--Paragraf-6">Hz. Peygamber’in <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> hastalanan Müslüman kadınlarla da ilgilendiği, hatta evlerine kadar gidip “geçmiş olsun” dediği ifade edilmektedir. Ummu’l-Alâ, hastalandığı zaman Hz. Pey gamber’in kendisini ziyaret ettiğini ve ateşin, altın ve gümüşün pisliklerini giderdiği gibi, hastalığın da Müslümanın günahlarını temizleyeceğini söylediğini rivayet eder.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-43" id="footnote-234-43-backlink">43</a></span></p>

      <p class="x4--Ba-l-k-a-1" id="toc_marker-42-3-1">Camiyi Süpüren Habeşi Kadın</p>

      <p class="a--Paragraf-6">Efendimiz Medine mescidini temizleyen Habeşli zenci bir kadının hasta olduğunu öğrenince onu ziyaret etti ve eğer ölürse kendisine haber verilmesini istedi. Bir gün kadın öldü. Fakat sahabe rahatsız etmemek için bunu Hz. Peygamber’e haber vermedi. Bir süre geçtikten sonra Allah Resûlü kadının durumunu sordu. Çevredekiler vefat ettiğini söylediler. Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> “Neden bana haber vermediniz?” deyince oradakiler, sanki ölen önemsiz biriymiş gibi, Efendimiz’i rahatsız etmek istemedikleri için haber vermediklerini söylediler. Hz. Pey gamber mezarını sorup öğrendi ve oraya giderek cenaze namazını kıldı. Diğer rivayetlerde “Onu cennette, mescitten çerçöpü atar gördüm.” “Ona iki kat ecir vardır.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-44" id="footnote-234-44-backlink">44</a></span> ifadeleri de bulunmaktadır. Bu bahtiyar hanımın adı Ummu Mihcen idi.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-45" id="footnote-234-45-backlink">45</a></span></p>

      <p class="x2--Ba-l-k-5" id="toc_marker-43">Bazı Geceler Ashabını Dolaşırdı</p>

      <p class="a--Paragraf-6">Efendimiz gün boyunca beraber olduğu ashabını bazen gece de ziyaret eder veya caddeleri gezerek durumları hakkında bilgi edinirdi. Elbette bu durum –hâşâ– açıklarını yakalamak için değildi. Bunlar, İslam’la yeni müşerref olan ashabın yanlışa düşmeden en güzel şekliyle İslam’ı anlamaları ve yaşamaları için göze çarpabilecek hususları bir nevi yerinde tespit etmeye matuf dolaşmalar olarak algılanmalıdır.</p>

      <p class="a--Paragraf-6">Bir gece Hz. Ebû Bekir ve Hz. Ömer’e uğrayan Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, Hz. Ebû Bekir’in çok sessiz, Hz. Ömer’in ise sesli Kur’ân okuduklarını görmüştü. Sabah onlarla karşılaştığında durumu aktararak Hz Ebû Bekir’e sesini biraz yükseltmesini, Hz. Ömer’e de biraz alçaltmasını söylemişti.</p>

      <p class="a--Paragraf-6">Ebû Dâvûd’un meşhur şerhlerinden olan Bezlu’l-Mechud’da konu, tasavvufî bir edayla şöyle izah edilmektedir: Hz. Ebû Bekir’e şühûd ve cemal hâli galip olduğundan “duyurmak istediğim (Allah) duyuyor.”; Hz. Ömer’e celâl ve heybet hâli galip olduğundan, “Uykusu derinleşmemiş olanları uyandırıyor ve gaflet getiren vesvesesiyle birlikte Şeytanı kovuyorum.” cevabını verdiler.</p>

      <p class="a--Paragraf-6">Hz. Ebû Bekir’in hâli cem’, Hz. Ömer’in hâli ise fark idi. Ama en mükemmel hâl, Hz. Peygamber’in hâli olan cem’u’l-cem’dir. Hazık bir ruh ve kalp doktoru, yüce mertebelere ulaştırıcı şefkat ve merhamet timsali olan Efendimiz, Hz. Ebû Bekir’e biraz sesini yükseltmesini emretti. Böylece, hem etrafta duyanlar yararlanmış, hem de ona galip olan ve masivayı yakıp yok eden tevhid hâlinden cem’ ve şuhûd hâline geçmiş olur. Böylece vahdet eşyanın kesretini örtmemiş, yaratıklar da yaratana perde olmamış olur. Bu, Efendimiz’in ulaştırmakla görevli olduğu evliyay-ı izamın mertebesidir. Hz. Ömer’e de biraz sesini azaltmasını emretti. Böylece namaz kılıp Kur’ân okuyan diğer kimselerin dikkati dağılmamış olacağı gibi, özürlerinden ötürü uyuyanlar da rahatsız edilmemiş olur. Ayrıca Hz. Peygamber bu ifadesiyle Hz. Ömer’e, biraz sessiz okuyarak, erbabı nazarında ibadetin tadı, itaatin özü olan münacaattan mahrum kalmamasını da emretmiş ve mizacını tadil etmiş oluyordu.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-46" id="footnote-234-46-backlink">46</a></span></p>

      <p class="x2--Ba-l-k-5" id="toc_marker-44">İstişare</p>

      <p class="a--Paragraf-6">Hendek Harbi’nin yapıldığı günlerde hâlk, ağır sıkıntılara maruz kalınca Allah’ın Resûlü, Gatafân kabilesinin büyükleri Uyeyne b. Hısn ve Hâris b. Avf el-Mürrî’ye haber göndererek Müslümanlarla savaşmaktan vazgeçmelerini; buna karşılık, kendilerine Medine hurmalarının üçte birini vereceğini teklif etti. Neticede, Allah Resûlü ile karşı taraf arasında sulh yapıldı. Bu hususu bir yazı ile de belgeye döktüler. Ancak hazırlanan vesika henüz imzalanıp kesinleşmeden önce Allah’ın Resûlü, Sa’d b. Muâz ile Sa’d b. Ubâde’ye haber göndererek onların bu konudaki fikirlerini sordu, konuyu onlarla da istişare etti. İki sahâbî de:</p>

      <p class="a--Paragraf-6">– Ey Allah’ın Resûlü, eğer bu işi kendin istiyorsan biz de arzuna uyalım! Eğer ilâhî bir emir söz konusu ise baş üstüne! Yoksa bizim menfaatimiz için yaptığın bir anlaşma mıdır bu, diye sordular. Allah Resûlü:</p>

      <p class="a--Paragraf-6">– Hayır, bunu sizin için yapıyorum; çünkü görüyorum ki Araplar birleşerek tek bir yaydan size ok atmakta, her taraftan sizleri sıkıştırmaktalar. İstedim ki, bir dereceye kadar güçlerini kırayım, buyurdu. Sa’d b. Muâz:</p>

      <p class="a--Paragraf-6">– Ey Allah’ın Resûlü! Allah’a şirk koştuğumuz, putlara taptığımız, Allah’a kulluk etmeyip O’nu tanımadığımız bir dönemde bile, onlar misafirliğin ya da satın almalarının dışında bizim tek bir hurmamızı dahi yiyemediler. Allah bizi İslâm’la şereflendirip hidayete erdirdiği, seninle ve İslâm’la bizi aziz kıldığı bir dönemde mi onlara mallarımızı vereceğiz? Böyle bir sulha ihtiyacımız yok. Allah, onlarla aramızda hüküm verinceye kadar onlara kılıçtan başka vereceğimiz bir şey yok, dedi.</p>

      <p class="a--Paragraf-6">Allah Resûlü de:</p>

      <p class="a--Paragraf-6">– Sen bilirsin, buyurdu. Bunun üzerine, Sa’d b. Muâz anlaşma metnini aldı ve:</p>

      <p class="a--Paragraf-6">– Haydi, üzerimize saldırsınlar, dedi.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-47" id="footnote-234-47-backlink">47</a></span></p>

      <p class="x2--Ba-l-k-5" id="toc_marker-45">Hukukî Davalar</p>

      <p class="a--Paragraf-6">Ümmü Seleme Validemiz anlatıyor: “Ensâr’dan iki zat, Allah Resûlüne gelerek bir miras meselesinden dolayı birbirlerinden davacı oldular. Aradan uzun zaman geçtiğinden ikisinin de şahitleri yoktu. Nebiler Nebisi <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>:</p>

      <p class="a--Paragraf-6">– Sizler, benim huzurumda birbirinizden davacı olduğunuzu ileri sürerek kendinizi savunuyorsunuz. Ben, hakkında vahiy inmeyen meselelerde ancak kendi görüşümle karar veririm. Şayet ben, kardeşinizin hakkını elinden almak için ileri sürdüğünüz delile bakarak sizin lehinize hüküm verirsem, onu sakın almayın! Çünkü ben ona cehennem ateşinden bir parça koparıp vermiş olurum. Kardeşinin hakkını gasbeden kimse, kıyamet günü bu ateş parçası boynunda asılı olduğu hâlde haşrolur, buyurdu. Bunun üzerine, o iki hasım ağlamaya başladı ve ikisi de:</p>

      <p class="a--Paragraf-6">– Ey Allah’ın Resûlü, hakkım onun olsun, dediler. Peygamber Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem</span><span class="x1---c-c-----s-a-s-----a-s-----r-a-----r-anh---6" xml:lang="tr-TR">)</span> de:</p>

      <p class="a--Paragraf-6">– Madem öyle söylediniz, o hâlde gidin, hakkı iyice araştırın, aranızda paylaşın, kura çekin. Birbirinize hakkınızı helâl edin, helâlleşin, buyurdu.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-48" id="footnote-234-48-backlink">48</a></span></p>

      <p class="x2--Ba-l-k-5" id="toc_marker-46">Borcuna Sadıktı ve Hep Yaşatmak İçin Yaşamıştı</p>

      <p class="a--Paragraf-6">Abdullah el-Hevzeni anlatıyor: “Efendimiz’in müezzini Bilâl’le Hâlep’te karşılaştım.</p>

      <p class="a--Paragraf-6">– Yâ Bilâl! Allah Resûlü’nün infak etme usûlü ve tarzı nasıldı, bana anlatır mısın, dedim.</p>

      <p class="a--Paragraf-6">– O <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, ahirete intikal ettiği ana kadar infak ettiği şeyleri dağıtma görevini bana vermişti. O’na bir Müslüman geldiğinde, Efendimiz onun gerçekten yoksul olduğunu anlarsa bana emrederdi. Ben de borç bulur, o Müslüman’a giyecek ve yiyecek bir şeyler satın alıp verirdim. Bir gün, bir müşrik karşıma çıktı ve:</p>

      <p class="a--Paragraf-6">– Ey Bilâl! Ben zengin bir adamım; imkânım çoktur. Bundan böyle başkasından borç isteme; gel benden borç iste, vereyim, dedi. Ben de, ondan borç almaya başlamıştım. Bir gün abdest almıştım; ezan okumaya hazırlanıyordum ki, baktım o müşrik, bir grup tüccar ile karşıdan geliyor. Beni görünce:</p>

      <p class="a--Paragraf-6">– Ey Habeşli, diye seslendi.</p>

      <p class="a--Paragraf-6">– Ne var, ne oldu, dedim. Adam bana suratını ekşitti, sert sert baktı, bazı ağır lâflar söyledi ve:</p>

      <p class="a--Paragraf-6">– Aybaşına ne kadar var, biliyor musun, diye sordu.</p>

      <p class="a--Paragraf-6">– Yakındır, dedim.</p>

      <p class="a--Paragraf-6">– Sadece dört gecen var. O gün gelince, sendeki alacaklarımın hepsini tahsil edeceğim. Ben, o paraları senin ve büyüğünün (Allah Resûlü’nü kastediyordu) hatırı için vermedim. Benim kölem olman için verdim. Eskiden olduğu gibi, benim koyunlarımı yine sen otlatacaksın, dedi.</p>

      <p class="a--Paragraf-6">Bu sözleri duyunca, moralim çok bozuldu. Yürüdüm, gittim, ezanı okudum. Yatsı namazını kılınca, Allah Resûlü ailesinin yanına döndü. Ben de, onunla görüşmek için izin istedim. İzin verdi. İçeri girdim ve:</p>

      <p class="a--Paragraf-6">– Ey Allah’ın Resûlü, anam babam sana feda olsun! Ken di sinden sürekli borç aldığım o adam var ya, bana şöyle şöyle söyledi. Şu anda ne senin, ne de benim bu borcu ödeme imkâ nımız var. Beni rezil edecek bu adam. Bana izin ver de İslâm’a giren şu kabilelerden birine sığınayım. Allah, Resûlüne bir rızık vererek borçlarımı ödeyinceye kadar onların yanında kalayım, dedim.</p>

      <p class="a--Paragraf-6">Allah’ın Resûlü’nün izin vermesi üzerine çıktım ve evime geldim. Kılıcımı, süngümü, mızrağımı ve ayakkabılarımı başımın altına koydum. Yüzümü dışarı doğru çevirerek uzandım. Huzursuzdum, sıkıntılıydım; ikide bir uyanıyordum. Gece karanlığı iyice çökünce ancak uyuyabildim. Sabahın ilk ışıklarıyla da uyandım. Ben tam hareket etmek üzere hazırlanırken dışarıdan birinin:</p>

      <p class="a--Paragraf-6">– Bilâl! Allah’ın Resûlü seni çağırıyor, diye seslendiğini duydum. Çıktım. Allah Resûlü’nün kapısına vardığımda, baktım sırt larında yükleriyle dört deve duruyor! İzin isteyip içeri girdim. Efendimiz:</p>

      <p class="a--Paragraf-6">– Bilâl! Müjdeler sana! Allah, borcunu ödemen için mal gönderdi, buyurdu. Allah’a hamdettim. Allah’ın Resûlü:</p>

      <p class="a--Paragraf-6">– Kapının önündeki dört deveyi görmedin mi, diye sordu.</p>

      <p class="a--Paragraf-6">– Gördüm, dedim.</p>

      <p class="a--Paragraf-6">– İşte; o gördüğün develer, üzerlerindeki yüklerle birlikte se nin. Fedek sultanı göndermiş. Al, götür ve tüm borçlarını öde, buyurdu.</p>

      <p class="a--Paragraf-6">Ben de, Allah’ın Resûlü’nün dediklerini yaptım. Yükleri in dir dim, develere yem verdim. Daha sonra, sabah ezanını okumaya gittim. Efendimiz, namazı kıldırınca Bakî’ Mezarlığı’na çıktım, ellerimi kulaklarıma koydum ve:</p>

      <p class="a--Paragraf-6">– Kimin Allah’ın Resûlü’nden alacağı varsa gelsin, diye avazım çıktığı kadar bağırdım.</p>

      <p class="a--Paragraf-6">O gün eşyaları satıp nakit paraya çevirme veya borç yerine sayma gibi yollarla Peygamberimiz’in bütün borçlarını ödedim. Artık, Allah Resûlü’nün yeryüzünde kimseye borcu kalmamıştı. Yalnız, borçları ödedikten sonra bir miktar para artmıştı. Akşama doğru mescide gittim. Baktım, Allah Resûlü mescitte tek başına oturuyordu. Selâm verdim. Bana:</p>

      <p class="a--Paragraf-6">– Ne oldu, ne yaptın, diye sordu.</p>

      <p class="a--Paragraf-6">– Allah, Peygamberinin bütün borçlarını ödedi; hiçbir borcu kalmadı, dedim.</p>

      <p class="a--Paragraf-6">– Peki, bir şey arttı mı, dedi.</p>

      <p class="a--Paragraf-6">– Evet, iki dinar arttı, dedim. Allah Resûlü:</p>

      <p class="a--Paragraf-6">– Haydi, beni o iki dinardan da kurtar. O iki dinarı elden çıkar da, benim zihnimi iyice rahata kavuştur. Aksi hâlde, ailemden kimsenin yanına girmeyeceğim, buyurdu.</p>

      <p class="a--Paragraf-6">O kalan iki dinarı verebileceğim kimse gelmediğinden, Pey gamberimiz mescitte geceledi; ikinci gün de mescitte kalmaya devam etti. Nihayet, akşama doğru iki süvari geldi. Onları aldım ve pazara götürdüm, o iki dinarla kendilerine giyecek ve yiyecek aldım.</p>

      <p class="a--Paragraf-6">Allah Resûlü, yatsı namazını kıldırınca beni çağırdı ve:</p>

      <p class="a--Paragraf-6">– Yanındakiler ne oldu, diye sordu.</p>

      <p class="a--Paragraf-6">– Hepsini hak sahiplerine verdim, rahat ve huzurlu olabilirsiniz, dedim. Bu haberim üzerine, Resûlü Ekrem tekbir getirdi. O iki dinar, üzerinde iken ölme riskinden kurtulduğu için Allah’a hamdetti. Sonra kalktı. Ben de peşinden gittim. Bütün hanımlarına tek tek uğrayıp selâm verdi. Sonunda, geceyi yanında geçireceği hanımının evine girdi. Ey Abdullah, işte sorunun cevabı bundan ibarettir!”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-49" id="footnote-234-49-backlink">49</a></span></p>

      <p class="a--Paragraf-6">Anlatılan olay Hicret’in 7. yılında Fedek’in fethinden son ra meydana gel miştir. Bilâl-i Habeşî <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span>, Hz. Pey gam ber’in <span class="x1---c-c-----s-a-s-----a-s-----r-a-----r-anh---6" xml:lang="tr-TR">(</span><span class="x1---c-c-----s-a-s-----a-s-----r-a-----r-anh---6" xml:lang="tr-TR">sallallahu aleyhi ve sellem)</span> kendisine yakın kıldığı ve evinin işle rini havale ettiği kimsesiydi. Bir müşrik ona: “Zenci! Sana keçi güttürerek borcunu ödeteceğim, ancak ondan sonra seni serbest bırakacağım.” diyor, Bilâl-i Habe şî <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span>, borcunun vadesinin dolduğu gün gelerek adamın hakaret etmesinden korktuğun dan kaçıp gitmeye karar veriyor. Bir peygamber ve bir devlet başkanı olan Hz. Peygamber <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span>, bütün bunları duyuyor, ama ne müşrik hakkında bir kelime ediyor, ne de Bilâl’ı koruyu cu ve teselli edici bir ifade kullanıyor. Hesapta olmayan bir imkân doğuyor ve müşriğin bor cu ödeniyor. Ağzından çıkan çirkin sözler ve kötü davranışı ise bağışlanıyor. Bu yu muşak kalplilik, bu bağışlayıcılık ve bu tahammül, âlemlere rahmet olan Hz. Muhammed’den başka kim tarafından gösterilebilir ki?<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-50" id="footnote-234-50-backlink">50</a></span></p>

      <p class="x2--Ba-l-k-5" id="toc_marker-47">Sahâbînin Efendimize Sevgisi</p>

      <p class="a--Paragraf-6">• Hazreti Âişe <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anhâ)</span> anlatıyor: Adamın biri, Peygam ber Efendimiz’e <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> gelerek:</p>

      <p class="a--Paragraf-6">– Ey Allah’ın Resûlü, seni canımdan da, çocuğumdan da daha çok seviyorum. Evde iken seni hatırlayınca daha evde duramıyor, gelip sana bakıyorum. Ama ahiret hayatı aklıma geldiğinde senin cennete gireceğini, peygamberlerle olacağını düşünüyor; cennete girsem dahi seni göremeyeceğim diye üzülüyorum, dedi.</p>

      <p class="a--Paragraf-6">Efendimiz sustu ve karşılık vermedi. Az sonra, Hazreti Cibril şu âyeti getirdi: “<span class="x2---talik-5" xml:lang="tr-TR">Kim Allah’a ve Resûlüne itaat ederse, işte onlar, Allah’ın nimetlerine mazhar ettiği nebîler, sıddîkler, şehitler, salih kişilerle beraber olacaklardır. Bunlar ne güzel arkadaşlar!</span>” <span class="x8--Ayet-adresi-5" xml:lang="tr-TR">(Nisâ, 4/69)</span><span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-51" id="footnote-234-51-backlink">51</a></span></p>

      <p class="a--Paragraf-6">• Sahabeden bir kadın, Efendimiz’e bir elbise getirip:</p>

      <p class="a--Paragraf-6">– Ey Allah’ın Resûlü, bunu kendi elimle dokudum ve sana giydirmek için getirdim, dedi. Efendimiz’in böyle bir elbiseye ihtiyacı vardı. Elbiseyi aldı, içeri gidip giyindi ve tekrar geri döndü. Üzerine de çok yakıştı. Orada bulunanlardan birisi:</p>

      <p class="a--Paragraf-6">– Ey Allah’ın Resûlü, bu ne kadar güzel, bunu bana hediye et, dedi. Efendimiz geri dönüp elbisesini değiştirdi ve yeni elbiseyi o adama verdi. Ancak orada bulunanlar:</p>

      <p class="a--Paragraf-6">– Bunu söylemekle iyi etmedin, Allah Resûlünün buna ihtiyacı vardı. O’nun istenen hiçbir şeyi reddetmediğini bildiğin hâlde bunu kendisinden istedin, dediler. O da:</p>

      <p class="a--Paragraf-6">– Ben onu giymek için istemedim, kefenim olsun diye istedim, şeklinde cevap verdi.</p>

      <p class="a--Paragraf-6">Olayı anlatan sahabi, “Gerçekten bu elbise daha sonra o adamın kefeni oldu.” demiştir.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-52" id="footnote-234-52-backlink">52</a></span></p>

      <p class="a--Paragraf-6">Bu hadis-i şerifte sahabenin Efendimiz’e sevgisi ve eşyalarıyla teberrük etmedeki gayreti açıkça görülmektedir. Daha sonra, başta tasavvuf ehli arasında olmak üzere, bu teberrük âdeti devam etti. Bazen yanlışlara varacak kadar ileri götürüldüğü de oldu. Ancak teberrük, ölçüsü kaçırılmadıktan sonra, İslam kültüründe kabul edilmiş bir meseledir. Konuyla ilgili, özellikle tevessül konusunun işlendiği yerlerde, geniş bilgi bulmak mümkündür.</p>

      <p class="x2--Ba-l-k-5" id="toc_marker-48">Anne-Baba Hakkı</p>

      <p class="a--Paragraf-6">Efendimiz <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> her konuda olduğu gibi anne ve babaya itaat, sevgi ve saygı konusunda da en yüce ve harika prensipleri vazetmiştir.</p>

      <p class="a--Paragraf-6">O bu konuda müminlere çok mühim tavsiyelerde bulunmuş, cennete giden yolun anne babanın rızasında saklı olduğunu ifade etmiştir.</p>

      <p class="a--Paragraf-6">Anne-baba, insanın en başta hürmet edeceği kutsî iki varlıktır. Onlara hürmette kusur eden, Hakk’a karşı gelmiş olur. Onları hırpalayan er-geç hırpalanmaya maruz kalır. İnsan daha küçük bir canlı olarak var olmaya başladığı andan itibaren hep anne-babanın omuzlarında ve onlara bir yük olarak gelişir. Bu konuda ne peder ve validenin çocuklarına karşı olan şefkatlerinin derinliğini tayine ne de çektikleri sıkıntıların sınırını tespite imkân vardır.</p>

      <p class="a--Paragraf-6">Anne-babanın kadrini bilip onları Hakk’ın rahmetine ulaşmaya vesile sayanlar, bu dünyada da öte dünyada da en talihlilerdendir. Onların varlıklarını istiskal edip hayatlarına karşı bıkkınlık gösterenler ise, sürüm sürüm olmaya namzet bir kısım bedbahtlardır.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-53" id="footnote-234-53-backlink">53</a></span></p>

      <p class="a--Paragraf-6">Sağlıklarında anne-babaların birtakım hakları olduğu gibi vefatlarından sonra da bazı hakları bulunmaktadır.</p>

      <p class="a--Paragraf-6">Resûl-i Ekrem’in bu konudaki pekçok hadis-i şerifinden bir iki örnek verecek olursak:</p>

      <p class="a--Paragraf-6">Ebû Üseyd es-Sâidî <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span> anlatıyor: “Sahabeden birisi bir gün ‘Ey Allah’ın Nebisi! Anneme ve babama vefatlarından sonra da yapabileceğim bir iyilik var mıdır?’ diye sordu. Allah Resûlü: ‘Evet, vardır. Onlar için dua ve istiğfar etmek, onların hayattayken vermiş oldukları sözleri ve vasiyetleri yerine getirmek, onlar vasıtasıyla meydana gelmiş olan akrabalık haklarına riayet etmek ve dostlarına da ikramda bulunmaktır.’ buyurdu.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-54" id="footnote-234-54-backlink">54</a></span></p>

      <p class="a--Paragraf-6">Peygamber Efendimiz kendisini şefkât ve merhametle büyüten annesini küçük yaşta kaybedip öksüz ve yetim kaldığında onu önce dedesi, daha sonra da amcası Ebû Tâlib yanına almıştı. Bu sıralarda amcasının hanımı Fâtıma, Efendimiz’e çok iyi bakmış, onu kendi çocuklarından hiç ayırmamış, hatta daha da üstün tutmuştu. Müslüman olarak Medine’ye hicret eden bu hanım vefat ettiğinde Allah Resûlü <span class="x1---c-c-----s-a-s-----a-s-----r-a-----r-anh---6" xml:lang="tr-TR">(sallallahu aleyhi ve sellem)</span> “Annem öl dü!” demiş, onu gömleği ile kefenlemiş, daha sonra da kabre alışması için oraya bir müddet uzanmıştı. “Ey Allah’ın Resûlü, herhâlde Fâtımâ’nın ölümüne çok üzüldünüz!?” denildiğinde ise: “O benim annemdi. Kendi çocukları aç dururken önce benim karnımı doyurur, kendi çocuklarının üstü başı toz toprak içinde dağınık dururken, o önce benim başımı tarar ve gülyağı sürerdi. O benim annemdi.” buyurmuştur.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-55" id="footnote-234-55-backlink">55</a></span></p>

      <p class="x2--Ba-l-k-5" id="toc_marker-49">Kardeşlerinden Dua Talep Ederdi</p>

      <p class="a--Paragraf-6">Âciz, fakir, muhtaç ve kendine yetmediğinin şuurunda olan kulun, tazarru, tezellül ve alçak gönüllülük içinde, Rahmeti Sonsuza yönelip, hâlini ona arz ederek istediklerini ondan istemesinin ayrı bir unvanı sayılan dua; kulun Rabbi’ne karşı iman, güven, itimat ve tevhid telâkkisinin bir gereğidir.</p>

      <p class="a--Paragraf-6">Bir de başkasının dualarına mazhar olmak vardır ki, günahsız bir ağızdan dua yapılması demektir ve makbule karin dualardan birdir. Bu ince noktaya parmak basan bir tablo bize şu şekilde aktarılmaktadır:</p>

      <p class="a--Paragraf-6">Hz. Ömer <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span> anlatıyor: “Umre ziyaretini yapmak için, Allah Resûlü’nden izin talep etmiştim. Bana izin verdikten sonra da: ‘Kardeşim, dualarında bizi de unutma,’ buyurdu. Bu, benim için öyle değerli bir şeydi ki; bütün dünya benim olsa, o kadar sevinmezdim.”<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-56" id="footnote-234-56-backlink">56</a></span></p>

      <p class="a--Paragraf-6">Büreyde <span class="x1---c-c-----s-a-s-----a-s-----r-a-----r-anh---6" xml:lang="tr-TR">(radıyallahu anh)</span> anlatıyor: “Bir gün, Allah Resûlü ashabıyla bir yöne doğru gidiyordu. Yolda, kızgın kumlar üzerinde debelenen bir adama rastgeldiler. Adam, kendi kendine: “Ey nefis! Gündüzleri tembel tembel oturur, geceleri de uyursun, sonra da cennete girmeyi ümit edersin ha!” diyordu. Her zaman âdet edindiği bu işi tamamlayan adam, bize doğru geldi. Allah Resûlü bize döndü ve:</p>

      <p class="a--Paragraf-6">– İşte, bu kardeşinizden dua isteyin, buyurdu. Ona,</p>

      <p class="a--Paragraf-6">– Allah sana merhamet eylesin, bizim için de dua et, dedik. Şöyle dua etti bize:</p>

      <p class="a--Paragraf-6">– Allah’ım, onlara bütün işlerinde hidayet nasip eyle. Biraz daha dua etmesini istedik.</p>

      <p class="a--Paragraf-6">– Allah’ım, onların azığını takva eyle, diye dua etti. Allah Resûlü:</p>

      <p class="a--Paragraf-6">– Biraz daha dua et, deyince adam:</p>

      <p class="a--Paragraf-6">– Allah’ım, Resûlünü muvaffak eyle. Varacakları yeri cennet eyle, dedi.<span class="x7--Dipnot-Ba-vurusu-5" xml:lang="tr-TR"><a class="footnote-link" href="#footnote-234-57" id="footnote-234-57-backlink">57</a></span></p>

      <p class="b--Paragraf-6">_______________</p>

      <div class="footnotes">
        <div class="footnote">
          <p class="b--Paragraf-6"><a class="footnote-anchor" href="#footnote-234-1-backlink" id="footnote-234-1">1</a> İmam Rabbanî, <span class="italic-dipnot-5">Mektubat</span>, I, 175 (207. Mektup)</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-2-backlink" id="footnote-234-2">2</a> Aynı yer.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-3-backlink" id="footnote-234-3">3</a> İbn Kayyim, Zâdü’l-Meâd, I, 160– 164.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-4-backlink" id="footnote-234-4">4</a> Buhari, <span class="italic-dipnot-5">Tıb</span>, 4, 24; Müslim, <span class="italic-dipnot-5">Selam</span>, 91; Tirmizi, <span class="italic-dipnot-5">Tıb</span>, 31.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-5-backlink" id="footnote-234-5">5</a> Buhari, <span class="italic-dipnot-5">Büyu’</span>, 51, <span class="italic-dipnot-5">İstikraz</span>, 8; Nesai, <span class="italic-dipnot-5">Vesaya</span>, 4.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-6-backlink" id="footnote-234-6">6</a> İbn Hişam, <span class="italic-dipnot-5">Sire</span>, III, 142.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-7-backlink" id="footnote-234-7">7</a> İbn Kesir, <span class="italic-dipnot-5">Şemailu’r-Resûl</span>, 78.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-8-backlink" id="footnote-234-8">8</a> Ebû Davûd, <span class="italic-dipnot-5">Edeb</span>, 80; <span class="italic-dipnot-5">Müsned</span>, III, 447.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-9-backlink" id="footnote-234-9">9</a> <span class="italic-dipnot-5">Müsned</span>, II, 452.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-10-backlink" id="footnote-234-10">10</a> Müslim, <span class="italic-dipnot-5">Hibât</span>, 13.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-11-backlink" id="footnote-234-11">11</a> Heysemî, VIII, 156.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-12-backlink" id="footnote-234-12">12</a> Ebû Dâvud, <span class="italic-dipnot-5">Edeb</span> 84, 85, 149; İbn Mâce, <span class="italic-dipnot-5">Cihad</span> 40.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-13-backlink" id="footnote-234-13">13</a> Tirmizî, <span class="italic-dipnot-5">Birr</span> 57.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-14-backlink" id="footnote-234-14">14</a> Ebû Dâvud, <span class="italic-dipnot-5">Edeb</span> 88; Tirmizî, <span class="italic-dipnot-5">Zühd</span>, 8.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-15-backlink" id="footnote-234-15">15</a> Tirmizî, <span class="italic-dipnot-5">Birr</span> 57; Ebû Dâvûd, <span class="italic-dipnot-5">Edeb</span>, 84, 92.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-16-backlink" id="footnote-234-16">16</a> İbn Mace, <span class="italic-dipnot-5">Tıb</span>, 3.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-17-backlink" id="footnote-234-17">17</a> İbnu’l-Cevzį, <span class="italic-dipnot-5">Kitabu’l-Ezkiya</span>, 140.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-18-backlink" id="footnote-234-18">18</a> Ebû Dâvûd, <span class="italic-dipnot-5">Edeb</span>, 160.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-19-backlink" id="footnote-234-19">19</a> F. Kızmaz, <span class="italic-dipnot-5">Şâmil İslâm Ansiklopedisi</span>, VI. 326– 328 (özetle).</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-20-backlink" id="footnote-234-20">20</a> Buharî, <span class="italic-dipnot-5">Rikak</span>, 17.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-21-backlink" id="footnote-234-21">21</a> İbn Kesîr, <span class="italic-dipnot-5">el-Bidâye</span>, 6/38.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-22-backlink" id="footnote-234-22">22</a> Buharî, <span class="italic-dipnot-5">İstizân</span>, 41.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-23-backlink" id="footnote-234-23">23</a> Buharî, <span class="italic-dipnot-5">Salât</span>, 21.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-24-backlink" id="footnote-234-24">24</a> Taberi, <span class="italic-dipnot-5">Tarih</span>, II, 446.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-25-backlink" id="footnote-234-25">25</a> Buharî, <span class="italic-dipnot-5">İtikâf</span>, 8; Müslim, <span class="italic-dipnot-5">Selam</span>, 23.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-26-backlink" id="footnote-234-26">26</a> Ebû Dâvûd, <span class="italic-dipnot-5">Cenâiz</span>, 11.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-27-backlink" id="footnote-234-27">27</a> Buharî, Merda, 7; <span class="italic-dipnot-5">Müsned</span>, III, 144.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-28-backlink" id="footnote-234-28">28</a> Nesaî, <span class="italic-dipnot-5">Zinet</span>, 83.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-29-backlink" id="footnote-234-29">29</a> Tirmizî, <span class="italic-dipnot-5">Edeb</span>, 54.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-30-backlink" id="footnote-234-30">30</a> Buharî, <span class="italic-dipnot-5">et-Tarihu’l-Kebir</span>, I, 382.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-31-backlink" id="footnote-234-31">31</a> <span class="italic-dipnot-5">Müsned</span>, VI, 628.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-32-backlink" id="footnote-234-32">32</a> Buhârî, <span class="italic-dipnot-5">İ’tisam</span>, 9; Müslim, <span class="italic-dipnot-5">Birr</span>, 152.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-33-backlink" id="footnote-234-33">33</a> Müslim, <span class="italic-dipnot-5">Fezâil</span>, 76; Ebû Davûd, <span class="italic-dipnot-5">Edeb</span> 12.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-34-backlink" id="footnote-234-34">34</a> Buharî, <span class="italic-dipnot-5">İlim</span>, 50.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-35-backlink" id="footnote-234-35">35</a> Müslim, <span class="italic-dipnot-5">Hayız</span>, 61.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-36-backlink" id="footnote-234-36">36</a> Ebû Dâvûd, <span class="italic-dipnot-5">Salât</span>, 17, 53.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-37-backlink" id="footnote-234-37">37</a> Müslim, <span class="italic-dipnot-5">Salât</span>, 134, 135.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-38-backlink" id="footnote-234-38">38</a> Müslim, <span class="italic-dipnot-5">Salât</span>, 138.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-39-backlink" id="footnote-234-39">39</a> Müslim, <span class="italic-dipnot-5">Salât</span>, 136.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-40-backlink" id="footnote-234-40">40</a> Müslim, <span class="italic-dipnot-5">Salât</span>, 141.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-41-backlink" id="footnote-234-41">41</a> Müslim, <span class="italic-dipnot-5">Salât</span>, 144.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-42-backlink" id="footnote-234-42">42</a> <span class="italic-dipnot-5">Müsned</span>, VI, 301.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-43-backlink" id="footnote-234-43">43</a> Ebû Dâvûd, <span class="italic-dipnot-5">Cenâiz</span>, 3</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-44-backlink" id="footnote-234-44">44</a> Bak: <span class="italic-dipnot-5">el-İsâbe</span>, IV, 284; <span class="italic-dipnot-5">Üsdü’l-Ğâbe</span>, VII, 85.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-45-backlink" id="footnote-234-45">45</a> el-İsâbe, IV, 406– 407; <span class="italic-dipnot-5">Üsdü’l-Ğâbe</span>, VII, 391.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-46-backlink" id="footnote-234-46">46</a> Seharenfurî, <span class="italic-dipnot-5">Bezlu’l-Mechûd</span>, VII, 89.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-47-backlink" id="footnote-234-47">47</a> İbn Kesîr, <span class="italic-dipnot-5">el-Bidâye</span>, IV, 105.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-48-backlink" id="footnote-234-48">48</a> <span class="italic-dipnot-5">Müsned</span>, VI, 320.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-49-backlink" id="footnote-234-49">49</a> İbn Kesîr, <span class="italic-dipnot-5">el-Bidâye</span>, VI, 55.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-50-backlink" id="footnote-234-50">50</a> M. Ş. Numânî, <span class="italic-dipnot-5">Son Peygamber Hz. Muhammed</span>, 632.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-51-backlink" id="footnote-234-51">51</a> Ebû Nuaym, <span class="italic-dipnot-5">Hilye</span>, IV, 240.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-52-backlink" id="footnote-234-52">52</a> Buharî, <span class="italic-dipnot-5">Cenâiz</span>, 29.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-53-backlink" id="footnote-234-53">53</a> M. F. Gülen, <span class="italic-dipnot-5">Ölçü veya Yoldaki Işıklar</span>, s. 150</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-54-backlink" id="footnote-234-54">54</a> Ebû Dâvûd, <span class="italic-dipnot-5">Edeb</span>, 120.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-55-backlink" id="footnote-234-55">55</a> Hâkim, <span class="italic-dipnot-5">Müstedrek</span>, III, 116; Yakubî, II, 14.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-56-backlink" id="footnote-234-56">56</a> İbn Sa’d, <span class="italic-dipnot-5">Tabakât</span>, I, 290.</p>
        </div>

        <div class="footnote">
          <p class="b--Paragraf-6"><a class="footnote-anchor" href="#footnote-234-57-backlink" id="footnote-234-57">57</a> Heysemî, <span class="italic-dipnot-5">Mecmau’z-Zevâid</span>, X, 297.</p>
        </div>
      </div>
    </div>
  </div>
</body>
</html>