<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/eldv0.1.css" rel="stylesheet" type="text/css" />
</head>

<body>
  <h1>BEŞİNCİ BÖLÜM</h1>

  <div style="text-align: center;"><img alt="image001" src="../Images/image001.jpg" /></div>

  <p>&nbsp;</p>

  <p>&nbsp;</p>

  <p>Mark’ın kulakları, hareket halindeki insan ve hayvan ayaklarının durmaksızın toprağı döven, bitip tükenmek bilmeyen sert toynak sesleriyle doluydu. Güneşin ve tozun içinde geçen günler ve ateş ışığındaki geceler boyunca, insanlar arasında pek fazla sohbet yapılmıyordu. O ve kendisine eşlik eden Karanlık Kral'ın süvari bölüğü, savaş ve işgalden ağır yaralar alan topraklarda, yakılmış köyler ve harap edilmiş tarlalar diyarında ilerliyorlardı. Her başlayan günle beraber ortalığı viraneye döndüren işgalin yakın zamanlarda yapıldığı ortaya çıkıyordu ve Mark, buna sebep olan ordunun pek uzakta olamayacağına karar vermişti. Bu diyarın gözle görülür yegane sakinleri belki sadece karşı gelme tavırları, belki de sadece bir fatihin saçma bir arzusu yüzünden kazıklara oturtturulmuş ya da asılmış durumdaki ölülerdi.</p>

  <p>Önceleri Mark’ın nereye götürülmekte olduğuna dair bazı belirsiz şüpheleri vardı. Bunlar şimdi tamamen ortadan kaybolmuştu. Edindiği kişisel deneyimlere göre, hareket halindeki her ordu yıkıma sebep olurdu, ama sadece Karanlık Kral'ın kuvvetleri bu türden acımasız bir vahşilikle ilerlerdi. Teşhir edilmekte olan insan kurbanların birkaçı, bir zamanlar beyaz olan giysiler içindeydi; anlaşıldığı kadarıyla, Vilkata artık Ardneh’in insanlarının canlarını bile bağışlamıyordu.</p>

  <p>Her yerde bulunan ölüleri yemekte olan kuş ve sürüngenlerin dışında, etrafta hayvan yaşamı bile yok gibiydi. Devriye bölüğü ilerledikçe ara sıra yol kenarının yakınlarındaki iğrenç bir ziyafetten yükselen akbaba sesleri ya da karga gaklamaları duyuluyordu. Bir ara, canlı ve sağlıklı gözüken bir keçi, yanından bineklerini eşkin sürerek geçen adamları bir çitin içindeki delikten bakarak izledi.</p>

  <p>Mark’a eşlik edenler, onun kendilerine emir verme hakkını asla sorgulamamıştı ve şu ana kadar verdiği tek emri yerine getirmek için enerjik bir şekilde yola devam ediyorlardı. Ordular ve savaşlar hakkında sahip olduğu deneyimlerden yola çıkarak, eşlikçilerini oldukça disiplinli ve inanılmaz şekilde kuvvetli gözüken askerler olarak değerlendiriyordu. Mark’a tanıdık gelmeyen bir aksanları vardı, Vilkata’nın siyah ve altın sarısı renklerini şapkalarına veya kıvırcık kürklerine iğneledikleri küçük nişanlar halinde taşıyorlardı.</p>

  <p>Bu adamlar hakkında disiplinli ve kuvvetli olmalarının dışında bir şeyi daha çok geçmeden fark etmişti: bir sebep yüzünden Mark'tan çok fazla korkuyorlardı. Tahmin edebildiği tek şey, onu hangi suret içinde algılıyorlarsa, bu suret onların yüreğinde büyük bir korku ve titiz bir itaat yaratıyordu.</p>

  <p>Mark’ın yanındayken adamlar birbirleriyle bile çok zor konuşuyorlardı, ama onlardan biraz uzakta olduğunda, kendi aralarında serbestçe hareket edip konuştuklarını görebiliyordu. Bazan, onun kendilerine bakmadığını düşündüklerinde, içlerinden birisi kendi isteğiyle, Mark’ı tehlikeyi savuşturan bir tılsım olarak yorumladığını belirten bir hareket yapıyordu. Yavaş yavaş, kendisini Vilkata’nın hizmetinde olduğunu bildikleri güçlü ve tehlikeli bir büyücü olarak görüyor olmaları gerektiğine karar vermeye başlamıştı.</p>

  <p>Ortaya çıkmasıyla oluşan ilk şaşkınlıklarını üzerlerinden attıklarında, ona yiyecek ve içeceklerinden sunmakta, kullanması için kendi bineklerinden - yanlarında iki üç yedek binekle yolculuk etmekteydiler - seçme hakkını vermekte hızlı davranmışlardı. Her gece durduklarında, Mark, onlarınkinden biraz daha uzakta kendi ateşini yakıyordu. Kısa bir süre içinde onların bu şekilde daha rahat hissedeceklerine karar vermişti, aslında kendisi de böyle daha rahat hissetmişti.</p>

  <p>Giderek daha yüksek bölgelere çıkmışlardı ve dolunaya doğru büyüyen ayın altındaki gecelerin soğuğu artmıştı. Ama ödünç aldığı bineğin eyerinin arkasındaki rulo yapılmış battaniyeyi kullanan Mark makul bir rahatlıkta uyuyordu. Onun iyeliği altındaki Kılıç’ın varlığının büyülü gizlenişinin sürmesine yeterli olacağı için kendisini güvende hissetmesine rağmen, bir elini daima Gözbulandıran'ın kabzasının üstüne koyarak uyurdu. Profesyonel bir anlayışla devriye bölüğünün geceleri etrafa nöbetçiler yerleştirmesi de garip bir şekilde güvenini yeniden tazelerdi.</p>

  <p>Yolculuk hızla devam etti. Mark’ın onlara katılmasının dördüncü gününün öğleden sonrasında, Vilkata’nın ana karargâhı görüş alanlarına girmişti.</p>

  <p>Biniciler küçük kıraç bir toprak yükseltisiyi geçerken, bir kilometre ilerilerinde hafif alçak bir bölgeye kurulmuş devasa kamp alanı görüş alanlarına girivermişti. Sere serpe yayılmış ordugâh, Mark’a, toprağın kazılıp düzleştirilmesiyle yapılmış gibi görünen büyük bir tören meydanının etrafına inşa edilmişti. Ordugâhın yayılış düzeni oldukça iyi görünüyordu, ama etrafı siper kazıkları ya da başka herhangi bir savunma sistemiyle çevrilmemişti. Daha ziyade, sanki dünyada hiçbir güç ona saldırmaya cesaret edememezmiş varsayımıyla kendini beğenmiş bir şekilde etrafa sereserpe yayılarak kendisini teşhir ediyordu. Mark, canı sıkılarak bu varsayımın muhtemelen doğru olduğunu düşündü.</p>

  <p>Eşlikçileriyle birlikte büyük kampa doğru at süren Mark, burasının, daha önce gördüğü her ordudan daha fazla tabur içermesinin yanı sıra, aynı zamanda çok fazla çeşitlilik ve yabani bir sınıflandırma gösteren çadır ve geçici barınaklara yerleştirilmiş taburlar içerdiğine de karar verdi. Ordugâhın dış gözcülerini oluşturan tasmalanmış savaş hayvanlarıyla devriye gezmekte olan kadınlar ve erkekler, yaklaşan Mark ve eşlikçilerine karşı hiçbir kimlik sorma girişiminde bulunmadılar. Ve Mark, insan nöbetçilerin kendisine iyice bir bakmak için yeteri kadar yakına geldiğinde, başlangıçta eşlikçilerinin de yaptığı gibi gözle görülecek şekilde ürkerek geriye çekildiklerini gözlemledi.</p>

  <p>Yeniden merak etmeye başlamıştı: Kendisine baktıklarında kimi veya neyi görüyorlardı? Eğer o noktaya kadar sorunlarla başa çıkmayı başarabilir ve Vilkata’nın huzuruna çıkarsa, o kimi veya neyi görecekti? Karanlık Kral’ın korktuğu ya da sevdiği herhangi bir kimsenin olabileceğini düşünmek Mark için çok güçtü.</p>

  <p>Mark, sonunda, Karanlık Kral ile kişisel bir karşılaşmaya götürülüyor olabileceğini açık bir şekilde düşündü. Devriye birliğinin yanına giderkenki amacı, düşmanın gizli toplantılarını gizlice dinleme düşüncesinden daha fazlası değildi, tıpkı Draffut'un, Tanrıların arasında tanınmadan dolaştığını söylediği gibi. Şimdi ilk defa, bundan daha fazlasını başarmanın onun görevi olabileceği düşünüyordu. Bu düşünce inanılmaz merak uyandırıcı ve aynı zamanda da fazlasıyla korkutucuydu; ve şimdi bu durumdan kesin bir sonuç çıkarmak için uğraşmayı düşünmüyordu.</p>

  <p>Geniş karagâhın derinliklerinde bir yere gelene dek hâlâ eşlikçileriyle çevrelenmiş olarak bineklerini sürmeye devam ettiler. Eşlikçileri orada durdu ve kendi aralarında, Mark’ın gerçekten takip edemediği garip bir lehçeyle elleriyle hareketler yaparak konuşmaya başladılar. Tartışmanın, kendilerini ondan nasıl olabildiğince güvenli ve uygun bir şekilde ayırmak olduğunu düşünen Mark, atından inip sonra da atına ve eşlikçilerine izin verdiğini belirten, kendini beğenmiş ve özgüvenli bir el sallamasıyla meseleyi kendi kontrolü altına aldı.</p>

  <p>Ardından yanındaki devriye birliğine sırtını dönüp yakındaki çadırların üstünden gözükmekte olan uzun bir bayrak direğine doğru yönelerek, azametli bir şekilde yürüyerek uzaklaştı. Bayrak direğine, rüzgârsız hava yüzünden gevşek bir şekilde duran siyah ve altın sarısı renginde uzun bir bayrak asılıydı. Mark, bu bayrağın karargâh merkezlerinden birinin yerini işaret ediyor olmasını umuyordu. Bayrağa doğru yürüdükçe, yanından geçtiği askerlerin ve diğer kamp görevlilerinin dikkatlerinin kendisinde yoğunlaştığını, bakışların üzerine çevrildiğini gördü; ayrıca bazı insanların onun yolunun çok yakınından geçmemek için ilerleyişlerini hızlandırdıklarını ya da yavaşlattığını da fark etmişti.</p>

  <p>Şimdi, içinden kocaman, kedi benzeri hayvanların koku ve miyavlamalarının dalga dalga yükseldiği savaş hayvanı ağıllarının etrafından dolmabaçlı bir yol kat etmesi gerekiyordu. Artık geniş tören meydanının bir köşesine çok yakınlaşmış durumdaydı. Geniş meydanın uzak köşelerinden, Mark'ın görüş alanının dışındaki bir yerden, sıcakta talim yapmaya mahkûm edilmiş bahtsız bir süvari biriminin davul vuruşu ve marşları işitiliyordu. Meydanın en yakın köşesinin karşısına baktığında, uzun bayrak direğinin tümünü görebildi. Bayrak direğinin yanında ahşap bir teftiş platformu ve platformun arkasında da ihtişamlı, büyük bir çadır vardı. Diğerlerinin çoğundan daha büyük, siyah ve altın sarısı renklere bürünmüş bir çadırdı.</p>

  <p>Burasının Karanlık Kral'ın karargâhı olması gerektiğini düşünen Mark, büyük çadıra doğru azametle yürümeye başladı.</p>

  <p>Kınındaki Gözbulandıran'ın kabzasını tutan sağ eli, Kılıç'ta yeni bir güç vızıldanmasını hissedebiliyordu; belki de burada, üstesinden gelmesi gereken birtakım koruyucu büyüler vardı.</p>

  <p>Teftiş platformunun ön tarafı, Vilkata’nın bayrağının başka bir örneğini sergiliyordu, bayrak siyah bir zeminin üzerindeki altın sarısı bir kurukafayı göstermek için düzgün bir şekilde yayılmıştı. Kurukafanın göz çukurları, karanlığın içine açılan ikiz pencereler gibi, görmeyen bakışlarıyla ileriye doğru bakıyorlardı.</p>

  <p>Mark’ın, ilk bakışta daha çok savaş hayvanlarını barındırdığını düşündüğü alçak kafeslerin etrafından, bir kez daha küçük bir daire çizmesi gerekiyordu. Ama ahşap kafesler böylesi bir iş için çok küçük görünüyorlardı. Biri dışında hepsi boştu ve onun da içinde... içeride hapsedilmiş olan çıplak vücut, bir insana aitti.</p>

  <p>Aniden Mark’ın kafasının üstünde, havanın içinde bir şey titreşti, etrafa acı ve korku yayan bir şey. Mark, içgüdüsel olarak bir adım yana kımıldadığında, bu varlık da onunla birlikte hareket etti. Ancak o anda Mark, onun akıllı bir varlık olduğunun farkına varabildi.</p>

  <p>Ve bir an sonra bir iblisle karşı karşıya olduğunun ayırdına varabilmişti.</p>

  <p>İnsanlara ait bir dili kullanmamasına rağmen iblis, doğrudan kendisine hitap ediyor ve bir şeyler yapmasını emrediyordu. Varlığın iletişimi kulaktan kurmaya mı çalıştığını yoksa doğrudan aklının içine girmeye mi niyetlendiğini tam olarak anlayamamıştı. Anlam parçacıklarından daha fazlasını da kavrayamıyordu. Bu basit olarak bir meydan okumaydı: <i>Neden buradaydı? Başka bir yerde olması gerekirken, neden şimdi buradaydı? Neden olduğu gibiydi?</i></p>

  <p>Şiddetli bir şok etkisiyle farkına vardı ki, şu anda bu noktayı geçmesine izin vermeden önce ya da belki onu serbest bırakmadan önce, bir parolanın benzerini sunması için bu soruyu yanıtlaması gerekecekti. Onun, Mark’a baktığında nasıl bir sureti gördüğünün açıkça bir önemi yoktu. Burada, büyük çadıra yaklaşırken, herkes durdurulmalıydı. Ve Mark, bu iblisin sevdiği veya korktuğu herhangi biri veya bir şey olduğundan kuşku duyuyordu.</p>

  <p>Mark'ın, iblise ait olan sesi, onun sözleriyle yanıtlaması, bir arıyla yapıyor olabileceği sohbetten daha ileriye gidemezdi. Korkunun dehşet duygusu yaratacağını biliyordu. Burada, Vilkata’nın gücünün ve kontrolünün tam kalbinde böylesi korkunç muhafızlar olabileceğini önceden tahmin etmesi gerekiyordu; büyük bir olasılıkla Karanlık Kral’ın ta kendisi, ilerideki o devasa çadırın içindeydi. Burada, belki de, Gizlilik Kılıcı'na karşı savunma planları bile yapılmıştı. Burada onun güçleri yeterli olmayacaktı-</p>

  <p>İblisin ona ilk meydan okuyuşunun ardından sadece saniyeler geçmişti, ama Mark daha şimdiden yaratığın artan şüphesini hissedebiliyordu. Şimdi Mark'ın zihnine karşı çarpan daha da kaçınılmaz bir sorgulama yolladı. Mark'ın sahip olmadığı büyü işaret ve anahtarlarını kanıtlaması için onu sorguluyordu. Kısa bir süre içinde, tüm bunlara rağmen bir büyücü olmadığı, bir sahtekâr olduğu kesinleşecekti.</p>

  <p>Ümitsizlikten kaynaklanan dengesizlik içindeki Mark, dört yıl öncesine ait ama hâlâ rahatça hatırladığı bir anıyı toparlamaya uğraştı. Bu, onun, gömülü Mavi Tapınak hazine mahzenlerinin derinliklerinde bir iblisle, yakından karşılaşmasının yegâne hatırasıydı. Şimdi, eskiden yapılmış olan şeyin ümitsiz bir taklidiyle Mark, titreşen havanın içine doğru nefesi kesilerek emretti:</p>

  <p>"İmparator adına, git ve geçmeme izin ver!"</p>

  <p>Havada anlık bir uluma oldu. Aynı anda, kasırga şiddetinde anlık bir rüzgâr esti. Mark kendisine meydan okuyan varlığın iletişiminin son bir parçasını yakaladı - öfkelenmişti ve onu kesinlikle bir sahtekâr olarak tanımlıyordu. Ama bu bir sorun yaratmadı. İblis, bunun hemen ardından, sanki sonsuza uzayan görünmez çelik kablolarla çekilmiş gibi anında çekip gitmiş olduğu için bu konuyla ilgili hiçbir şey yapamadı.</p>

  <p>Mark’ın üstündeki hava şimdi sessiz ve sakindi ama bu karşılaşma yüzünden sarsılan duyularının normale dönmesinden önce dakikalar geçmesi gerekiyordu. Tökezlediğinin ve neredeyse düşmekte olduğunun farkına vardı, gövdesi öne doğru eğilmişti, elleri, sanki iblisin yakıcı sıcaklığının veya öfkesinin korkunç tehlikesinden sakınmak için, önünde yarı açık bir şekilde iki yanına açılmıştı. Aslında neredeyse buna yakın bir şeyler olmuştu.</p>

  <p>Hızla ayağa kalkarak etrafına bakındı. İblis her nereye gitmişse, geriye dönmekte olduğuna dair bir işaret yoktu. Büyük çadırın ön tarafının yakınlarında, birkaç kişi aylak aylak veya sohbet ederek ayakta durmaktaydı; bu karşılaşmada oluşan bir şeylerin ya da onun yanıtının, en azından bazılarının dikkatini çekmiş olması gerekiyordu. Ama Mark’ın söyleyebileceği kadarıyla, sanki alışılmışın dışında hiçbir şey olmamışçasına herkes kendi işiyle uğraşmaya devam ediyordu. Belki de, diye düşündü, bu, burada, entrika merkezi olması gereken bu yerde, gerekli olan davranış biçimiydi.</p>

  <p>Mark yürümeye devam etti. Şimdi hapishane kafeslerini ve teftiş platformunu arkasında bırakarak, tüm belirtileriyle Vilkata’nın çadırı olduğunu gösteren devasa çadırın birkaç adım önündeydi. Artık buraya kadar geldikten sonra, Mark, devam edeceğine dair yemin etti. İki insan nöbetçi, çadırın ana girişinde beklemekteydi ama onu rahatlatan bir tavırla, yaklaştıkça sadece içten selamlarını sundular. Karşılık vermeden aralarından ve gölgelenmiş bir girişten geçerek girdi.</p>

  <p>Şüphesiz büyüyle sağlanmış olan serin ve kokulu bir hava, etrafında dalgalandı. Mark, gözlerinin ışığa ilişkin sıkıntıya alışmasına izin vererek duraklarken şunu merak etti: Az önce kullanmış olduğu kadar basit herhangi bir büyü, nasıl oluyor da, kendisi gibi sıradan ve büyücü olmayan birisi tarafından ezbere söylendiğinde bile bir iblisi defediyordu? Ve bu, nasıl bir defetmeydi! Defetme yanlış sözcüktü. Bu, sanki bir mancınık tarafından sağlanmışa benzeyen ani bir sürgün gibiydi.</p>

  <p>Bu konudaki şaşkınlığı yeni değildi; aslında aynı soru, Mavi Tapınak'ın hazine mahzenlerinde geçirdiği deneyimden beri, dört yıldır onu zaman zaman rahatsız etmişti. Mark, bu olayı, bu süre içinde çeşitli güvenilir büyücülere yeniden aktarmış ve hepsi de olayı aşırı derecede ilginç bulmuş olmasına rağmen, hiçbiri ona tatmin edici bir açıklama getirememişti.</p>

  <p>Konuyu zihninde yeniden tartması için zamanı yoktu.</p>

  <p>Çadırın girişinin hemen içinden, erkeklerle kadınların birbirine karışmış seslerini, galiba beş veya altı kişi vardı, Mark'ın bir büyü olabileceğini düşündüğü sözcüklerle yumuşak bir ilahi okuyan sesleri duyuyordu. Sözcükler, serin hava ve yanmakta olan bir tür tütsü kokusuyla birlikte sürüklenerek kulağına ulaşıyordu. Şimdi onunla birbirine karışan, aslında pek tatsız olmayan yeni bir koku vardı, ama Mark kokuyu tanıdığını düşündüğü anda, ilerleyişini bir an için imkânsız kılan kol ve bacaklarındaki güç tükenmesini hissetti. Yanmakta olan insan eti kokusunu duyduğunu zannetmişti.</p>

  <p><i>Ardneh benimle ol,</i> diye refleks olarak dua etti Mark, daha coşkulu bir şekilde canlı ve gerçek olan Draffut'un da onunla olabilmesini diledi. Sonra ağır bir perdeyi eliyle önünden kaldırarak kendisini çadırın bir sonraki odasına doğru yönlendirdi.</p>

  <p>Bir saniye sonraysa bunu yapmamış olmayı diliyordu.</p>

  <p>Sunak taşma bağlanmış durumdaki insan bedeni, hâlâ bağlarının izin verdiği kadar hareket ediyor olduğu için ölü değildi ama bir yolunu bulup bağırma gücünden yoksun bırakılmıştı. Dün muhtemelen gençti; sunağın üstüne asılmış, bitmekte olan kandilin loş ışığı altında onun erkek ya da kız olduğuna karar vermek pek kolay değildi. Sunağın etrafında, her iki cinsten yarım düzine kadar büyücü, ellerinde çeşitli işkence aletleriyle toplanmışlardı. Oyulmuş oluk ve kanallar sayesinde kanı düzgün bir şekilde akıtan sunağın dışında, ortalık kan içindeydi. Sunağın yanında, bir mangal ile beraber birkaç işkence aletinin ısıya karşı yalıtılmış tutma yerleri, kor kömürlerin içinden dışarıya doğru çıkıntı yaparak durmaktaydı.</p>

  <p>Mark, daha önce de zindan ve savaşlarda kötü şeyler görmüştü; ama yine de içeri girdikten sonra bir an için beklemesi gerekmişti. Gözbulandıran'ın kabzasını sıkıca kavrayıp kurbana doğru baktığında görmesine izin verdiği şeyler yüzünden Kılıç’a lanetler okuyarak, gözlerini kapattı. Kılıç’ı sıyırıp bu canileri oldukları yerde kılıçtan geçirmek için güçlü bir dürtü hissetti. Ama ikinci bir düşünüş, bunu başarmanın kolay olmayacağının teminatını veriyordu. Buradaki hava ruhlar ve diğer güçlerle o kadar yoğundu ki, herhangi bir ölümlü bile onların farkına varamamayı zorlukla becerebilirdi. Bu güçler, şimdilik Mark konusunda yanıltılmış olabilirlerdi ama Kılıç'ını sıyırdığında hemen onun farkına varır ve insan efendilerinin kılıçtan geçirilmelerine izin vermezlerdi.</p>

  <p>Ve bundan daha önemli bir şey vardı ki, farkına varmaya başlıyordu, onu ölmeden önce başarması gerekiyordu.</p>

  <p>Sunak taşının etrafında toplanmış, siyah ve altın sarısının çeşitli kombinasyonlarında giyinip başlıklar takmış olan yarım düzine insan, Mark’ın içeri girişine çok az dikkat ettiler.</p>

  <p>İçlerinden birisi havadaki iğrenç büyünün büyük ve yavaş darbe vuruşlarının arasında ilahisine bir an için ara vererek yeni gelenin yaklaştığı yöne doğru bir bakış fırlattı.</p>

  <p>"Senin başka bir yerlerde olduğunu düşünüyorduk." diye önemsemez bir tavırla yükseldi bir adamın sesi.</p>

  <p>"Şu anda değilim," dedi Mark. Kendi sesini de, eşit derecede önemsemez bir tonda çıkartmak için büyük bir çaba sarfetmişti. Diğeri ondan her ne duyduysa, kukuletasının altında oluşan kısa bir gülümsemeyle kirli işine geri döndüğüne göre varlığının kabul edildiği açıktı.</p>

  <p>Mark, bundan sonra ne yapması gerektiğine dair, bir yerden bir işaret bekleyerek ve mekanik olarak dua ederek dikiliyordu. Geri çekilmek istemedi ve işkence odasının öbür tarafında gördüğü diğer girişe doğru ilerlemekte tereddüt etti. Ve masanın üzerinde yatanı bir şekilde görüş alanının dışına çıkarabilmeyi dilemeye devam etti.</p>

  <p>Grubun içindeki bir kadın yüzünü ona doğru çevirdi. Tiz ve düzgün bir sesle sordu: "Bu bölge emniyette mi?"</p>

  <p>Başka ne yapacağını bilmeksizin, Mark, gururlu bir kafa sallayışıyla soruya olumlu yanıt verecekti.</p>

  <p>Kadın ona doğru hafifçe kaşlarını çatarak baktı. "Çok iyi maskelenmiş bir işgal saptadım sanırım... ama bu konuda uzman sensin. Ve aynı zamanda, sanırım bir sonraki malzememiz, hâlâ dışarıdaki kafesin içinde olan, tuhaf bir korunmaya sahip. Ama o kadını buraya aldığımızda durumu göreceğiz." Ardından işine büyük bir canlılıkla geri döndü.</p>

  <p>Mark, onun ne hakkında konuşuyor olduğuna dair yalnızca genel bir fikrine sahip olarak, bir kez daha kafasını salladı. Ve yanıtı yine kabul edilebilir gibiydi. Onu her kim sanıyorlarsa, bu insanlardan hiçbiri, onun orada dikilerek kendilerini seyretmeye ya da uzaklara bakmaya devam edişinin özellikle acayip olduğunu düşünmüyor gibiydiler. Ayakta durup ne olduğunu bilmediği şeyi beklemeye devam etti.</p>

  <p>Çok kısa bir süre sonra başka bir adam, kanlı ayindeki payını yeni tamamlamışçasına sunaktan ayrılarak başka bir tarafa yöneldi. Grubu terk ederek kan lekeli küçük bıçağını, küçük alet içine daldığında ahenkli bir biçimde su sıçratma sesleri çıkaran kara bir sıvıyla dolu bir kâsenin içine koymak için Mark’ın yakınındaki bir masaya doğru yaklaştı.</p>

  <p>Ardından Mark'ın çok yakınında durarak kısık bir fısıldayışla sordu. "Haydi, anlat bana - gerçekten o seni buraya niçin geri çağırdı?" Hemen bir yanıt alamayınca, incinmiş gurur dolu bir sesle ekledi. "Peki, o zaman sessiz kal, görevine yaraşır bir şekilde. Sadece, şimdi karanlıkta tuttuklarının ileride sana yardım etmeye sabırsızlanacaklarını düşünme, ne zaman ki..." Adam bu noktada birdenbire durdu. Sanki bir şeyler tarafından uyarılmış gibiydi; Mark'ın kavramayı tam olarak başaramadığı bir işaret sayesinde. Adam, yüzünü Mark'tan çevirerek, Mark'ın, büyük çadırın içerisindeki diğer odalara açılıyor olması gerektiğini varsaydığı kapı ağzına doğru baktı.</p>

  <p>Bu arada, hâlâ sunakta bulunanlardan biri, alçak sesle fısıldayarak uyardı: "Efendi geliyor." Mark, hepsinden bir an geride hareket ederek, herkes gibi - tabii ki gözden çıkarılmış kurban dışında - dizlerinin üstüne çöktü.</p>

  <p>Kısa bir süre sonra matem siyahı perdelerin arasından ortaya çıkan kişi, Vilkata’nın ta kendisiydi. Mark, daha önce gözlerini Karanlık Kral’ın üzerinde hiç gezdirmemişti, ama yine de bir an için bile karşısındakinin kim olduğundan asla şüphe duymadı.</p>

  <p>İlk izlenim, Mark'tan daha uzun boylu bir adama ait olan, siyah ve altın sarısı renklerde basit bir kumaşa sarınmış kemikli bir bedendi. Elbisenin bâşlığı geriye atılmıştı, uzun beyaz saç lülelerini arkada toplayan altın bir çember dışında adamın başında başka bir şey yoktu. Karanlık Kral’ın açıktaki yüzüne ve ellerine bakılırsa teni çok solgundu, saçlarının ve kıvır kıvır sakallarının beyazlığının yaşlılıktan çok bir tür albinizmden kaynaklandığı düşünülebilirdi.</p>

  <p>Mark'ın edindiği ikinci izlenim, Karanlık Kral’ın aslında fiziksel olarak kör olduğu üzerine yapılan daha korkunç bazı dedikoduların gerçek olabileceğiydi. Altın çemberin altındaki uzun kirpikli göz kapakları, tüm yüzü sert erkeksi hatlarla dolu olsa da suratındaki yegane yumuşak noktaların, içi boş olması gereken göz yuvalarının üzerini kapatıyordu. Anlatılan hikâyelerin en korkunçlarına göre, bu adam, gençliğinde kendi gözlerini, düşmanlarının büyülerini yenebilmek ve iğrenç bir intikam almak için gereken dehşet verici bir ayinin parçası olarak, kendisi çıkartmıştı.</p>

  <p>Vilkata’nın zayıf belinin etrafına, siyah ve altın sarısı renklere sahip bir kılıç kayışı takılmıştı ve yanından asılı olarak sarkan kını bir Kılıç taşıyordu. Mark, loş ışığın altında bile, şimdi kendi terlemiş yumruğuyla kavradığı nesneninki gibi olan düz siyah kabzayı tanıyamamazlık etmedi. Ve görüş kuvveti Gözbulandıran tarafından birtakım yöntemlerle arttırılmış durumdaki Mark, Vilkata’nın Kılıç'ının üzerine damgalanarak yerleştirilmiş küçük bir beyaz bayrak sembolünü de gözden kaçıramazdı.</p>

  <p>Kılıç, elbette ki, Draffut'un da kendisini uyardığı gibi Akıl Kılıcı'ydı. Mark, artık yapması gereken şeyin, Akıl Kılıcı'nı Vilkata’nın sahipliğinden kurtarıp onu dünyayı ele geçirmek için kullanmasını önlemek olduğu yönünde anlık bir kanaate kapılarak sarsıldı. Bu kararın üzerinde düşünülüp taşınılmaya ya da sonuçlarının gözönüne alınmasına hiç gerek yoktu.</p>

  <p>Vilkata’nın kör yüzü, sanki bir araya gelmiş büyücülerini dikkatle inceliyormuşçasına soldan sağa ve yine geriye çevrildi. Mark, Karanlık Kral’ın sert yüz hatlarında hiçbir belirgin ifade okuyamadı. Sonra Vilkata’nın giysisinin içinden, büyük, solgun bir el dışarıya uzanarak danışmanlarına kalkabileceklerini belirten bir işaret yaptı. Eğer içeri girdiğinde dizlerinin üstüne çökmek yerine ayakta duruyor olsalardı, diye düşündü Mark, Kral bu durumu fark edebilir miydi? Ama o zaman da ayağa kalkmanın belirtisi olan bu hafif giysi hışırdamaları duyulamazdı.</p>

  <p>Kör yüz, bir kez daha kendisine çevrildiğinde Mark, nefesini tuttu ve bu sefer onun yönünde bir süre kaldı. Kirpiklerin ardındaki beyaz ve tuhaf bir şekilde uzun olan solgun, çökmüş göz kapakları, herhangi bir bakış kadar çekiciydi. Gözkapaklarıyla ilgili tanımlayamadığı bir şey, sapık bir şekilde sevimli görünüyordu.</p>

  <p>Karanlık Kral’ın başının yanında, havanın içinde, minik bir dalgalanma, küçük ve neredeyse duyulmaz bir homurdanma vardı. Bir iblis ya da tanıdık bir güç onunla haberleşiyordu - Gözbulandıran’ın kabzasını elinin altında sıkarak bakan Mark, durumu böyle algılıyordu.</p>

  <p>Karanlık Kral konuşacak gibi gözüktü ama sanki büyü yoluyla, burada, gücünün en içteki merkezinde sorun yaratacak, olmaları gerektiği gibi olmayan bir şeylerin varlığını fark edip bundan sakınırmışçasına tereddüt etti. Kör çehre hâlâ Mark'la yüz yüzeydi ve Vilkata, havaya sakin bir soru fısıldadı. Homurdanan bir yanıt geldi. Mark, yan tarafında, kınının içindeki Kılıç’ın gücünün birdenbire daha da kuvvetli bir şekilde tıngırdadığını hissedebiliyordu.</p>

  <p>Vilkata yüksek sesle konuştuğunda, Mark, adamın yumuşak, boğuk ve sevimli sesini duyarak şaşırmıştı.</p>

  <p>"Burslem, seni görmek beni şaşırttı. Bu, seni gönderdiğim işin tamamlandığı anlamına mı geliyor?"</p>

  <p>Burslem. Bu isim, Mark’a hiçbir şey ifade etmiyordu. "Gerçekten de öyle, efendimiz. Kellemi veririm."</p>

  <p>"Demek gerçekten dediğin gibi... neyse şimdi hepiniz burada neyle meşgulseniz hızla tamamlayın. Olabildiğince çabuk bir şekilde, hepinizi toplantı masasında görmek istiyorum. Generaller bekliyor." Ardından Vilkata ve onun yarı görünür arkadaşı, matem siyahı kumaşların girdabının arkasında gözden kayboldular.</p>

  <p>Bir büyücü, belki de grubun yaşça küçük üyelerinden biri, korkunç sunaklarını düzeltmek için, sunağın üzerinde geriye her ne kaldıysa, uğraşmaya başladı. Diğerleri, Mark da dahil olmak üzere, Vilkata’nın yok olduğu girişin içinde tek sıra oluşturdular. Kumaşlarla kaplanmış mobilyalar olarak görünen şeylerle doldurulmuş bitişik odanın içinden geçtiler ve bunun ötesindeki odaya girdiler.</p>

  <p>Oda daha büyüktü ve biraz daha iyi aydınlatılmıştı. Etrafındaki iskemlelerle, tüm büyücülere ve aşağı yukarı eşit sayıda görünen, Vilkata’nın dediğine göre çoktan oturup beklemekte olan askeri görünümlü bay ve bayanlara yer sağlayabilecek büyüklükteki bir toplantı masasını içeriyordu. Askeri kişiler sembolik küçük zırh parçacıkları kuşanmalarına rağmen, hiçbiri Mark’ın fark ettiğine göre, Krallarının varlığı karşısında görünebilir bir biçimde silahlanmamıştı. Tahmin edilebileceği üzere, Vilkata masanın sonunda diğerlerinden daha yüksek bir iskemleye oturtulmuştu. Arkasında, tahta sırıklarla desteklenmiş, diğer şeylerin yanı sıra çeşitli orduların durumunun ne olduğunu da gösteren ve bir sürü işaretler taşıyan, büyük ölçekli bir harita vardı. Haritanın ortalarının yakınlarında bir yerde Tashigang vardı, kuzeye doğru kıvrılarak denize yönelen Corgo. Büyük Bataklık vardı...</p>

  <p>Mark, haritanın üzerindeki işaretlerin türlerini ve yerlerini ezberlemek için hızla büyük bir çaba sarf etti, ama şu anda ilgisini dağıtıcı şeyler daha önemliydi. Büyücüler masadaki yerlerine geçiyorlardı ve çok şükür ki, bununla ilgili küçük bir tören yapılıyor gibiydi. Ama Burslem’in oturması gereken yer hakkında bir tahmin yapabilmesi için Mark’ın yine birazcık oyalanıp kendisini sona bırakması gerekti. Kral’ın biraz uzağında, masanın aşağı tarafındaki boş kalan son iskemleyi çekerken içinin rahatlayıp rahatlamaması gerektiği konusunda pek emin değildi.</p>

  <p>Kendilerine yer bulan insanların zayıf gürültüsü ortadan kaybolurken, odaya bir sessizlik egemen oldu ve her yana yayıldı. Vilkata, yükseltilmiş iskemlesinde otururken, yan tarafındaki Akıl Kılıcı’nın kabzası, meclisin diğer üyeleri tarafından açıkça görünebilir durumdaydı. Ve odadaki neredeyse başka herkese görünmez olan, Kral’ın kafasının üzerindeki homurdanan varlık gelip gitti.</p>

  <p>"Görüyorum ki," diye konuşmaya başladı Karanlık Kral en sonunda - ve eğer bu iki sözcükte bir ironi varsa bile Mark, bunun incelikle ayarlandığını düşünüyordu - "hiçbiriniz, burada, yan tarafımda taşıdığım yeni oyuncağımdan gözlerinizi alamıyorsunuz. Şüphesiz onu nereden aldığımı ve bunu sizin yardımınız olmadan nasıl başardığımı merak ediyorsunuz. Pekâlâ, şimdi hepinize onu yakından göstereceğim. Ama ilk önce dinlemek istediğim bir iki rapor var."</p>

  <p>Sanki Vilkata bir şeylerden emin olmak için uğraşıyormuşçasına, kör yüzünü bir kez sağa sola çevirdi. Hafif bir kaş çatış, normalde dinç ve kırışıksız olan beyaz alnını kırıştırdı. "Burslem," diye ekledi Karanlık Kral, hoş sesiyle, "raporunu biraz sonra özel olarak dinlemek istiyorum. Kılıç'ımı gördükten sonra."</p>

  <p>"Dediğiniz gibi olacaktır, Efendimiz," dedi Mark. Kendi kulaklarına sesi hâlâ kendisininkiymiş gibi geliyordu. Diğerleri de yanlış bir şeylerin farkına varmaksızın oturmaya devam ettiler. Ama Vilkata’nın duyduğu her neyse, bu onun belirsiz şüphesini gideremedi.</p>

  <p>Şimdi büyücü ve generallerin bir bölümü, Mark'ın tanımlayamadığı bir öncelik sırasını takip ederek, Kral ve meclisine raporlarını sunmaya başlamışlardı; sırası gelen her konuşmacı masadaki kendi yerinde ayağa kalkarak konuşuyordu. Kendilerinden şüphe duyulmayan casus, askeri birimlerin listelerini, paralı askerlerin ve birikmekte olan erzakların sorunlarını, ordunun manevrasını kolaylaştırıp ileride lazım olacak bir yolun yapımında ortaya çıkan beklenmedik zorlukları, yarı idrak ederek dinliyordu. Sör Andrew ve müttefikleri için hayati değer taşıyan bu paha biçilmez bilgiler, Mark’a, sanki kulağının içine doğru hızlı adımlarla tören yürüyüşü yaparak giriyor ve ardından yeniden dışarı çıkıyorlarmış gibi geliyordu. Dinle! Sessiz bir kederle emretti kendine. Soğur bunu, aklında tut! Ama yine de yapamıyor gibiydi. Sonra onu rahatlatan bir düşünce geldi aklına. Dame Yoldi'yi yeniden gördüğünde, o, şu anda duyduğu her şeyi kendisine anımsatmakta yardımcı olurdu; kadının geçmişte başkaları için böyle şeyler yaptığını görmüştü.</p>

  <p>Eğer Dame Yoldi’nin güzel yüzünü bir daha görebilirse. Eğer bu ordugâhtan canlı olarak ayrılmayı başarabilirse.</p>

  <p>Vilkata’nın yanında canavar Kılıç’ı duruyordu ve Vilkata’nın kendisi de, Mark'ın Kılıç’ı veya yayı için kolay bir vurma uzaklığında oturuyordu - Mark'ın hâlâ geriye kalan iki oku vardı. Her şeyden, toplanabilecek herhangi bir sıradan bilgiden bile daha önemlisi, diye düşündü Mark, Karanlık Kral’ı Akıl Kılıcı'ndan ve eğer yapılabilirse uğursuz hayatından mahrum etmek olacaktı.</p>

  <p>Akıl Kılıcı’nın veya onun on bir emsalinin yok edilebileceği hiçbir yöntemi bilmiyordu, Mark. Düşmanının onu kullanmasını engellemenin tek yolu, Kılıç’ı zorla ele geçirmesi ve onunla beraber kaçması olurdu. Bir fırsat var, dedi kendine, bunu yaparken Gözbulandıran'ın diğer Kılıç’ı da saklayabileceği, kötü ruhların ve insanların öfkesinden koruyabileceğini düşündü, bu belki de çok iyi bir fırsattı. İblislere karşı şimdi yeni bir ümidi, birkaç basit sözcüğün açıklanamaz gücünün beslediği bir ümidi vardı.</p>

  <p>Akıl Kılıcı'nı ondan almak için Vilkata’yı öldürmesi gerekeceği olasıydı. Ve bu da kendi içinde çok iyi bir iş olurdu. Evet, Vilkata’yı öldürecekti... eğer yapabilirse. Eğer dış odadaki şeytani büyücülerin büyülü savunma güçleri varsa, bunlar, daha az belli olsa bile Karanlık Kral’ın kendisinden, ne kadar kuvvetli olabilirlerdi?</p>

  <p>Vilkata’ya başarılı bir biçimde saldırmak için zamanı büyük dikkatle seçmesi gerekecekti. Hesaplama ve korkuyla kendi düşüncelerine yoğunlaşan Mark, masanın etrafında devam eden görüşmeyle olan temasını koparmıştı. Şu anda, hafif bir şaşkınlıkla, Karanlık Kral’ın etrafına toplanmış olan yardımcılarına hitap etmekte ve bir süredir konuşmakta olduğunun farkına vardı. Herkes - Mark'ın kendisi de yarı biliçli olarak dahil olmak üzere - zaman zaman baş sallayarak onaylamalar ve uyuşuk mırıldanmalarla yanıt veriyordu. Büyük olasılıkla Mark, Karanlık Kral’ın sesinin artık nutuksal bir sertliğe yükselmesi yüzünden, yapılan konuşmanın farkına vararak kendi düşüncelerinden uyanmıştı: planımız savaş ve planımız hızla ilerliyor!"</p>

  <p>Anında gürültülü ve genel bir alkış koptu. Daha özel bir şekilde karşılık veren ilk kişi, konumunu göstermek için birkaç parça zırh giymiş, samimi görünüşlü bir askerdi. Görünüşte kendiliğinden bir şevk ve suratında bir tür masumiyetle ayağa fırlamıştı.</p>

  <p>Sesinde de samimi bir ton vardı. "İlk olarak kime saldıracağız, efendim?"</p>

  <p>Soruyu muhtemelen hiçbir surette zekice bulmadığını ifade eden tavırla, Vilkata, kör yüzünü soruyu sorana doğru çevirmeden önce biraz duraklamıştı. "İlk önce Yambu’ya saldıracağız. O en güçlüsü - benden sonra - ve bu yüzden de onların en tehlikelisi. Ayrıca biraz önce onun hakkında rahatsız edici birtakım haberler aldım... bunlardan biraz sonra bahsedeyim."</p>

  <p>Vilkata yeniden duraksadı. Neredeyse duyulmaz bir vızıldama ve görülmez bir dalgalanma, başının üzerindeki havayı alt üst etmeyi sürdürüyordu. "Görüyorum ki, çoğunuz buradaki oyuncağıma bakmaktan kendinizi hâlâ alamıyorsunuz," diye konuşurken solgun sağ elini Kılıç'ının kabzasının üstüne koyuyordu. "Çok güzel. Çünkü sizlerin, bundan sonra, planımızın üzerine yoğunlaşmasını istiyorum - işte size onu gösteriyorum, <i>şimdi!"</i></p>

  <p>Son sözcük Karanlık Kral’ın boğazından koca bir haykırmayla çıkarken aynı anda ayağa fırlamıştı. Ve Mark, Akıl Kılıcı'ndan, Karanlık Kral onu kınından sıyırıp havaya kaldırarak sallarken, uzakta bulunan bir sürü insanın tempo tutarak bağırması gibi kükreyen zayıf bir ses çıktığını düşündü.</p>

  <p>Burada, çadırın bu dumanlı ve loş iç kısmında bile, parlatılmış çelik, ihtişamlı bir şekilde parıldayarak gözlere saplanıyormuş gibiydi. Mark hiçbir zaman bu kadar güzel bir şeyi ne görmüş ne de hayal etmişti. Masanın etrafındaki diğerlerinin hepsi gibi kendini ayaklarının üstünde buldu; arkasında yere düşmekte olan sandalyesinin yalnızca belirsiz bir şekilde farkındaydı.</p>

  <p>O anda, Mark'ın elini kabzasının üstünde tuttuğu Gözbulandıran, sanki emsalinin meydan okuyuşunu kabul etmek için ileri atılıyormuşçasına kendiliğinden fırlayarak kınından yarı yarıya sıyrılıverdi.</p>

  <p>Ama Mark, gözlerini Akıl Kılıcı'ndan ayıramıyordu. Kılıç’ın korkunç gücü onu büyük bir güçle kendisine çekiyordu. Hiçbir sözcük kullanmaksızın, Karanlık Kral’a ebedi bağlılık yemini ederek Kılıç'ını ve ardından kendisini, Vilkata’nın ayağının altına atmasını emrediyordu. Ve zaten, ne yaptığının sadece yarısının farkında olan Mark, aynı şeyi yapmakta olan küçük bir büyücü topluluğunun ortasında yeniden dizlerinin üstüne çöküvermişti.</p>

  <p>Akıl Kılıcı’nın tempo tutarak bağıran kükreyişi, diğer seslerin tümünü dindiriverdi, bıçak kısmının parıltısı tüm gözleri doldurdu.</p>

  <p>Mark, bu kampa niye gelmiş olduğunu ve bu çadıra niçin girdiğini düşündü... ama bunun sebebi her neyse, artık pek fazla bir önemi yoktu. Şu anda önemi olan tek şey derhal, derhal, Vilkata’ya hizmet edeceği yeni bir yaşam süresini başlatması gerektiğiydi. Bu parıldayan çelik nesne ona bunu yapmak zorunda olduğunu söylüyordu; bu muhteşem Kılıç, gökyüzünün altındaki veya onların arasındaki en güzel şeydi. Kendisine söylediği şeylerin hiçbirinin yanlış olabilmesi mümkün değildi.</p>

  <p>Bir şekilde tehlike içindeydi; şu anda etrafında diz çöken diğer insanların yapmakta olduğu gibi, eğer hemen sadakat yeminini etmezse dışarıda ve geride bırakılma tehlikesi içindeydi. Dışardaki odada alaycı bir şekilde çıkan sesler şimdi şiddetli bir arzuyla kısık ve en mübağalalı yeminleri uğulduyorlardı. Peki, kendisini Mark’ı, duraksatan şey neydi? Bir şeyler ters gidiyor olmalıydı, kendisiyle ilgili bir şey, affedilemez bir şekilde diğerlerinden farklı olmalıydı.</p>

  <p>Diğerleriyle beraber zeminin üstünde kendisini küçültüyor ve onlarla beraber sözcükleri çiğneyerek konuşuyordu ama kendi yeminlerinin hiçbir şey ifade etmediğini biliyordu; içten değildiler. Neden tereddüt ediyordu? Bunu nasıl yapabilirdi? Hemen kendisini, bedenini ve ruhunu Karanlık Kral’a adamak zorundaydı. O isim için savaşmak ve zafer kazanmak ne kadar da şerefli bir şey olurdu! Ve böyle bir neden için ölüme, ölümün herhangi bir şekline ulaşabilmek de ne kadar mükemmel olurdu! Bu parıldayan Kılıç, yol gösterdiği sürece bir insanın korkması gereken hiçbir şey yoktu. Veya vardı ama korkunç olan sadece bir şey vardı ki - ve o da böylesine şerefli bir olanağın bir şekilde kaçırılabileceği - ölümün sadece sıradan bir yolla gelebileceği ve böylece harcanıp gideceğiydi.</p>

  <p>O zaman niçin duraksıyordu?</p>

  <p>Mark’ın aklı, Akıl Kılıcı’nın gücünün altında istediği tarafa doğru yöneldi ama ona tamamen teslim olmadı. Direncin inatçı bir özü hâlâ yerinde kalıyordu. Anlamsız sahte yeminlerin ve yaltaklanmaların ötesinde bir harekete geçmedi. Aklının bir kısmı direnmek zorunda olduğunu anlamaya devam ediyordu. Sağ eli hâlâ Gözbulandıran’ın kabzasını kavrıyor ve ondan güç almakta olduğunu düşünüyordu. Hâlâ mantıklı olan aklının özünde, onu kurtarabilecek bir gücü ümit edip ona güvenebiliyordu - ama bununla beraber niçin kurtarılmaya ihtiyacı olduğunu artık açıkça hatırlayamıyordu bile.</p>

  <p>Etrafındakiler gibi dizlerinin üstüne çökmüş durumdaki Mark, Akıl Kılıcının yüce parıldayışlarını izledi. Sanki seslerin, nefes almak için asla durmayan seslerin çoğunun dua ederek yükselişi gibi, o zarif kavisten vızıldayan bir kükreyiş yayıldı. Bu sesin arka planında, aykırı bir şekildeki Karanlık Kral’ın sesi, bir oyundaki suflör gibi yükselip alçalıyordu. Vilkata şimdi, Kraliçe Yambu’ya özel bir şeytani yaratık damgası vuran kadının kötü niyetlerini ve tüm iğrenç vasıfları ezbere konuşarak fısıldıyordu. Sesin vurguladığı özel bir suçlama, temsil ettiği hayal edilemez pislikle canını yakarak Mark'ın hayal gücünü tamamen ele geçirip delikanlıyı öfkelendirdi. Kadının utanmaksızın yaptığı bütün diğer işlerinin arasında bile bu göze çarpıyordu: Kadın, Ruhkesen denilen kılıca sahip olmakla kalmıyor, onu çok geçmeden kullanmaya başlamayı da tasarlıyordu. Ve onu dünyanın kurtarıcısı olan kutlu Karanlık Kral’a karşı kullanmaya kalkışıyordu!</p>

  <p>Mark, öfke içinde kükredi. Kendisini, elleri Gümüş Kraliçe’nin boğazına kilitlenmiş ve kadını boğmayı hayal ederken buldu. Diğer kükreyişler ve çevresindeki sövüp sayan sesler Mark’a katılarak yükselirken, büyük çadırı, gerçekte olduğu gibi bir işkence zindanına dönüştürüyordu.</p>

  <p>Ve Karanlık Kral durduğunda, Yambu’ya karşı olan içten protestolarını yüksek sesle haykıran sesler daha da yükselmişti. Kadın, onların aklını Ruhkesen’in iğrenç büyüsüyle çelmeye fazlasıyla niyetlenmiş olmalıydı; böyle bir şeyi bir an için bile olsa planlamış olması, onun hemen ve acımaksızın dünyanın yüzünden silinmesi için Tanrılara yalvarılmasını gerektiren bir günahtı.</p>

  <p>Vilkata şimdi, tuttuğu kabzayı omzunun hizasına çekerek Kılıç’ı biraz indirdi. Ama çelik yine de aralarında bir yıldız gibi parıldamayı sürdürüyordu. Mark'ın söyleyebileceği kadarıyla dinleyicilerin arasında, kendisinden başka hiç kimsede bir direniş yoktu. Ve kendi içinde de ne kadarlık bir direniş kalmıştı, bilmiyordu.</p>

  <p>Büyücülerden birisi, dışarıdaki odada Mark’a komplocu bir şekilde fısıldayan büyücü, artık kendisini tamamen kaptırmış durumdaydı. Kocaman, delice bir uluyuşla, o şerefli Kılıç’ı bağrına basabilmek için kolları iki yana açık olarak, toplantı masasının üstüne fırlayıverdi. Ama Karanlık Kral, Kılıç’ı büyücünün uzanabileceği mesafeden uzaklaştırdı ve bir kılıç darbesiyle büyücü, etrafa devrilip dağılmış iskemlelerin arasına düştü.</p>

  <p>Bu genel bir kargaşa için bir işaret olmuştu. Adamlar ve kadınlar çadırın zemini üzerinde ileri geri yuvarlandılar. Mobilyaların üzerinde durabilmek için kapıştılar; delirmiş bir ahenksizlikte dans ederek şarkılar söylediler. Toplantı odası ufak bir savaş alanı gibi gözüküp duyulana kadar bağrışmalar ve homurdanmalar sarsılarak dışarılara taştı.</p>

  <p>Daha tanıdık bir tehlike hissi, Mark'ın kontrolünü biraz daha ele geçirmesine yardım etti. Nerede olduğunu ve o kılıç ortaya çıkmadan önce kim olduğunu hatırlamaya çalışarak neredeyse hareketsiz bir biçimde zeminin üzerinde diğerleriyle bir araya sıkışıp kalmıştı.</p>

  <p>Karanlık Kral, sanki bir komutanın savaş alanına ilerlemek için verdiğine benzeyen, yeni bir işaretle Kılıç'ını başının üzerinde salladı. Ve şimdi Vilkata, havada durup homurdanan ve daima yanında bulunan varlık tarafından kılavuzluk edilerek, odayı dolduran insanların ve iskemle döküntülerinin içinden uzun, güvenli adımlarla yürüyerek toplantı masasının etrafında hareket ediyordu. Ardından büyük çadırın öndeki girişine doğru yöneldi.</p>

  <p>İnsan kalabalığının içinde Kral’ı izlemeye çalışan Mark, dış odaya geçilirken işkence sunağına doğru itilip kakıldı. Eline bulaşan yapışkan bir şey hissedip gözlerini ahmakça dikerek baktığında o şeyin kan olduğunu gördü. Korkutucuydu ama anlayamadı...</p>

  <p>Büyük çadırın ön kapısından çıkarlarken Vilkata, ışıkları taşıdığı Kılıç’ın üzerinde patlayarak binlerce delici mızrağa dönüşen güneşe doğru, uzun adımlarla yürüdü. Mark’ın da dahil olduğu, hayranların oluşturduğu küçük bir ayaktakımı, göz kamaştıran parlaklığın içinde bir kendinden geçme ifadesiyle sıçrayıp ilahiler söyleyerek, dışarıya doğru çıkarak Kral’a eşlik ettiler. Karanlık Kral elindeki haleyle dışarı çıktığında çevresine toplananların sayıları bir anda artıvermişti. Büyüyen kalabalığın üzerindeki hava sanki bir ateş sıcaklığına sahipmiş gibi dalgalanıyordu; tanıdık güçler ve küçük iblisler, büyücü efendileriyle beraber uyum içerisinde hareket ederek onların heyecanını, neşe içerisinde mi yoksa korkuyla mı olduğunu söyleyemezdi Mark, paylaşmaktaydılar.</p>

  <p>Akıl Kılıcı, Vilkata’nın elinde sallandı. Parlak güneşi paramparça ederek, yıldırımları sağa sola düşen şimşeklere dönüştürdü. Yakınlardaki yüzlerce kişi ve sadece biraz uzaktaki binlerce insan şaşkınlık içerisinde yol verdi ve ardından vahşi bir coşkunluğa daldılar.</p>

  <p>Vilkata, teftiş platformuna doğru tereddüt etmeksizin yürüdü. Etrafındaki çoğalan kalabalık patlayarak büyüyordu ve sayı olarak çoktan binlere ulaşmış gibiydiler. Büyüyen kalabalığın çekiciliğiyle meraklanan adam ve kadınlar, göz kamaştıran Kılıç’ın görüntüsü tarafından yakın mesafeden ele geçirilmek üzere ordugâhın dört bir yanından koşarak geliyorlardı. Mark, sadece insan tezahüratlarının yükselen dalgalarının içinden, Kılıç’ın bir kıyıya doğru kayarmış gibi kürek çeken sesinin yükseldiğini ve kalabalığın izin verdiği oranda onu duyabildiğini tekrar tekrar düşünmekteydi.</p>

  <p>Şimdi, tören meydanının başka bir tarafında, insanlar ve hayvanlar için olan kafeslerin ötesinde çok büyük bir davul gümlemeye başlamıştı. Kafese tıkılmış savaş hayvanlarının homurdanış ve hırlayışları, insan seslerinin tüm yoğunluğuna karşın meydan okumak için yükselmekteydi.</p>

  <p>Şimdi, tören sahasının engin boşluğunun her yerindeki insanlar ve eğitilmiş hayvanlar, eşit derecede olmak üzere, Vilkata’nın başının üzerinde sallanan Kılıç'ın görüntüsüyle kendiliğinden bir gövde gösterisinde bulunuyorlardı. Her defasında ve sonuncusundan daha yüksek olarak Vilkata’nın adının çılgınca haykırıldığı tezahürat tekrar tekrar bütün ağızlardan yükseldi. Binlerce silah, selamlar vererek havanın içinde savrulmaktaydı.</p>

  <p>Karanlık Kral artık teftiş platformuna ulaşmıştı ve oraya hızla tırmandı. Mark'ın da hâlâ onlarla bulunduğu yakın takipçileri de yukarıya doğru kaynaştılar. Platform, anında hınca hınç doldu ve kenarlarına yakın olan insanlar itilip kakılarak aşağıya atıldılar. Küçük ve temiz bir açıklık - biraz daha büyü mü? - Kral'ın etrafında olduğu gibi kalıyordu. Önemli askeri isimler ve korkunç büyücüler platform zemininin ortasında ve yer buldukları her tarafında delirmiş çocuklar gibi zıplayıp oynaşarak çeşitli hareketler yapıyorlardı. İhtiyarlar ve ağırbaşlı olanlar bir anda kendilerini köpekler gibi alçalttılar, bir sonraki andaysa gökyüzüne doğru uluyarak ayağa fırladılar. Gökyüzü bile, ortalığı birbirine katan tapınmaya kendilerinden geçerek katılan iblislerin giderek artan bir hızla dönüp durmaları yüzünden yol yol parçalanmıştı.</p>

  <p>Mark, büyük çadırın içinde yeniden kazandığı bilincine ve kontrolüne sahip olmanın ince sınırında vahşice bekliyordu. Daha fazla bekleyemeyeceğini düşündü - ama yeteri kadar bekleyebilirdi. Artık kendisinin kim olduğunu ve hangi hedefe ulaşmaya karar vermiş olduğunu tamemen hatırlamıştı. Gözbulandıran'ın kabzasını hâlâ sağ elinde tutuyordu. Ama... Vilkata’ya, Akıl Kılıcı’nın sahibine saldırmak... bunu herhangi bir kişi nasıl yapabilirdi? Veya sadece yapmayı bile nasıl planlıyabilirdi?</p>

  <p>Akıl Kılıcı'nı tutan birine saldırmak, önemsiz bir insan isteğinin idare edebileceği bir şeyden çok daha fazlasını gerektirebilirdi. Eğer denemek için iradesini bir defa toplar ve sonuçta başarısız olursa, şundan emindi ki bir daha asla deneyemezdi.</p>

  <p>Sahnenin üzerindeki çıldırmış bedenlerin baskısı altında, saldırmak için Karanlık Kral’a kendini yeteri kadar yakınlaştırmak adına ilerlemek bile yeterince zor olacaktı. Karanlık Kral’a yaklaşmalısın, diye emretti kendi kendine, şu an için neden yaklaşmaya çalıştığını unutmalısın. Sırtının ortasındaki alışıldık yerinden sallanan yayını neredeyse unutmuştu. Ve orada geriye kalan iki ok vardı... titreyen eliyle sadağını araştırdı ve hiç okunun kalmadığını gördü. İtişip kakışma sırasında mı düşmüştü? Ya da bir taraftarın elleri mi kapmıştı onları?</p>

  <p>O zaman Gözbulandıran ile saldırmak zorundaydı. Aklı tamamen başında olsa bile, bu hiç kolay olmazdı. Sahnenin üzerindeki insanların büyük bölümü Karanlık Kral’a yaklaşmak ve eğer mümkünse ona dokunabilmek için çabalıyorlardı; en yakınındakilerden oluşan çember, Akıl Kılıcı’nın sahibini korumakla sınırlanmış, diğerlerini geride tutmaya uğraşıyordu. Şimdi daha vahşice bir şekilde Kılıç'ını savurup duran Vilkata'dan gelebilecek bir tehlikenin yeteri kadar yakınında durmak, çevresine duranlara aşırı sevincin yanı sıra korkuyu da telkin ettiği için Mark'ın işi belki daha da kolaylaştırılmıştı. Ama yine de Kral’ın etrafında birkaç metrelik boşaltılmış bir açıklık vardı.</p>

  <p>Mark, Gözbulandıran’ı sıyırmasını sağlayacak bir boşluğu çevresini dirsekliyerek oluşturdu - hiç kimse, diye düşündü, Kılıç'ını tuttuğunu göremezdi, hiçbir büyülü muhafız da henüz kendisine saldırmamıştı.</p>

  <p>Teftiş platformunun üzerindeki küçük kalabalık, daha fazla sayıda insan platforma tırmanmaya uğraşmayı sürdürürken karmaşık bir şekilde dalgalandı. Kaçınılmaz olarak platformun bir ucundan daha fazla insan aşağıya itildi.</p>

  <p>Mark, kendisini Vilkata’nın biraz daha yakınına ulaşmaya zorladı ama durduruldu ve yeniden geriye doğru itildi. <i>Bu mümkün değil,</i> diye düşündü. <i>Sadece bir kalabalığın içinden geçemiyorum diye başarısız olamam.</i> Ama yine de bedenleri yarıp yolundan dışarıya atmak için Kılıç'ını kullanmaya kalkışmadı, çünkü bunu yapsaydı elbette Kral’ın büyülü muhafızlarını tetiklemiş olurdu ve gerçekten güvendiği darbeyi indirme şansı olamazdı.</p>

  <p>Kimseyi öldürmeden Vilkata’ya yaklaşması gerekiyordu. Dişlerini gıcırdattı, gözlerini kapattı ve önündeki yolu kör bir şekilde açtı. Yolundaki insanlara görünmeyen Kılıç'ını, itişip kakışan bedenlerin üzerinde, beceriksiz bir şekilde havaya kaldırılmış olarak tutuyordu, aksi takdirde o bedenler kendilerini Kılıç’a oydururlardı.</p>

  <p>Ama Mark, yeni bir güç toplayıp tekrar denediğinde bile, kalabalık ona karşı dalgalanmış ve yüzlerce bacağıyla, hiçbir çaba harcamadan onu biraz daha uzağa taşımıştı. Bu son dalgalanmanın sebebi, Vilkata’nın Akıl Kılıcı'yla yaptığı bir süpürme hareketiydi. Mark, kalabalığın içinden ya da neredeyse içinden yol açmak için büyük bir güç daha harcadı ama hareketi, onu tehlikeli bir şekilde sahnenin kenarına doğru saptırdı.</p>

  <p>Şimdi bir çaba daha... Karanlık Kral’ın elinde dikkatsizce savrulan Kılıç, Mark'ın alnını sıyırıverdi. Karanlık Kral, maiyetinin başlarını hızla eğip kaldırdıklarını, ardından korku içinde kaçıştıklarını ve aynı zamanda çaresizce yeniden sıkışarak öne doğru geldiklerini görerek gök gürlemesini andıran kahkahalar atıyordu.</p>

  <p>İzdiham sırasında Mark'ın yanında bulunanlar vahşice geriye kaçıştılar. Diğerlerinin arasına karışarak, onlarla birlikte sahnenin kenarından aşağıya düştü. Platformun yüksekliği bir insan boyundan fazla değildi ve aşağıdaki zemin yumuşaktı. Mark, sarsılarak yere düştü, ama bir sakatlık yaşamadı. Bir mucize eseri onunla beraber düşünlerden hiçbiri, elinin altında yumuşak toprağın üzerinde yatmakta olan Gözbulandıran’a saplanmamıştı.</p>

  <p>Başarısız olmuştu, kahramanca bir başarısızlık değildi, şeytani bir şaka yüzündendi. Kılıç'ını kavradı ve yeniden ayağa fırladı. O zaman anladı ki, Vilkata’nın rastlantı sonucu savurduğu darbesi, ilk düşündüğünden daha fazla yaralanmasına sebep olmuştu. Kanını görebiliyor, onu hissedip tadıyordu; kendi kanı, yaralanmış alnından aşağıya sol gözünün üstüne doğru akıyordu. Akıl Kılıcı’nın savruluşuna bir iki santimetre daha yakın olsaydı, işte o zaman ölebilirdi.</p>

  <p>Düşüş, onu Karanlık Kral'ın menzilinden dışarı çıkarmıştı; ama en azından o Kılıç'ın parlayan ve hipnotize edici bıçak kısmıyla olan doğrudan göz temasını da kesmişti. Şimdi aklında özgürlüğü, Akıl Kılıcı'ndan daha gür bir şekilde kükreyen Mark, yüksek platformdaki Vilkata’nın sırtını bir an için yakalayabilmek için yukarıya baktı. Kral, sahnenin ön ucuna sonuna kadar dayanan heyecanlı yığınlarının üstündeydi ve şu anda Mark’a sırtını dönmüştü.</p>

  <p><i>Bir vuruşta devrilmeli,</i> kendi kendine gaddarca tekrarladı Mark, <i>ve bunu yapmalıyım, şimdi yapmalıyım, ne olursa olsun ve Kılıç’ı almalıyım.</i></p>

  <p>Yerdeki çıldırmış bedenlerin yeni bir karmaşasının dışına doğru sıyırdı kendini. Bir eliyle insanları yolundan dışarıya iterek ve diğer eliyle de Gözbulandıran’ı yukarıda tutarak, ilk önce teftiş platformunun kendi tarafındaki bölümü ve sonra ön tarafı boyunca koştu. Yaralanmış alnındaki acı ona vahşice saldırıyor, önündeki sahnenin üzerinde dans eden, yer avantajı sağlamak için itişip duran büyücü ve subayların, kendi göz seviyesinde kıpırdaşan çirkin bacaklarına doğru harekete geçmek için yanıp tutuşturuyordu. Ama bir defadan fazla vuramayacağına vahşi bir şekilde emin olarak, kendisini zaptetmeye çalışıyordu.</p>

  <p>Kan, gözlerini rahatsız ederken ve duyduğu acı kafasına bir çivi gibi saldırırken Mark, Vilkata’nın yerini tekrar saptamaya uğraşarak yukarılara baktı. Durum umutsuz gözüküyordu. Güneş, göz kamaştırıyordu. Akıl Kılıcı güneşin içinde çaktıkça çakıyordu. Elindeki tek iç rahatlatıcı şey umuttu. Mark’ın ondan kaçması için başka bir yöne bakıp boynunu eğmesi gerekiyordu. Gözlerinin ve ruhunun yeniden Kılıç’a yakalanmasına izin veremezdi -</p>

  <p>Gözünü platformdan uzağa çevirdiğinde, görüş alanını tören sahasının engin açıklıklığı ve uluyan bir insan kalabalığı kapladı. Gözbulandıran, herbiri o kadar etkili olan öyle iki ayrıntıyı göze çarpıcı kıldı ki, Mark’ın dikkatini şu anda bile dağıtabilmişlerdi.</p>

  <p>Bunların birincisi, girdap gibi dönmekte olan kendinden geçmiş bedenlerin arasından görüntüsünü sadece zaman zaman yakalıyabilmesine rağmen, Mark için şaşılacak bir surette tek başına olan işgalcisiyle birlikte hapishane kafesiydi. Kafesin yanındaki nöbetçi iblisle karşılaşmıştı ve başka bir şeyi, esir hakkında büyücülerden birinin içeride söylemiş olduğu şeyi yarım yamalak hatırladı.</p>

  <p>Ve sonra, dikkat çeken ikinci ayrıntı Mark’ın dikkatini birincisinden de daha çok kendi üzerine çekmişti. Uzaktaki bir dağın dik yamacından aşağıya doğru inmekte olan hiç de buluta benzemeyen bir şekilde yuvarlanan gri bir toz bulutunu görmüştü. Mark’ın keskinleşmiş anlama kabiliyeti, bulutun içinde bulunan ve hepsi de açıkça insan suretine bürünmüş olan yarım düzine canlı varlığı seçebiliyordu.</p>

  <p>Zaten izlediği süre boyunca toz bulutu, dağın eteğindeki yer seviyesine kadar inmişti. Şimdi, herhangi bir rüzgârdan bağımsız olarak doğrudan karargâha doğru, hızla üzerlerine yuvarlanmaktaydı. Rüzgârın önünde koşarak sadece saniyeler içinde kilometreler kat ederek, aldatıcı bir hızla geliyordu.</p>

  <p>Şimdi, Mark’ın önündeki paltformun üstündeki insanlardan bazıları da toz bulutunun farkına varmıştı. Karanlık Kral’ın çevresindeki velvele hemen azalıvermişti. Mark, Vilkata’ya doğru hızlı bir bakış attı ve Kral’ın kendi Kılıç'ını indirerek tüm dikkatini yakınlaşan toz bulutuna vermekte olduğunu gördü.</p>

  <p>Havanın içinden bir çığlık, kafaların üstünden hızla geçti. Kendilerine ya da insan efendilerinin bir emrine göre hareket eden bir iblis grubu, onları sıkı bir düzende birbirilerine karıştırmış, araştırma veya belki de saldırı niyetiyle üzerlerine doğru yaklaşan toz bulutuna uçmaya başlamışlardı. Ama tam toz bulutuna ulaşacakları anda birlikleri dağılıp yarıldı ve iblisler etrafa dağıldı. Mark, onların görünmez bir güç tarafından bir sürü böcekmiş gibi bir kenara itiliverdikleri izlenimini edinmişti.</p>

  <p>Birdenbire her şeyi anlayıverdi. Tanrılar idareyi üzerlerine almak için geliyorlardı. Acı, kan ve korku içindeki Mark, derin bir iç rahatlamasıyla soludu. İnsanlığın, kendi yönetebileceklerinden çok büyük olan Kılıçlar’ın güçlerinden, Kılıçlar'ı yaratan varlıklar tarafından kurtarılma umudu vardı. Tanrılar'ın canavar ruhlu ve isyankâr adamları idare ettiğini daha önce görmüştü. Onların huzurunda zararlı bir böcek boyuna gelmiş olan Vilkata, dehşetini tüm insanlık âlemine ulaştırmadan önce ezilebilirdi. Mark’ın Kılıç’ı da elinden alınabilirdi ama olayların gelişimine göre bu durum pek fazla fark etmezdi.</p>

  <p>Artık bir gizlenme amacına hizmet etmeyen toz bulutunun dağılmasına izin veriliyordu ve bulut çabucak yok olup gitti. Bulutu yönetmiş olan bir elin parmakları kadar varlık şimdi yürümeye başlamışlardı; uzaktaki köşesinden tören sahasına çoktan girmişler ve hızla yaklaşıyorlardı. Herbiri Draffut kadar uzun boylu olan dört Tanrı ve bir Tanrıça, uzun adımlarla duraksamaksızın ilerliyorlardı ve Mark da, sanki önlerinde kalmış birilerinin farkına varmadan üstlerine basıp geçecekleri izlenimini yarattılar.</p>

  <p>Yaklaştıkça boyları kuleler gibi yükselmeyi sürdüren beş varlık, teftiş platformuna doğru dümdüz yürüyerek ilerlediler. Mark, şimdi içlerinden bazılarını tanıyabildiğini düşünüyordu. Mücevherler, altınlar, değerli taşlar takınıp tunikler ve parlak renklerde kaftanlar giyinerek ilahi bir zerafetle süslenmişlerdi. Ama uzun adımlar attıkça topallayarak ilerleyen birisi, sadece kürklere bürünmüştü.</p>

  <p>Mark, bir kez daha platforma doğru, hızla geriye baktı. Vil- kata, saldırı menzilinin dışındaydı, hâlâ halkı ve büyülü hizmetkârları tarafından sıkı bir biçimde çevrelenmekteydi. Karanlık Kral, artık Akıl Kılıcını kınına koymuş, etrafındaki büyücülere kısa ve özlü emirler yağdırıyordu. Bir saniye sonra, bu büyücülerden biri, onu tamamen patformun dışına fırlatan sarsıcı bir hareket gerçekleştirdi. Mark'ın düşüşünden çok daha şiddetli bir şekile düşmüştü ve acıdan kıvranarak çaresizce yerde yatıyordu. Mark, bu adamın yapmaya çalıştığı koruyucu bir büyünün ilahi yürüyüşe bir şekilde engel olmaya çalıştığını tahmin ediyordu; ve yaptığı büyü, rıhtımdaki bir geminin halatı gibi harekete geçtiği için oluşan geri tepme sırasına onu tutan varlığı yere serilmişti.</p>

  <p>Bu büyü, belki onların beklenmeyen gelişleri yüzünden kendiliğinden harekete geçmişti ve Tanrılar, büyü engelini yararak içinden geçmişlerdi. Tanrılara bakmayı sürderen Mark, yollarına serilen büyü her neyse, onları öfkelendirmiştir, diye düşündü, sanki çocuklar tarafından iple kurulmuş bir labirentten geçerken canı sıkılan yetişkinler gibi.</p>

  <p>En sonunda dört Tanrı ve bir Tanrıça ilerleyişlerini durdurdular. Tören sahasının içinde, platformun yalnızca birkaç metre önünde, kafaları, yüksekteki yerinden onlarla yüzyüze gelen Karanlık Kral’ın kafasından yine de rahatlıkla yukarıda olacak şekilde gelerek adamın önünde dikildiler. Mark, platformda ve civarında olan diğer herkesin diz çökmekte olduğunu ya da aşağılık bir panikle yüzlerini yere kapattıklarını fark etti. Yüz metrelik bir çember içinde hâlâ ayakta durabilen iki insan, sadece kendisi ve Karanlık Kral'dı. Ne tuhaf, diye düşündü Mark, soğukkanlı bir tavırla. Tanrıları hayatında bu kadar yakından görmüş olduğu diğer yegâne anda da, etrafındaki diğer insanlar dizleri üzerine çöktükleri ya da biraraya toplanıp yere kapandıkları halde, kendisi yine ayaklarının üstünde dikilmeyi sürdürmüştü...</p>

  <p>Topallayan Tanrı, öne doğru hareket etti. Tüm ordugâhın üzerine çöken sessizliğin içinde, platforma doğru sendeleyerek kocaman adımlar atarken ejder pullarından yapılmış takılarının tıngırtıları duyulabiliyordu. Bu, Demirci Vulcan, diye düşündü Mark, kürklere bürünmüş titanı izlemek için yukarı doğru bakarken - babamın kolunu alan. Vulcan, Mark’a hiç dikkat etmedi, Vilkata’ya bakmaktaydı. Tanrı durduğunda, uzun kollarından birisini ileriye doğru uzatıp, Vilkata’yı platformdan kaldırabilecek kadar kendisine yaklaşmış olmasına rağmen, Mark'ın anladığı kadarıyla, Vilkata korkuya kapılmamıştı.</p>

  <p>Rüzgâr, ordugâhı çevreleyen çorak ve harap edilmiş toprakların üzerinden ordugâh boyunca ağıtlar yakarak esiyordu.</p>

  <p>Bunun dışında çevreye tam bir sessizlik hakimdi.</p>

  <p>Sessizlik, Vulcan’ın, bir Tanrıya yaraşır yükseklikte, gümbürdeyen sesiyle birdenbire bozuluverdi. "Siz aptal insanların uğraştığı bu çılgınlık da nedir? Kılıç Oyunu'nun bittiğinin farkında değil misiniz?"</p>

  <p>Vilkata, soruyu yanıtlamak için bir Krala yakışır en iyi kraliyet sesiyle konuştu. "Ben Karanlık Kral'ım." Kral’ın sesinin titreyip kekelemesi ve cümlesi bitmeden onu terk edip gitmesi Mark’ı hiç şaşırtmayacaktı. Şaşkınlık yaratan tek şey adamın böyle bir karşılaşmada hiç değilse ayakta kalıp konuşabiliyor olmasıydı.</p>

  <p>Vulcan, durumdan ne etkilenmiş ne de memnun olmuştu. "Kral, kraliçe veya her neysen, bunların tümünden bana ne? Sen bir insansın, bundan fazlası değil. Yan tarafında taşıdığın o kudret aracını hemen teslim et."</p>

  <p>Vilkata hemen boyun eğmedi; bunun yerine bir defa daha sözcüklerle yanıt vermeye kalkıştı. Ama uzaktaki bir şey tarafından ilgisi yeniden dağıtılan Mark, adamın sözcüklerini tam olarak duyamadı. Bu yeni bir toz bulutuydu ve ilki kadar olağandışı gözüküyordu.</p>

  <p>Bu toz bulutu, bir dağ yamacından aşağıya yuvarlanmıyor, sadece havada sürükleniyordu, ama yolu diğer bulutlara ve rüzgâra karşı dik bir açıdaydı. Garip bulut, şimdi süzülerek yaklaşmaktaydı. Tören alanındaki manzaradan belirli ve güvenlikli bir uzaklığı koruyor gibiydi. Gözbulandıran’ı hâlâ avucunda tutan Mark, bu ikinci bulutta da insan biçiminde ama ilahi boyutlardaki figürlerin varlığını idrak edebiliyordu. Orada, sadece Afrodit olabileceğini düşündüğü kusursuz bir dişi varlık vardı. Hepsinin yüzlerinin kendisine dönük gibi olmasına rağmen, diğer hiçbir varlığı ayrı ayrı onun kadar açık seçik olarak göremedi.</p>

  <p>İlgisinin dağılması sadece anlık olmuştu. Bu önemsiz insan kralın sözcüklerinin bir anlık savsaklanmasıyla bile sabırsızlanan Vulcan, bir küfür gümbürdetti ve kolunu Vilkata’ya doğru uzattı. Karanlık Kral, çabuk bir hareketle Akıl Kılıcı'nı kınından sıyırdı ama onu geri verip teslim olmak niyetinde değildi. Bunun yerine onu havada savurdu.</p>

  <p>Vulcan, birdenbire, taş ve metal kütlelerinin çarpışması gibi tuhaf, boğuk bir tonda bağırdı. Topal Tanrı, bir koluyla gözlerini boydan boya kapattı. Bir sarhoş gibi geriye doğru sendeledi ve diz üstü çöktü. Mark, kendi ayakları altındaki toprakta bu düşüşün etkisini hissedebilmişti.</p>

  <p>Onunla beraber toz bulutundan çıkan diğer dört Tanrı da Demirci’nin tam arkasında diz çökmüşlerdi.</p>

  <p>Bir kez daha ordugâhın her yanına uzun bir sessizlik çöktü. Uzaktaki toz bulutu şimdi daha hızlı hareket ederek, ivmelenmiş bir şekilde orayı terk ediyordu. Mark, bulutun arkasından bir an duygusuz bir şekilde baktı. Tanrılar başaramamıştı. Etrafına kümelenmiş binlerce insan bir kez daha neşeyle bağrışıyorlardı.</p>

  <p>Vilkata yeniden konuşmaya başlamıştı. Vulcan'ın gürlemesinden sonra Kral’ın sesi zayıf çıkıyordu ama kafaları hâlâ kendisinden daha yüksekte olan tanrılara emretmek için bir kez daha bağırdığında muzaffer ve kendinden emin bir sese sahipti. "Beni izleyin! İtaat edin!"</p>

  <p>"Duyuyoruz." Düzensiz koro, kalın sesiyle ileriye atıldı. Ahşap platform ve toprak sesle titreşti. "İzliyor ve itaat ediyoruz."</p>

  <p>Dev savaş davulu yeniden harekete geçerek gümledi ve kalabalıktan şu ana kadar çıkmış olan en gür kükreme yükseldi. Çılgın kutlama, öncekinden iki kat daha çılgın bir şekilde devam etti.</p>

  <p>Tören alanındaki Tanrılar yeniden ağır ağır ayağa kalkıyorlardı. "Bu kuşkusuz Zeus Baba olmalı!" diye bağırdı Vulcan, bir ağaç büyüklüğündeki koluyla Karanlık Kral’ı işaret ederek. "Bu rolü oynayan aramızdan bir sahtekâr olmalı!"</p>

  <p>Demirci’nin kutsal arkadaşları da kükreyerek bu ifadeye katıldılar ve kendilerini, ilk bakışta cansız ve idaresiz gözüken bir dansa kaptırdılar. Yer sallanıyordu; Mark, uzun bayrak direğinin, Kral’ın büyük çadırının önünde sallandığını görebiliyordu. Teftiş platformunun civarındaki insan kalabalığı, dans eden Tanrıların yanında herhangi bir yerde bulunan herkesin geriye çekilme isteğiyle azalmaya başlıyordu. Ama hâlâ Akıl Kılıcı’nın büyüsü altındaydılar ve dansa katılabilirlerdi.<a href="../Text/notlar.html#nd1" id="n1"><sup>(1)</sup></a></p>

  <p>Fazlasıyla yorulup tükenmiş olan Mark, Kılıç'ına dayanarak ayakta duruyordu. Alnına saplanmış acı ve hâlâ gözüne damlamakta olan kanıyla birlikte, çıldırmış Tanrıları izlerken kendisinin de çıldırmakta olduğu duygusuna kapıldı. Ama elbette ki böyle bir şeyi beklemesi gerekirdi. Eğer Kılıçlardan biri bir Tanrıyı öldürebildiyse -kendi gözleriyle, Uzaktanöldüren tarafından sırtının ortasında açılan yarasıyla Haberci Hermes’i ölü olarak yatarken görmüştü- o zaman neden başka bir Kılıç'ın, diğer Tanrıları kendisinin kölesi haline getirecek gücü olmasındı ki?</p>

  <p>Vulcan, Kılıçları dövmek için, Tanrıların kendilerinden de daha büyük olan hangi gücü göreve çağırmıştı?</p>

  <p>Ve kendisi, Mark, burada olanlara direbilen tek varlık mıydı?</p>

  <p>Duyduğu acı ve şimdi zehir gibi yakıyor gözüken kendi kanının damlayışıyla daha fazla düşünemiyordu. Ama belki hâlâ hareket edebilirdi.</p>

  <p>Gözbulandıran’ı iki eliyle kavradı ve Vilkata’yı öldürmek için üçüncü kez harekete geçti.</p>

  <p>Yerdeki kalabalık şimdi daha vahşice hareket ediyorsa da, daha seyrektiler ve bu durum, onun işine yarıyordu. Ama Mark, gözlerini hâlâ platformun üzerinde dikilen Karanlık Kral’a doğru yükselttiğinde, Akıl Kılıcı bir kez daha gözlerini kamaştırarak beynine zehirli ışığın delici mızraklarını gönderecekti. İhtişam içindeki güneşe doğru sendeliyordu ve güneşe saldırmayı denemek herhangi bir kimse için düşünülemez bir şeydi.</p>

  <p>Vilkata, Tanrı! Akıl Kılıcı’nın sahibi, tapılınması gereken kişi!</p>

  <p>Mark, kendi Kılıç'ını iki koluyla kaldırdı. Sonra saldıramayacağının farkına vardı, Gözbulandıran’ı bir sunu gibi vererek kaybedecekti. Kendisini kurtarması için yapabileceği tek şey buydu. Çaresizce hâlâ Kılıç'ına güvenip yalpalayıp sendeleyerek, artık yüz yüze gelmeye cesaret edemediği parlaklığa arkasını döndü ve platformun yanından kaçtı. Parlaklık, onu sertçe kendisine doğru çekti, hırpaladı ve arkasını dönmeye zorladı. Bir an için bile dönse mahvolacağını biliyordu.</p>

  <p>Tutsağın kafesi aniden önünde beliriverdi. Kalabalığın içinden birisi Mark’a çarparak yana doğru döndürmüş, böylece kafesi ve içindekini oldukça açık bir şekilde görmüştü.</p>

  <p>Hiçbir plan yapma bilinci olmaksızın, içindeki dürtüyle hareket eden Mark, iki eliyle tutarak kaldırdığı Gizlilik Kılıcı'nı tahta kapının ve küçük kilidin üzerine parçalaması için indirdi.</p>

  <p>Kılıç'ın büyüsü, darbeye yardımcı olmak için hiçbir şey yapmadı ama ağırlığı ve keskin kenarı oldukça yeterliydi. Kafes, gerçek bir saldırıya dayanmak için yapılmamıştı. Mark yeniden vurdu ve kapı düşerek açıldı. Tüm zıplamaların, bağrışan bedenler ve sıyrılmış silahlar kargaşasının ortasında, hiç kimse onun ne yaptığına en ufak bir önem bile vermemişti. Böğüren ve dans eden Tanrılar sayesinde altındaki yer hâlâ sarsılmaktaydı.</p>

  <p>Silahını kınına soktu ve çaresiz durumdaki tutsağı kavramak için iki eliyle uzandı. Dışarı çektiği beden çıplaktı ve hem iplerle hem de büyülerle bağlanmış genç bir kadına aitti. İpler, Gözbulandıran’ın kusursuz kenarının bir dokunuşuyla çabucak çözüldü. Ama büyü daha dayanıklıydı.</p>

  <p>Bir kolu tutsağın üstünde, çıldırmış kalabalığın içinde onu yarı taşıyıp yarı sürükleyen Mark, hâlâ geriye bakmaya cesaret edemeyerek teftiş platformundan doğruca uzaklaştı. Kendisine baktıklarında insanların etrafta gördüğü her neyse, taşkınlıklarının içinde bile geriye çekilerek onun yolunu açmalarını sağlamıştı.</p>

  <p>Tören alanının veya Vilkata’nın çıldırmış ordusunun sonu gözükmüyordu. Geri çekildiği her adımda Akıl Kılıcı’nın baskısı azaldı ama bu çok önemsiz bir etkiydi. Bununla beraber adımlar da giderek hızlandı. Mark, şimdi yeniden düşünmeye, plan yapmasına yetecek kadar düşünmeye başlayabilirdi. Orada, ileride, kalabalıktan biraz uzakta bir tür önemsiz büyücü gibi gözüken binekli iki adam duruyordu. Hâlâ afallamış bir durumda olan kızı sürüklüyen Mark, rotasını onlara doğru çevirdi.</p>

  <p>Akıl Kılıcı’nın parlamasına kendilerini kaptırarak yarı sersemlemiş gözüken büyücüler, Mark'ın kendilerine yaklaşmasına dikkat etmediler. Bu ikisi, koruyucu iblislere sahip değillerdir, diye ümit etti Mark. Bir taşıma aracına müthiş bir şekilde ihtiyacı vardı.</p>

  <p>Gözbulandıran bu işi, onun için, bir satırdan daha fazla büyüye başvurmaksızın hızlı ve kanlı bir şekilde çözecekti. Çevredeki genel çılgınlığın içinde yine kimse orada neler olduğunun farkına varmış gibi gözükmüyordu.</p>

  <p>Mark, kızı, büyücülerden birisinin giydiği siyah ve altın sarısı renklerdeki pelerine sarmalayarak bineklerden birinin üstüne oturttu, diğerine kendisi oturdu. Eyere oturduğu anda, bir an için bayılacağından korkarak, kanının dizginleri tutan ellerine damlayışını seyrederek duraksadı.</p>

  <p>Bir şekilde, kızın bineğini yöneterek ilerlemeyi başarmıştı. Ordugâh'tan kaçarlarken kimse onlara müdahale etmeye çalışmadı. Mark’ın anladığı kadarıyla, kimse onların farkına bile varmamıştı.</p>

  <p>Savaş davulunun gümleyişi ve Tanrıların kükreyişleri, onları, yüksek çorak toprakların ortasındaki kaçışları boyunca kovalayarak uzun süre izleyecekti.</p>
</body>
</html>
