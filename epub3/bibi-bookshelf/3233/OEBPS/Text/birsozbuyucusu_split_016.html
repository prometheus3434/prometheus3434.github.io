<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>birsozbuyucusu</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="solbaslik" id="calibre_toc_9">Öykü Ustası</h2>

  <p class="sagitalik">YEDİ</p>

  <p class="normal">García Márquez romanlarından hiçbirini kâğıda geçirmeseydi, hikâyeleri yine de ona edebiyat tarihinde bir yer sağlardı. 1967’de Uruguaylı yazar Mario Benedetti, <span class="ideitalik">Hanım Ana’nın Cenaze Töreni</span>’ndeki öykülerden bir kısmının Latin Amerika’da bu türde yazılmış örneklerin en mükemmellerinden olduğunu ifade etmişti.<sup class="calibre3"><a href="../Text/birsozbuyucusu_split_148.html#footnote-200-125" id="footnote-200-125-backlink">[125]</a></sup> Biz daha da ileriye gidip bu parçaların <span class="ideitalik">Albaya Mektup Yazan Kimse Yok</span> romanı ve <span class="ideitalik">İyi Kalpli Erendira</span> ve <span class="ideitalik">On İki Gezici Öykü</span>’deki öykülerle birlikte García Márquez’i Çehov, Mann, Joyce, Cheever, Alice Munro ya da Grace Paley gibi öykü ustalarının yanına koyduğunu söyleyebiliriz.</p>

  <p class="normal">García Márquez, Hemingway’in kendi öykücülüğündeki en büyük etken olduğunu söyler. Hayatın küçük huzursuzluklarını ve yalnızlık anlarını, kısa bir diyalogda ya da çok hafif bir harekette yakalayan az ve öz nesriyle bu öyküler yazarın bu itirafını zaten ortaya koymaktadır. García Márquez 1950’de ‘Kuzey Amerikalıların günümüzün en iyi öykülerini yazmakta olduklarını’ söylemiştir ve bu açıdan, Faulkner ile Woolf’un ona romanlarında yaptığı rehberliği öyküde Hemingway sağlamıştır. Özellikle Hemingway’in öyküdeki ‘aysberg’ kuramının yazar üzerindeki etkisi büyük olmuştur –García Márquez sık sık söz etmiştir bundan– bu kurama göre yazar anlatacağının sadece yedide birini görünür kılmakta, geri kalan yedide altı, öykünün yüzeyinin altında saklı kalmaktadır.</p>

  <p class="normal">Öykülerin sunduğu tatlar, <span class="ideitalik">Yüzyıllık Yalnızlık</span>’tan bildiğimiz tatlardan farklıdır. Burada efsanevi değil olduğundan küçük gösterilen mucizeler söz konusudur, sıradan köylülerin –uykucu papazların, sarhoşların, taşralı dalaverecilerin, dertli ama yürekli kadınların, terk edilmişlerin, uyumsuzların ya da yoksulların– ince, küçük, çoğunlukla birbirleriyle olan sıkıntılarını ve başarılarını ortaya koyar. Daha sonraki öykülerinde García Márquez’in hayalci yanı olgunlaşacak ve fantastik malzeme içerecektir –kavruk bir melek ya da bir hayalet gemi gibi. Ama büyülü ya da gerçekçi olsun, Kolombiyalı yazarın öykülerinde hiç eksik olmayan temel bir öğe var: dünyasının iklimi. Bu kısa nesirlerin her birinde, gündüzün yoğun sıcağına ya da tropikal yağmura ve onun karakterlerin hayatları üzerindeki etkisine en azından bir gönderme var (öğle sonrasındaki yavaşlıkları, yağmur mevsimindeki hastalıkları).<sup class="calibre3"><a href="../Text/birsozbuyucusu_split_149.html#footnote-200-126" id="footnote-200-126-backlink">[126]</a></sup> Öykülerdeki mükemmel sanatı da unutmamak gerekir: García Márquez bir tek öykü üzerinde haftalar, hatta aylar geçirir, günde iki satır tamamlamak onu memnun eder.</p>

  <p class="normal">İnce bir kitap olan <span class="ideitalik">Hanım Ana’nın Cenaze Töreni</span> sanatında ilerlemekte olan Kolombiyalı yazarın dehasını gösterdiği ilk çalışma olarak sessizce durur. Mucizevi olan, bu öykülerin elimizde bulunmasıdır. García Márquez 1959 yılında sekiz parça üzerinde çalışmayı bitirdiğinde yayımlatmak için fazla çaba harcamadı ve bunları çoğunlukla bavulunda bekletti. (Onun gezgin yıllarıydı.) ‘Salı Siestası’nı Caracas’taki bir yarışmaya gönderdi, ama öykü orada dereceye giremedi.<sup class="calibre3"><a href="../Text/birsozbuyucusu_split_150.html#footnote-200-127" id="footnote-200-127-backlink">[127]</a></sup> Arkadaşı Álvaro Mutis, Mexico City’deki bir hapishanede tutukluyken García Márquez’e, kendisine ‘okunacak bir şeyler’ göndersin diye haber yolladı. García Márquez Mutis’e kendi öykülerini yolladı, o da genç Meksikalı yazar Elena Poniatowska’ya gönderdi, ama Poniatowska müsveddeleri dalgınlıkla bir kenara kaldırdı. Bir yıl sonra öyküleri yeniden eline geçirince Mutis’e iade etti, o da dosyayı 1962 yılında University of Veracruz Press’e iletti. García Márquez’e o günkü kurdan yüz dolara denk gelen bin pesoluk bir avans verildi. Kitap 2000 adet basıldı, ancak <span class="ideitalik">Yüzyıllık Yalnızlık</span> durumu değiştirene kadar satışları yavaş gitti.<sup class="calibre3"><a href="../Text/birsozbuyucusu_split_151.html#footnote-200-128" id="footnote-200-128-backlink">[128]</a></sup> Bugün bu öyküler kendi başlarına birer klasiktir.</p>

  <p class="normal">García Márquez, Macondo’yu kendi ülkesiyle eşanlamlı kılmış olsa da sadece üç öyküsü o masalsı ülkede geçer: ‘Salı Siestası’, ‘Cumartesiden Sonra Bir Gün’ ve ‘Hanım Ana’nın Cenaze Töreni’. Bu kitaptaki diğer öyküler sadece ‘el Pueblo’-kasaba- diye bilinen bir yerde geçer ki, <span class="ideitalik">Albaya Mektup Yazan Kimse Yok</span> ve <span class="ideitalik">Kötü Saatte</span>’nin geçtiği yer de burasıdır. İki belediye birbirinden farklıdır. ‘Kasaba’nın siyasi şiddet yaşamadığı bir dönemdir ve burada aynı karakterler sürekli ortaya çıkarlar –ahlaksız belediye başkanı, isyankâr dişçi, Mina ve Trinidad, Montieller– bunlar ara sıra Macondo’dan, biraz uzak bir yer diye söz ederler.<sup class="calibre3"><a href="../Text/birsozbuyucusu_split_152.html#footnote-200-129" id="footnote-200-129-backlink">[129]</a></sup> ‘Kasaba’nın içinden, limana yer verebilecek kadar geniş ve Gabo’nun 1936’da, büyükbabasının ölümünün ardından yaşadığı Sucre’yi örnek alan bir nehir de geçer. Macondo’nun çevresinde ise muz tarlaları, tren istasyonunun dışında da bir otel vardır, ama Aracataca’da yer aldığı için içinden bir akarsu geçmeyen, köy mezarlığının yanı başından bir ırmak akan Macondo’da plantasyonlardaki şiddeti hatırlatan şeyler belli belirsiz ve siliktir.</p>

  <p class="normal">Kitabın başındaki ‘Salı Siestası’ García Márquez’in en sevdiği öyküdür. Çocukluğundaki bir anısına dayanır, öğle sonrası güneşinde şemsiye taşıyan bir kadınla küçük bir kıza (Aracataca’da sık görülen bir manzaradır) ve, ‘O hırsızın annesi bu kadın’ diye bağıran bir sese. Öyküdeki kadın, papazla tartışmaya ve dul Rebeca’yı soymaya çalışırken öldürülen tek erkek çocuğunun mezarını ziyaret edebilmek için Macondo’daki herkesin karşısına dikilmeye kararlı bir yabancıdır.</p>

  <p class="normal">García Márquez’in usta eli bu ilk öyküsünde bile bellidir. Öykünün başlığındaki ‘Salı’ sözcüğü olayı hafta içindeki bir güne yerleştirir; ‘Siesta’ ise boğucu sıcağı ve hayaletimsi sessizliği çağrıştırır. Kadının otoritesi trendeki dimdik oturuşundan ve ilk baştaki –hepsi de anne tarzı talimatlar– dört sözünden hemen anlaşılıyor. Papazın evine gidince onu görmek için ısrar ediyor ve sonra isteğini hemen söylüyor: “Mezarlığın anahtarları.” Oğlunun adını yinelerken onun ikinci soyadını söyleyince dolaylı olarak kendi kimliğini doğrulamış oluyor. (Öykü boyunca ortada bir baba olmayabileceği ima edilir.) Yaşlı din adamı riyakârca, talihsiz çocuğu ‘doğru yola sokmak’ konusunda kuşkulu konuşunca kadın, ‘O çok iyi bir adamdı,’ diye yanıt verir ve oğlunun hırsızlığını daha büyük bir kötülük içeren boksuyla karşılaştırır; kızı ise oğlanın kırılmış dişleri hakkında tek bir sert yorumda bulunur. İki kadın yorgun, uyuşuk papaza karşı ortak bir cephe oluştururlar, papaz ise sadece ‘Tanrı’nın hikmetinden sual olmaz’ türünden bir şey söyler.</p>

  <p class="normal">Öykünün sonunda Macondo’dakiler kadının kim olduğunu öğrenirler, ama onu ne halkın düşmanlığı ne de kavurucu güneş yıldırır. Ayrılırken son sözü, ‘Biz böyle iyiyiz’ olur. Öykü, kadınla kızı sokağa adım attıkları anda bitse de, yazar her şeyi öyle ustalıkla kurmuştur ki, düşmanca bakışlara karşı iki kadının kendilerine hâkim olacaklarını ve sessiz bir vakarla görevlerini yerine getireceklerini, hatta sonra dönüş trenine yetişeceklerini biliriz. ‘Salı Siestası’ndaki meçhul anne García Márquez’in en unutulmaz, en güçlü kadın karakterlerinden biridir, öykünün kurgusu anne dayanışmasının ve manevi otoritenin basit gücünün nasıl işlediğini gösterir.</p>

  <p class="normal">‘Yapma Güller’de sıra dışı bir sanat ve García Márquez için bile alışılmadık bir incelik vardır. Yüzeyde öykü genç Mina’nın kollarının yenleri ıslak olduğu için ayine katılamadığını anlatır, ama asıl konu gizli aşkı yüzünden kör büyükannesiyle arasına giren soğukluktur. (Aralarındaki çekişme görünürde yerinden çıkarılabilen ıslak kollar üzerinedir, kiliseye girmeden hemen önce Mina’nın onları takması gerekir, çünkü kadınların çıplak kolla kiliseye girmesini papazın kuralları engellemektedir.) Öykü iki usta işi fırça darbesiyle özellik kazanır. Birincisi, tartışma nedeninin ‘sahne gerisinde’ yaşanmasıdır; Mina dışarı çıktığında kısa süreliğine erkek arkadaşını görecektir; oğlan onu oracıkta terk eder, kız da eve koşar. Bunu arkadaşı Trinidad’la arasında geçen kısa ve öz diyalogdan anlıyoruz:</p>

  <p class="normal">“Ne oldu?” dedi Trinidad.</p>

  <p class="normal">Mina ona doğru eğildi.</p>

  <p class="normal">“Gitti,” dedi.</p>

  <p class="normal">Trinidad makası kucağına bıraktı.</p>

  <p class="normal">“Olamaz.”</p>

  <p class="normal">“Gitti,” diye yineledi Mina.</p>

  <p class="normal">. . . . . . . . . . . . . . . . .</p>

  <p class="normal">“Peki şimdi?”</p>

  <p class="normal">Mina sesi titremeden yanıt verdi. “Şimdi bir şey yok.”</p>

  <p class="normal">Öykünün geri kalan kısmında sevgilisi tarafından terk edilen Mina’nın öfkesi anlatılır, öfkesinin acısını büyükannesinden gaddarca çıkaracaktır.</p>

  <p class="normal">Bu öykünün ikinci güzelliği, okurun hemen hemen her şeyi Mina’nın büyükannesinin üzerinden öğrenmesidir; kör olmasına rağmen Mina’nın yatarken el fenerini yaktığını, sabaha kadar yazdığını ve derin soluklar aldığını, sabah alışkanlığını bozup tuvalete iki kez gittiğini (ikincisinde sevgilisinin mektuplarını atmak için olduğunu görmüştük), ve genç, masum Mina’nın ilk kez insafsızca küfür ettiğini (öfkesini içgüdüsel olarak böyle dışa vurmaktadır) bilir. Yıllanmış bilgelik ve dayanışma (Mina’nın geri planda kalan annesi soru sormaya başlayınca büyükanne kızın tarafını tutar) karşısındaki hassas ama huysuz bir gencin klasik bir portresidir genç kız. Mina’nın, ‘Tranquilina’nın (ki her iki ad da Gabo’nun büyükannesinin adlarıydı, yani Albay Márquez’in karısının) kısaltılmışı olan adı, ayrıca akla hafifliği ve zarafeti getirir. Krizi bir erkeğin başlattığı bir öyküde dört kadın olup hiçbir erkeğin görünmemesi bu öykünün bir özelliğidir (bir kez bile bir erkeğin adı geçmez), Mina’nın geçimini sağladığı yapma güller onun aşkının bir yanılsama olduğunun simgesidir.</p>

  <p class="normal">Siyasi çekişmelerin gerilimini pek az roman ‘Bu Günlerde’nin ilk dört sayfası kadar az ve öz sözlerle verebilir; intikam arzusuna başlık cümlesinde gönderme yapılmıştır zaten (çoğunlukla sıkılmış yumruklarla söylenir bu). Kasabanın dişçisinin on bir yaşındaki oğlu belediye başkanının ağzından çıkan ölüm tehdidini –gülünç, masum ironi apaçık bellidir– babasına laf arasında aktardığında şiddet atmosferi kurulur, dişçi silahının çekmecede durup durmadığına bakınca da bu atmosfer gerginleşir. Belediye başkanının sağ yanağının berbat hali rolleri hemen tersine çevirir: Başkanın dişçinin ustalığına ihtiyacı vardır. Şimdi üstünlük bizim dişçidedir, bahtsız hastasına talimatlar verecek, üstelik narkoz uygulamayarak siyasi intikamını alacaktır (bunun için sıraladığı tıbbi gerekçeler tamamıyla yalandır). Belediye başkanına saplanan ve durumu taçlandıran buz gibi bir sancıyla birlikte –dişçinin küçük bir el hareketiyle olur bu, dişçi bir yandan da bunun belediye başkanının mağdur ettiği kişilere karşılık ceza olduğunu ileri sürmektedir– hakikat anı gelir. (İspanyolcasında ‘yirmi ölü adam’ denmekte ve direkt olarak ‘teğmen’ diye hitap edilmektedir ki buradan kasabanın askeri diktatörlük altında olduğu anlaşılır.)</p>

  <p class="normal">Bununla birlikte sonunda belediye başkanı yeniden duruma hâkim olur (saygıyla olsa da) gelişigüzel bir askeri selam verir, kendi kaynağı belirsiz geliri konusunda şaka yapar. Bu sonuncu ima, öykünün içinden geçen yoksullukla dokunmuş bir yolu simgeleyen ve hasta koltuğundaki belediye başkanının etrafı tarayan gözüyle gördüğü dişçinin yavan ve sevimsiz muayenehanesiyle tam bir tezattır. Kuşkusuz dişçi bu noktada bu gaddar adamı öldürebilirdi, ama bu hareket onursuzca olurdu ve ona yakışmazdı, bunun yerine küçük zaferiyle yetinir. Ama zaferi kısa sürer, belediye başkanı ayağa kalkar kalkmaz her şey eski haline döner.</p>

  <p class="normal">García Márquez bu öyküyü kurgularken büyük olasılıkla Graham Greene’in <span class="ideitalik">İktidar ve İhtişam</span> adlı yapıtının sondan bir önceki bölümünde yer alan ve kendi öyküsüyle çarpıcı bir benzerliği bulunan bir sahneden etkilenmiş olmalı. O can alıcı sahnede, 1930’ların başında Meksika’nın küçük bir kasabasında yaşayan bir İngiliz dişçi yerel polis örgütünün başındaki komiserin diş dolgusunu yeniler, komiser hayvan gibi, iğrenç haydudun biridir. Anlatım boyunca dişiden ‘Bay Tench’ diye söz edilir (‘doktor’ diye değil), herhalde diploması olmadığından dolayı. García Márquez’in öyküsündeki dişçi gibi onun da ancak pedalla çalıştırılan bir delgisi vardır. İngiliz dişçi işini görürken, sivri diliyle siyasi konularda gevezelikler yaparken hali vakti yerinde olan hastası koltukta acı çekmektedir. Gabo’nun artık klasikleşen öyküsüyle Green’in en ünlü romanındaki bu can alıcı an, rastlantısal olmayacak derecede birbirine yakındır.<sup class="calibre3"><a href="../Text/birsozbuyucusu_split_153.html#footnote-200-130" id="footnote-200-130-backlink">[130]</a></sup></p>

  <p class="normal">‘Baltasar’ın Olağanüstü İkindisi’ naif bir sanatçıyla dünyanın gerçekleri arasındaki çatışmayı etkili ve eğlendirici biçimde anlatır. Öyküdeki otuz yaşındaki mütevazı marangoz (yaş ve meslek önemli) gururlu bir zanaatkârdır ama ne el işinin güzelliğinden ne de dehasının derecesinden haberi vardır. Karısı Úrsula onun yaptığı kuş kafesinin sadece iriliğini görür, köylülerin çoğu sadece kafesin fiyatıyla ilgilenir, oysa kültürlü Dr. Giraldo ve belki Bayan Montiel de onun estetik ve sanat değerini takdir ederler. Dürüst bir insan olan Baltasar, fırsattan yararlanıp kafesi değer bilen doktora satmaz, ama sonra, sırf söz verdi diye onu Montiel’e hediye eder. Bütün bunlar, Montiellerin evinin sefil havasıyla ve o evdeki hayvan gibi şişko ve kıllı, ortalıkta iç çamaşırlarıyla dolaşan, çocuğuna kötü davranan, Baltasar’ın kafesine ıvır zıvır diyen, sözlerini bağırıp çağırarak (son söylediği kelime olan ‘Carajo! adi bir laftır) başlatıp bitiren kaba saba, cimri zorbayla tam bir tezat oluşturur. Oğul ise, istediğini elde edemeyincde, mütehakkim babasından kontrol konusunda biraz ders almış olduğu için çılgınca ama gözyaşı dökmeden ağlar.</p>

  <p class="normal">Baltasar’ın cömertliği sonunda galip gelir: umut kırıcı gerçeği coşkulu köylülere anlatmayı reddeder (Montiel üzerinden kazanılan zafer onların da zaferi gibidir), üstelik sabaha kadar bira ikram edip müzik çalar. (Daha önce hiç alkol almadığından bu onun için ilktir.) Sonunda sarhoş olarak kendini bir hendekte, hem de kol saati ve ayakkabıları olmadan bulsa da, yine de muhteşem zafer anını yaşamıştır, hem de alkışlayan kalabalıklar ve kadınların öpücükleri ile.</p>

  <p class="normal">‘Montiel’in Dulu’, ‘Baltasar’ın devamı sayılır; doktorun talimatlarına uymayan zorba, bir öfke nöbeti geçirip ölür. Öyküde iki masal anlatılır, ön planda dulun hikâyesi vardır –naif, kör inançlı, kendine acıyan ve masum kocasının caniliğini ne mutlu ki öğrenmeyen dulun. Kocasına tamamıyla boyun eğen, hatta onun tarafından küçümsenen kadının bir kişiliği yoktur –adı asla açıklanmaz. Özel bir biçimde yetiştirildiğinden ve gerçekle teması olmadığından yönetemediği Montiel imparatorluğu hızla mahvolur. Sadece sadık Bay Carmichael kadının kendini kurtarmasını sağlar; dul kadının becerebildiği tek şey, tırnaklarını yemektir, tam çocukça ve kendi zevkine düşkünlüğünü gösteren bir davranış. İşin daha da ironik yanı, kadının çocuklarının Montiel’in gangsterliğinden yararlanıp Avrupa’ya yerleşmiş olmalarıdır, vatanlarındaki şiddeti inançla aşağılarlar. (Kızın mektubundaki müstehcen dipnotun Paris’teki muzip biri tarafından gizlice eklendiği tahmin edilmektedir.) Dulun sonradan Hanım Ana’yı görür gibi olması, kendini bekleyen ölümün fantastik, simgesel, sanrılı bir temsilidir.</p>

  <p class="normal">Öykü aynı zamanda, geri dönüşlerle Montiel’in iktidara yükselmesini ve kasaba halkının ona tepkilerinin sürmesini de anlatır. Beş kuruşsuz olarak hayata başlayan Montiel, konumunu ve nüfuzunu insanlıktan uzak askeri belediye başkanı için muhbirlik yaparak edinmiştir (kuşkusuz, ‘Bu Günlerde’deki dişçiye giden hastadır başkan). Anlaşılır şekilde, Montiel’in erken yaşta ölümünün yasını köylüler hiç tutmazlar, onun kaba saba zevki kendini ‘elektrik ampulleriyle ve yapay mermerden meleklerle donatılmış mozolede gösterir.’ Bu sayfalar García Márquez’in müthiş dehasını ortaya koyar. <span class="ideitalik">La violencia</span> sırasında ortaya çıkan adi bir dalavereciye dair çok sıradan bir hikâye olabilecek şey burada, onun ölümünden sonra geri dönüşlerle, ona âşık (ve pek çok bakımdan onun kurbanlarından biri olan) karısının bakış açısından yeniden anlatılarak biçimsel ve duygusal bir zenginlik kazanıyor. ‘Montiel’in Dulu’nun, <span class="ideitalik">Başkan Babamızın Sonbaharı</span>’nın olay örgüsünü ve yapısını küçük çapta içerdiğini söylemeliyiz: Ülkesini işgal eden orduyla işbirliği yaparak güce kavuşan vasat bir hırbonun ve yerel despotun ölümü. García Márquez’in en iyi yapıtlarında olduğu üzere öykünün hem gülünçlü hem acı bir yanı vardır.</p>

  <p class="normal"><span class="ideitalik">Hanım Ana’nın Cenaze Töreni</span>’ndeki öykülerden en uzun olan iki tanesi, aynı zamanda en zayıf olanlarıdır. ‘Cumartesiden Sonra Bir Gün’ ise García Márquez’in keskin ve belirgin çizgilerle verilmiş fiziksel coğrafyaya, özel bir sese, sevimli bir ironiye sahip ilk olgun öyküsüydü. Haklı olarak 1955’te Bogotá Yazarlar ve Sanatçılar Birliği’nin ödülünü kazandı.<sup class="calibre3"><a href="../Text/birsozbuyucusu_split_154.html#footnote-200-131" id="footnote-200-131-backlink">[131]</a></sup> Muz şirketinin kıyımından birkaç yıl sonra Macondo’da geçen hikâyede, üç farklı olay örgüsü birleşir: Dul Rebeca’yı şaşkına çeviren kuş leşleri belası, doksan dört yaşındaki papaz Antonio Isabel’in hızlı ruhsal çöküşü ve kendini Macondo’da parasız pulsuz bulan, daha da kötüsü çekip giderken annesinin sahte emeklilik belgelerini gözden kaybolmakta olan trende bırakan bahtsız köylü gencin hikâyesi. Bu üç karakter hem son derece komik hem de acıklıdır, kendi saplantılarının ve sınırlarının içinde hapsolmuş, gerçeğin fantastik küçük sürprizleriyle karşılaşınca huzurları kaçmıştır.</p>

  <p class="normal">Bu kişilerin farklı hayatları kilisede yaşanan can alıcı sahneyle birbirine karışır; başı dönen Peder Antonio, Gezgin Yahudi<sup class="calibre3"><a href="../Text/birsozbuyucusu_split_317.html#footnote-100-13" id="footnote-100-13-backlink">[a13]</a></sup> hakkındaki deli saçması pazar vaazını verirken tedirgin Rebecca kollarını öne uzatarak ve acı içindeki suratını havaya kaldırarak bankların arasındaki koridordan ayaklarını sürüyerek geçer; sözde şaşkın bir genç de arka tarafta oturur, Rebeca ile birbirlerini tanımamaktadırlar, ancak kendinden geçmiş haldeki rahip onları fark etmiştir. Hikâyenin şaşırtıcı sonunda Peder Antonio, kiliseye yardım çanağında toplanan paranın, desteğe ve dayanışmaya en çok ihtiyacı olan inatçı genç adama verilmesini uygun görünce kefaretini ödemiş olur. Böylece din adamı, bu ‘cumartesiden sonraki gün’de, dünün talihsiz olaylarından biri çözümlenmese de hafifletilince, tuhaf ama yararlı bir iş görmüş olur. García Márquez’in bundan sonraki yapıtlarını bilenler Peder Antonio’nun bu yardımsever hareketinin ardından köylülerin hayatlarının yine eski yavanlığına döneceğini, bu abartılı olayın anısının dedikodularına zenginlik katacağını tahmin edebilirler.</p>

  <p class="normal">‘Bu Kasabada Hırsız Yok’un ana konusu, sonuçları yeterince büyük olsa da, yirmi altı sayfalık bu öykü için fazla hafif kalır. Dámaso’nun, Don Roque’nin bilardo salonundaki üç bilardo topunu düşüncesizce çalması, kasabalıların boş vakitlerinin keyfini çıkarmalarını engeller, üstelik günah keçisi zencinin acımasızca ve haksız yere cezalandırılmasına yol açar. Ancak saatler sonra Dámaso’nun üç topu aynı şekilde gizlice ve bir anda yerine koymaya kalkışması, Don Roque’nin ona söylediği gibi, ancak bir ‘budala’nın yapacağı bir iştir, olayın ironik yanı, Dámaso’nun üstelik çalınan iki yüz peso yüzünden de haksız yere suçlanması olacaktır.</p>

  <p class="normal">Hikâyenin en iyi yanı, yirmi yaşındaki Dámaso’yu ve başkalarıyla olan ilişkilerini anlatmasıdır. Bıyığını kırpmak ve saçını taramak için üç saat uğraşan klasik bir yakışıklı tip olan Dámaso’nun –fahişeler olsun, otuz yedi yaşındaki anaç, işbilir karısı Ana olsun–, kadınlar üzerindeki etkisi tam da yakışıklı, yararsız, hödük ve film yıldızına benzeyen görünümünün tadını çıkaracak kadar şanslı bir hayalperest olmasından kaynaklanmaktadır. (Çalıştığına ilişkin bir söz edilmemektedir.) Dans salonundaki isimsiz fahişe onun akşam yemeğini öder ve onunla bedava seks yapar. O arada hamile Ana da evi geçindirecek parayı sağlar.</p>

  <p class="normal">Dámaso ayrıca muazzam ilkel bir maço tiptir, hırsızlıktan eve dönünce yaptığı ilk iş Ana’yı bluzundan yakalayıp havaya kaldırmak olur, bilardo salonuna gitmeden önce yaptığı son iş de onun kulağına bir yumruk atmaktır. Evdeyken boksör rolüne girmeyi sever; dans salonunda bir seyyar satıcıyla kavgaya tutuşur (çünkü adamın dişlerinden hoşlanmamıştır), kızın yemek yeme teklifini geri çevirir (biz erkekler yemek yemeyiz), hesap gelince de elinin bir hareketiyle itip ödemeyi reddeder, “ibnelerden hoşlanmam”. Ayrıca hikâyede fahişe, belediye başkanının Gloria’nın odasında arama yaptığını ve onun siyah adamın masumluğunu savunmasına misilleme olsun diye yirmi peso haraç kestiğini ima edince kısaca olsa da, diktatörlüğe gönderme yapılmış olur. Başlığın da akla getirebileceği gibi, ‘Bu Kasabada Hırsız Yok’, alışılmadık derecede kapsayıcıdır ve sokak yaşamının, meydanlarda toplanan kalabalıkların ruhunu taşır. Ancak hikâyenin kusuru uzunluğundadır.</p>

  <p class="normal">Hem geniş kapsamı hem de titizlikle işlenmiş metni açısından <span class="ideitalik">Hanım Ana’nın Cenaze Töreni</span>, kitaptaki öteki öykülerden tamamıyla ayrılır, hem biçimi hem içeriği yazarın en büyük iki romanının öncülü gibidir. Öykü, kapının önündeki taburesine yaslanan, tarihçileri ele geçirmeyi kafasına koymuş bir halk masalcısının ya da karnaval çığırtkanının sözlü üslubuyla anlatılmıştır. Başlangıç satırlarındaki tantana (‘mutlak hükümdar’, ‘kutsallık kokusunda öldü’) daha öykünün üçüncü kelimesinde söner (‘inançsızlar’). Benzer şekilde, İspanyolca versiyonun sonu, ‘Tanrımıza senalar olsun’un kapanış cümlesini yansıtır (‘por los siglos de los siglos’, bitmeyen dünya) ki bunun da şakası, anlatıcı cenazenin çöplerini süpürmek üzere gelecek olan sağlık işçilerini ima edince önceden yapılır.</p>

  <p class="normal"><span class="ideitalik">‘</span>Hanım Ana’nın Cenaze Töreni’nin içeriği, adı verilmeyen cumhuriyette, siyasi iktidarın tepesindekileri –hükümetin bütün dalları, ekonominin büyük bölümü, bilge hukuk doktorları, büyükşehir katedrali– kapsar ve bütün bunlar Papa Hazretlerinin dünyadaki en büyük cenazeyi onurlandırmak üzere yaptığı bir resmi ziyaretle taçlanır. Böylece sergilenen otoriteyle, öykü boyunca, ailenin reisi olan kadının ölürken geğirmesi, kadının bedeni 104 derece sıcaklıkta çürürken bile işitilen ‘tarihi blablabla’ gibi önemsiz meselelerin ya da mirasçıların kadının servetini kendi aralarında aceleyle paylaşmalarının anlatılmasıyla dalga geçilmiş olur. García Márquez temel olay örgüsünden tekrar tekrar yararlanacaktır: güçlü bir kişinin ölümü ve bunun toplum üzerindeki etkileri. Hanım Ana’nın zenginliği, sömürgenin kuruluşu sırasında saray tarafından verilen bir fermana dayanır; onun müthiş yönetimi sayesinde büyüyen servet, sayması üç saat süren mal-mülkü içine almıştır: beş kasaba, 352 kiracı çiftlik, paramiliter güçler (silah taşıyan yeğeni Nicanor), kilise (Peder Antonio), sağlık sistemi (aile doktoru ve tekeli), hatta kadının doğum günüyle aynı tarihe denk gelen halk festivalleri dahil pek çok varlığı mevcuttur.</p>

  <p class="normal">Bütün bunlar, sadece bir başlama noktasıdır. Bundan sonra, sıradan siyasi skandalları alıp vizyonun, ihtişamın ve zekânın ilham dolu doruklarına yükselten ise García Márquez’in coşan hayal gücüdür. ‘Hem akan hem duran suların’ ve ‘yolların, telgraf direklerinin, artık yılların ve sıcak dalgalarının’ Hanım Ana’nın gücünün içinde olduğu anlatılır bize. Buradan sonra, Kolombiyanın elit zümresini ve Latin Amerika’daki oligarşileri betimleyen otuz dokuz belirli cümle ve basmakalıp sözler –örneğin ‘bayrağın renkleri’, ‘özgür ama sorumlu basın’, ‘komünizm tehdidi’– kanalıyla onun ‘görünmez mülkünün’ birer birer sayıldığı ve hikâyenin doruk noktasını oluşturan müthiş eğlenceli paragrafa sadece bir adım vardır. Ayrıca o liste, anlatıma gösterişli, sahte kahraman tarzı, şakacı niteliğini veren –kimi kısa kimi uzun– pek çok listeden sadece biridir. (Sanki Whitman bir hicivciymiş gibi.) Öykünün ikinci paragrafında kısa bir coğrafi-popülist kayıt sunulur, ama listelerin eğlenceli yanı, Hanım Ana’nın doğum günü kutlamalarında satılan yiyeceklerin envanterinin çıkarılmasıyla başlar, mesleklerin sırayla okunmasıyla birlikte iyice hararetlenir (Kolombiya’nın kasabalarındaki basit halkın mesleklerine dokunaklı bir övgü), olmuş ya da olabilecek her konudaki güzellik kıraliçelerinin eğlenceli parodilerinde, maskaralığın sınırlarını zorlar. (Bugün bile Kolombiya’daki günlük gazeteler düzenli olarak güzellik yarışmalarının haberlerini verirler.)</p>

  <p class="normal">Bir düzeyde, <span class="ideitalik">Hanım Ana’nın Cenaze Töreni</span>, beklendiği üzere gücün ekonomisini ve onun daha karanlık uygulamalarını anlatır –örneğin kadın destekçilerini el altından silahlandırır ama kurbanlarına ya da mucizevi bir şekilde oy veren ölü seçmenlere açıkça yardım eder. Ama öykü aynı zamanda siyasetin en iyi çözümlemelerinde ya da öykülemelerinde bile gözden kaçan şeyi ustalıkla yakalar ve satire eder: gücün örgütlü görünümünü ve gösterimini, düzenlenmiş dille, ‘güçlü, güçlü, güçlü’ sözcüklerle birlikte görsel donanımını. <span class="ideitalik">‘</span>Başkahraman<span class="ideitalik">’</span> kadın ölünce, hikâyede laik ve manevi gücün görünür ve duyulur şekilde kendini belli ettiği bir dizi yoldan geçilir –ileri gelenlerin ve hayran kitlelerin resmi toplantıları örneğin<span class="ideitalik">,</span> ama aynı zamanda Yunan düşünürlerin büstleri gibi ufak ayrıntılar da anlatılır ya da çizgi filmlerdeki gibi doğal sesleri yansıtarak (ratatat) trampet sesleri verilir. <span class="ideitalik">Hanım Ana’nın Cenaze Töreni</span>’ndeki politika, hem görsel şölen, hem de ölüm silahları ya da mal-mülk üzerinedir.</p>

  <p class="normal">García Márquez <span class="ideitalik">Hanım Ana’nın Cenaze Töreni</span>’ni yazarken Latin Amerika’ya henüz hiçbir papa ayak basmamıştı, Kolombiya’nın devlet başkanıysa uzun boylu ve zayıftı. Aşırı yöresel olmakla suçlanmamak için García Márquez kasıtlı olarak kurmaca başkanını saçsız ve tombul biri yaptı. Bununla birlikte yazarın kehanet gücü, Papa VI. Paul’ün Latin Amerika’ya yapacağı ilk resmi ziyaret için 1968 yılında Kolombiya’yı seçmesiyle tescillenmiş oldu. Ziyaret doğal olarak halkın coşmasına yol açtı, o tarihteki devlet başkan<span class="ideitalik">ı</span> da gerçekten saçsız ve tombuldu.</p>

  <p class="normal"><span class="ideitalik">Albaya Mektup Yazan Kimse Yok</span> adlı kısa roman, Paris’te doğdu, García Márquez’in kusurlu, uzun <span class="ideitalik">Kötü Saatte</span> adlı romanının bir bölümüydü. Eldeki malzeme kendi yolunu çizdi ve bu küçük başyapıt haline geldi; yazarın bu ilk olgun ve başarılı uzun çalışması, <span class="ideitalik">Hanım Ana’nın Cenaze Töreni</span>’ndeki gerçekçi öykülerin en iyileri kadar mütevazı tutulmuştur ve onlar kadar yarı ciddi-yarı komiktir. Aynı zamanda yapıtın uzunluğu, kasabanın daha geniş ve daha doyurucu biçimde betimlenmesine ve hikâyedeki, birbirinin içine geçen üç konunun daha da derinlikli ele alınmasına izin verir: horoz dövüşü, askeri diktatörlük ve yaşlı çiftin yalnızlığı ve açlığı.</p>

  <p class="normal">Esas konuların bir kısmı en başından hikâyeye yerleşmiştir. İlk cümledeki kahvenin azlığı bize evli çiftin yoksulluğunu haber verir. Çok geçmeden başlayacak kış yağmurları kadının astımını, albayın da kabızlığını azdıracaktır (bu ikincisinin tedavisi canlı biçimde anlatılacaktır). Hikâyedeki ilk eksiksiz olay, kasaba davulcusunun cenazesidir, bu cenaze albayla karısının ölmüş oğullarının acı anısını onlara hatırlatacak, aynı zamanda albay bunun yıllardır doğal nedenlerle gerçekleşen ilk ölüm olduğunu saptayacaktır (meçhul şiddete yapılan bir gönderme, somut olarak da Kolombiyalı okurların anlayacağı üzere <span class="ideitalik">la Violencia</span>’ya<span class="ideitalik">).</span> Bu temalar romanın elli küsur sayfasını meşgul edecektir.</p>

  <p class="normal">Hikâye her şeyden önce, erkeğin yetmiş beş, kadının da hemen hemen aynı yaşta olduğu aç ve yalnız bir çiftin ustalıklı, yarı tatlı yarı acı çizilmiş portresidir. Dokuz ay önce askerler tarafından katledilen oğulları onların tek dayanaklarıydı, bu nedenle kadın dalgın dalgın, ‘Biz de oğlumuzun yetimiyiz,’ der. Albayın partili arkadaşlarının hepsi ya sürgüne gönderilmiş ya da (bir kısmı vahşice) öldürülmüştür, romanın başlığı albayın hem yalnızlığını –özgün başlık, Albayın Kendisine Mektup Yazacak Kimsesi Yok, idi– hem de beş parasızlığını anlatır. Elbette albayın postadan en çok beklediği şey, devletten emekli olacağını bildirecek ünlü haberdir, on beş yıldır beklemektedir, zamanı çoktan geçmiştir. On ayrı cuma günü, büyük umutlarla limana ya da postaneye gittiğini görürüz, ama kısaca ‘Albaya bir şey yok’ denmesi bütün umutlarını yıkar. Tek tesellisi, bilge ve iyi yürekli doktorun arkadaşlığı ve okuması için verdiği gazetelerdir (doktor ayrıca ‘veresiye’ tedavi de eder).</p>

  <p class="normal">Albay figürü, García Márquez’in insan saflığını ortaya koyan en unutulmaz ve dokunaklı örneklerinden biridir: emekli bir asker, ama nazik, çekingen, masum, hayalperest; dalavereci Don Sabas’ın kötülüklerine karşı koyamaz ama kendisiyle bol bol alay edecek kapasitesi ve inancı vardır, hiç de şaşılası değildir bu; barışçıldır, ama çok inatçıdır, horozun satılmasına ‘hayır’ der, sonra da bütün kurmaca yapıtlar içinde en unutulmaz final cümlesini söyler. (Küfürden hoşlanmadığını daha önce ifade ettiğini ve kakasını yapamadığını dikkate alırsak, romanı kapatan o kelime özellikle ironiktir.) Aynı şekilde albayın karısı da Gabo’nun kurnaz, iradeli, sadık kadınlarına bir örnektir; düzenli bir biçimde yiyecek toparlayan ve bir ara kocasının ağzından şu neşeli ve abartılı sözün çıkmasını sağlayan odur: ‘Bu, somunların ve balıkların mucizesidir.’ Kocasının saçlarını keser, para sağlamanın yollarını önerir ve albaya çocuk muamelesi yapar.<sup class="calibre3"><a href="../Text/birsozbuyucusu_split_155.html#footnote-200-132" id="footnote-200-132-backlink">[132]</a></sup> Sadece, kitabın son sayfalarında aralarındaki sert kavgada albay dediğinden dönmeyecek ve isyan edecektir. Bu gerilimli ve elektrikli finale rağmen, <span class="ideitalik">Albaya Mektup Yazan Kimse Yok</span>, Joyce ve Beckett’ten beri bize çağdaş edebiyatta en eksiksiz ve (duygusallaştırılmasa da) en sevgi dolu evlilik hayatı portrelerinden birini çizer.</p>

  <p class="normal">Varlığını parça parça, kopuk kopuk öğrendiğimiz tekinsiz askeri diktatörlük, çiftin ekonomik sıkıntısıyla ve evlilik hayatındaki uyumsuzlukla doğrudan ilgilidir: Her gece on birde uygulanan sokağa çıkma yasağı, sansürlü basın ve yapılmayan seçimler konusundaki rastgele konuşmalar, filmlerin düzenli bir biçimde kilise tarafından yasaklanması, Don Sabas’ın haksız kazançla sağladığı servetin hükümet sayesinde olduğuna ilişkin imalar, ara sıra romanın kahramanının eline gizlice tutuşturulan broşürler, bilardo salonuna polisin yaptığı baskın ve bu sırada yaşlı çiftin oğlunu vuran kişiyle albay arasındaki can alıcı karşılaşma<span class="ideitalik">. Yüzyıllık Yalnızlık</span>’ta olduğu gibi burada da kamusal ve kişisel olan açıkça birbirine karışıyor ve birleşiyor.</p>

  <p class="normal"><span class="ideitalik">Albaya Mektup Yazan Kimse Yok</span>’taki deha işareti, dövüş horozudur, ikinci sayfadan kitabın sonuna kadar onun varlığı egemen olur, hikâyedeki olumlu çoğu şeyin de canlı bir simgesidir. Hayvan, çiftin çok sevilen ve aralarından ayrılan oğlunu (horoz ona aitti), (horoza bakmaktan, onu beslemekten hoşlanan) kasabadaki gençleri, albayın ocak ayında yapılacak horoz dövüşünden para kazanma umutlarını ve nihayet horoz dövüştürülen alanda toplanan (ve hiç de rastlantısal olmadan orduya karşı çıkan) sıradan insanları temsil eder. Bir noktada birkaç genç, horozu bir deneme dövüşüne sokmak için kaçırırlar, albay da rastlantıyla oradan geçerken horozunu dövüş alanında görür, horoz rakibinin bütün darbelerini ustalıkla geri püskürtmektedir. Elbette seyirciler çılgıncasına tezahürat yaparlar, hem horozu (iyi bir horozdur) hem de sahibini alkışlarlar, bu ikisini ‘bütün kasaba’ için talep ederler ama içten içe toplu dayanışmayı ifade etmektedirler. Bu nedenle, evde tartışma konusu olsa da horoz albay için hem kişisel değer kaynağı hem de toplumla arasındaki temel duygusal bağdır. Böylece horoz figürü anlatımdaki birçok motifi birleştirmeye yarar; o olmasaydı hikâye kasabada yaşayan onurlu yoksulların hoş ve hem gülümseten hem hüzünlendiren portrelerinden (ne kadar iyi olsa da) biri olarak kalırdı.</p>

  <p class="normal">Dövüş alanındaki o can alıcı olayın sonunda horoz albaya geri verilir. Bu serüvenin, kısa romanın numarasız son yedi ‘bölümünün’ sonuncusunda yaşanması önemlidir, orada anlatımın akışı daha iyiye, hatta daha neşeli ve daha aydınlık bir biçime doğru sertçe döner.<sup class="calibre3"><a href="../Text/birsozbuyucusu_split_156.html#footnote-200-133" id="footnote-200-133-backlink">[133]</a></sup> Bölümün başında güzel ve berrak bir hava görülür. Albay ilk kez ‘sertleşmiş’ karısının dırdırlarına kulaklarını tıkar, postanenin önünden geçmez. Kasabaya yeni gelen sirk şenlik havası yaratmıştır, ailesiyle ve dostlarıyla geçirdiği eski mutlu günlerin anıları gelir albayın aklına. Albay ‘hiçbir pişmanlık’ duymaz, ‘insafsız’ bir uyku çeker, horozla ilgili hiçbir şeyin öfkelenmeyi hak etmediğine karar verir. Bütün bunlar okuru uzun uzadıya anlatılan son sahneye hazırlar; o sahnede albay alık alık bakan çocukları kovalar, horozun satılık olmadığını karısına uygun bir dille bildirir, onun sabaha kadar süren ısrarlarının ve kaygılarının tümüne (ne kadar geçerli olsalar da) karşı koyar. Ertesi sabah, pazar sabahı, romanın iki kelimeyle sonlandığı, ölümden sonraki hayata ait bir aydınlanma yaşadığı o ferah, parlak âna ulaşır albay, o iki edepsiz kelimeyi güzelce söyler.</p>

  <p class="normal">Karanlık havası, bunaltıcı ortamı, yoksulluğu dikkate alınırsa <span class="ideitalik">Albaya Mektup Yazan Kimse Yok</span>, son bölümü dışında ağır ve sıkıcı bir yapıt sayılabilirdi. Onu kurtaran, ansızın ortaya çıkan ve çoğu başkahramandan kaynaklanan mizah öğeleridir, örneğin horozun karşısına dikilip tumturaklı bir sesle, ‘Hayat zor, dostum’ der, daha sonra, gözlerini dikip bakan çocukları ‘Hayvana bakmaktan vazgeçin. O kadar çok bakarsanız horoz eskir’ diye uyarır. Ne kadar zayıfsın, diyen birine karşılık verirken, kendi kendini aşağılayarak klarnete benzediğini söyler. Karısının duruşunun Quaker Oats etiketindeki adamı çağrıştırdığını söylemekten keyif alır. Hayatı ‘o güne kadar icat edilen en iyi şey’ diye yüceltir. (İspanyolcada bu şakalar atasözleriyle uyumlu oldukları, onların tadını taşıdıkları için kulağa daha komik gelirler.) Don Sabas’ın ölüleri rüyasında gören tuhaf ve sinirli karısının gülünçlü portresi de yer alır kitapta, ya da ‘yatak odasına giren, bir öbek taş gibi yatağın altına yuvarlanan’ gök gürültüsünün gerçekten büyülü anlatımı da vardır. Bu mizahlı bölümler García Márquez’in yalnızlığı ve boş mideleri anlatan kısa romanında saklı burukluğu telafi eder. Knut Hamsun’un <span class="ideitalik">Açlık</span> adlı romanı, ‘Kuzey’e özgün düşünce yüklü, öznel, yoğun bir ıstırap içerirken, García Márquez’in kısa romanında daha iyilikçi, çok nesilli, kolektif, ‘tropikal’ bir hafiflik vardır.</p>

  <p class="normal">Daha sonraki yıllarda García Márquez yazarlık gelişiminin bu evresini usulca yadsıyacaktır. ‘Görselliğe aşırı hevesli’ öykülerini sinemadan fazlasıyla etkilenmiş bulacaktır, özellikle <span class="ideitalik">Albaya Mektup Yazan Kimse Yok</span>’ta ‘kamerayı görür gibi oluyorum. O sıralarda film yapımcısı gibi çalışıyordum...’ der, bu yüzden ancak filmlerde üzerinde durulan, çerçeve, diyalogların ve eylemlerin hız<span class="ideitalik">ı</span> gibi ayrıntıları, karakterlerden birinin atacağı adımların sayısı gibi hususları dikkate alıyordu.<sup class="calibre3"><a href="../Text/birsozbuyucusu_split_157.html#footnote-200-134" id="footnote-200-134-backlink">[134]</a></sup> 1956’da Roma’da sinema öğrencisiyken elbette kısa bir süre sinemanın büyüsüne girmişti; bu gezgin Kolombiyalının öyküleri –kasabaların mütevazı halkını konu almasıyla, ironik bir dokunaklılıkla karışık, üstünlük taslamayan nesnel yaklaşımıyla– Vittorio de Sica ile Fellini’nin erken dönem neo-gerçekçi filmlerinden aldığı yararlı dersleri keyifli bir biçimde anıştırmaktadır. García Márquez’in bütün yapıtları arasında ilk neo-gerçekçi kısa çalışmaları en katıksız görselliğe sahip olanlardır; yazar bu eğiliminden <span class="ideitalik">Yüzyıllık Yalnızlık’</span>ta vazgeçecektir, bu yapıtta görsellik en aza indirgenmiş, anlatımsal-yapısal model, sözcük betimlemesine tamamıyla egemen olmuştur.</p>

  <p class="normal">Yine de bu hikâyeler türünün klasikleri olmuştur, Macondo’nun olgun ve eksiksiz tarihi, kurmaca yazmanın daha uygun ‘edebi’ bir yoluysa, öykülerin sessizce abartıdan uzak kalması ve karakterlere nüfuz etmesi, onlara edebiyatta sağlam bir yer sağlar. Usta masalcı García Márquez ne kadar bilge bir sanatçıysa genç gerçekçi Gabo da o kadar öyledir.</p>

  <p class="normal">García Márquez’in Macondo’nun büyüsünü açığa vurmanın eşiğine geldiğini gösteren öykü, 1961 yılında yazılan, ertesi yıl Meksika Ulusal Üniversitesi’nin dergisinde yayımlanan (hemen arkasından yazar üç yıl süren tutukluğu yaşayacaktır), 1972 yılında da ilk kez <span class="ideitalik">İyi Kalpli</span> <span class="ideitalik">Eréndira</span>’nın İspanyolca basımına giren ‘Kayıp Zaman Denizi’dir. Dekor Guajira çölünün kenarında, deniz kıyısında, basit ve yoksul bir köydür, konu ise üç yönlüdür: okyanustan gelen ve her şeye sinen gül rayihası, uzun boylu, al yanaklı, hayırsever numarası yapan Bay Herbert’in gelişi, okyanusun dibine kadar yüzülerek hem canlı bir batık kent hem de cesetlerin hiç bozulmadığı bir ölüler denizinin keşfi. Bunları çoğunlukla hikâyenin kahramanı olan Tobías yaşar, marangoz Baltasar ya da horozcu albaya benzeyen mutlu, masum bir genç.</p>

  <p class="normal">Olağanüstü malzemeyi sıradan bir gerçekliğin içine sokan ‘Kayıp Zaman Denizi’ yazarı için büyük bir hamle olur. İlkönce, sahildeki köyün günlük hayatı sevgiyle anlatılır, çoğunlukla yaşını başını almış, huysuz (teselliyi de birbirinde bulan) sakinleriyle, açık havada oynanan damasıyla, gramofonu ve hüzünlü, nostaljik, cilalı plaklarıyla. Bolca yer alan fantezi öğeleri başarılarını anlatımın her yerinde rastlanan küçük çaplı büyülü dokuya borçludurlar. Öykünün gülümseyen bir niteliği vardır, komik konuşmalar ve tek satırlık diyaloglardan, ilk önce denizin üstünde asılı duran ama sonra ‘aşağı inen, bir süre yüzeyde süzülen, arkasından da suya gömülen’ kapkara yağmur bulutunun kısaca, çizgi film türünde anlatılması gibi küçük olaylara kadar değişir bu nitelik. Bay Herbert’in kendisi fantastik bir bireydir, insanların olağandışı yanlarını ortaya çıkarır, özellikle Patricio’nun kırk sekiz kuş sesini. Ayrıca büyülü olaylar yaşanır, örneğin Clotilde’nin ayağa kalkmak için güllerin kokusunu örümcek ağı gibi silkelemesi gerekir, ya da uyuyan Bay Herbert Jacob’un odasının havasını tükettiğinden nesneler ağırlıklarını kaybetmişler, havada süzülmeye başlamışlardır. Bu, García Márquez’in yazdığı en komik hikâyelerden biridir; garip mizah güllerin gizemli kokusuyla birleşince bizi hikâyenin sonundaki şaşırtıcı görüntüye hazırlar.</p>

  <p class="normal">Geriye bakıldığında bu hikâye, en azından içerik olarak, <span class="ideitalik">Yüzyıllık Yalnızlık’ın</span> ilk taslağı. Kiliseye bağış toplayan, adı bilinmeyen rahip var, gerçekten havaya yükselir ama bu olaya pek önem verilmez. Yaşlı Jacob’un karısı Petra ölmeyi bekler ve kocasının dul kalınca giyeceği kıyafeti hazırlar –Amaranta’nın kendi kefenini dikmesinin habercisi. Tobías’ın talihsiz genç fahişeyi ziyaret ettiği sahnede (bu kadın da <span class="ideitalik">İyi Kalpli Eréndira</span>’nın ilk versiyonudur), Aureliano aynı fahişeyi Macondo’da ziyaret ettiğinde harfi harfine görülen tere batmış çarşaflar ve kasvetli hava betimlenir. Don Jacob’un mütevazı evini gasp eden iyi niyetli ama başarısız Bay Herbert, aynı adı taşıyan ve Yankee teknolojisi hakkında ne biliyorsa Macondo’daki muzlara uygulayıp meyve şirketine öncü muhafız hizmeti veren kuşkulu tamircinin daha uysal bir öncülüdür. Pratik bir Clotilde’le hayalperest Tobías’ın evlilik hayatı, Macondo’nun ilk evli çiftinin öncülüdür, cilveli cinsellikleri ise <span class="ideitalik">Yüzyıllık Yalnızlık</span> boyunca sınır tanımayacak keyifli erotizmin tadının habercisidir. Öykünün sonu Macondo’nun sonu gibi felaket olur, rüzgârlı değil ama suludur, İncil’i değil de Dante’yi sezdirir, tıpkı Eliot’un <span class="ideitalik">The Waste Land</span>’indeki kent gibi, ölüler denizi ‘o kadar doluydu ki, Tobías yeryüzünde hiç bu kadar insan görmediğini düşündü’ der.</p>

  <p class="normal">Yine de ‘Kayıp Zaman Denizi’ baştan sona başarılı olmasa da çarpıcı ve yeni bir öyküdür. Uygun bir imge ya da karakter peşinde üç konu vardır, Tobías ile karısının figürleri bütün bu farklı açılımları birleştirmeye yetmez. Ayrıca, ılımlı ama geleneksel anlatım üslubu cüretkâr ve tedirgin edici ana konunun hakkını veremez (Vargas Llosa buna işaret etmişti).<sup class="calibre3"><a href="../Text/birsozbuyucusu_split_158.html#footnote-200-135" id="footnote-200-135-backlink">[135]</a></sup> García Márquez’in daha sonra geliştireceği uzun, geniş paragraflar onun karmaşık, panoramik, büyülü vizyonuna çok daha uygun düşecektir. Bu öyküde García Márquez’in hayal gücünün iri adımlarla gelişmekte olduğu görülse de söz sanatı ve düşüncesinde benzer bir ilerleme fark edilmemektedir.</p>

  <p class="normal"><span class="ideitalik">İyi Kalpli Eréndira’</span>nın İspanyolca basımındaki öbür öykülerin hepsinin ortak fantastik malzemesi vardır, yazar böylece <span class="ideitalik">Yüzyıllık Yalnızlık</span>’ta özümsediği ve ustalaştığı dersleri burada da uygulamaktadır. Aynı zamanda anlatım, her ikisi de ülkenin içlerinde kalan meçhul limandan ve eski Macondo’dan uzaklaşmış, kuzeye yönelmiştir. Artık kasabalar Guajira çölünün bitiminde, deniz kenarındadır. Manzara da buna uygun olarak çoraktır. Burada muz yetişmez, çiçekler bile az görülen ve değerli nesnelerdir.</p>

  <p class="normal">Yeni dekorlar, García Márquez’in daha geniş anlamda Karayipli bir yazar olma hedefini ifade ediyor, Venezuela ve Kolombiya’nın özelliklerini birleştiren, adı verilmeyen bir cumhuriyette ve sömürge Guyanasından Meksika Körfezi’ne kadar uzanan bir ufku içine alan bir alanda geçen, bir diktatörü konu edindiği romanında (o sırada yazmaktaydı) bu coğrafyayı bir kez daha hayal etmişti. Daha da ötesi, öykülerden üçü, belli ki üslup denemeleridir, <span class="ideitalik">Başkan Babamızın Sonbaharı</span> için yapılan alıştırmalardır, dolambaçlı sözdizimleri, zamir-öznelerin cümle ortasında değişmesi, o kitabı ilk kez okuyanların gözünü korkutur.</p>

  <p class="normal">‘Hayalet Geminin Son Seferi’ aslında bir tek uzun cümleden oluşur, Albay’ın son bölümü de aynı şekilde olacaktır, ancak onun ara sıra anlatıcı da olan genç kahramanı burada gücün değil, terk edilmenin ve yabancılaşmanın yalnızlığını yaşayacaktır. İlk başta babasızdır, annesi de çok geçmeden tuhaf bir kazada hayatını kaybeder; kahramanımız limana yanaşan balıkçı gemilerinden çaldığı balıklarla beslenir, kasaba halkı ondan nefret etmektedir, onunla ilişkilerini keserler, döverler. Ama ta en baştan, geceleri geçerken gördüğü bir transatlantiğin sadece onun kafasındaki bir hayalet olmadığını kanıtlamaya kararlıdır. (‘Kim olduğumu görecekler şimdi,’ diye başlar öykü, dört kez görünen küstah bir cümle.) Çocuk da ilk başta bunun ‘bir hayal olduğunu’ düşünmüş olsa da sonunda, bir sandaldan uzattığı halatla transatlantiği yöneltir, her şeyi bilen bir anlatıcı da dramatik ayrıntılarla, karaya oturan ve halk gözlerine inanamadan olanları seyrederken kasabayı ışığa boğan <span class="ideitalik">‘</span>canlı gemiyi<span class="ideitalik">’</span> anlatır.</p>

  <p class="normal">Alüminyum gövdeli gemi eksiksiz betimlenir, içinde bir miktar navlun (<span class="ideitalik">‘</span>dövüşçü boğalar<span class="ideitalik">’</span>), hasta bir yolcu, şöyle bir değinilen kaptan ve dümenci olduğu söylenir, ayrıca geminin boyutları (‘kilisenin kulesinin yirmi katı daha yüksek, köyden de doksan yedi kez daha uzun’) ustalıkla belirtilir, artık kırıldığı bildirilen 90.500 şampanya bardağı da. Geminin bir adı bile vardır, <span class="ideitalik">Halácsillag</span>, ‘Ölüm Yıldızı’nın Macarcası. García Márquez bu adı, denize kıyısı olmayan bir ülkenin dilinden kasıtlı seçmiştir.<sup class="calibre3"><a href="../Text/birsozbuyucusu_split_159.html#footnote-200-136" id="footnote-200-136-backlink">[136]</a></sup> Tümden bakıldığında bu öykü, iç sıkıcı bir gerçeği bilen ve onu savunan yalnız ve heyecanlı biri tarafından sunulan gerilimli, parlak bir anlatımdır, anlatıcı bu gerçeği, bir zamanlar kendisini kovan ve aşağılayan kişilerin suratına çarpmıştır.</p>

  <p class="normal">Bu ortam, Hindu dükkânlarına, Hollandalı zencilere, Guyanalı kaçakçılara, Karayipleri anıştıran değinmelerle; korsan William Dampier’e ilişkin (arkadan gelen roman daha ilk sayfasında ortaya çıkar) korkutucu anılarla; uzak sömürgelerdeki istihkâmlardan ve körfezin öbür tarafındaki eski bir esir limanından söz ederken Cartagena’nın ima edilmesine varıncaya kadar <span class="ideitalik">Başkan Babamızın Sonbaharı’na</span> hazırlıktır. <span class="ideitalik">‘</span>Hayalet Geminin Son Seferi’nde, yazarının mizah anlayışından da esintiler vardır, artık oturanı rahat ettirmeyecek kadar eskimiş ‘tehlikeli’ bir sallanan koltuğun kısa tarihi gibi. Bu öykü, Hemingway’in, tarzı’nın dışında kalan uzun, dolambaçlı cümlelerle yazdığı, Florida Mercan Adaları’nda geçen, ‘Fırtınadan Sonra’ adlı öyküsünden esinlenmiş görünmektedir. Hemingway’in kavgacı ve öfkeli anlatıcısı batık bir transatlantik bulur –‘hayatımda gördüğüm en büyük gemi’– orada ‘saçları başının çevresinde dalgalanan’ bir kadın görür. Öyküde başka büyülü değinmeler de vardır –‘Dört bir yanda bir milyon kuş vardı’– ama bunlar García Márquez’in altı sayfalık taslağının hayal düzeyine erişemezler.<sup class="calibre3"><a href="../Text/birsozbuyucusu_split_160.html#footnote-200-137" id="footnote-200-137-backlink">[137]</a></sup></p>

  <p class="normal">García Márquez’in sadece birinci tekil şahısla anlattığı ilk olgun öyküsü, ‘Mucize Satıcısı, İyi Yürekli Blacamán’dır. O da <span class="ideitalik">Başkan Babamızın Sonbaharı’</span>nı haber veren öykülerdendir, sadece yoğun nesriyle ve mekânıyla (Santa María del Darién adında hayali ama inandırıcı bir liman kenti) değil, başlangıçta orada bulunan ve sonra da ‘sarı hummayı ortadan kaldırma bahanesiyle’ (Panama serüvenimize aşikâr bir gönderme) istila eden Amerikalı denizcilerin oynadığı kilit rolle de. Öykünün ilk birkaç sayfası gezgin bir dolandırıcı sanatçının, Kötü Yürekli Blacamán’ın, beyaz pantolon askılı, çıngıraklı renkli kıyafetinden seyyar satıcı alışkanlıklarına, sattığı <span class="ideitalik">‘</span>kaçakçıları saydamlaştıran fitillere’ kadar ustalıkla çizilmiş bir portresidir. Mumyaladığı genel valilerin günlerinden beri (bu nedenle de aşağı yukarı başkan baba kadar yaşlı olması gerekir) boş dolaşmıştır, şimdi de ‘budala suratlı’ genç anlatıcıyı –İyi Yürekli Blacamán diye nitelenen bir <span class="ideitalik">doppelgänger</span> figürü– seçer ve onu kendine asistan yapar. Bu ikiliyi kıyı boyunca yaşadıkları başıboş, gülünçlü, Charlie Chaplin’in <span class="ideitalik">Altına Hücum</span>’una da biraz göz kırpan serüvenlerinde izleriz, Guajira’daki bir sömürge yerleşiminin yıkıntıları arasında bu ikili tozluklarını haşlayıp yerler.<sup class="calibre3"><a href="../Text/birsozbuyucusu_split_161.html#footnote-200-138" id="footnote-200-138-backlink">[138]</a></sup></p>

  <p class="normal">Uysal anlatıcı, ustası kendisine acımasızca işkence ederken, rastlantıyla ölü bir tavşanı canlandırana ve başkaldırma gücüne kavuşana kadar öykü genel olarak inandırıcıdır. Çocuk ustasından ayrılır ve çok geçmeden İyi Yürekli Blacamán kisvesi altında, mucizevi tedavici ve diriltici ve her türlü ıvır-zıvırcı olarak büyük bir servet yapar. Yıllar sonra darlık içindeki Kötü Yürekli Blacamán’la karşılaşır, son gösterisinde zehirlenip ölür bu adam, ama zırhlı bir mezara kapatılıp saklanır ve kindar, eski asistanı ara sıra onu korkunç bir hayata geri getirir. Ne yazık ki öykü bu son sayfalarda durgunlaşır, tutarlılığını yitirir. İyi Yürekli Blacamán’ın yeni yaşamına geçişi birden ve açıklamasız olur, anlatıcının kendi günlük, yeni başarılarını sunuşunda da hiçbir heyecan yoktur, sürüp giden bir anlaşmazlık durumundan değil de sağlam bir güçten kaynaklanır gibidir. Herhalde <span class="ideitalik">‘</span>Blacamán<span class="ideitalik">’</span>, García Márquez’in sonraki kurmaca yapıtlarının arasında en umut verici, ne var ki en az etkileyici olanıdır.</p>

  <p class="normal">‘Dünyanın En Yakışıklı Boğulan Adamı’nda adı olan tek kişi, köylülerin ‘Esteban’ dedikleri kadavradır. (Katolik dininin ilk şehidinin adının Aziz Stefan olduğunu hatırlayalım.) Uzun boylu, güçlü, geniş omuzlu Esteban’ın cansız bedeni, denizcilikle geçinen, yirmi kadar ev bulunan bir köyün yakınında karaya vurunca bir başka, uzak, bilinmeyen dünyadan gelen bu saldırı, kasabanın romantik, efsane üreten, hüzünlü ve çevreden soyutlanmış halkının hayal gücünü harekete geçirir. Esteban’ı gururlu, ‘gördükleri en güçlü ve sağlam yapılı adam’ olarak nitelerler, o andan sonra da onun rüzgârları durdurup denizdeki balıkları çağırma gücü olduğuna inanırlar. Özellikle kadınlar onun hayalini kurup, kendi köylerinde yaşayan kibar bir köylü olarak görürler, onun bedenini denize gömmek için hazırlarken Esteban’a dair düşüncelerine ve imgelerine özellikle sadık kalırlar. Erkeklerse kıskanmaya başlarlar, Esteban’ın sonunda denizin dibine dönmesini dört gözle beklerler.</p>

  <p class="normal">Bu öyküde kadınların kolektif rolü efsane yaratmanın daha erotik yanını gösterirken, okyanusa gömme ritüelinde duygusal bağlar genişletilir ve ‘köyde oturan herkes hısım olur.’ Odisseus’taki deniz kızları serüvenine göndermeler, Esteban olayının denizci masallarının atalardan başlayan daha geniş bütününün içine yerleştirilmesine yardımcı olur. Bu şekilde ima edilen daha büyük ve daha güzel bir kozmosla, köylülere ‘sokaklarının’ ve (daha da genişletilirse) kendi hayatlarının ‘ıssızlığı’ hatırlatılmış olur. Böylece, her şeyi bilen anlatıcının köylülerin köylerini güzelleştirip daha verimli hale getireceklerine ve orasını ‘Esteban’ın köyü’ diye ünlendireceklerine dair kehanetine güvenebiliriz.</p>

  <p class="normal">Öyküde yer değiştiren bakış açıları; gizem, keşif, bilgi ve sonunda bir efsanenin doğuşunun oluşturduğu genel halkaya uygun düşer. Denizin yüzeyindeki kütleyi önce çocuklar fark eder, onu önce köpekbalığı ya da kayık sanırlar; sahile yaklaşınca ne olduğunu anlarlar ve kumda, masumca, duyarsızca oynarlar onunla. Büyükler duruma el koyarlar, cesedi köye taşırlar, bu arada onun müthiş ağırlığı ve çamurlu kaplumbağa kabuğuna benzeyen kalın derisi gibi çok sıradan, normal şeylere dikkat ederler. Köyün kadınları cesetle ilgilenip onu süslerler, bu arada onun hakkında erotik bir efsane uydurup takma ad verirler. Boğulan adam için düzenlenen ‘muhteşem’ cenaze töreni süreci tamamlar, ondan sonra Esteban efsanesi köyün sınırlarının dışına taşacaktır.</p>

  <p class="normal">García Márquez, en iyi romanlarının bazılarında, bir tür fantastik tarih yaratır; burada fantastik bir antropolojiyle, adeta bir ‘folklorik bilim kurgu’yla oynadığını görürüz; bu tür romanlarında, ortaklaşa yaratılıp paylaşılan bir halk destanının mütevazı kökleri ve örgütsel güçleri üzerinde kafa yorar.<sup class="calibre3"><a href="../Text/birsozbuyucusu_split_162.html#footnote-200-139" id="footnote-200-139-backlink">[139]</a></sup> Sosyalist García Márquez, hayalgücünün ve hayallerinin siyasi hayatta, ekonomik olgular kadar önemli bir güç olduğunu iyi bilir.</p>

  <p class="normal">‘Kocaman Kanatları Olan Çok Yaşlı Bir Adam’ın alt başlığı ‘Çocuklar İçin Bir Masal’dır, ancak içerdiği masal özellikleri baştan sona sevimli bir biçimde taklit edilmiştir. Bir yanda, bir kıyı köyünde yaşayan kendi halindeki köylü çift Pelayo ile Elisenda’nın avlusuna indiği anlaşılan kanatlı insansı varlığın, ya da sözde meleğin gelişi mutlaka büyü işidir. Öte yanda, bu ziyaretçi, Tanrı’nın melekleriyle ilgili standart, efsaneleşmiş, Batılı hayallerimize her bakımdan ters düşer. Klişelere uymaz, kahraman görünümlü, genç ve sarışın değildir, muhteşem kıyafeti ve bembeyaz kanatları yoktur, bunun yerine García Márquez’in gizemli yabancısı paçavralar içindedir, kafası neredeyse keldir, dişsizdir, sırtında içi parazit dolu, kirli ‘akbaba kanatları’ vardır. Geçici olarak tavuk kümesine yerleştirilmesi, normal olarak öteki dünyalı yaratıklara duyacağımız saygıyı azaltır.</p>

  <p class="normal">Aynı zamanda, Katolik Kilisesi’nin resmi temsilcilerinin gülünç eksikliklerini görürüz. Peder Gonzaga efsanevi bir Cizvit azizinin ve kahramanın adını taşıyor olabilir, gerçekten de kendisi eskiden odunculuk yapmıştır, ama meleğin ‘Tanrının dili olan’ Latinceyi bilmesini beklemesi, onun kutsal kitaplardaki İbraniceyi ve Yunancayı bilmediğini gösterir. Tam Ortaçağa yakışır tarzda, Roma’daki eğitimli kilise adamları, söz konusu olan adamın göbek çukuru var mı ya da (muhtemelen İsa’nın konuştuğu) Aramice konuşuyor mu diye bitmek bilmeyen tartışmalara girerler; hatta sahile vuran meleğin kaç kez –şu bayat skolastik fıkra– bir topluiğnenin tepesine sığabileceğini sorarlar. (En basit çözüm elbette din adamlarının Karayiplerdeki köye gitmeleri ve kendi gözleriyle görmeleri olurdu; ama önce onların skolastik doktrinlerinin deneysel yönteme yetişmesi gerek.) Yine de ziyaretçinin –ne kadar çarpıtılmış olursa olsun– mucize yaratacak kutsal yeteneğe sahip olduğu yadsınamaz, kör bir adama üç yeni diş vermek ya da bir cüzamlının yaralarında ayçiçekleri açtırmak gibi. Belki de bunlar, ağızları açık bakan kasabalılara yaptığı eşek şakalarıdır.</p>

  <p class="normal">Bu öyküdeki sıradan insanlar da aynı derecede gülünçler, hem düşünceleriyle hem de hastalıklarıyla: Meleğin, dünyanın başkanı olması gerektiğini düşünen köylü, kalp atışlarını sayan sakat kadın, ya da yıldızların gürültüsünden rahatsız olan Portekizli. García Márquez’in bu hayali köylüleriyle ilgili mizahının çoğunlukla yumuşak ve iyi niyetli olduğu kayda değer. Hikâyedeki tek çapraşık an, sonlara doğru ortaya çıkar, Pelayo ile Elisenda meleklerini sergileyerek zengin olduktan sonra bir malikâne yaptırırlar, Elisenda saten ayakkabılar ve ipekliler giyer. Servet edinmelerini sağlayan meleği Elisenda elinde süpürgesiyle evin içinde kovalayıp dışarı atar, kulübeye gönderir. Meleğin kanatları iyileşmektedir, bir ilkbahar günü, Elisenda soğan soyarken o da uçup gider (<span class="ideitalik">Yüzyıllık Yalnızlık’</span>taki Fernanda’nın çarşafları gibi); can sıkıcı hale gelen bir zamanların para musluğu, denizin ufkunda bir nokta olur, sonra da ortadan kaybolur. Luis Buñuel’in <span class="ideitalik">Çölün Simon</span>’<span class="ideitalik">u</span> ya da <span class="ideitalik">Samanyolu</span> gibi filmlerindeki saldırgan hicvine başvurmadan, García Márquez İspanyol sinemasının bu büyük yönetmeninin güleryüzlü duyarlılığını paylaşmaktadır.</p>

  <p class="normal">‘Aşkın Ötesinde Ölüm Sabit’ adlı öykünün başlığı, İspanyolcadaki en ünlü tek sonenin, Francisco de Quevedo’nun ‘Ölümün Ötesinde Aşk Sabit’ adlı, sık sık alıntılanan sonesiyle yapılmış acı-tatlı bir kelime oyunudur; öykünün sonunda olağandışı bir benzetme vardır, âşığın sonsuza kadar âşık kalacak tozundan (‘polvo seré, mas polvo enamorado’) söz edilir. García Márquez’in öyküsü ise beklenen bir ölümün bitirdiği aşkın kasvetli gerçeğini anlatır. Kuşkusuz Senatör Onésimo Sánchez alaycı ve iliklerine kadar ahlaksız biridir, seçim kampanyasına yardımcı olan göz boyayıcı şeyler de onun konuşmalarındaki ve sloganlarındaki palavra ritüelleri güzelce simgelerler. Ancak yine de, ömrünün son birkaç ayında (ailesini ve adını tehlikeye atmak pahasına) genç, kadife tenli, Afro-Fransız karması güzel Laura Farina ile sadece arkadaşlık etme arzusu karşısında duygulanmamak elde değildir. ‘Hayatının kadını’nı ancak Laura’nın cani babasının uzun zamandır talep ettiği sahte oturma kartını vermeye razı olarak elde edebilmesi de ayrıca ironiktir. Böylece aşk, gizli ve pis bir iş sayesinde çiçek açar.</p>

  <p class="normal">‘Ölüm Sabit’in sanatı García Márquez’in erken dönemdeki gerçekçi öykülerini anımsatıyorsa da, siyaseti askeri diktatörlük değil dört yılda bir yapılan seçim törenidir; silahlar ve baskı değil, sirk ve gösteridir; dipçik ve korku değil, at satışları, çekişe çekişe pazarlık etmek ve himaye mekanizmasının hareketsiz kalmasıdır. Aynı zamanda öykü, ilk satırından son satırına kadar aşk ve siyaset, cinsellik ve güç üzerinedir –<span class="ideitalik">Başkan Babamızın Sonbaharı</span>’nın iki ana teması. Senatörün kültürel kozmopolitliğinin ve çoğunlukla mutlu bir aile yaşamı olmasının onu Karayipli despotun vahşi kabalığından ve adi hırsından farklı kıldığını belirtmek gerek, ama sonunda her ikisi de içimizde anlayışlı bir acıma duygusu uyandırır.</p>

  <p class="normal">1980’lerde verdiği röportajlarda García Márquez bazen Avrupa’da yaşayan Latin Amerikalılara dair anılarını kaleme almayı tasarladığına değinmişti. Denizaşırı ülkelerdeki bu anılarının ne kadarını yazdığı bilinmiyor. Ancak yazarın bu yönde yaptığı şey, yeni bir öykü kitabı yazmak oldu: <span class="ideitalik">Doce cuentos peregrinos</span> (<span class="ideitalik">On İki Gezici Öykü</span>, 1992).</p>

  <p class="normal">Kaçınılmaz olarak farklı uzunlukta ve nitelikte olan on iki öykünün hepsi Avrupa’da yaşayan ya da oradan geçen ama tam olarak oraya ait olmayan Latin Amerikalılarla ilgilidir. Kitapta anıya yönelik bazı özellikler ve duygular vardır. Öykülerin çoğunda, ana kahramanlardan birini ya da birçoğunu tanıyan ve onlarla konuşan, kimliği bilinmeyen bir anlatıcı, kısa, geçici, birinci tekil şahıs olarak öyküye katılır.<sup class="calibre3"><a href="../Text/birsozbuyucusu_split_163.html#footnote-200-140" id="footnote-200-140-backlink">[140]</a></sup> Ayrıca ‘Ağustos’un Hayaletleri’ ve ‘Tramontana’ adlı iki parça, García Márquez’e çok benzeyen, yanında karısıyla çocukları olan bir adamın bakış açısından anlatılmıştır. Başka öykülerin kahramanı Gabo’yu hatırlatmasa da yine de çoğunlukla iki oğlu olduğunu belirtmek gerek.</p>

  <p class="normal">Tümden bakıldığında kitap olgun yaştaki birinin yıllar boyunca karşılaştığı, belki arkadaş olduğu ve sonra bir daha görmediği ilginç kişilerle ilgili hatırladıklarını bir araya getiren bir anı kitabı atmosferine sahip.</p>

  <p class="normal">Bu kitap García Márquez için bir ilk oluşturuyor: Başlıkta da belirtildiği gibi –‘Neden On İki, Neden Öykü, Neden Gezici– olduğunu açıklayan yedi sayfalık bir önsözü var. Kolombiyalı yazar, daha önce hiçbir kitabında içeriği nasıl yarattığı, nasıl işlediğiyle ilgili ne kaynak belirtmiştir ne de yöntem. Burada özetlenemeyecek kadar karmaşık ve karışık olsalar da bu metinsel ‘yolculukları’ büyüleyici bir biçimde anlatır. Yine de bu prolog bazı bakımlardan bir ön öyküdür (adeta sıfır numaralı öykü), yaratım sürecinin saklılığı ve rastlantısallığı kişisel anekdotlar kanalıyla aktarılır –rüyasında kendi cenazesini görmesi, altmış dört olası konu içeren ama ne yazık ki kaybolan ayrıntılı defter, gazetecilik yazılarından ve/veya film senaryolarından dönüştürülürken ve pek çok kez yeniden yazılıp biçimlendirilirken on iki öykünün geçtiği çeşitli evreler.</p>

  <p class="normal">Daha da ötesi, anılarının doğruluğunu saptamak üzere ‘Barselona, Cenevre, Paris ve Roma’yı yeniden ziyaret edeceğini söylediğinde kişisel anılarla gerçek hayattaki değişiklikler arasındaki derin uçuruma işaret edilmiş olur; yirmi yıldan sonra belleğinde kalan anıların yenileşmiş bir Avrupa ile pek az ilgisi kaldığını görür. Artık var olmasalar da belleğimizde yaşamaya devam eden geçmiş şeyleri hatırladığımıza dair evrensel çelişkiyi ima eder.</p>

  <p class="normal">Ama bizim amacımız için en önemli şey, García Márquez’in on iki öyküsünün konusunun, ‘Avrupa’da Latin Amerikalıların başına gelen tuhaf şeyler’ olduğunu dobra dobra duyurmasıdır; dolu bir konu, deyim yerindeyse. Avrupa, eğitimli Latin Amerikalıların zihninde önemli bir yere sahipse de, Avrupa’da pek az kişi Teksas’ın güneyindeki pek de şanslı olmayan cumhuriyetlerin insanları üzerinde kafa yorar. Hatta pek çok Latin Amerikalı için bu ilişki, çelişkili duygularla yoğrulmuştur. Tarihsel açıdan, Güney Amerika’daki Avrupalılar çoğunlukla Avrupa’nın ‘uygar’, Latin Amerikanınsa bir bakıma ‘barbar’ olduğunu düşünmeye eğilimli istilacılar ya da göçmenlerdi. Bazı Latin Amerikalılar uzunca zamandır var olan bu ikiliği kabul etmiş, onunla yaşamışlardır. Başkaları da ilke olarak yadsımışlardır. Yine de hangi tarafta olurlarsa olsunlar, içten gelen merak sahibi çoğu Latin Amerikalı deneyimlerini ve kültürlerini genişletmek amacıyla denizaşırı seferlere çıkmıştır. <span class="ideitalik">On İki Gezici Öykü</span>’nün 1992 yılında, Kristof Kolomb’un 500. yılında yayımlanması bir tesadüften ibaret olabilir.</p>

  <p class="normal">Kitabın başlığındaki <span class="ideitalik">‘gezici’</span> kelimesi muğlak ve yoruma son derece açıktır. En açık haliyle, bu kelime, hem öykülerdeki gezgin karakterlere, hem de öykülerin hac seferi gibi, düzensizce işlendiğine işaret eden bir sıfattır. Öte yandan, ‘gezgin’, Latin Amerikalı <span class="ideitalik">‘</span>turistlere<span class="ideitalik">’</span> uzaktan uzağa gönderme yapan bir sıfatımsı da sayılabilir.</p>

  <p class="normal">Beklendiği gibi, burada anlatılan Latin Amerikalıların çoğu Kolombiyalıdır. Ama Porto Rikolu bir kadına (‘İyi Yolculuklar Sayın Başkan’), bir şarkıcıya ve bir sihirbaza, ki ikisi de Meksikalıdır (‘Sadece Telefonu Kullanmaya Geldim’), gerçek bir Venezuelalı romancıya (‘Ağustosun hayaletleri’), Brezilyalı bir seks işçisine (‘Maria dos Prazeres’) ve Napoli’de inen bir tekne dolusu İtalyan-Arjantinli’ye de (‘Zehirlenen On Yedi İngiliz’) rastlarız. Hangisi olduğu bilinmeyen Karayip ülkelerinden –adsız Bay Başkan ve edindiği arkadaşı, ‘Bayan Forbes’in Mutlu Yazı’ndaki ve ‘Işık Su Gibidir’deki delikanlılar– ya da kıtadaki herhangi bir yerden başka karakterler de –( Uyuyan Güzel)– çıkarlar karşımıza.</p>

  <p class="normal">‘Sen oradasın’ türünden bir gerçekçiliğe bağlı kalınarak Avrupa’daki farklı yerlerin coğrafyası –mahalleler ve sokak adları, mimari nirengi noktaları, iklim özellikleri– ayrıntılarıyla anlatılır. Aynı şekilde ara sıra diyalog parçaları ya da ilgili dillerde (Fransızca, Katalanca, İtalyanca, Almanca) göndermeler ortaya çıkar. Buna uygun olarak neredeyse bütün öykülerde Avrupa’nın kültür düzeyi yüksek öğelerine şöyle bir değinilir –klasik müzik, opera aryaları, seçkin yazarlar filan. Bu kalıbın dışında kalan iki öykü Latin Amerika’dan görece üstün ustalar getirir. Dört sayfalık bir olayı anlatan ‘Düşlerimi Satıyorum’ Şilili büyük ozan Pablo Neruda’yı sunar. ‘Sadece Telefonu Kullanmaya Geldim’ Brezilyalı halk ozanı Vinicius de Moraes’e değinir; uluslararası pop kültürüyle ilgilenen eski bir pop şarkıcısına dair öyküye belki de uygun düşer bu.</p>

  <p class="normal">Gezici öykülerden üçü –‘Zehirlenen On Yedi İngiliz’, ‘Tramontana’ ve ‘Bayan Forbes’in Mutlu Yazı’ – incelikle olsa da dolaysız biçimde kültürlerin çatışmasını betimler, ayrıca ‘barbar’ Amerika’ya karşı ‘uygar’ Avrupa diyen eski ikili yapıyı tersine çevirir. Bu üç öykünün peşpeşe sıralanarak gruplandırılması belki de rastlantısal değildir.</p>

  <p class="normal">‘Zehirlenen On Yedi İngiliz’in olay örgüsünde zekice kotarılmış bir dönüş vardır. Kolombiyalı bir dul olan Señora Prudencia Linero, Napoli’ye gelir, benzer kuruluşların yer aldığı çok katlı bir binanın üçüncü katındaki bir otele yerleşmek üzeredir. Eski moda kafesli asansöre bindiğinde binanın görünüşünden etkilenir ama lobide uyuklayan, sandalet ve şort giymiş on yedi İngiliz erkek turistin görüntüsü onu tiksindirir. Binadaki tek restoran orada bulunsa da kadın (İtalyanca bilmediği için orası işine yarayabilirdi) beşinci kattaki bir başka otele gider, o otelin sahibesi İspanyolca bilmektedir. Öykünün sonlarına doğru señora dışarıda yediği yemekten dönerken o on yedi İngiliz’in cesetlerinin sedyeyle dışarı taşındığını görür: otelin yemek salonunda verilen midyeden zehirlenmişlerdir. Ölümden kıl payı kurtulan Señora Linero sarsılır (öyle anlıyoruz), odasına kapanıp dua eder.</p>

  <p class="normal">Renkli olayları sıralaması yanında, ‘Zehirlenen On Yedi İngiliz’ yurtdışındaki masum birinin dokunaklı hikâyesidir de. Taşradaki bir kovuktan, Riohacha’dan gelen öykü kahramanı daha önce çöldeki kasabasından dışarıya adım atmamıştır, kendini ailesine ve yakın zamanda ölen kocasına adamıştır. Bütün masum Katolikler gibi onun da denizaşırı yerlerle ilgili hayali, papayla karşılaşmak, belki bir piskoposa günah çıkartmaktır (öyle adlandırılmasa da bir hac seferidir bu). İlk başta Napoli’nin Ağustos sıcağı ona memleketini hatırlatır, ama oranın yabancısı olan kahramanımızı hemen yakalar ve üzerine biner.</p>

  <p class="normal">Gemideki kişisel ilişkilerin gelip geçiciliği Señora Linero’yu şaşkına çevirir. Limandaki suların üstünde havada süzülen, fraklı, ölü bir adamın görüntüsü ve bu manzara karşısında herkesin kayıtsız kalması onu daha da alt üst eder. Savaş yıkıntıları (1940’ların sonu olması gerekir), gemiyi karşılamaya sahile kimsenin gelmemesi, señorayı iyice perişan eder. Uyuyan İngilizler’de onu en çok dehşete düşüren çıplak, pembe dizleridir (o tarihlerde Latin Amerika’da şortlu yetişkin görmek akıl alacak bir şey değildi). Aynı derece şaşırtıcı başka olaylar, restorandaki ‘yarı çıplak turistler’ ve herkesin içinde öpüşmeye cesaret eden çiftlerdir. Bir garson kadının sarışınlığı, doña Prudencia’nın ona acımasına neden olur (naif bir Karayipliye göre bütün sarışınlar üst tabakadandır). İtalya’dan, öğle sonrasının şenlikli atmosferinden, gömleksiz adamların kullandığı motosikletlerden, kırmızı fener mahallesinden (iyi giyimli biri onun peşine takılır orada) hoşlanmamaya başlar, bütün bunlar seyahatini daha da tatsızlaştırır. Hikâyenin sonunda zehirlenenler elbette bardağı taşıran damla olur. (Restoranda karşılaştığı Yugoslav rahip hem onun yanılsamaları için bir yankı tahtası olur hem de onunla diyalog kurar.)</p>

  <p class="normal">‘Zehirlenen On Yedi İngiliz’i, ‘yurt dışındaki bir masum’un öyküsü olarak değil de bir gezginin saygın Avrupa’da hızla yaşadığı hayal kırıklığı olarak da görebiliriz. 2. Dünya Savaşı’nın kalıntıları, bir beyefendinin havada süzülen cesedi karşısında herkesin kayıtsız kalması ve acayip bir ciddiyetsizlik havası, hep ‘señora Prudencia Linero’ diye anılan kasabalı, mütevazı, yoksul bir yaşlı hanımı gerçekten de rahatsız edebilir (sürekli kullanılan bu sıfat ve kadının adı, eski moda bir görgü kuralının işaretidir). Özel bir durumla ilgili kefaret ödediğini gösterecek şekilde her zaman Fransiskenler gibi kahverengiler içinde görünmesi, Yeni Dünya’yı keşfeden ve Fransiskenler gibi giyinmeye alışmış İtalyan denizciye Krostof Kolomb yazarın kurnazca gönderdiği bir selam olarak da düşünülebilir. Son olarak, daha evrensel, daha insani bir düzeyde, ‘Zehirlenen On Yedi İngiliz’ ilk bakışta tabloid tarzında bir felaket masalı gibi görünse de kişisel kaybın hüzünlü bir anlatımı, bir yabancının yalnızlığının ve ilk kez sınanan taşralı saflığının da öyküsüdür.</p>

  <p class="normal">‘Tramontana’, Katalonya üzerinde kuzeydoğudan güneybatıya doğru sert esen bir rüzgârın adıdır, öykü de orada geçer. Her şey, kuzey Avrupa’dan yazın gelen turistlerin doldurduğu Costa Brava’da olup biter. Rüzgârın betimlenmesi ve çeşitli insanlar üzerindeki yıpratıcı etkileri öykünün büyük bir kısmını kaplar; bu insanlar, anlatıcı (ki García Márquez’in kendisi olmalı) ve ailesi, apartmanlarının kapıcısı ve eğlence düşkünü İsveçlilerden oluşan karma bir güruhun saldırısına uğrayan bir pop şarkıcısı ve yirmi yaşındaki bahtsız Karayipli çocuktur. Kapıcının kendini asarak intihar etmesi, Latin Amerikalı’nın daha dramatik ölümüne önceden işaret eder. Yurdundan uzaktaki vokalisti tramontanaya duyduğu ‘körinançlı’ korkusundan kurtarmak isteyen on bir İsveçli, onu neredeyse kaçırarak Cadaqués’te yapılacak bir gösteriye götürürler. Ama çocuk yolda minibüsten uçuruma atlar.</p>

  <p class="normal">İsveçliler genelde Avrupa’nın en mantıklı, en ‘uygar’ insanları diye bilinirler. Buradaysa onların pırıl pırıl gençlerinin barbarlar gibi davrandıklarını görüyoruz. Belki de bazı beyaz turistlerin Afrikalıların ya da Asyalıların ‘hepsinin birbirine benzedikleri’ türündeki klişe sözlerinden yola çıkan anlatıcı, İskandinavyalıların ‘birini ötekinden ayırt etmenin güç” olduğunu söyler. Bu kişilerin rastgele tacizci ve acımasız hareketlerine tezat olarak öykünün büyük bölümü Barselona’daki, adını Rönesans döneminde İtalya’da yaşamış fabl yazarı Boccacio’dan alan bir kulüpte geçer; anlatıcı oraya büyük Rus kemancısı David Oistrakh’ın konserini dinledikten sonra gitmiştir. Böylece bizler Avrupa’nın üst düzeydeki kültür hazinelerine bir göz atma fırsatı buluruz, ancak bunlar ‘mantıklı’, ergenliği geride bırakmış İsveçli bir güruhu kötü ve zarar verici oyunlara girişmekten alıkoymaz.</p>

  <p class="normal">Tramontana, 1984 yılında birkaç İspanyol dergisinde kişisel bir deneme olarak yayımlandığında, daha uzun ve daha anlamlı ‘Tramontana Mortal’ başlığını taşıyordu. İntihar atlayışının anlatıldığı tedirgin edici sahne vardı, ama olay aynı yöreden arkadaşların katıldığı bir içki âlemi sırasında oluyordu; ne hakaret eden İsveçlilerden ne de zavallı bir Karayipli şarkıcıdan söz ediliyordu. García Márquez ilk yazdığı, gerçek hayattan alınma özgün anekdotu, <span class="ideitalik">On İki Gezici Öykü</span>’nün genel, kültürel, kurmaca temalarına uysun diye yeniden işlemiştir.<sup class="calibre3"><a href="../Text/birsozbuyucusu_split_164.html#footnote-200-141" id="footnote-200-141-backlink">[141]</a></sup></p>

  <p class="normal">‘Bayan Forbes’in Mutlu Yazı’ (‘señora’= özgün metindeki ‘Bayan’ Forbes) Avrupa’nın en güneyinde, Pantelaria’da geçer, İtalya’da, Sicilya ile Tunus’un hemen hemen ortasındaki volkanik adada. Adları bilinmeyen, dokuz ve yedi yaşlarındaki iki çocuk, Kolombiya’daki Guacamayal’dan gelirler; burası Magdalena bölgesinde, Santa Marta’nın 200 kilometre kadar güneyinde ve Sucre ile Sincé’den çok da uzak olmayan, García Márquez’in gençliğinde yaşadığı gerçek bir kasabadır. Bu bilgiler, çocukların babası olan ve ‘yetenekli olmaktan çok haddini bilmez’ diye tanımlanan bir yazarın kesinlikle Gabo olmadığının anlaşılmasına yarar. Hatta o sırada ortalıkta olmayan aile reisi, Avrupa’ya tapan, kendi geçmişinden utanan ve iki oğlunu Avrupalılaştırma umudu besleyen Güney Amerikalı bir entelektüeldir.</p>

  <p class="normal">Hikâye, geriye dönük olarak büyük oğlan tarafından anlatılır; artık aklı başında bir yetişkindir ve geçmişte kalmış, sakin bir Akdeniz yazının pastoral duygulanımlarını hatırlar –doğanın güzelliği, denize dalmanın keyfi filan. Zaman aralığı belirsiz bırakılmıştır, ancak değinilen televizyon filmleri 1960’ları çağrıştırmaktadır. Avrupa’nın olumlu yanını yöredeki iki kişi temsil eder: Çocukları yakındaki evine davet eden ve onları şarkılarla, masallarla eğlendiren hizmetçi Fulvia Flamínea ile balıkçılıkla geçinen, Yunancadan gelen adı çocuklarla geçirdiği anları daha derin, daha uzak bir geçmişe bağlayan Oreste. Çocukların denizin dibinde gömülü buldukları bir metre boyundaki, ‘çok çok eski’ şarapların kalıntılarını taşıyan Yunan vazosu, eski günlerin atmosferini pekiştirir.</p>

  <p class="normal">Öte yandan çocuklar bir miktar patlamamış sarı torpido da bulurlar: Mekanize savaş yürüten çirkin, uygarlık seviyesi düşük Avrupa’nın anımsatıcıları. Yanlarında dadıları Bayan Forbes de vardır, Avrupa toplumunun en eski, en bayat alışkanlıklarını sergileyen, klişe düzeyinde katı davranan, otoriter bir Alman kadın. Asker postallarıyla dolaşır ve çocuklara istediğini yaptırır, onların davranışlarının çetelesini tutar, yemeklerini sessizce yemeye, dik oturmaya, lokmalarını yutmadan önce ağızlarının iki tarafında onar kere çiğnemeye zorlar. Kibirlidir de, çocukların köylü Fulvia ve Oreste ile geçirecekleri zamanı kısıtlar. Hikâyenin bir yerinde anlatıcı ondan ‘Dortmundlu bir çavuş’ diye söz eder. (García Márquez’in bu öyküyü temel alarak İspanyol televizyonu için çektiği filmde Oreste kadına bir keresinde gerçekten de ‘Hitler’ der.) Bununla birlikte kadının herkese gösteremediği, daha karmaşık bir yanı vardır –gizli gizli yüzer, pastalardan, şaraptan zevk alır, ‘küçüklere yasak olan filmleri’ televizyonda izler. Bayan Forbes harika tatlılar pişirse de, büyük Alman şairi ve oyun yazarı Schiller’e bayılsa da (yüksek sesle okur onun yazdıklarını), bu övgüye değer özelliklerini evdeki despotluğu ne yazık ki lekeler.</p>

  <p class="normal">Oğlanların küçüğü sert dadılarını öldürmek için çocukça hayaller kurar. Hikâyenin sonunda kadının cansız bedeni yatak odasında, yirmi yedi yerinden bıçaklanmış olarak bulunur; zalim kadının bu gizemli öldürülüşündeki ironi –ki olay çözülemeyen bir tutku cinayeti olarak kalacaktır– okuru Bayan Forbes’in huzursuz, diktatörce yönetiminin hikâyesinden daha fazla rahatsız eder.</p>

  <p class="normal">Öykülerin dördü –‘Aziz’, ‘Düşlerimi Satıyorum’, ‘Ağustos’un Hayaletleri’ ve ‘Işık Su Gibidir’–, anlatım aracı ve büyülü gerçekçiliğin alt türü bakımından García Márquez’in imzasını taşır. Öykülerde mucizeler, doğaüstü olaylar, ya da en azından şaşırtıcı olgular ve durumlar doğrudan, sevimli yaşantılar olarak anlatılır, inanılırlıkları konusunda herhangi bir kuşku ya da belirsizlik taşımazlar.</p>

  <p class="normal">‘La santa’ (azize) Margarito Duarte’nin sunuluşuyla başlar, Andes Dağlarından gelen dürüst, sessiz bir adamdır, olası azize kızın da babasıdır. Papanın huzuruna kabul edilmeyi bekleyerek Roma’da yirmi yıldan fazla kalmıştır. Uzun zamandır reklamını yaptığı mucize çok yönlüdür. Adı söylenmeyen ve yedi yaşındayken ölen kızı, ölümünden on bir yıl sonra bir mezarlık yapımı projesi sırasında mezardan çıkarılınca bedeninin bozulmadığı, ağırlıksız olduğu görülür, üstelik kaskatı ellerindeki güller tıpkı oraya konulduğu zamanki gibi goncadırlar. Margarito’nun yaşadığı kasabanın halkı kızın Kutsal Deniz’de kutsanması için hemen para toplar, Kolombiyalı gezgin, kızının bedenini keman kutusuna benzeyen bir şeye koyarak oraya gider. Ne yazık ki gezgine Vatikan’da kucak açılmaz, kendisini başından savan soğuk bir bürokrasiyle karşılaşır. Margarito’ya, sadece geçen yıl bütün dünyadan bozulmamış kadavralarla ilgili 800 mektup aldıklarını söyleyen kilise görevlisine inanmamız gerek.</p>

  <p class="normal">Rutin hale gelen büyü çeşitli yönlerde yoğunlaşır. Anlatıcının arkadaşı Rafael Ribero Silva öyküye katılır, büyük olasılıkla Roma’da ses çalışmaları yapan bir tenordur, odasında alıştırma yaparken do’ları tiz söyler, Villa Borghese’deki hayvanat bahçesinde yaşayan aslan da hep kükreyerek karşılık verir. Bir başka sefer, Ribero, Verdi’nin Otello’sundaki aşk düetini söylerken uzaktaki bir evden Desdemona’nın bölümünü üstlenen bir soprano ona katılır, sonradan onun Maria Caniglia olduğunu öğreniriz (1904-79 arasında gerçekten yaşamış ünlü bir diva). Yine tuhaf bir başka olay, birkaç Kolombiyalı sirke gittiklerinde aslanın melankolik Margarito’ya kükremesi ve onun hareketlerini merakla izlemesidir. (Hayvanat bahçesindeki bekçi, bu kükremelerin ‘şefkat’ gösterisi olduğunu düşünür.)</p>

  <p class="normal">Parçanın sonunda isimsiz anlatıcı tanınmayacak kadar değişmiş bir Roma’yı ziyaret eder. Orada hâlâ amacına ulaşmaya çabalayan mahzun gezgine rastlar; birden ‘Margarito’nun Aziz olduğunu’ anlar.</p>

  <p class="normal">Öyküde Margarito’nun bitmek bilmeyen beklemesinin dışında pek fazla bir olay bulunmasa da, Roma’daki yaşama ilişkin pek çok alt kurgu ve ayrıntı vardır –karpuz satıcıları, komik seks olayları, (olduğu gibi kalmış küçük cesedi görünce ‘Mi si gelò il culo!’– ‘Kıçım dondu!’ diye bağıran bir fahişe de dahil olmak üzere) sokak kadınları, yaz sıcağı, 1950’den itibaren sırayla hükmeden beş papa (aralarında, Margarito’ya küçücük bir umut veren ama göreve geldiğinin otuz üçüncü günü bu dünyadan göçen, bahtsız Albino Luciani, bilinen adıyla I. Jean Paul olmak üzere).</p>

  <p class="normal">Buna ek olarak García Márquez, Roma’da, Centro Sperimentale di Cinema’da öğrenci olarak geçirdiği günlerin malzemesini de katar öyküye, arkadaşlarıyla kafelerdeki şakalaşmalarını kullanır, Margarito’nun yaşadıklarını konu alan bir film yapılması önerisini öğretmeni Cesare Zavattini inandırıcı değil diye geçiştirirken yapılan şakayı da. Ancak daha sonra Lakis adında Yunanlı bir öğrenci, genç kızın ölülerin arasından dirilmesini önerir. <span class="ideitalik">Roma’da Mucize</span> (1988) adlı hikâyenin önceki sinema versiyonunun sonu tam da böyle tasarlanmıştır. Öykü bir bakıma filmden daha az büyülü, ama daha hüzünlü ve düşündürücüdür.</p>

  <p class="normal">1980’lerin İspanyol basınında deneme yazısı olarak yayımlanan ‘La santa’nın başlığı ‘La varga vida feliz de Margarito Duarte’ idi – ‘Margarito Duarte’nin Uzun ve Mutlu Yaşamı’, Hemingway’in ‘Francis Macomber’in Kısa ve Mutlu Yaşamı’na bir göndermeydi. Aslında odak noktası ölmüş kızda değil yaşayan babadaydı. <span class="ideitalik">Roma’da Mucize</span> filminin adı da kaçınılmaz olarak <span class="ideitalik">Milano’da Mucize</span>’yi anıştırmaktadır, Cesare Zavattini’nin 1950’de çektiği ve kısa bir rol üstlendiği klasik yapıtını. Kültürel yankılar ve imalar ‘Azize’nin metninin karmaşık tarihinde yankılanır.</p>

  <p class="normal">‘Espantos de agosto’ (Ağustos dehşetleri) adını taşıyan İspanyolca başlık Lovecraft ya da Poe ayarında bir korku öyküsüyle karşılaşacağımızı duyurmakta. Karısı ve iki oğluyla Toskana güneşi altında Arezzo’ya doğru otomobil süren anlatıcıya (belli ki bu sefer romancının kendisidir) yaşlı bir keçi çobanı kadın aradıkları şatonun perili olduğunu söyleyince tekinsiz bir şeyler olacağı sezilir. Doğal olarak arabadaki gezginler bu kör inanca gülüp geçerler. Oraya varınca seksen odalı yapıyı inceden inceye betimler anlatıcı, binayı inşa eden, âşığını yatağında öldüren, sonra da kendini vahşi köpeklere yem eden bir Rönesans soylusu olan Ludovico hakkında yazdıklarını okuruz. Kadının öldüğü yatak odası ve mobilyası tarif edilir, çileklerin yoğun kokusu da.</p>

  <p class="normal">Çocuklar tutturunca, saatin de geç olması yüzünden aile geceyi şatonun zemin katındaki, yenilenmiş iki odada geçirmeye karar verir. Anlatıcı ertesi sabah uyandığında karısıyla kendisinin üst katta, Ludovico’nun yatağında olduklarını dehşet içinde fark eder, duvarda onun portresi, çarşaflarda kan lekeleri vardır ve aynı çilek kokusu. Gerçekten de perili bir evdir burası, eski cinayetlerin hayaletleri bugünün gerçeğini değiştirebilirler.</p>

  <p class="normal">Şatonun sahibi olduğu söylenen Venezuelalı gazeteci ve yazar Miguel Otero Silva gerçekten de yaşamıştır (1908-85), vatanının yazılı kültüründe mevcuttur. Yakındaki San Francesco kilisesinde bulunan ve Piero della Francesca’nın eseri olan ünlü freskler de gerçektir. Ama hem Ludovico hem de şatosu uydurma gibidir, bu ikisi zarif ama acımasız Rönesans prenslerinin, muazzam kötülüklerinin ve görkemli saraylarının parlak bileşimleridir. Öykünün başlığı bir kez daha dönüşüme uğramıştır: İspanyolca’da yayımlandığında başlık ‘Cuentos de horror para la Nochevieja’ idi (Yılbaşı Arifesinde Korku Öyküleri), 30 Aralık 1980’de yayımlanmıştı.</p>

  <p class="normal">Takma adı Bayan Frieda ile tanınan Kolombiyalı kadın, uykudayken kehanet yeteneğine kavuşan biri olarak betimlenmiştir. Gençliğinde, erkek kardeşinin boğularak öleceğini önceden bilmiş, yetişkinliğinde Pablo Neruda’nın düşünü görmeye başlamıştır: bu düşte şair, kadını görmektedir. Bu bakımdan bu sanrı zinciri Jorge Luis Borges’e kadar uzanmaktadır ki, böyle bir kurguyu Arjantinli fantastik yazarın kendisi de yaratabilirdi (ya da düşünü görebilirdi). Anlatıcı hemen hemen García Márquez gibi biridir, İtalyan sinema okulundayken eskiye, Avusturya’da geçirdiği tatile bakmaktadır.</p>

  <p class="normal">İki savaş arasında müzik öğrenimi için Viyana’ya gelen kimliği meçhul kadın, uzun yıllar boyunca geçimini, yanında kaldığı ailenin düşlerini yorumlayarak kazanır. Öykünün başında, Havana’da sular yükselirken dalgalara kapılarak boğulan gizemli kadın, yılan biçimli, sırları okuyan yüzüğüyle Frau Frieda olabilir pekâlâ, ama biz okurlar bundan hiçbir zaman kesinlikle emin olamayız.</p>

  <p class="normal">‘Düşlerimi Satıyorum’ geniş bir coğrafyada geçer; önce Viyana’yı görürüz, sonra Frieda Porto’ya çekilir (okyanus kıyısında muhteşem bir konumda), sonunda da Lizbon’un Küba büyükelçisiyle bir teması olur. Anlatımın çerçevesini çizen, deniz kıyısındaki gezinti yoluyla (Malecón) Havana’dır. Neruda’nın yer aldığı uzunca, kapsamlı, sevgi dolu bölüm (aslında Avrupa’da sürgün bir Latin Amerikalı’ya dair bir başka hikâyedir bu da), anılarını yazan birinin anlatımı gibidir, ama Barselona’da kalınıp kalınmadığını, kalındıysa olayların anlatıldığı gibi geçtiğine ancak biyografi bağlamında bir araştırma sonunda karar verilebilir. Resmi bir bakış açısından, Neruda konusu öyküyle gerçek arasında daha sıkı bir bağ kurulmasına yarar: Etiyle-kemiğiyle bir şair profesyonel bir rüya yorumcusu-kâhinle (kadının iddialarını, ‘sadece şiir kehanet gücüne sahiptir, diyerek geri çevirse de) aynı ortamı paylaşıyor.</p>

  <p class="normal">İlginçtir ki öbür on bir öyküden farklı olarak burada Viyana’nın kent ayrıntıları anlatılmamış, ancak savaş sonrası tarzındaki atmosferi yaratılmış. Yine de başlangıç yeri olarak bu kentin seçilmesi önemli olabilir: Viyana, klasik müziğin Kâbesi, Freud’un vatanıdır; en muazzam eseri <span class="ideitalik">Rüyaların Yorumu</span> olan Freud’un adı Frau’nun takma adında yansır.</p>

  <p class="normal">‘Işık Su Gibidir’ adlı öykü, edebiyatı güçlü meçhul anlatıcıyla öylesine paylaşılan hayal ürünü, bir garip fikir üzerine kuruludur; anlatıcı, Madrid’deki bir şiir seminerinde elektrik ışığını musluktan akan suyla karşılaştırır. (Dokuz yaşındaki Toto’nun o seminerde ne aradığı belli değil.) Cartagena liman kentinden gelen dört kişilik Kolombiyalı aile, içinden küçük bir nehir geçen, İspanya’nın denize sınırı olmayan başkentinde, Castellana 47’de oturur. Bununla birlikte Toto ile erkek kardeşi iyi karnelerinin ödülü olarak ailelerinden süslü-püslü denizcilik malzemeleri almaya devam ederler –sandal, yüzgeç, sualtı gözlüğü, oksijen tüpü– bütün bunları evlerinde kullanırlar, ışıkları yakar, yelken açıp sularda çırpınırlar. Böyle üç tane denizcilik serüveni yaşarlar. İlk ikisini anne ile baba fark etmezler bile. Üçüncüsünde, iki kardeş ve okul arkadaşları, ailelerinden izin alarak evde parti yaparlar, ama tepelerinden yağan ışık selinde boğulurlar. Bulvara oluk oluk akan ışık, ışık seline kapılan çok sayıdaki moloz, sahneye acayip, hüzünlü bir mizah unsuru katar, olayın büyülü yanının böyle abartılması grubun yaşadığı trajediyi tümüyle gölgede bırakır.</p>

  <p class="normal">Olay <span class="ideitalik">Paris’te Son Tango</span> filminin oynatıldığı 1972’den sonra yer alır (çocuklar ikinci denizcilik serüvenine başladıklarında aile filmi izlemeye gitmiştir), büyük olasılıkla General Franco’nun 1975’teki ölümünden ve filmlerdeki sansürün kaldırılmasından çok sonra. Paseo La Castellana, 47 numara gerçekten de bir apartmandır, zemin katında da bir banka vardır.<sup class="calibre3"><a href="../Text/birsozbuyucusu_split_165.html#footnote-200-142" id="footnote-200-142-backlink">[142]</a></sup> Çocukların gittiği okul, St.Julian el Hospitator ise uydurmacadır, adı da uydurmadır sanırım, çünkü o Katolik azizinin evinin yakınında, nehrin karşı kıyısına tekneyle yolcu taşıdığı anlatılıyor, ayrıca kayıkçıların ve denizcilerin koruyucu azizidir.</p>

  <p class="normal">‘Işık Su Gibidir’e egemen olan garip fikir ve kısa oluşu, pek zengin olmasa da, Gabo’nun daha önceki büyülü yapıtlarının karmaşıklığını içermese de, bu öykünün antolojilere sıkça alınmasına neden olmuştur. Metinde hafif bir tutarsızlık vardır, anlatıcı Madrid’i okyanusa ya da denize kıyısı olmayan bir kent diye tarif eder, oysa kasabanın eski, batı bölümünde küçük Manzanares nehri görünür şekilde akar.</p>

  <p class="normal">Solcu olduğu besbelli bir yazardan bekleneceği üzere bu iki öykü –‘İyi Yolculuklar Bay Başkan’ ile ‘Maria dos Prazeres’– siyasetle ilgilidir, kültür çatışması ve grup iktidarı gibi geniş anlamda değil ama hükümet ve sıradan insanların hükümetle ilişkileri bağlamında daha kesin, daha dar bir alanda.</p>

  <p class="normal">‘Buen viaje, señor presidente’ başlığıyla kitabın başında yer alan öykü aynı zamanda en uzun olanıdır da. Diplomatik, romantizmle hiç ilgisi olmayan, neredeyse köksüz bir kent olan Cenevre’de geçer ve birbirine benzemeyen üç karakteri bir araya getirir: Karayiplerdeki, üstü kapalı biçimde Puerto Santo<sup class="calibre3"><a href="../Text/birsozbuyucusu_split_166.html#footnote-200-143" id="footnote-200-143-backlink">[143]</a></sup> diye hatırlanan bir muz cumhuriyetinin adsız, görevinden alınmış başkanı; kendisiyle birlikte sürgünde olan, hastanede görevli, yirmi küsur yaşındaki yurttaşı, Homero Rey de la Casa (Evin Homer Kıralı) gibi harika bir ada sahip bir hastabakıcı; ve onun karısı Lázara Davis, buğday tenli bir Porto Rikolu. ‘Bir Yoruba<sup class="calibre3"><a href="../Text/birsozbuyucusu_split_318.html#footnote-100-14" id="footnote-100-14-backlink">[a14]</a></sup> prensesi’ olan kadın, ‘zeki ve huysuzdur’ ama ‘yumuşacık bir kalbi’ vardır, santería bileziklerinden hoşlanır, García Márquez’in akıllı, alıngan, iradesi güçlü, bilindik kadın tipine son derece uygundur. Homero eski devlet başkanını, biraz da artniyetle –adamın cenaze levazımatçılarıyla ve pek de varlıklı olmayan yabancı müşterilere hizmet veren sigorta şirketleriyle gayri resmi iş ilişkisi vardır– önce gizlice gözetleyecek, sonra onunla arkadaş olacaktır. Ancak zamanla aralarındaki bağ daha sıkılaşacak, hatta aile gibi olacaklardır.</p>

  <p class="normal">Bu üçlünün içinde en güçlü ve en gizemli olan, yetmiş üç yaşındaki başkandır. Siyasi duruşu ya da planları hakkında pek fazla şey söylenmese de bunlar sezilebilmektedir. Demokratik seçimle başa geçmiş (Homer onun seçim kampanyasında sıradan bir gönüllüydü), sonra askeri darbeyle indirilmiştir. 1945 yılında Fort-de-France’ın Komünist belediye başkanı olarak seçilen Afro-Fransız solcu yazar Aimé Césaire ile olan dostluğu, başkanın ilericiliğini gösterir. Cenevre’deki hukuk öğrenimi ve (demokratik Fransa’nın bir parçası olan) Martinique’deki sürgün yaşamı bu adsız başkanı kültürlü bir birey yapmakta ve onu kaba ABD yörüngesinin dışına çıkarmaktadır. Ölmüş karısı eski bir sömürge ailesinden gelmekte ise de başkanın ekonomik durumu yoksulluk sınırındadır, tek oğlunun öldürülmesiyle de hayatta hiçbir akrabası kalmamıştır. Anlatıcı üstü kapalı şekilde ‘yüzyılın en sert kışı’nın beklendiğinden söz ederken büyük olasılıkla 1947 kışını kastetmektedir, böylece genellikle ABD’in desteğiyle askeri cuntaların Latin Amerika’da halkın seçtiği, reformist hükümetleri sürekli devirdikleri bir zamana işaret edilmektedir (1947’de Venezuela’da Rómulo Gallegos’un, 1952’de Küba’da Carlos Prío’nun, 1954’te Guatemala’da Jacobo Arbenz’in başına gelenler gibi). Kısa bir süre, soğuk savaş öncesinde sol partilerin de katıldığı bir koalisyon hükümeti Fransa’da iktidarda kaldı. (Anlatıcı, ‘Césaire tam o sırada <span class="ideitalik">Cahier d’un retour au pays natal</span>/<span class="ideitalik">Vatanıma Dönüş Notları</span> adlı kitabını yeni yayımlatmıştı’ der, yani gelecek yapıtlarının habercisi olan kitabını; böylece eylem 1940’lara oturtuluyor).</p>

  <p class="normal">‘İyi Yolculuklar Sayın Başkan’ olağanüstü karmaşık bir hikâye, hem havası hem de yapısı açısından. Üç ülke yanında okura anlatımda üç bakış açısı ve birbirinden tamamıyla farklı üç mizacın yakın çekim portresini verir. Baskın duygu özlem ve kayıptır; bu Karayipli farklı, uydurma üçlü sonbaharı yaşayan, soğuk denebilecek İsviçre metropolünde ne getireceği bilinmeyen bir hayatla baş etmeye çalışırlar. Kentin coğrafyası çizilir –göl, Calvin’in heykeli, sokak adları, bir restoran– ancak Cenevrelilerle iş ilişkisi dışında bir ilişkiye girildiğini görmeyiz. Ayrıca önemli ölçüde mizah da bulunur öyküde, örneğin Lázara başkana miras kalan takıları satmakla görevlendirilir ama hepsinin sahte olduğunu keşfeder; ya da başkan trenle yola çıktığında Homer yaşlı beyefendinin bastonunu unuttuğunu fark eder, trenin peşinden koşar, en arkadaki vagonun basamağında durup onu başkana fırlatır, ama bastonun trenin tekerleklerinin altında parçalandığını görür. Üslupta şiirsellik de vardır, özellikle karı-koca eski başkanı eğlendirirlerken ve Lázara’nın adama karşı ters tepkisi dört katlı bir anaforla dile getirildiğinde ‘Le pareció…’ (Onu düşündü…’).</p>

  <p class="normal">İçerdiği sıradan gerçekçiliğe rağmen ‘İyi Yolculuklar Sayın Başkan’ fantezi sayılabilir ya da en azından bilerek işlenmiş bir tarih hatası. Bildiğim kadarıyla 20. yüzyılın ortalarından beri hiçbir önemli İspanyol-Karayipli siyasi lider Cenevre’de eğitim almamış ya da Fransız adalarında sürgüne gitmemiştir. (Latin Amerikalı politikacıların Fransa aşkı daha ziyade on dokuzuncu yüzyıla özgüydü, Paris’teki Père-Lachaise mezarlığında yatan Meksikalı Porfirio Díaz’da olduğu gibi –ve Alejo Carpentier’in gülünçlü romanı <span class="ideitalik">El recurso del métedo</span>’da hicvedildiği gibi.) Bu bağlamda García Márquez’in büyülü gerçekçi <span class="ideitalik">Başkan Babamızın Sonbaharı,</span> Latin Amerika’nın sefil devlet politikasının genel hatlarına bu sevimli öyküden daha sadıktır.</p>

  <p class="normal">‘María dos Prazeres’ radikal siyaseti paralı seksle ustalıkla birleştirir –ama alışılmadık yollardan. Öykünün kahramanı (Portekizce soyadının anlamı ‘Zevklerden’dir), daha genç bir kızken annesi tarafından Manaos’ta satılmış, Barselona’da bir Türk denizci tarafından terk edilmiş, elli yıldan fazla Katalonya’da fahişelik yapmış, cazibesini koruyan, yetmiş yedi yaşında bir Brezilyalı melezdir. İlerlemiş yaşına uygun olarak öykünün başında Maria ölüme hazırlanırken görülür –bir ölü hazırlayıcısı evine gelir, mezarının yerini seçer (selden etkilenmemek için yüksek bir yer belirler), gömüleceği mezarlığı ziyaret eder, malını mülkünü çeşitli ve kim olduğu bilinmeyen varislerine dağıtır, ve ‘Noi’ (Katalancada ‘oğlan’) adındaki köpeğini nihai dönüşüm için hazırlamayı ihmal etmez.</p>

  <p class="normal">Franco rejimi öykünün dolaylı ama sürekli arkaplanını oluşturur. María’nın İspanya’daki 1930’ların cumhuriyetçi soluyla eskiye dayanan, duygusal bir ilişkisi vardır. İç savaşın başlarında gizemli bir biçimde ölen ünlü anarşist lider Buenaventura Durruti’nin cenaze törenine katılmıştır (1896-1936). Kendi mezarının onun isimsiz mezarının hemen yanında olmasını çok arzular; Durruti’nin adını dudakboyasıyla gizlice onun boş mezartaşına yazar. (Ama yazı ertesi gün silinir). ‘Özgür Katalonya Çok Yaşasın!’ anlamına gelen Katalanca bir grafiti yazan bir öğrenciyi güvenlik güçleri vurup öldürünce eskimekte olan Franco diktatörlüğü asıl yüzünü gösterir. Sürekli müşterisi olan sevgilisi Kont Cardona bir akşam yemeği sırasında Basque’lı bazı ayrılıkçıların idam edilmesine taraftar olduğunu söyleyince rejim María’nın en uzun ilişkisini sonunda sarsar; kadın Kont’a onun çorbasına zehir katacağını söyler. (İlişkinin sonu). Bu siyasi gönderme, María’nın hikâyesinin son evrelerini büyük olasılıkla 1975’e oturtur. (Aynı yıl, daha sonra, General Franco da María da son nefeslerini vereceklerdir.)</p>

  <p class="normal">Öykünün olay örgüsü bir buçuk yılı kapsıyor, Nisan (1974?) da başlayıp María’nın bir cenaze törenine tanıklık ettiği Eylül’e kadar uzanıyor; sonra sonbahar gelir ve neşeli müziği, ışıkları ve sokak hayatıyla Noel; ertesi Nisan’da Kont’tan sert bir şekilde ayrılır María; Kasım’da gizemli bir yolculuk yapılır (1975?). Değişen mevsimler zamanın amansız geçişini hatırlatmaya yarıyor; ‘María dos Prazeres’in, daha da belirgin yaşlılık konusuyla birlikte hikâyeyi oluşturan temalardan biri.</p>

  <p class="normal">Parçanın gizemli bitiş bölümü soğuk ve yağmurlu bir Kasım öğle sonrasında yer alıyor. ‘Alacakaranlığın çelik renginde’, muhteşem, neredeyse hiç ses çıkarmayan bir otomobildeki bir delikanlı María’yı arabasıyla evine bırakır, sonra da kızın evinin merdivenini çıkmaya başlar. Sonunda kız müthiş bir mutluluk duyar, uzun zamandır beklediği anı yaşamaktadır çünkü –onunla ilgilenen bir adam var diye düşünürüz. Öte yandan bu garip sahne, bir düşsel fantezi biçiminde ölümün gelişinin anlatıldığına da işaret eder. Arabanın camları sihirbaz eli değmiş gibi iner. Kız sürücüye, ‘Uzağa gidiyorum’ der, mahallesinden de uzağa gideceği anlamı çıkabilir bundan. İlaç kokan arabanın içinden bakınca kent renk değiştirmiş gibi görünür, kız arabanın büyüklüğünü bir rüyayla karşılaştırır. Genç sürücünün sarışınlığı bir meleğin klişeleşmiş imgesini getirir akla. Arabadan inerken kapısını kapatmayı ihmal eder María; merdivenin sahanlığında durduğunda, arabanın iki kapısının çarpılarak kapatıldığını duyar.</p>

  <p class="normal">Özetle, María’nın ölmek üzereyken gördüğü bu son sahnelerin Borges ya da Cortazar damarından giden bir sanrı olduğuna işaret eden çok şey var. Öyküde daha önce de yarı-büyülü bir öğe yer alır: María’nın sevgili köpeği Noi; bu küçük havyan mucizevi bir biçimde gözyaşı döker ve ne zaman içeri girmek istese kapıya üç kez vurur. ‘Maria dos Prazeres’ García Márquez’in daha karmaşık ve düşündüren öykülerinden biri.</p>

  <p class="normal">‘Sadece Telefonu Kullanmaya Geldim’, fon olarak Franco’nun uzun süren diktatörlüğünü alır; rejim, öykünün dolambaçlı, küçük trajikomik niteliğini belli belirsiz simgeler. Parça aslında pürüzsüzce iç içe girmiş iki ayrı öyküden oluşur. Birinde ana olay örgüsü bulunur: Barselona’da oturan bir Meksika vatandaşı, María de la Luz Cervantes, Aragón eyaletindeki Monegros çölündeki (Zarazoga ile Huesca arasında) bir otoyolda giderken kiraladığı araba bozulur. İçindeki birkaç kadın hastayla kadınlara mahsus akıl hastanesine dönmekte olan bir otobüs onu alır, María orada telefonu kullanıp yardım istemeyi ummaktadır. Ama kuruma varınca görevliler ona da hastalardan biriymiş gibi davranırlar, María kendini ötekilerle birlikte, ne zaman çıkacağını bilmeden kilit altında bulur.</p>

  <p class="normal">Ortaçağdan kalma yemek odasında asılı olan General Franco’nun taş baskısı resmi, rejimin keyfi otoritesinin ve hapsetme gücünün yaşandığı bir ana tanıklık ettiğimizi anımsatır bize. María’nın kaçmaya kalkıştığında camı kırmak için diktatörün portresini kullanmayı akıl etmesi, Franco’nun istibdadına meydan okuma olarak da görülebilir. (María’nın ülkesi Meksika’nın, Franco’nun devletini tanımayı reddeden tek Latin Amerika cumhuriyeti olduğu değinmeye değer.) Kaşarlanmış kadın nöbetçiler –birinin adı ‘Herculina’dır– kaba bir sistemin işaretidirler, ancak kendilerinin mutlaka birer alegorik sopa olmaları gerekmez. İki kez lafa karışan ‘Biz’ anlatıcı, olayları Franko rejiminin karanlık yıllarına yerleştirir, bu zaman çerçevesi genç, saçları beline kadar uzanan bir hippiye, María’nın eski bir arkadaşına imada bulunularak da güçlendirilmiş olur. Son paragrafta akıl hastanesinin açıklanamayan, kısaca anlatılan tahribi, rejimin sonunu tahmin eden ya da noktalayan bir şey olarak görülebilir. ‘Sadece Telefonu Kullanmaya Geldim’ tamamıyla ideolojik bir öykü değildir; siyasi ayrıntılar kişisel, insani drama sadece koşut gider ve onu güçlendirir. Ayrıca, satır aralarındaki mizah ve basit, komik nakarat öyküyü kabalığa düşmekten kurtarır.</p>

  <p class="normal">María’nın başına gelen garip talihsizlikle birlikte öyküde kararsız duygular, aşkta ihanet ve âşığın intikamı da vardır. Daha önce birkaç gelişigüzel ilişki yaşamış olan, eski oyuncu María, o günlerden beri olgunlaşmış, Saturno ile kalıcı bir ilişkiye girmiştir, mesleği sihirbazlık olan Saturno onun yurttaşıdır. María bahtsız Saturno’yu eskiden tam üç kez terk etmiştir (adı verilmeyen ilk kocasını da). Mutlu bir evlilik sürdürmelerine rağmen María Zarazoga’dan dönmeyince Saturno onun kendisini dördüncü kez, hem de bir hippi uğruna terk ettiğini düşünür. María en sonunda kocasına telefonla ulaşmayı başarıp Saturno onu görmeye geldiğinde, kadın onun oradan çıkmasına yardım edeceğini sanır. (Ona iltifatlar eder, ‘Conejo’ (tavşanım) gibi sevgi sözcükleri söyler). Ne var ki melun Saturno hastanede konulan tanıyı benimser ve zavallı María’yı orada bırakır; bu da María’dan kendisini daha önceki terk edişleri ve son olarak –gerçek olsa da olmasa da– hippi olayı için aldığı intikamdır.</p>

  <p class="normal">‘Sadece Telefonu Kullanmaya Geldim’ García Márquez’in kadın-erkek aşkının gizli yanlarını, bu ilişkinin ne yöne doğru büyüyebileceğini ve hangi yanlış yollara sapabileceğini konu edindiği pek çok öyküden biridir. Sadakatle seven, bazen sığ ve uçarı bir eş tarafından umursamazca terk edilen kişiler için mükemmel bir avuntudur da. Film senaryosu olarak ilk kaleme alındığında öykünün başlığının ‘María de mi corazon’ (Kalbimin María’sı) olması hiç de şaşırtıcı değildir, karanlık bir yanlışlıklar komedisi olmasından çok aşkla olan ilişkisine dikkat çekilmek istendiği bellidir. (María ile ilgili yazılı raporlar ya da hastalığının geçmişine dair kayıtlar bulunmadığı için akıl hastanesindeki yanlışlığın ortaya çıkması gerekeceğini düşünen okurlar hikâyeye inanmakta zorlanabilirler. Yine de, diktatörlük rejiminde ve komedilerde tam tersi ortaya konulabilir, her şey mümkündür.) Bir başka düzeyde, ‘Sadece Telefonu Kullanmaya Geldim’ bütün insan ilişkilerinin, durumların ve kurumların –akıl sağlığı kurumlarının bile– ne kadar zayıf temellere dayandığını da anlatmaktadır.</p>

  <p class="normal">Kadın-erkek arasındaki anlaşılmaz, mantıksız çekim gücü, García Márquez’in, kadın güzelliği ve bunun etkileri yanında sürekli başvurduğu temalardandır. ‘Dünyanın en güzel kadını’ övgüsü, yazarın metinlerinde birçok kez yer alır. Bu iki konu, ‘Uyuyan Güzelin Uçağı’ öyküsünün merkezindedir. İspanyolca başlığıyla ‘El avión de la bella durmiente’, olay örgüsünün çatısını kuran taşıt aracını pek de beklenmedik şekilde vurgular.</p>

  <p class="normal">Öykü bir denizaşırı uçuş çevresinde gelişir, hem daha önceki uçuşlar hem de öyküdeki gerçek uçuş işlenirken adı verilmeyen anlatıcı önce Paris’teki Charles de Gaulle havalimanında, koyu renk saçlı, şık, genç bir Venüs görür, sonra tesadüfen uçağın birinci sınıfında onun yanındaki koltuğa oturur. Öykü, havayoluyla yolculuk eden herkesin alışık olduğu sıradan küçük olayları ele alır: bekleme salonundaki can sıkıntısı, görevlilerin ‘yapay gülümsemeleri’, bir yolcunun fazla bagajı ya da kötü hava koşulları dolayısıyla yaşanan gecikmeler, yerlere serilip yatan yolcular, ağlayan bebekler. Uçağa binilince güzel kızın yanında oturan anlatıcı gizlice onu gözler, kız önce uyanıktır, sonra uyur, anlatıcı sessizce kızı düşünür; araya oynatılan film, tuvalete gidişler ya da sunulan içkiler girer. Son cümlede, heyecan verici kadının kısaca söylediği ‘özür dilerim’ sözü üzerine onun Latin Amerikalı olduğu anlaşılır. Kar fırtınası yüzünden yaşanan sekiz saatlik gecikme beklenmedik bir gece hikâyesine ve uzunca bir uyuklamaya olanak verir. (Batı’ya olan denizaşırı uçuşlarda uçaklar genellikle öğleden sonra kalkıp gün içinde, akşam olmadan varırlar.) Başkaca da bir şey olmaz.</p>

  <p class="normal">García Márquez kültür konusunda birkaç göndermeyle öyküye derinlik ve yoğunluk katar. İlki, İspanyol şair Gerardo Diego’nun (1896-1987) yazdığı ‘Insomnio’ adlı bir aşk sonesinin 9-12 arasındaki dizeleridir. (Sen ve çıplak uykun/Farkında değilsin/Uyuyorsun. Hayır. Farkında değilsin. Ben uykusuzum…/Kuşumun kanatlarını sana yükseltecek/Hiçbir uçuş yok)</p>

  <p class="normal">Daha da ileri giden anlatıcı, (adını vermeden) Yasunori Kawabata’nın <span class="ideitalik">Uyuyan Güzellerin Evi</span> adlı, yaşlı ve zengin erkeklerin evdeki güzel genç kadınların yanında sadece uzanıp yatmaları ayrıcalığı için para ödedikleri muhteşem ve gözlerden uzak bir seks şatosunu anlatan novellasını da anıştırır. Nobel ödüllü Japon yazarın kitabı daha sonra Kolombiyalı yazarı, <span class="ideitalik">Benim Hüzünlü Orospularım</span> adlı novellası ve epigrafı için esinlendirecektir.</p>

  <p class="normal">‘Uyuyan Güzelin Uçağı’ hafif bir öyküdür ve özgün metnin bir gazetecelik çalışması olduğunu açıkça belli etmektedir. <span class="ideitalik">On İki Gezici Öykü</span> adlı kitapta, anlatıcının öne çıktığı, neredeyse başkahraman ve yazarın bizzat kendisi olduğu tek öykü budur. Belki de García Márquez onu ‘gezici öyküleri’ arasına, kitaptaki öykülerin on bir gibi ne olduğu belirsiz ve eksik bir asal sayı yerine on iki gibi anlamlı, bir düzine eden bir sayı olması için katmıştır.</p>

  <p class="normal">‘El rastro de tu sange en la nieve’ (Kanının Kardaki İzi), bu kitaptaki ikinci en uzun öyküdür, duygusal açıdan en karmaşık olanıdır ve belki de hepsinden daha zengin, daha imalı ve anlamlıdır. Ayrıca yazarın trajik, talihsiz bir gençlik aşkını anlatan en önemli öykülerinden biridir. Bu parçanın öykülerin en sonuna konulması çok yerinde olmuştur.</p>

  <p class="normal">Yirmili yaşlarına yaklaşan, birbirlerine sırılsıklam âşık Billy Sánchez de Avila ile Nena Daconte ansızın evlenince uyumsuz bir çift oluştururlar. Her ikisi de Cartagena’nın eski yüksek tabakasından gelseler de kişilikleri akla kara kadar zıttır birbirine; erkek sert, çapkın, boş gezenin boş kalfası, işe yaramaz, maço serkeşin tekidir, tek merakı güzel arabalar ve sekstir (yeterince bildik bir tip), yabancı ülkelere adım atmamıştır; kızsa narin, ince, kültürlü, birkaç dil bilen, Avrupa’da eğitim görmüş genç bir hanımdır, ciddi bir kitap okurudur, üstelik saksofon çalar. (Kızın masumiyetini, ‘küçük kız’ anlamına gelen adı ima etmektedir.) Fırtınalı flörtleri bile sıra dışıdır, daha sahildeki kulübede yaşanan sahnede Billy kızı sertleşen organının boyuyla etkilemeye çalışırken kız onun egosunu zekice söndürür. Ama zamanla Nena onu baştan çıkaracak, tutkulu bir aşk yaşayacaklardır, arabalarda, sığınaklarda, kızın ailesinin konağında, hatta balayı için Avrupa’ya giderlerken uçakta sevişirler. Şaşırtıcıdır ki Nena sıcacık aşkıyla o küstah çocuğun ürkek, kırılgan yanına ulaşmayı başarır.</p>

  <p class="normal">Şehvetli aşkları hem balayı sırasında hem de öncesinde, geri dönüşlerle verilir. Öykünün hızlı başlangıcında yeni evlilerin Billy’nin yepyeni gümüş rengi Bentley’i ile Madrid’den Paris’e gidişleri anlatılır, erkeğin maçoluğu hâlâ geçerlidir, yolda bir tek hastane, eczane ya da otelde durmazlar; oysa Nena’nın Madrid’de bir gülün dikeninden yaralanan yüzük parmağı kanamaktadır. Sonunda, bir salı günü, Paris’te bir hastaneye yatar, Billy de Işıklar Kenti’nde başıboş dolaşır, genç karısının yaşadığı yıpratıcı olaydan başka bir şey düşünmez.</p>

  <p class="normal">Öykünün son on sayfası tam bir perişanlığı anlatır. Önce Billy’i amaçsızca dolaşırken görürüz Fransa’nın başkentinde, yabancı dil bilmez, zaman ayarlı ışıklar, otellerde ortak kullanılan banyolar, gazete kâğıdından tuvalet ruloları (herhalde 1950’lerin başı olmalı), karmaşık park kuralları, kafelerde yemek ısmarlamak (masaların üstündeki raflarda hazır durduğu için katı pişmiş yumurta yer sürekli), insanın içini sıkan bulutlu, nemli hava ve ocak ayında yağan kar, elçilikteki soğuk And Dağlı (yani Bogotálı) görevliler, Eiffel Kulesi’nin uzaklığı, ne olduğu çözülemeyen telefon kulübeleri, geniş bir alana yayılmış Paris şehri. On yedi yaşındaki varlıklı bir delikanlının ilk kez yalnız kaldığını görüyoruz, ailesinin zenginliğinin ve konumunun getirdiği ayrıcalıklar olmadan; tek çocuk olduğunu da unutmamak gerek. Billy yalnız kalınca Karayipler’de bıraktığı dünyasını özlemle anar, evini, yemeklerini, annesini… Hafta sonunda Billy hastanenin tam karşısında kaldığı tek yıldızlı otelden neredeyse çıkmaz. O sırada, Billy hastaneye zorla girmeye çalışıp neredeyse kapı dışarı edilince, ‘yetişkin olmaya başladı’ mesajı verilir okura.</p>

  <p class="normal">Nena’nın ölmüş olduğunu Billy’nin sonradan keşfetmesi ve bununla ilgili eskiye dönük bilgilerin verilmesi, García Márquez’in yapıtlarındaki en hüzünlü, en kederli anlardan biridir; Aureliano Babilonia’nın, sevgili Amaranta Úrsula’sı doğum yaparken kanama geçirerek öldüğünde duyduğu korkunç kederle karşılaştırılabilir. Ölümden sonraki resmi işlemlerin kuru, tarafsız bir gözle aktarılması Billy’nin kaybının, yasının verdiği duyguyu pekiştirmeye yarar, daha sonra Paris’e yağan yoğun karın betimlenmesi de aynı etkiyi yaratır.</p>

  <p class="normal">‘Kanının Kardaki İzi’ adlı öyküde, yazar küçük bir mucize gerçekleştirir. Genç karısı aldığı önemsiz bir yaradan ölen şımarık, bencil, kendini bir şey sanan bir gence acıyacağımız bir durum yaratır. Bu, 5. bölümde söylediğimiz gibi García Márquez’in trajik yanıdır. Güzeller güzeli, çekici, kültürlü Nena’ya acımamız çok doğaldır, ama karısının üzücü yazgısında bir ölçüde payı olan sevimsiz, küstah dul eşi için aynı duyguları beslemeyiz (Madrid’den gelirlerken onu hastaneye götürmek istememişti). Öykünün vereceği duygu başlığından belli: ‘kan’ denmesi dehşet verici bir sonu ima ediyor, insan kaybını; ‘kanının’ denmesi de duyguyu büyütüp onu hayatta kalan, kim olduğu bilinmeyen kişiye yöneltiyor. (Tuhaf ama öyküde, çift yolunu kaybedirse yerleri bulunsun diye bir çare olarak, ‘kanımın izi’ diyen Nena’dır elbette.) Bu olayları hatırlamanın verdiği acı, öykünün ortalarında birkaç vesileyle, anlatıcı hastanenin kayıtlarını, ‘uzun yıllar sonra’ Billy’nin kendisine anlattıklarını ve Billy’nin vakasıyla ilgilenmiş olan Kolombiyalı görevliyi anlatarak araya girdiğinde yeniden duyurulur.</p>

  <p class="normal">‘Kanının Kardaki İzi’ neredeyse peri masalı niteliğinde. Bildik dekoruna, bolca kullanılan ünlü tarihi eserler ve adetlere rağmen, öyküdeki kilit olgulardan ikisi daha az duygusal, daha gerçekçi, ayakları yere basan bir metinde geçerli not alamazdı. Paris’teki otelin ziyaretçilere uyguladığı o garip, ‘sadece salıları’ politikası (Billy’nin o büyük kentte çaresizce, tek başına geçirdiği altı günü kotarabilmek için uydurulmuştur bence), önemli arka plan malzemesi olarak pek de inandırıcı değil. Ayrıca, Nena’nın ölümünü kuşatan bütün o yoğun ayrıntılara rağmen kızın ölümüne yol açan gerçek, belirli, tıbbi gerekçeleri öğrenemiyoruz. Hem öykü kahramanının yüzük parmağına batan bir diken yüzünden –üstelik aşkın simgesi olan gülün dikeninden– ölmesi ancak peri masallarında olur. Olayın geçtiği tarihi belirtecek hiçbir işaret bulunmaması (otomobiller ve uçak dışında) öyküye yarı-destansı ya da halk masalı türünden bir zamandışı atmosfer sağlıyor. Tümden bakıldığında, García Márquez en yürekten, en duygu yüklü öykülerinden biri olan bu öyküde pek çok öğeyi damıtarak kullanıyor.</p>

  <p class="normal"><span class="ideitalik">On İki Gezici Öykü</span> ile García Márquez’in olgun nitelikteki diğer iki öykü kitabı arasında alışılmadık bir ilişki vardır. <span class="ideitalik">Hanım Ana’nın Cenaze Töreni</span> ile, ikili mekân kullanımı –her ikisi de kuzeyde, tropikal Kolombiya’da yer alan Macondo ve adı verilmeyen liman kasabası– yoluyla bir bölgesel birlik duygusu yaratılmıştır. <span class="ideitalik">İyi Kalpli</span> <span class="ideitalik">Eréndira</span> kitabında da, yukarıda gördüğümüz gibi, García Márquez başka bir bölgeye geçer ve Kolombiya’nın kuzey kıyısı çevresinde yer alan küçük köylere odaklanır. Böylece önceki iki kitap, yazarın geçirdiği değişikliği yansıtır, çocukluğunun geçtiği kasabalardaki gündelik hayatı anlatmaktan uzaklaşıp Karayip kıyılarının yazarı olur.</p>

  <p class="normal">García Márquez <span class="ideitalik">On İki Gezici Öykü</span>’yü kafasında kurmaya başladığında uluslararası üne sahip bir sanatçı ve törpülenmiş bir kozmopolit olmuştu bile. Bu nedenle bütün Avrupa’yı mekân alan üçüncü kitap onun yaşamının daha sonraki evresine denk düşer. Coğrafya fazla sınırlandırılmış değildir, dağınıktır. İlk iki kitaptaki öyküler bir tür organik bütün halindeyken <span class="ideitalik">On İki Gezici Öykü</span>’dekiler birbirine yamanmış gibidir; kuşkusuz metinlerin son derece farklı kaynakları olmasının ve neredeyse yirmi yıl boyunca girdikleri çeşitli biçimlerin sonucu bu. Bir kitapta toplanan öyküler genellikle eşit olmazlar; yine de <span class="ideitalik">On İki Gezici Öykü</span>’deki en güçlü parçalar, Kolombiyalı yazarın öykü olsun, roman olsun, en iyi kurmaca yapıtları arasındadır.</p>
</body>
</html>
