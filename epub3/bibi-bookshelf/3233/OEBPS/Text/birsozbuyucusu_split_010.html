<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>birsozbuyucusu</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="solbaslik" id="calibre_toc_4">Ülkesi</h2>

  <p class="sagitalik">İKİ</p>

  <p class="normal">Sömürge döneminde, Nueva Granada diye bilinen bölge, İspanyolların hayal gücüne, Bogotá yakınlarındaki dağlarda yaşayan Chibcha Kızılderililerinin açılış törenindeki ritüele atıfta bulunarak El Dorado, yani ‘Altın’ diye yansıyacaktı. Asıl tören, kabilenin altın tozuna bulanmış yeni reisinin altın nesnelerle birlikte kutsal Guatavitá Gölü’ndeki bir sala taşınmasından oluşuyordu, orada reis değerli nesneleri suya armağan edip kendisi de suya giriyordu.<sup class="calibre3"><a href="../Text/birsozbuyucusu_split_030.html#footnote-200-7" id="footnote-200-7-backlink">[7]</a></sup> Bugün Kolombiya daha ziyade kahve reklâmları, zümrüt, uyuşturucu skandalları ve kaçınılmaz olarak siyasi şiddetle anılmaktadır. García Márquez’in yazdıkları olmasa Kolombiya, İspanyol olmayanların aklına <span class="ideitalik">conquistador<sup class="calibre3"><a href="../Text/birsozbuyucusu_split_308.html#footnote-100-4" id="footnote-100-4-backlink">[a4]</a></sup></span> saplantıları ve televizyon klişelerinin dışında bir şey getirmeyecekti. García Márquez’in yazdıkları, o ülkenin en iyi ihracatıdır, ulusal bir gerçekliğe, medyadaki herhangi bir imgenin izin vereceğinden çok daha zengin ve çok daha çeşitli, geniş kapsamlı bir sunuş ve gerekli bir karşı imge sağlar.</p>

  <p class="normal">García Márquez’in yapıtlarında doğal sayılan bu gerçeklik, geniş ve rengârenktir. Kolombiya’nın yüzölçümü Teksas’ın neredeyse iki katıdır; nüfusu da otuz milyon civarındadır. Coğrafi açıdan, doğudaki seyrek nüfuslu düzlükleri, And sıradağlarının ve Bogotá’nın serin yükseltilerini, Karayip kıyısındaki eyaletlerin sahillerindeki sıcağı, kuzeydoğuya çıkıntı yapan Guajira yarımadasının çöl ıssızlığını, batıdaki Cordillera Central ile Medellin ve Cali kentleriyle Cauca Vadisi’nin bereketli ‘ebedi bahar’ını ve ekvatorun dört derece güneyine inen nemli Amazon ormanlarını içine alır. Kolombiya, hem Atlas Okyanusuna hem de Pasifik Okyanusu’na kıyısı olan tek Güney Amerika ülkesidir; Venezuela, Ekvador, Peru ve Brezilya ile sınır komşusudur; Panama vasıtasıyla (önceden Kolombiya’ya aitti) Orta Amerika ile sınırı vardır. Bu coğrafi çeşitlilikten García Márquez, La Guajira’nın pırıltılı kumlarını ve And Dağları’nın en görkemlilerini romanlarındaki hareketli bölümlerin birkaçına fon olarak seçebilirse de, romanlarının büyük bölümü, Karayip Denizi kıyısında ya da kıyıya yakın yerlerde bulunan hayali ya da belirsiz kasabalarda ve köylerde geçer.</p>

  <p class="normal">Kolombiya’nın bütün kültürel gerçeği, standartlaştırılmış ekolojik ve etnik bir imgeyle ters düşmektedir. Yabancıların çoğu –öteki Latin Amerikalılar dahil olmak üzere Kolombiya’yı And’lı ve Kızılderili diye düşünürler; bu kavram, deniz seviyesinden 2.700 metre yüksekteki, gri pusları ve tatlı yeşilleriyle, Chibcha-ile-Iberya karışımlarından gelen, tenleri bakıra çalan sakinleriyle Bogotá’nın siyasi gücünü yansıtır. Görsel güzelliğine ve merkezi otoritesine rağmen Bogotá büyük Kolombiya’nın bir parçasıdır sadece. García Márquez’in ülkesi aslında Kolombiya’nın kuzey sahilidir, iklimi, etnikliği ve mimarisiyle doğrudan Antiller’den getirilip buraya yerleştirilmişe benzeyen bir bölgedir burası.</p>

  <p class="normal">Karayip Kolombiyası’nın tropikal sıcağı ve okyanus meltemleri, balık ve deniz ürünü kokuları, denizin koyu yeşili ve mavisi, Küba ya da Porto Rico’nun manzaralarına alışık olan biri tarafından hemen fark edilir. García Márquez’in dünyasında resmi erkek giysileri, ceket ve kravattan çok Küba tarzı zarif <span class="ideitalik">guayabera</span> gömleklerinden oluşur. Konuşulan dil de –Bogotá dilinin donuk ve ıslıklı resmiyetinin tersine– doğaçlamasıyla ve resmiyetten uzak tonuyla, sondaki ve sessiz harflerden önce gelen s’lerin düşmesiyle ve c<span class="ideitalik">hévere!</span> (büyük!) gibi Antiller’e has sokak dili sözcükleriyle belirginleşir. Cartagena kentinin özel bir durumu vardır: Tuzun aşındırdığı cepheleri, süslü balkonları, daracık sokakları, denize doğru uzanan sömürge tarzı taş kalesi, Havana ve San Juan’ın eski bölümlerinin kartpostal manzarasını akla getirir. Kolombiya’nın sahil kasabalarındaki müziğin tropikal bir tınısı vardır, salsa orkestraları ve davul çalan grupların yaz geceleri açık havada sanatlarını sergiledikleri görülür.</p>

  <p class="normal">Kuzey Kolombiya’nın genel ‘havası’ ve halklarının etnik yapısında belirgin bir Afrikalılık vardır –bu da şaşırtıcı değildir, çünkü Cartagena tam üç yüz yıldır İmparatorluk İspanyası’nın siyah esir ticaretinde çok önemli bir liman olmuştur. Nueva Granada’ya getirilen Afrikalı esirlerin sayısı iki yüz bin olarak tahmin edilmektedir, çoğu da Kongo ve Angola’dan gelmedir. Sonuç olarak Kolombiya’nın kuzeyinde Afrika’dan alınma epeyce yer adı mevcuttur, örneğin Mahates kasabasında adı ‘Angola’ olan bir çay.<sup class="calibre3"><a href="../Text/birsozbuyucusu_split_031.html#footnote-200-8" id="footnote-200-8-backlink">[8]</a></sup> Kültür ürünleri de var, özellikle çalgılar; tanınmış bir araştırmacı, Barranquilla’daki bir seyyar satıcıdan parlak renklere boyalı bir boğa maskesi satın aldığını hatırlıyor, sonra da Senegal’in Dakar kentinde, bir müzede neredeyse aynı maskeye rastlamış, Guinée-Bissau’dan gelen maske eskiden tarımsal ayinlerde kullanılırmış.<sup class="calibre3"><a href="../Text/birsozbuyucusu_split_032.html#footnote-200-9" id="footnote-200-9-backlink">[9]</a></sup> Cartagena’nın otuz mil güneyinde 1599 yılında şiddet kullanarak özgürlüğüne kavuşan kaçak esirler tarafından kurulan efsanevi yerleşim yeri San Basilio de Palenque vardır, bu esirlerin soyundan gelenler hâlâ Afrika adetlerinin pek çoğunu korurlar. Çalışan kadınlar uzun mesafelerde ağır yükleri büyük bir kolaylıkla başlarının üzerinde dengelerler. Palenque İspanyolcası lehçesinde önemli ölçüde Bantu sözcükleri vardır, örneğin ‘onlar’, ‘oğul’, ‘öküz’ ve ‘haya’ gibi. Muz kelimesinin Bantu dilindeki karşılığı ise ‘macondo’dur.<sup class="calibre3"><a href="../Text/birsozbuyucusu_split_033.html#footnote-200-10" id="footnote-200-10-backlink">[10]</a></sup></p>

  <p class="normal">Karayip Kolombiyasının halkına <span class="ideitalik">costeños</span> denir, ‘sahilliler’ anlamına gelen bir sıfattır. Bölgeleriyle gurur duyan bu halk, <span class="ideitalik">cachasos</span> dedikleri soğuk, katı, kibirli Bogotálılardan ayrı tutulmaktan hoşlanırlar; başka bir dile çevirmesi olanaksız bu takma ad, temelde belirtici ve tarafsız olsa da, bazı bağlamlarda, doğuyu işaret ederek hakaret edercesine ‘şu Yankiler’ diyen bir Teksaslı çiftçinin bütün aşağılayıcı gücünü taşıyabilir. Bu tür bölgesel duygular, García Márquez’in romanlarının arasına serpiştirilmiştir. <span class="ideitalik">Yüzyıllık Yalnızlık</span>’ın özgün İspanyolcası’nda kendini beğenmiş Fernanda del Carpio dört sayfalık söylevine başlayıp Buendíaların kendisine nasıl nefretle baktıklarından yakınırken kayınpederiyle kayınvalidesinin kendisine <span class="ideitalik">cachaca</span> demelerine, hatta ‘işçileri vursun diye hükümetin gönderdiği <span class="ideitalik">cachaco</span>larla’ bir tutmalarına nasıl kırıldığını anlatır. <span class="ideitalik">Başkan Babamızın Sonbaharı</span>’nda, Karayip’lerde kendi oturduğu arazi parçası dışında hiçbir coğrafi kavrama sahip olmayan köylü diktatörün ‘Avrupalı <span class="ideitalik">cachacoların</span> danstaki becerilerine bakıp eğlendiği bir an da, ironi dozu düşük olsa da, vardır.</p>

  <p class="normal"><span class="ideitalik">Costeño</span>lar tarihsel kökleriyle de gurur duyabilir. Ulaşım kolaylığı nedeniyle, ülkenin Karayip kıyıları İspanyolların ‘keşfettiği’ ve sömürgeleştirdiği ilk yer olmuştu. Kristof Kolomb’un kendisi, dördüncü yolculuğunda o bölgeyi keşfetmiş, şimdi Magdalena Irmağı diye bilinen merkezi su yoluna rastlamıştı. Doğu Sierra Nevada’nın dibindeki Santa Marta, 1525 yılında Rodrigo de Bastidas tarafından kurulmuştu, ancak 1562 yılında Papalığın talimatıyla yok edilmiş, 1577’de yeniden inşa edilmişti. Bütün Kolombiya’da İspanyol’ların ilk sürekli yerleşimi 1533 yılında, Cartagena’dadır, kent o tarihte bir miktar basit, saz damlı kulübeden oluşuyordu. (Özgün adı Santa Fe de Bogotá olan kent, 1538’de, o tarihten sonra Nueva Granada’nın <span class="ideitalik">conquistador</span>’u olarak anılacak olan Gonzalo Jiménez de Quesada tarafından kurulmuştu.) Ayaktakımı günleri sayılan o başlangıçtan sonra iki yüz yıl boyunca içerilere nüfuz edilmiş, sömürgeleşme olmuştu, bunun örneğini, Sebastián de Belalcázar vermiştir; bu kişi Nicaragua’dan Peru’ya kadar fetihlerde rol oynadıktan sonra 1536’da And Dağları (deprem) bölgesinde Popayán kentini kurmuş, sonra da denize çıkış yolları aramaya girişmişti. Başlangıçtaki, Macondo’nun kuruluşundan önceye rastlayan kitlesel dolaşımlar ve Jose Arcadio Buendia’nın daha sonra okyanusu arayışı, Kolombiya’nın tarihindeki bu erken döneme rastlar.</p>

  <p class="normal">Karayipli göçmenlerin, rakip İngiliz güçlerinin sürekli saldırılarına da tahammül etmesi gerekiyordu; İngiliz korsanları sık sık gemilerinden ani saldırılarda bulunuyorlardı. Francis Drake, 1586’da Cartagena’ya saldırdı ve kısa bir süre işgal etti, 1596’da da Riohacha’yı bombaladı, yağmaladı ve yerle bir etti, <span class="ideitalik">Yüzyıllık Yalnızlık</span>’ın ikinci bölümü bu olayla başlar. Daha sonra, 1811 yılında, bağımsızlık mücadelesi sırasında Cartagena Kolombiya’nın İspanya ile bağlarını tek taraflı koparan ilk kenti olma ayrıcalığına sahip olacaktı, Santa Marta’da ise yorgun ve umutlarını yitirmiş bir Simón Bolivar 1830’da son nefesini verecekti. İmparatorluk İspanyası’nın silahlarına karşı durduktan yüz yıl sonra Santa Marta ile Aracataca (García Márquez’in doğum yeri) arasındaki sahil bölgesinin büyük kısmı Birleşik Meyve Şirketi’nin 1928’deki acı grevine sahne olacaktı, grevde yüzlerce işçi hükümet birliklerince öldürülmüştü, bu kanlı olay sonradan García Márquez tarafından yeniden biçimlendirilip Macondo romanının gerilimli doruğunda kullanılmıştı.</p>

  <p class="normal">Sömürge döneminde Cartagena, İspanya’ya gönderilecek değerli madenlerin yükleme limanı olarak haksız da olsa büyük bir refah çağı yaşadı. On dokuzuncu yüzyılda tam tersine ekonomik durgunluk yaşayacak, ama tuhaftır ki bu durum onun mimarisinin kurtulmasına yarayacaktı. Göğe yükselen askeri duvarları, gösterişli sömürge binaları ve göz alıcı sıra kemerleriyle eski Cartagena, Latin America’nın on yedinci-on sekizinci yüzyıldan kalan, en muhteşem korunmuş kentlerinden biridir; bu nedenle Gillo Pontecorvo’nun <span class="ideitalik">Burn!</span> (İsyan ya da Kanlı Ada) ve Roland Joffe’nin <span class="ideitalik">The Mission</span> (Görev) gibi tarihi filmlerinin görsel arkaplanını oluşturabilmiştir. Geçmiş ilişkilerin bolluğu ve cömert atmosferi, hiç kuşkusuz García Márquez’in <span class="ideitalik">Kolera Günlerinde Aşk</span> adlı en geleneksel romanının Cartagena’ya çok benzeyen bir sahil kentinde geçmesinin ana nedenleri olmuştur. Ayrıca kentin sömürge geçmişi ve esir ticaretiyle olan ilişkisi burayı, Afro-Hispanik toplum, gelenek ve görenekler ve insanlık dışı ticaret gibi unsurların önemli rol oynadığı <span class="ideitalik">Aşk ve Öbür Cinler</span> adlı kitabı için en doğru seçim kılmıştır.</p>

  <p class="normal">Öbür yandan yirminci yüzyıl, Cartagena’nın yüz mil kadar kuzeydoğusundaki Barranquilla’nın ekonomik gelişimine tanık olacaktı. Bu kasaba, İspanyolca konuşan dünyada özellikle 1940’larda doğan neşeli bir popüler şarkıyla tanınmıştı, koronun akılda kalıcı nakaratı, ‘se va el caimán, se va el caimán/sev a para Barranquilla’ (timsah gidiyor, timsah gidiyor/Barranquilla’ya gidiyor) idi. Denize giren kadınları gözetlemek için kocaman bir timsaha dönüşen adamı anlatan bir halk masalından esinlenmişti bu nakarat.</p>

  <p class="normal">Bogotá’nın <span class="ideitalik">cachaco</span>larının ‘dükkâncıların kenti’ diye aşağıladığı Barranquilla, aslında Magdalena Irmağı’nın ağzındaki stratejik konumuyla, kente sürekli akan yeni insanlarla, denizaşırı ülkelerden gelen fikirlerle liman kentlerinin hareketli kozmopolitliğini yaşar. García Márquez’in 1950’lerin başında bu kentteki çıraklığı sırasında Birinci Dünya Savaşı’ndan kalma Alman pilotlar, Hitler’in Almanyası’ndan kaçan Yahudi mülteciler ve Fransız Güyanası’ndan buraya sığınan mahkûmlar gibi çeşitli insanlarla karşılaşılabiliyordu. Barranquilla mimari açıdan çekici bir görünüme sahip olmasa da girişimci bir kent olacaktı; Kolombiya’nın telefon, elektrik ve radyoyla tanışan ilk kenti de o idi.<sup class="calibre3"><a href="../Text/birsozbuyucusu_split_034.html#footnote-200-11" id="footnote-200-11-backlink">[11]</a></sup> Kolombiya’nın ulusal havayolu Avianca aslında 1916 yılında Alman sermayesiyle Barranquilla’da, SCADTA adıyla kurulmuştu. 1942-1944 arasında orada küçük bir Amerikan deniz üssü bulunuyordu. 1950’lerde ise Barranquilla alışılmadık derecede taze ve hareketli bir edebiyat çevresine sahip olmakla övünüyordu ki bu çevre genç ve gayretli García Márquez’i de bolca besledi. Yazar, <span class="ideitalik">Benim Hüzünlü Orospularım</span> adlı kitabıyla bu kente olan saygısını dokunaklı bir tarzda ifade etmiş oldu; bu roman, kentin adını bir kez olsun vermeden Barranquilla’nın işaretleriyle, caddeleriyle doludur.</p>

  <p class="normal">Barranquilla’nın doğusuna Cíenaga kasabası düşer (anlamı bataklıktır). Bu kasabanın meydanında, 5 Aralık 1928 günü grevci muz işçileri ve aileleri ordu tarafından kıyıma uğramıştır, bu olay <span class="ideitalik">Yüzyıllık Yalnızlık</span>’ın can alıcı sahnesinde canlandırılmıştır. Bugün halk o kurbanları kasabanın otobüs terminalinin yakınındaki devasa bir anıtla anmaktadır: geniş ağızlı bıçağını tutan sağ elini havaya kaldırmış Afro-Kolombiyalı bir tarım işçisini temsil eden on sekiz metre yüksekliğinde siyah metal bir heykelle.</p>

  <p class="normal">Seksen kilometre kadar güneyde Aracataca vardır, yazarın doğduğu ve mistik Macondo’sunun ilk esinlerini edindiği yer. Adını iki yerel sözcükten, <span class="ideitalik">ara</span> (temiz su) ve <span class="ideitalik">cataca</span>’dan (Kızılderili reisi) alan Aracataca, halk arasında sıkça kısaltılarak ‘Cataca’ şeklinde söylenmektedir. 1927 yılında 14 bin olan nüfus üçe katlanmıştır. Çoğunlukla çinko damlı, basit derme çatma evlerin oluşturduğu, yoksul ve tozlu, tipik bir taşra kasabası olan Aracataca’da 1990’lara kadar asfalt yol bile yoktu. Gabo’nun <span class="ideitalik">Salı Siestası</span> adlı öyküsünün sonundaki mezarlığa giden yol hâlâ mevcut. Bugün, kasabanın girişinde bulunan ve yazarın bir portresini taşıyan parlak sarı renkteki bir tabela Aracataca’nın onun doğum yeri olduğunu duyurur. Gabo’nun ilk evinin bulunduğu yerde şimdi, hem yerli hem de yabancı turistleri çeken bir müze bulunuyor.</p>

  <p class="normal">Bir-iki yüz kilometre daha güneyde de çevreden soyutlanmış Sucre vardır, deneyimli gezginler bile zor ulaşırlar oraya. Kasabanın içinden geçen ırmağıyla bu kasaba <span class="ideitalik">Hanım Ana’nın Cenaze Töreni</span>’ndeki önemli öykülerle <span class="ideitalik">Albaya Mektup Yazan Kimse Yok, Kötü Saatte</span> ve <span class="ideitalik">Kırmızı Pazartesi</span> adlı romanlara şekil değiştirerek dekor olmuştur; ayrıca Gabo’nun bu son saydığımız ürkütücü kitabının 1987’de Francesco Rosi tarafından çekilen talihsiz filmi için de kasabaya adamakıllı çeki-düzen verilmiştir.</p>

  <p class="normal">Kolombiya’nın kuzey kıyısında doğuya doğru yürüyüşümüze devam edersek Santa Marta’ya varırız. Bugün, yüksek otellerin göğe yükseldiği şık bir tatil kasabası olan Santa Marta’yı Kolombiyalılar daha çok 1830’da bağımsızlık hareketinin sevilen lideri –yenilgisine boyun eğse de en azından sadık yandaşlarının yalnız bırakmadığı– Simón Bolívar’ın son nefesini verdiği yer olarak bilirler. Tam da buna uygun olarak, <span class="ideitalik">Labirentindeki General</span>’deki teknenin yolculuğunun acıklı sonuna ulaştığı yer burasıdır.</p>

  <p class="normal">Santa Marta’dan doğuya doğru gidilirse Kolombiya’nın üçüncü, kısa dağ silsilesiyle karşılaşılır, Sierra Nevada ile. Göçebe Buendíalar Macondo’yu bulmak üzere bu sarp dağları yürüyerek geçerler; varlıklı bir Bay Daza, kızı Fermina’yı Cartagena’daki hayalperest hayranından uzaklaştırıp uzaktaki, şenlikli, güvenceli Valledupar’a götürmek için aynı yolculuğu aksi yönden katır treniyle yapar. Sahilden doğuya doğru yapılacak 160 kilometrelik bir yolculuk bizi küçük liman kenti Riohacha’ya götürür (nüfusu 95 bin), García Márquez’in eserlerinde sık sık gizemli hatta tekinsiz bir biçimde ortaya çıkan eski, uzak bir sınır kenti. Yoksulluk içinde olsa da sokakları hayat kaynayan bu kentin en büyük önemi, yazarın <span class="ideitalik">İyi Kalpli Eréndira</span>’da yer verdiği sert çöl dünyası La Guajira’ya geçiş yolu oluşturmasıdır.</p>

  <p class="normal">Yakın zamana kadar, Massachusetts büyüklüğündeki bu çorak yarımadadaki büyük çaplı tek verimli faaliyet, denizden tuz çıkarıp işlemekti, ki bugün de hâlâ en temel meşguliyettir. Bölgenin merkezden uzak oluşu yarımadanın yerlileri Wayrúu’ların kültürlerinin ölmemesine yardımcı olmuştur, Guajiro diye bilinen bu yerlilerin sayısı yaklaşık yüz bin kadardır.<sup class="calibre3"><a href="../Text/birsozbuyucusu_split_035.html#footnote-200-12" id="footnote-200-12-backlink">[12]</a></sup> Gerçekten de, La Guajira, Kolombiya’nın fazlasıyla ‘Avrupalılaşmış’ tek kısmıdır, buranın ilk halkları kendi başlarına bir toplum olarak yaşamayı, kendi dillerinde konuşmayı sürdürmüşler, güzeller güzeli, kadife tenli, yuvarlak yüzlü kadınları geleneksel kıyafetlerini giymişlerdir. Çölün kızıl-kahve kumlarının arasında uçuşan, koyu, doygun renkli, cıvıl cıvıl desenli <span class="ideitalik">manta</span>ları, tam anlamıyla göz alıcıdır. Erkeklerse Batılı kılıklar giyerler, Riohacha’da ve Manaure gibi küçük yerleşim yerlerinde halkın çoğu asimile olmuş Guajiro soyundandır.</p>

  <p class="normal">Guajiro’daki vahşi topraklarda yolculuk eden biri, ıssız bir manzarayı yer yer benekleyen küme küme ahşap kulübelerde yaşayan sessiz yerli halkı görür. Bu insanlar hayatlarını birkaç keçi, tuz işletmeleri, el sanatları, turistlere satılan <span class="ideitalik">manta</span>lardan ve sınır bölgesi ekonomisinde alt işçi sınıfına has garip işlerden güçlükle kazanırlar. Aralarında daha varlıklı olanlar çölde bisikletle dolaşırlar. La Guajira’da kullanılan diğer araçlar çoğunlukla nakliye kamyonlarıdır, kaçak mal taşıyanların sayısı da az değildir. Guajiro’larla çok sayıdaki melez Hispanikler arasında ara sıra da görev gereği ya da oraya serüven peşinde gelmiş Avrupalılara rastlanır. Örneğin 1988’de bir çift genç İngiliz petrol mühendisiyle tanıştım, Texaco adına Guajiro sahili açıklarında petrol aramak için sondaj yapma fırsatlarını araştırıyorlardı. 1990’lardan başlamak üzere Amerikan petrol şirketleri ülkeye gelmiş ve Guajira bölgesinde açık maden kuyuları açmışlardır. Burada çok yüksek evsafta, ‘temiz’ kömür vardır. Böylesine büyük hacimli bir girişimin sonucu yerli halkın hayatlarının mahvolması, köylerin tamamının göçe zorlanması, işçi sendikalarındaki sayısız eylemcinin baskı görmesi, katledilmesi oldu.<sup class="calibre3"><a href="../Text/birsozbuyucusu_split_036.html#footnote-200-13" id="footnote-200-13-backlink">[13]</a></sup></p>

  <p class="normal">“İyi Kalpli Eréndira” bu evreni maharetle anlatır: keçileri, kaçakçıları, bisiklete binmiş fotoğrafçıyı, dindar bir Hollandalı göçmeni, Kızılderili köylerini, Guajirolu pek çok yan karakteriyle; örneğin genç Ulises’in bilge ve sivri dilli annesi, Eréndira’nın acımasız büyükannesi tarafından kullanılan, sömürülen meçhul hizmetkârlar ve ulaklar.</p>

  <p class="normal">García Márquez, edebiyata adım attığı ilk günlerden itibaren <span class="ideitalik">costeño</span> köklerinin son derece bilincindeydi, Bogotá tarzı yaşam yerine sık sık onları överdi. And’lı rakiplerine ince ince dokundurarak şöyle düşünürdü yirmi iki yaşındaki gazeteci: “Gemileri olan kentler vardır, olmayan kentler vardır. Bu, kabul edilebilecek tek ayrımdır, tek gerçek ve temel fark.” Onun köşesinin <span class="ideitalik">costeño</span> okurları ne söylenmek istendiğini çok iyi biliyorlardı; genç gazeteci, ‘Antil folklorunun büyük temsilcisi olan o Atlantik sahili’ni savunan daha pek çok yazı yazacaktı. Barranquilla’daki yıllık karnavalı, daha sonra, ‘aklımızın başımızdan gitmesine izin verildiği zaman’ diyerek <span class="ideitalik">Yüzyıllık Yalnızlık</span>’ın onuncu bölümünü doruğa çıkardığı o efsanevi kolektif ayini yüceltirdi. Karayip müziğinin Amerikalı köklerini över, vurmalı çalgı ve akordeon eşliğinde söylenen ve böylece <span class="ideitalik">Yüzyıllık Yalnızlık</span> ile <span class="ideitalik">Kolera Günlerinde Aşk</span>’a bir tür model oluşturan, ya aşk melodilerinden ya da İberya tarzı <span class="ideitalik">romans</span>lardan (hikâyeli baladlar) oluşan <span class="ideitalik">vallenato</span> (Valledupar’da doğdukları için bu adı almışlardı) şarkılarına sık sık dikkat çekerdi. Yirmi yaşındayken yayımlanan ikinci köşeyazısında, o halk akordiyonunu ‘bir proleter çalgısı’ diye övüyor, daha sonra sahil bölgesinin folkloru hakkında yazdığı yazılarda bu komplimanını zaman zaman yineliyordu.</p>

  <p class="normal">Olgun yaştaki García Márquez’in en sevdiği besteciler arasında Macar Bela Bartók olacaktı. Var olduğu iddia edilen benzerlik rastlantı değildi. Halk ezgilerini derlemek ve kaydetmek amacıyla ülkesinin köylerini dolaşan genç Bela Bartók gibi Kolombiyalı genç adam da akademisyen olmayan antropolog rolüne bürünecek, ülkesinin kıyılarında dolaşarak halkın gelenek ve göreneklerini gözlemleyecek, edindiği deneyimlerden önce gazeteciliğinde, daha sonra da sanatında yararlanacaktı. Gazeteciliğinin ilk günlerinde, ‘oradasın’ adlı gezi notlarında, sürekli başvurduğu yöntemlerden biri, sözde bir tren ya da otobüs yolculuğunu anlatması ve kendisiyle aynı araçta bulunan etnik yolcuları betimlemesiydi. Başlardaki yazılarından birinde bir otobüste karşısında oturan, başındaki büyük sarılı-kırmızılı başörtüsü ve iki iri küpesinin hatlarını belirginleştirdiği bir kadını anlatır. Sokaktan, Kolombiya’nın uzun flütü olan gaitaların sesleri gelmektedir. Bir otobüs durağında, geleneksel afrodizyaklarını ve bitkisel ilaçlarını satmak için Santa Maria’dan yola çıkmış Guajiro kızılderilileri katılır onlara…</p>

  <p class="normal">García Márquez’in Karayip kıyılarındaki dünyasının Afrikası, genç yazarın 1950 yılındaki köşe yazılarında sık sık işlediği bir kültürel gerçektir; bu yazılarında San Basilio de Palenque’nin siyah insanlarından söz eder ya da şeker kamışı tarlalarında çalışan siyah işçilerin şarkıları hakkında yorumlarda bulunur. Daha sonraları García Márquez kendi Afrikalı köklerinin farkına tam olarak varacaktı. Yakın zamanda bağımsızlığına kavuşmuş Angola’daki gazetecilik görevi sırasında siyasi makaleler için malzeme toplamaya gittiğinde şunun da farkına vardı: “Ben bir <span class="ideitalik">mestizo</span>’yum (melez)… Angola’da, geleneksel sanat tarzlarının birçoğunda, bütün Karayip’te rastladıklarımıza çok benzeyen estetik işaretler olduğunu anladım. Çünkü ben Karayipliyim. Bu gerçeği kabul etmem kendi içime bakmamı ve bir <span class="ideitalik">mestizo</span> olduğumu fark etmemi sağladı, aynı zamanda ülkelerimizin tarihsel koşullarını daha net bir şekilde görmeye başlamama yaradı.”<sup class="calibre3"><a href="../Text/birsozbuyucusu_split_037.html#footnote-200-14" id="footnote-200-14-backlink">[14]</a></sup></p>

  <p class="normal">Bunu keşfetmesinden çok önce, acemi muhabir García Márquez, Kolombiya’nın sahil kesimindeki efsanelerden ve ritüellerden epeyce yararlandı. O günden bu yana birer küçük klasik haline gelen makalelerinin bazılarında, insanların pirinç mahsulünün kalitesi için dua ettikleri ve Kutsal Cuma’yı ağırbaşlılıkla değil, herkesin ortasında midelerini tıka basa doldurarak kutladıkları La Sierpe’deki Afrika atmosferini yarattı. García Márquez, La Marquesita ‘Küçük Markiz’ adlı ünlü bir İspanyol kadından da söz eder, bu kadın dış görünüşünü ve nerede oturduğunu bilirse ölmekte olan bir adamı diriltebilirmiş. ‘Yeşil Anne’ diye birinin inanılmayacak masalı da var, iki yüz yıl yaşamış ve öyle çok sığırı varmış ki önünden geçmeleri dokuz gün sürermiş; toprağında define gömülüymüş, köylülerden biri bu defineyi aramaya gittiğinde çevresini tuhaf hayvanlar alırmış, ‘kuş kafalı, kanatlı, dört ayaklı hayvanlar, madeni, bol tüylü çulluklar’. Kıyı kesimindeki başka efsanelerde beyaz bir timsahtan söz edilir, suyun üstünde yürüyen bir aileden, Jesusito’dan, yani körleri, sakatları iyileştirebilen, vahşi hayvanları kovabilen siyah bir adamın heykelinden, ya da 185 yaşında bir iblis tarafından yılana dönüştürülen ünlü bir profesyonel ağıtçı olan Pacha Pérez’den.</p>

  <p class="normal">Burada, García Márquez’in en iyi kurmacalarındaki pek çok olayın ve karakterin halktan kaynaklandığı hemen sezilir; ‘İri Kanatlı İhtiyar Adam’ adlı öyküsündeki, mucizeleri yüzüne gözüne bulaştıran, güçten düşmüş melek; ya da zalim Başkan Baba’nın doğrulanmış olmasa da ünlü tedavi gücü; ya da annesiyle babasına karşı geldiği için akrebe (ya da örümceğe) dönüştürülen genç kızın durmadan anlatılan hikâyeciği. <span class="ideitalik">Yüzyıllık Yalnızlık</span>’taki Francisco el Hombre de var, yazarın gerçekten kıyı kesimindeki folklordan bulup çıkardığı, Ortaçağ’daki <span class="ideitalik">jongleur</span>’lere (saz şairi) benzeyen, Macondo’da ve yakınındaki kasabalarda dolaşırken haberler ve kişisel mesajlar taşıyan şarkılar besteleyip söyleyen iki yüz yaşındaki bir serseri.</p>

  <p class="normal">García Márquez’in yarattığı siyah karakterler tipik olarak yerel farklılıkları, değişkenliği ve tarzları yansıtırlar; Montiel’li bencil, çocuksu bir dulun sadık hizmetkârı ve kâhyası Bay Carmichael gibi; hiç kimsenin mektup yazmadığı kimsesiz albayın avukatı dişlek ‘devasa Zenci’ gibi; Aureliano Babilonia’ya cinsellikte yol gösteren ve ücret karşılığında onun Amaranta Úrsula hakkındaki karşılıksız sızlanmalarına kulak veren fahişe Nigromanta gibi; ve <span class="ideitalik">Kırmızı Pazartesi</span>’deki bütün o melez figüranlar ve nüfuz sahibi kadınlar ile özellikle <span class="ideitalik">Kolera Günlerinde Aşk’</span>taki şehvetli ama becerikli yönetici Leona Cassiani gibi. García Márquez’in Afrikalı karakterlerden oluşan kadrosu ve onların tarzlarının çağrışımı, <span class="ideitalik">Aşk ve Öteki Cinler</span>’de adamakıllı büyük boyutlara ulaşır, kölelerin oturduğu mahalleler, beyazların çok daha sert sömürgeci dünyasının karşısında bir tür insani alternatif görevi görür; Afrika’nın dinsel inançlarına ve tanrıların adlarına kurguda büyük önem verilir. Herhangi bir karakterin mevcudiyetinden çok daha önemli olan, García Márquez’in sevgiyle, ustalıkla koskocaman bir sözlü destan ve gelenekler dünyası yaratmasıdır –Cervantes’ten günümüze kadar, bütün kurmaca metinlerin belki de en az araştırılmış ya da anlaşılmış yanı bu sözlü aktarımlarıdır.</p>

  <p class="normal">García Márquez’in Kolombiya’nın Atlantik kıyılarının folklorunu ve halkını gayriresmi bir biçimde araştırması, günümüze kadar hâlâ –birden çok nedenle– görece bilinmeden kalmış bir dünyayı anlama yönünde öncül bir çaba oluşturur. Bu nedenlerin arasında beyazların şovenizminin ve Bogotá’lıların kibrinin kalıntıları da sayılabilir, bu iki öğe özellikle Afrikalı niteliği dolayısıyla bir bölgeyi hiçe sayar. Ayrıca, karma bir kültürün ortaya koyduğu metodolojik problem de vardır: Afrika’nın geleneklerini ve adetlerini gözlemlemek, Hispanik, Kızılderili ve siyahların çoktan iç içe geçtiği denizaşırı bir ülkeden çok asıl Afrika’da daha az sorun çıkarır. Çeşitli fiziksel tehlikeler de vardır –sosyopolitik şiddet ve daha yakın zamanda da işsizlik ve uyuşturucu ticaretinin yol açtığı suç ve haydutluk. Ama kıyı kültürü içinde ayrıcalıklı bir kişi olarak García Márquez, kendi sözcükleriyle, ‘insanların bilinçlerinin içinde yaşamakta olan zengin dokulu gerçeği’ bizzat tatmış ve sonra sanatkârane bir biçimde anlatabilmiştir.<sup class="calibre3"><a href="../Text/birsozbuyucusu_split_038.html#footnote-200-15" id="footnote-200-15-backlink">[15]</a></sup></p>

  <p class="normal">Pek az yabancı Kolombiya’nın içindeki kültürel ayrımların farkında olsa da siyasi şiddetin döngüsel olarak tekrar tekrar ortaya çıkmasına dünya basını tarafından yeterince sık değinilir, hatta <span class="ideitalik">Romancing the Stone</span> (Amazon’da Fırtına) gibi<br class="chapter"/>
  Hollywood eğlenceliklerinde saçma sayılacak bir biçimde betimlenir. García Márquez’in kendisi Kolombiya’daki <span class="ideitalik">la Violencia</span> döneminde, 1946’dan 1964’e kadar süren, yüzey bağlamında ülkenin yarısını etkileyen, çoğu kırlık bölgelerde iki yüz bin kişinin canına mal olan kanlı ve gayrıresmi iç savaş sırasında bir yazar olarak rüştünü ispat etmiştir. Bu savaş, insanlık tarihinin en karışık anlaşmazlıklarından biridir, 1970’lerde Lübnan’ın, 1990’larda Yugoslavya’nın ve 2000’lerde Irak’ın olduğu gibi ve Hobbes’ın ‘Herkesin herkese karşı savaşı’ dediği korkunç olaylarla yarış edecek kadar.</p>

  <p class="normal"><span class="ideitalik">La Violencia</span>’nın kökeni on dokuzuncu yüzyıla kadar gider, üç kere adı değişen, Venezuela ve Ekvador’daki topraklarını yitiren genç bir ulus-devletin ayrıca yetmiş tane yerel isyan ve sekiz iç çatışma geçirdiği, bunların 1899-1902 arasında yaşanan, en azından yüz bin kişinin hayatını kaybettiği, García Márquez’in büyükbabasının da albay olarak Liberallerin safında yer aldığı ‘Bin Gün Savaşı’nda doruğa çıktığı yıllara. Gerçekten, 1820’lerde, İspanya’dan bağımsızlık kazanılmasını izleyen onyıllarda, Latin Amerika’daki yeni cumhuriyetlerin çoğu, feodal zihniyetli Hispanofil Muhafazakârlar ile Anglo-Fransız ilkelerle biçimlenmiş Liberaller arasında zaman zaman patlayan savaşlarda yara alacaklardı. Nueva Granada’da ve sonunda Kolombiya adı verilen yerde, taraflar arasındaki çatışmalar özellikle sertti, ölenlerin sayısı genellikle beş-altı haneli rakamlara ulaşıyordu.</p>

  <p class="normal">İlk başta kesin ideolojik ayrımlar vardı: Kolombiyalı Muhafazakârlar merkezi hükümeti, güçlü bir kiliseyi ve sınırlı oy hakkını yeğliyorlardı, oysa karşılarındaki Liberal rakipleri daha fazla federalizm, daha geniş bir hoşgörü ve laiklikten, bireysel hakların artırılmasından yanaydılar. Zamanla Muhafazakârlar, Liberallerin hitabet sanatını benimseyecekler, Liberaller ise şu ya da bu noktada onlarla uzlaşacaklardı, uzun vadede iki lider partinin fikirlerinin, demografik temellerinin ve uygulamadaki hedeflerinin birbirinden pek farkı kalmayacaktı. Yirminci yüzyılda bunlar, hem militan hem ılımlı kanatları olan çok sınıflı örgütlenmeler olarak gelişecekler, aralarındaki bağlantı ideolojiden çok aile sadakatine dayanacaktı.<sup class="calibre3"><a href="../Text/birsozbuyucusu_split_039.html#footnote-200-16" id="footnote-200-16-backlink">[16]</a></sup> Liberaller, Muhafazakâr birliklere karşı silahlı korunma ihtiyacında olan toprak sahipleri ve papazlardan nefret eden laik zihniyetli sanayicilerden, Jorge Eliecer Gaitán gibi hevesli devrimcilere ve her cinsten inançlı <span class="ideitalik">guerrilleros</span>’a kadar herkesi içlerine almışlardı.<sup class="calibre3"><a href="../Text/birsozbuyucusu_split_040.html#footnote-200-17" id="footnote-200-17-backlink">[17]</a></sup> Muhafazakârlar arasında faşist denebilecek kişiler vardı, ama sivil topluma dair kavramları herhangi bir New England merkeziyetçisinden neredeyse farklı olmayan seçkin politikacılar da bulunuyordu.</p>

  <p class="normal">Bu bağlamda Kolombiya, Latin Amerika’da anormal sayılır. Kıtanın önde gelen uluslarında, kitleye dayanan büyük halkçı partiler vardır: Peru’da APRA, Arjantin’de Peroncular, Meksika’daki PRI’nin belli kesimleri, ve 1970-73 arası Şili’de seçim gücünü elinde bulunduran solcu koalisyon. Öte yandan Kolombiya’daki iki egemen parti zıtlıktan çok ideolojik devamlılık gösterirler, ikili koalisyonları Amerika Birleşik Devletleri’ndeki siyasi seçeneklere yakın bir yelpazededir. Bu durum kaçınılmaz olarak şakalara yol açar: örneğin Kolombiya’da ‘Liberaller halkın içinde içki içer, yalnızken dua ederler, Muhafazakârlar ise halkın arasında dua eder ve yalnızken içerler’<sup class="calibre3"><a href="../Text/birsozbuyucusu_split_041.html#footnote-200-18" id="footnote-200-18-backlink">[18]</a></sup> ya da <span class="ideitalik">Yüzyıllık Yalnızlık</span>’ta birinin dediği gibi, Muhafazakârlar kiliseye saat on birde, Liberaller beşte giderler.</p>

  <p class="normal"><span class="ideitalik">La Violencia</span>’nın tarihi zorludur; size mümkün olan en kısa şekilde özetleyeceğim. 1946 seçimlerinde Liberaller Gabriel Turbay’ın ılımlıları ile Gaitán’ın muhalif solcuları arasında bölünmüşlerdi. Bu yüzden başkanlığa Muhafazakâr Mariano Ospina Pérez geldi. 1946’dan 1948’e kadar dokuz eyalette iki partinin taraftarları arasında silahlı çatışmalar oldu. Çoğu kez Liberal ordu ve güvenlik operasyonlarını sabote eden polisler de bu çatışmalara yardım ve yataklık etti.</p>

  <p class="normal">9 Nisan 1948 günü yaşanan korkunç olaylar olmasaydı bu çatışmalar az sayıda ya da siyasi denetim altında kalabilirdi. Öğlen saat 1.05’te, Bogotá’nın merkezindeki kalabalık bir caddede Liberallerin ateşli, insancıl, ilim irfan sahibi lideri Gaitán, silahlı bir kişinin yakın mesafeden açtığı ateşle öldürüldü, adam, ‘büyük güçler’ tarafından yönetildiğini iddia eden bir Muhafazakâr fanatikti. Öç almak isteyen kalabalık çok geçmeden katili linç etti, cesedini sokaklarda sürükledi. Hatta günün geri kalan kısmında Bogotá’nın merkezi, Liberal isyancıların doğaçlama giriştikleri şiddet cümbüşüne sahne oldu, bunlar hükümet binalarının pek çoğunu (Capitol dahil olmak üzere) yağmaladılar, kiliseleri tahrip ettiler, Muhafazakârların günlük gazetesi <span class="ideitalik">El Siglo</span>’yu ateşe verdiler, arabaları ve kamyonları devirdiler, içki dükkânlarındaki içkileri sevinçle talan edip paylaştılar. Ordu saatlerce donup kaldı; Liberal <span class="ideitalik">pueblo</span> (halk) sokaklara sahip olmuştu, hatta Liberal polis bile onlara katılıyordu. Gece geç saatlerde Bogotá’nın merkezi, bombardıman geçirmiş Londra’yı andırıyordu. Yirmi beş bine yakın ölü vardı. Hem Muhafazakâr hükümet hem de Amerikan Büyükelçisi Komünistleri suçladılar.<sup class="calibre3"><a href="../Text/birsozbuyucusu_split_042.html#footnote-200-19" id="footnote-200-19-backlink">[19]</a></sup></p>

  <p class="normal">Bu yangın ve tahrip karnavalı yurt dışında <span class="ideitalik">El Bogotázo</span> (Bogotá isyanı) deyimiyle tanınacaktı. Kolombiyalılar ise <span class="ideitalik">el nueve de abril</span> (dokuz Nisan) derler ona, 22 Haziran 1941 Ruslar için ya da 7 Aralık Kuzey Amerikalılar için neyse bu tarih de Kolombiyalılar için odur. Kolombiya’da sürüp giden çatışmalarda önemli bir değişiklik olacağı anlaşılmıştı, hatta merkezden uzaktaki birkaç kentte <span class="ideitalik">Bogotázo</span>cular ‘devrim cuntacılarını’ teşvik edip yönetime kısa süreli el koydurmuşlardı.<sup class="calibre3"><a href="../Text/birsozbuyucusu_split_043.html#footnote-200-20" id="footnote-200-20-backlink">[20]</a></sup> Ancak ne acı ki, siyasi duygular olabilecek en çirkin şekle büründü. Şiddetli nefret, kısa sürede taşrada partiler arası mücadelenin sıradan bir öğesi oldu. Çok geçmeden cinayetler ve silahlı çatışmalar doruğa ulaştı, kafalar kesildi, insanlar hadım edildi, sorguya çekilip parçalandılar, gebe kadınlar ve aileler doğrandı. <span class="ideitalik">Pájaros</span> (kuşlar) denilen bazı gerici haydutların –aşırı, patolojik vakalardı– kötü şöhreti aldı yürüdü; örneğin Teófilo Rojas ‘Chispas’ (Kıvılcımlar), günde ortalama iki kişiyi öldürmesiyle ünlenmişti. <sup class="calibre3"><a href="../Text/birsozbuyucusu_split_044.html#footnote-200-21" id="footnote-200-21-backlink">[21]</a></sup></p>

  <p class="normal">On yıla yakın, hükümet kurumları gaddarlık ve iktidarsızlığın şaşırtıcı bir karışımını sergileyecekti. 1949 kritik bir yıldı; Başkan Ospina, Liberal bölüm yöneticilerini kovmuştu; kongrede, Muhafazakârlar karşı partinin konuşmacılarının seslerini bastırmak için ıslık çalıyorlardı; Eylül’de, meclisteki Muhafazakâr üyeler silahlarını çekip Liberallere ateş ettiler, kürsüdeki konuşmacıyı öldürdüler. Liberaller Başkan Ospina’ya dava açmaktan söz ediyorlardı; başkanın yanıtı kongreyi ve diğer yerel örgütleri feshetmek ve sıkıyönetim ilan etmek oldu. (Otuz yıl boyunca da kaldırılmadı.) O yılın Kasım ayında yapılan başkanlık seçiminde Muhafazakâr aday Laureno Gómez 14’e karşı 1.140.620 oyla seçildi (Liberallerin adayı yoktu)<span class="idebold">.<sup class="calibre3"><a href="../Text/birsozbuyucusu_split_045.html#footnote-200-22" id="footnote-200-22-backlink">[22]</a></sup></span></p>

  <p class="normal">Gómez, Muhafazakârların aşırı sağ kanadının benimsenmiş lideriydi, General Franco’nun İspanyasını kendilerine örnek almışlardı, gerici, nostaljik <span class="ideitalik">Hispanidad</span> da ideolojileriydi. Dolayısıyla, Gómez 1950’de iktidara gelince Liberallere karşı askeri diktatörlüklerle kıyaslanabilecek bir sindirme savaşı başlattı. (Aynı zamanda yabancı petrol şirketlerine bol keseden imtiyazlar dağıttı, Kore savaşına binlerce birlik gönderdi –böyle davranan tek Latin Amerikalı devlet başkanıydı.)<sup class="calibre3"><a href="../Text/birsozbuyucusu_split_046.html#footnote-200-23" id="footnote-200-23-backlink">[23]</a></sup> Başkaldıranlara haydut muamelesi yapıldı, bu politika nefreti daha da körükledi. Muhalefet de <span class="idebold">–</span>çoğunlukla Liberaller, ancak birkaç tane dağınık komünist odak noktası da vardı– aynı acımasızlıkla karşı koydu, Muhafazakârları öldürdüler<span class="ideitalik">,</span> onların köylerini aynı şiddetle yakıp yıktılar. Merkezi hükümeti devirecek güçleri olmamasına rağmen kendi başlarına bir karşı güç oluşturup saldıracak kadar geniş bir tabana yayılmışlardı. Örneğin doğudaki düzlüklerin yüzde 90’ından fazlası asilerin elindeydi, başka bölgelerde de polis ancak gelip geçici güç gösterileri yapabiliyordu. ‘Kamu yönetiminin bütün tezahürlerinin yok olduğu’ bölgeler vardı, diye kaydetmiştir, <span class="ideitalik">la Violencia</span>’yı isabetli bir şekilde Kolombiya’da ‘devletin kısmi çöküşü’ olarak tanımlayan araştırmacı Paul Oquist.<sup class="calibre3"><a href="../Text/birsozbuyucusu_split_047.html#footnote-200-24" id="footnote-200-24-backlink">[24]</a></sup></p>

  <p class="normal">Sönen hayatların ve kaybedilen sevilenlerin korkunç sayısı dışında Kolombiya kırsalındaki en yürek parçalayıcı trajedi, büyük boyuttaki sosyo-ekonomik yer değiştirmeydi. Basitçe söylersek, ideolojik olmayan türde bir ‘toprağa el koyma’ <span class="ideitalik">la Violencia</span> sırasında sık başvurulan bir uygulama oldu. Silahı ve gücü olan herkes başkalarının malını çalabiliyor, çalıyordu. Büyük toprak sahiplerinin silahlı çeteleri, onların topraklarını daha da büyütmelerine yardımcı oldular, devletin sözünün hâlâ geçtiği yerlerde polis ve asker sık sık yönetimin ele geçirilmesinde işbirliği yaptılar. Bu şekilde ele geçirilen çiftliklerin sayısını Paul Oquist 393.648 olarak verir.<sup class="calibre3"><a href="../Text/birsozbuyucusu_split_048.html#footnote-200-25" id="footnote-200-25-backlink">[25]</a></sup> Bu işlem sırasında iki milyon köylü topraklarını ve çeşitli tehlikelerle dolu kırsalı terk etmeye zorlanmış, büyük kentlerin görece huzurlu ama köksüz yoksulluğuna kaçmıştır.<sup class="calibre3"><a href="../Text/birsozbuyucusu_split_049.html#footnote-200-26" id="footnote-200-26-backlink">[26]</a></sup></p>

  <p class="normal">Silahlı çatışmanın yapısı neredeyse bütünüyle halk tabakasına dayanıyordu, kendiliğinden savaşçı ya da lider olan köylülere ya da alt orta sınıfa. İki partinin elitleri, tam tersine, çoğunlukla savaş alanından uzak duruyorlardı. Ama zamanla hem yönetimde olanlar hem de daha geniş çerçevede <span class="ideitalik">pueblo</span>, dökülen kanı fazla buldular, General Gustavo Rojas’ın 13 Haziran 1953’teki askeri darbesi Komünistler ve Muhafazakârların Gómez hizibi dışında bütün politik kesimler tarafından coşkuyla karşılandı.<sup class="calibre3"><a href="../Text/birsozbuyucusu_split_050.html#footnote-200-27" id="footnote-200-27-backlink">[27]</a></sup></p>

  <p class="normal">General’in dört yıl süren yönetimi aynı şekilde zıt bir tablo sunar. Onun yönetiminde, iki taraf da kaybettiğini hissetmesin diye, her iki partiden pek çok ileri gelen sivile yer vermiştir. General gerilla gruplarıyla görüşmüş, silahını bırakan herkese ateşkes önerisinde bulunmuştur. Hatta zenginlere daha yüksek vergiler koyarak halkın güvenini de aramış, işçiler için toplumsal projeler başlatmış, Peronist bağlantıları olan yeni bir işçi örgütü kurdurmuş, General Perón’unkini örnek alan bir halk-ordu koalisyonu olan ‘Üçüncü Kuvvet’ için kampanya yürütmüştür. Aynı zamanda, Rojas’ın başkanlığının ilk zamanlarında, ekonomideki ve kan davasındaki terör yeniden alevlendiğinde çatışmalara dramatik bir ara verilmiş olsa da, Liberal gerillara karşı bir kez daha savaş çağrısı yapacak, protestocu öğrencileri kıyıma uğratacak, yerel haberleri sansürleyecek ve en önemli Liberal gazeteleri kapattıracaktı. <sup class="calibre3"><a href="../Text/birsozbuyucusu_split_051.html#footnote-200-28" id="footnote-200-28-backlink">[28]</a></sup></p>

  <p class="normal">General Rojas’ın 10 Mayıs 1957’de görece kansız bir şekilde devrilmesiyle, sözde Ulusal Cephe’nin dönemi başladı (1958-74), ki bu dönemde iki ana partinin elitleri farklılıklarını bir yana bırakmaya ve Kolombiya’nın birliğini desteklemeye karar verdiler. Pratikte bu bir politik konsorsiyum anlamına geliyordu ki, her dört yılda bir, bir Liberal ve bir Muhafazakâr dönüşümlü olarak başkanlık edecek ve kabinede güç eşit şekilde paylaşılacak, başkanlık koltuğunda hangi partinin temsilcisinin oturduğuna bakılmaksızın bakanlıkların yarısı Liberallerin, yarısı da Muhafazakârların olacaktı. Geriye kalan gruplar <span class="ideitalik">Frente</span>’nin dışında bırakılmıştı. O arada, 1960’ların başında çatışmalar –büyük kısmı, aileleri savaşta öldürülmüş gençler tarafından– psikopatik eşkıyalık şeklinde sürecek olsa da, <span class="ideitalik">La Violencia</span>’nın partiler arası yanı tavsayacaktı.<sup class="calibre3"><a href="../Text/birsozbuyucusu_split_052.html#footnote-200-29" id="footnote-200-29-backlink">[29]</a></sup></p>

  <p class="normal">Şimdi durup geriye bakıldığında, <span class="ideitalik">la Violencia</span> amacına ulaşamamış bir sosyal devrim, yavaş yavaş büyüyen çarpıtılmış bir ayaklanma, karizmatik lideri Gaitán’ı yitirmesiyle birlikte yönsüz kalan ve aynı zamanda geleneksel Liberal Parti çerçevesi dışında ideolojik bir mekân saptayamayan bir hareketin tabanı olarak görülebilir.<sup class="calibre3"><a href="../Text/birsozbuyucusu_split_053.html#footnote-200-30" id="footnote-200-30-backlink">[30]</a></sup> Sonuçta enerjisi ve bakışı yozlaştı, önce yerel güce sarılma yönündeki acil kaygılara dönüştü, sonra Muhafazakâr komşulardan intikam almaya, sonunda da apolitik haydutluğa. <span class="ideitalik">La Violencia</span><span class="idebold">’</span>nın doğmasına neden olan temel koşulların pek çoğu –yoksulluk, işsizlik, mevcut durumdan duyulan hoşnutsuzluk gibi– bu gün de geçerlidir. 1980’lerle birlikte şiddet yeni bir evreye girdi, yarım düzine gerilla grubunu (hem ulusalcı hem de Marksistler), sağ kanattaki paramiliter ekipleri, olağanüstü zengin <span class="ideitalik">narcotraficantes</span> ile özel ekiplerini, düzenli olarak varlığını hissettiren, sokaklarda ve kent dışındaki otoyollarda otomatik silahlarını gösteren ulusal orduyu ve polisi içeren karmaşık bir mücadeleye dönüştü. Resmi açıdan liberal bir demokrasi sayılsa da hükümetin baskısı hızlı ve şiddetli olabilmektedir, 1979’da çoğu sanatçı ve entelektüel olan bin kişiyi tutuklama emri vermesi gibi.</p>

  <p class="normal">García Márquez’in en önemli romanındaki savaş bölümleri apaçık şekilde on dokuzuncu yüzyılda yer alsa da anlatılan olayları kaçınılmaz olarak daha yakın tarihteki <span class="ideitalik">la Violencia</span> renklendirmektedir. Muhafazakârların keyfi hareketleri, Liberaller arasındaki zıt gruplara bölünme, parti ilkelerinin sonunda sulandırılması, kafa karışıklığıyla yürütülen, neticesiz bir mücadele görülür. Bu tür olaylar, hayali olarak yeniden yaratılan bugünün gözünden bakarak tarihin edebiyata dökülmesinin klasik bir örneğini oluşturur. García Márquez’in daha kısa yapıtlarının bazılarında <span class="ideitalik">la Violencia</span>’nın ve Gómez ile Rojas Pinilla’nın diktatörlüklerinin dönemi, aksiyonun kaynağı ve temelidir: örneğin, ‘Bu Günlerin Birinde’de asi dişçi ile askeri valinin karşılaşmaları; meçhul ve unutulmuş albayın tek oğlunu öldüren güvenlik güçleri; doktorunun okuduğu ve yorumladığı sansürlenmeyen yabancı haberler; hükümetin yardımıyla başkalarının topraklarına zorla el koyarak varsıllaşan haydut José Montiel; <span class="ideitalik">Kötü Saatte</span>’de tırmanan karmaşa; <span class="ideitalik">Hanım Ana’nın Cenaze Töreni</span>’nde muhteşem bir biçimde taklidi yapılan Ulusal Cephe’nin, hezayen içindeymişçesine tumturaklı konuşmalar<span class="idebold">ı.</span> García Márquez’in en hırslı uzun romanlarının ikisinin de Latin Amerika’nın ‘model oluşturan’ kolektif deneyimleri, politik şiddet (<span class="ideitalik">Yüzyıllık Yalnızlık</span>) ve askeri diktatörlük (<span class="ideitalik">Başkan Babamızın Sonbaharı</span>) çevresinde kurulmuş olması rastlantı değildir.</p>

  <p class="normal">Katolik Kilisesi’nin de Kolombiya’nın tarihinde özel bir yeri vardır. Daha sonra İspanyol İmparatorluğu’na dönüşecek bölgelerin geri kalanında olduğu gibi, yeni toprakların fethedilmesinde, yeni toplumun oluşturulmasında, Kızılderililerin ikna edilip din değiştirmesinde ve –din, vatandaşlık ve ‘siyasi’ girişimlerin olduğu yerlerde– kiliselerin kurulmasında önemli rolü vardı. İmparatorluğun belirlediği sulh hâkimlerine rahipler eşlik ediyordu: Santa Fe de Bogotá’ya ilk İspanyol yargıçlarla birlikte Fransisken keşişler de gelmişti. Eğitimde başı çektiler: 1563’te Nueva Granada’da ilk dil kürsüsü Dominiken rahipleri tarafından kuruldu, kısa bir süre sonra bir de felsefe kürsüsü kurdular.<sup class="calibre3"><a href="../Text/birsozbuyucusu_split_054.html#footnote-200-31" id="footnote-200-31-backlink">[31]</a></sup></p>

  <p class="normal">Tarihsel açıdan, İbero-Amerikan ölçütlerine göre bile Kolombiya’daki kilise alışılmadık derecede geri ve bilgisizlik taraftarı kalmıştır. 1762’de Colegio del Rosario’da José<br class="chapter"/>
  Celestino Mutis adında bir bilim adamı dünyanın güneşin çevresinde döndüğünü açıklayan devrim niteliğindeki varsayımı ortaya attığında ateşli bir tartışma çıkmıştı.<sup class="calibre3"><a href="../Text/birsozbuyucusu_split_055.html#footnote-200-32" id="footnote-200-32-backlink">[32]</a></sup> Bağımsızlıktan beri Kilise, Muhafazakâr müttefikleriyle birlikte ağırlığını korumaya devam etmiştir. 1886 tarihli Kolombiya anayasası şu sözle başlar: ‘Bütün gücün ulu kaynağı olan Tanrı adıyla.’ Daha yakın bir tarihte, <span class="ideitalik">la Violencia</span> doruktayken, rahipler Liberallere dini tören yapılmasını reddettiler; Liberallere oy vermeye cesaret edenleri aforoz etmekle tehdit eden bir rahip vardı; 1949 yılında Ulusal Piskoposlar Kongresi, ‘resmi nikâh, boşanma ve karma eğitim telkin etmeyi isteyebilecek’ Liberal adaylara oy verilmesini yasakladı.<sup class="calibre3"><a href="../Text/birsozbuyucusu_split_056.html#footnote-200-33" id="footnote-200-33-backlink">[33]</a></sup></p>

  <p class="normal">Liberal aile bağları ve sol düşünceye yatkınlığı dikkate alınırsa, García Márquez’in <span class="ideitalik">Başkan Babamızın Sonbaharı</span>’ndan önce yazdıklarında papazları sempatik gösteren karakter çizimleri olmaması şaşırtıcı değildir, tek istisna ilk romanlarından <span class="ideitalik">Yaprak Fırtınası</span>’ndaki yeni gelen, ‘Pup’ diye tanınan cesur din adamıdır. Bunun dışında onun kurmacalarındaki din adamları ya sevimli yaşlı budalalar (<span class="idebold">‘</span>Cumartesi’den Sonra Bir Gün<span class="idebold">’</span>) ya da zayıf, ikiyüzlü ahlakçılardır (<span class="idebold">‘</span>Salı Siestası<span class="idebold">’</span>); ya da çekingen, alttan alan ve hükümet terörü karşısında elinden bir şey gelmeyen, bölgelerindeki siyasi kan davalarında dökülen kan yerine kilise cemaatinin izlediği filmlerin ahlaki niteliğiyle uğraşan tiplerdir (<span class="ideitalik">Kötü Saatte</span>). Bazen de örümcek kafalı, tahripkâr, aşırı despotlardır, Piskopos Toribio ve Başrahibe Josefa’nın olduğu gibi (<span class="ideitalik">Aşk ve Öbür Cinler</span>). García Márquez’in din adamları arasında en kötüleri, düşman ajanlarıdır, <span class="ideitalik">Yüzyıllık Yalnızlık</span>’taki Peder Nacanor Reyna gibi; Peder, saldıran Muhafazakârlara manevi açıdan göğsünü siper etmektedir, havada asılı tutma mucizelerini bir kilise binasına para toplamak amacıyla gerçekleştirmektedir (Macondoluların o güne kadar gerekli görmedikleri bir binadır bu).</p>

  <p class="normal">1960’ların Kolombiya’sında, kiliseyle ilgili bazı değişiklikler García Márquez’in dindarlığı işleyişini de etkiledi. Efsanevi ‘gerilla rahip’ Camilo Torres (geleceğin yazarının sınıf arkadaşıydı) gerçek bir Hıristiyanın militan bir devrimci olduğu görüşünü benimseyince ilkesi doğrultusunda davranarak asilerin örgütlerinden birine katılmış, ama çok geçmeden 1966 yılında Kolombiya ordusuyla girişilen bir savaşta hayatını kaybetmiştir. 1968’de, Kolombiya’nın Medellín kentinde, 2. Latin Amerikan Piskoposlar Kongresi’nde üst düzeydeki kilise yetkilileri epeyce propagandası yapılan ‘yoksullar için öncelikli seçenek’ adlı bildirilerini açıklamışlardır. Bu çok önemli bildiri, geriye bakıldığında, daha sonra ‘Kurtuluş Teolojisi’ diye adlandırılacak kavramın doğuşu olarak değerlendirilir; Katolik Kilisesi’nin bazı kısımları içindeki bu hareketin taraftarları, kendisini yoksulların haklı mücadelesine adayan ve değişik ölçülerde, Marx’ın toplumsal çözümlemelerini benimseyen din adamları istiyorlardı.</p>

  <p class="normal">Yeni ortaya çıkan bu akımların peşinden García Márquez’in de kilisenin daha da karmaşık bir resmini çizmesi rastlantı değildir. ‘Kocaman Kanatları Olan Çok Yaşlı Bir Adam’da hâlâ rahiplerin dar kafalılığı ve Vatikan’ın kılı kırk yarmasıyla dalga geçse de ‘İyi Kalpli Eréndira’nın mazlum kahramanı bir manastırda kısa süren bir teselli ve sığınak bulur, orada şu dokunaklı, acı sözü söyler: ‘Mutluyum.’ (Aslında ilk kez böyle bir duygusunu açıklar.) Aynı şekilde, <span class="ideitalik">Başkan Babamızın Sonbaharı</span>’nın dördüncü bölümünde Etyopyalı Monsenyör Aldous var, ‘tam bir aygır rahip’, halktan biri gibi konuşur, sahilde top oynar, yerel müzikten hoşlanır, <span class="ideitalik">vallenato</span> şarkıcılarıyla birlikte sarhoş olur, içlerinden ukala biri Tanrı’ya hakaret etmeye kalkışırsa onunla yumruklaşacak kadar da yüreklidir. Ayrıca, –García Márquez’in Karayip<span class="idebold">’</span>teki alçakça entrikayı anlattığı panoramik romanının belki de tek olumlu karakteri olan– yürekli ve ahlaklı Monsenyör Aldous, diktatörün, annesi Bendición Alvarado’nun azizelik mertebesine yükseltilmesine ilişkin manyakça çabası karşısında başarıyla direniyor. Erken dönem romanlarının tersine García Márquez bu yapıtlarında Katolik Kilisesi’nin Amerika’nın İspanyolca konuşan ülkelerinde oynadığı daha olumlu rolden söz edebiliyor; haksızlığa uğrayanlara zaman zaman sığınak ve barınak sağladığını ya da ne zaman kolay hedeflere karşı kitlesel desteğe ihtiyaç duysalar din adamlarına yönelik linç kampanyası başlatan pek çok kurnaz demagoga karşı direnişin merkezi olduğunu yazabiliyor.</p>

  <p class="normal">García Márquez’in yapıtlarında ABD’nin gücüyle ve emperyalizmle ilgili çeşitli önemli olaylar yer alır: <span class="ideitalik">Yüzyıllık Yalnızlık</span>’taki komik ve ürpertici muz şirketi olayları, ‘Kayıp Zaman Denizi’ndeki çıkarcı, saf idealist Bay Herbert, ‘İyi Yürekli Blacamán’daki Amerikan Deniz Kuvvetleri’nin işgali ve <span class="ideitalik">Başkan Babamızın Sonbaharı’</span>nda çok sayıdaki saldırgan Amerikan elçileri, romanın fantastik doruğu, Yankee mühendislerin Karayip Denizi’ni maharetle yok etmesi gibi.</p>

  <p class="normal">Burada hem tarihi hem de edebi hayalgücü devrededir. Ulusal toprakları hiçbir zaman Amerikan birlikleri tarafından işgal edilmiş olmasa da, Kolombiya geçen yüzyılda Amerikan gücünün ağır elini iki kez hissetmiştir. Şimdi Panama Cumhuriyeti olan yer daha önce Kolombiya’nın en kuzeydeki eyaletiydi. Yirminci yüzyılın başında kanal hakkındaki görüşmeler Kolombiya Senatosu’nda ateşli tartışmalara yol açtı, kanal boyunca on millik bir şeridin Amerika tarafına geçirilip devredilmesi için Amerika’nın yaptığı talebe itiraz edildi. Sonunda Theodore Roosevelt’in temsil ettiği Amerikan hükümeti Panama’da, Amerika’nın taleplerine tamamıyla uyumlu bir ayrılıkçı siyasi hareketi körükledi. Arkasından Amerikan savaş gemileri bölgede gövde gösterisi yaptılar, Bogotá’dan gönderilmesi olası herhangi bir ordu birliğinin girmesini engellediler (ki sonunda Bogotá direnmedi). Meksika ve Kolombiya, toprakları Amerika tarafından önemli ölçüde küçültülen iki Latin Amerika ülkesi olma kaderini paylaşmaktadır. Amerikan <span class="ideitalik">know-how</span>’ının mucizesi ve ABD imparatorluğunun ürünü olan Panama Kanalı, belki de García Márquez’in eserinde, Amerikan <span class="ideitalik">know-how</span>’ı hakkındaki o olağanüstü bölümü esas esinlendirendir: satın alma, paylaştırma ve koca bir denizi taşıyıp götürme.</p>

  <p class="normal">ABD güçlerinin Kolombiya’ya yaptıkları öteki büyük boyutlu, doğrudan ziyaret kuzey kıyılarına oldu, ünlü Birleşik Muz Şirketi’nin muz çiftlikleri 1900’dan başlayarak büyüyecek ve genişleyerek devlet içinde devlet haline gelecekti. En iyi topraklara sahip olmanın yanı sıra, merkezi Boston’da olan bu şirket kendi demiryollarını, sulama kanallarını ve telgraf sistemlerini de kurdu. Şirketin katı çalışma politikası sonunda 1928 yılında otuz iki bin tarım işçisinin genel greve gitmesine neden oldu, peşinden Kolombiya ordusu ( kanıtlar, Birleşik Muz’dan para aldığını işaret etmektedir) bölgeyi büyük ölçüde istila etti ve olayları kanlı bir şekilde bastırdı.<sup class="calibre3"><a href="../Text/birsozbuyucusu_split_057.html#footnote-200-34" id="footnote-200-34-backlink">[34]</a></sup></p>

  <p class="normal">Misillemede ölenlerin tahmini sayısı birkaç yüzle birkaç bin arasında değişiyor, ama ne olursa olsun bütün olay hem kıyı bölgesinde hem de merkezi hükümette büyük bir krize neden oldu. Bütün bunların <span class="ideitalik">Yüzyıllık Yalnızlık</span><span class="idebold">’</span>taki tırmanan olaylar olduğunu hemen tanıyoruz elbette, bunu 6. bölümde ayrıntılarıyla işleyeceğiz.</p>

  <p class="normal">Latin Amerika edebiyatı dünyanın dikkatini ancak 1950’lerde çekmeye başlamış olsa da, kıtada daha eski tarihlerde değerli yazarlar, özellikle şairler faaliyet gösteriyordu. Yüzyıl başı <span class="ideitalik">modernista</span>ları –Parnasyanizim<sup class="calibre3"><a href="../Text/birsozbuyucusu_split_309.html#footnote-100-5" id="footnote-100-5-backlink">[a5]</a></sup> Sembolizm ve Sanat Sanat İçindir’in Latin Amerika’daki karşılığı– reformlarını cumhuriyetlerde ve eski İspanya’da yayacaklar, 1700’den beri sahte bir gösteriş ve şişirilmiş hitabet sanatıyla durgunlaşmış İspanyol şiirini baştan sona tazeleyecek ve değiştireceklerdi. Ayrıca, Meksika ve Arjantin gibi nüfusu kalabalık bütün ülkelerde toplumsal çatışmayı yazan romancıların ve doğaüstü fantezileri işleyen öykücülerin bir listesi, düzensiz olsa da mevcuttu. Bu yazarların hırslı, ustalıklı anlatıları Rulfo ve Borges gibi geleceğin ustalarına temel oluşturdu. Başkalarından bağımsız, kendi başına var olan dahiler de vardı, Brezilyalı komik romancı Machado de Assis (1839-1903), ya da benzersiz Perulu şair César Vallejo (1892-1938) gibi, ki bu sonuncusunun adı yeni yeni duyulmaya başlamıştır. Ancak hikâyelemede kıtanın mayasını özümsemesi ve roman üretiminde tam anlamıyla dünya tarihine geçecek bir seviyeye erişilmesi için Latin Amerika’nın yirminci yüzyılın ikinci yarısında yaşayacağı büyük anı beklemesi gerekecekti.</p>

  <p class="normal">Bu kaba ve farklı panoramada García Márquez öncesi Kolombiya, edebiyat alanındaki marjinalitesiyle tanınıyordu. Kalıcı denebilecek bir avuç dolusu nesir ve şiir vardı ancak, dört yüz yıllık sömürge dönemi ve cumhuriyet boyunca yer yer deha pırıltıları görülmüştü, ama nitelikli bir yaratıcılık geleneği yerleşmemişti. Bogotálı elit zümrenin, başkentlerinin Güney Amerika’nın Atinası olduğunu söyleyip çığırtkanlık yaptıkları ve kentlerinde konuşulan İspanyolcanın İspanya dışında öğretilen en iyi İspanyolca olmasıyla gururlandıkları bir ulusta kaçınılmaz olarak dile karşı ciddi, korumacı bir tutum ve düzgün ve doğru yazıma karşı aşırı bir saygı hüküm sürüyordu. Kolombiya’daki resmi konuşmalar, retorik resmiyette ve tumturaklılıkta, üslup saflığında ve konuşma diline ait öğelerden titizlikle kaçınılmasında örnek aldığı Kastilya’yı hâlâ aşar.</p>

  <p class="normal">Kolombiya, akademisyenleri ve filologlarıyla ünlüydü, en bilineni de dilbilgisi ve sözlükler üzerine yaptığı çalışmalarla tanınan ve adı Bogotá’nın saygın bilim merkezi Instituto Caro y Cuervo’ya verilen Rufino José Cuervo (1844-1911) idi. Ayrıca, 1871 yılında kurulan Academia Colombiana de la Lengua da türünün ilk örneğiydi, günümüzde de hâlâ yarı küredeki en saygın kuruluştur. Bogotá’nın merkezindeki, iyi seçilmiş kitaplık olanakları, muhteşem sanat eserleri, yarım daire şeklindeki etkileyici toplantı salonu ve deri kaplamalı koltuklarla bezeli görkemli neo-klasik binasından yaydığı etki, Madrid’teki kendi ayarındaki kraliyet kuruluşundan hemen sonra gelir, Kolombiyalı okur-yazarların hangi kelimeleri, cümleleri ve yapıları kabul edebileceğini kararlaştırır. Kolombiya’nın bazı devlet başkanlarının (çokça geleneksel olsalar da) kitabı yayımlanmış bir şair ve/veya akademiye başkanlık etmiş kişiler oldukları belirtmeye değer.<sup class="calibre3"><a href="../Text/birsozbuyucusu_split_058.html#footnote-200-35" id="footnote-200-35-backlink">[35]</a></sup></p>

  <p class="normal">‘Gabo öncesi’nde Kolombiya edebiyatının ülke dışındaki bütün şöhreti öncelikle üç ayrı metinden kaynaklanmıştır: bir ana-<span class="ideitalik">modernista</span> şiir, bir düzyazı romans ve bir de natüralist roman.</p>

  <p class="normal">Son derece yetenekli ama kötü yazgılı bir şair olan José Asunción Silva (1865-96) ne yazık ki şiirlerinin müsveddelerinin büyük kısmını Atlas Okyanusu’ndaki bir deniz kazasında yitirmişti; sonunda otuz bir yaşındayken intihar etti. Silva üçüncü ‘Nocturno’su ile bütün Hispanik dünyada hâlâ hatırlanmaktadır; ölümle ansızın biten ve daha sonra ay ışığının aydınlattığı bir gecede karanlık gölgelerin canlandırdığı gençlik aşkını çağrıştıran nefis, hülyalı, nostaljik elli üç dizelik bir şiirdir bu. Hece sayısı dörtle yirmi iki arasında değişen dizeleriyle, deneysel şiir yazma kuralının gövde gösterisidir; zarif cinasları ve özenli iki bölümlü yapısı, lirik sanatın teknik açıdan muhteşem, olağanüstü bir biçimde esinli, az rastlanan örneklerinden birini oluşturur. Sözcüklerindeki müzik ve çınlamalı yükselişleri ‘Nocturno’yu genç Hispaniklerin şiir okumalarının gözdesi yapar, İspanyolcanın pek çok yazarı şiirin yankılı nakaratlarını bolca kopya edip alıntılamıştır, tıpkı İngiliz yazarlarının atıfta bulunmadan Tennyson’un ya da T.S.Eliot’un ünlü dizelerini alıntılamaları gibi.</p>

  <p class="normal">On dokuzuncu yüzyıl sonunda bütün Latin Amerika’da belki de en tanınmış yazar Kolombiyalı Jorge Isaacs (1837-95) idi, yazdığı tek roman, yüksek tabakadan hassas bir genç olan Efraim ile yetim kalınca Efraim’in geniş ailesinin Cali yakınındaki evine gelen ve sonunda, daha yirmisine varmadan, bilinmeyen bir hastalıktan ölen –sara olabilir– kuzeni, olağanüstü güzel ama temiz yürekli, soylu Maria arasındaki saf, bencillikten uzak, ateşli aşkı anlatan <span class="ideitalik">María</span> (1867) olmuştur. Bu talihsiz aşk hikâyesi ağır ağır Pasifik yakınındaki Cauca Vadisinde gelişir ve kırsal dekoru –balıkçılları, kartalları ve tropik güneş altındaki köyleriyle– Isaacs (ya da Efraín, anlatıcı) olağanüstü bir sıcaklık, beceri ve doğrulukla canlandırır.<sup class="calibre3"><a href="../Text/birsozbuyucusu_split_059.html#footnote-200-36" id="footnote-200-36-backlink">[36]</a></sup></p>

  <p class="normal">Isaacs, <span class="ideitalik">María</span> romanının pek çok takipçisi olduğunu görecektir, oysa romanın dünyanın yarısını etkileyen başarısından kendisinin pek kazancı olmayacaktır. Sadece Meksika’da kitabın on dört baskısı yapıldı ve bir süre Hispanik ülkelerde doğan çocuklara Efraín ya da María adı verildi, tıpkı Erich Segal’in <span class="ideitalik">Love Story</span>’sinden sonra Amerika’da doğan kız bebeklere ‘Jennifer’ adının verilmesi gibi. <span class="ideitalik">María</span>’nın satışları günümüzde bile yüksek rakamlardadır, oysa gençlik yıllarında onu ağlayarak okuyan ve şimdi eskiye, yeniyetmelikte döktükleri yaşlara utanarak bakan Amerikalı yetişkinler romanı küçümserler. Ama üslubu ve sanatı, Bernardin de St.Pierre’in <span class="ideitalik">Paul et Virginie</span>’siyle ve Chateaubriand’ın <span class="ideitalik">Atala</span>’sıyla kıyaslanan –ki her ikisini de kendine örnek almıştır– roman, herkesin düşündüğünden çok daha iyidir.<sup class="calibre3"><a href="../Text/birsozbuyucusu_split_060.html#footnote-200-37" id="footnote-200-37-backlink">[37]</a></sup> Güncelliğini hâlâ koruyan samimi diyalogları, derinlikli ve ustaca sunulan doğa sevgisi, hikâyenin omurgasını incelikle yineleyen, ona eklenen iki esir hikâyesiyle <span class="ideitalik">María</span> özenli ve akıllı bir roman sayılmayı hak ediyor, ki zaten öyle. Bugün Isaacs’ın evi ve çevresi sevimli bir müze ve park olarak hizmet veriyor. Yeri de Cali’ye arabayla bir saatlik uzaklıkta.</p>

  <p class="normal">Karıncalar, bitkiler ve rüzgâr Buendíaların sonuncusunu yuttuğunda, García Márquez pekâlâ da kasıtlı olarak şair ve eylemci José Eustasio Rivera’nın (1889-1928) tek romanı olan <span class="ideitalik">La vorágine</span>’in (<span class="ideitalik">Girdap</span>) sonuna öykünmüş olabilir. ‘Cangıl onları yuttu!’ özlü sözüyle biten bu kitap, başkahraman Arturo Cova’nın ve yüksek tabakadan metresi Alicia’nın serüvenlerini anlatır; ikisi Bogotá’dan kaçıp Kolombiya’nın doğusundaki düzlüklere, sonra da yağmur ormanlarına gitmeyi planlarlar, oradaki sınır bölgesinde her türlü şiddete maruz kalacaklar ve ekonomik entrikalarla karşılaşacaklardır. Ayrıca, <span class="ideitalik">Girdap</span>, o günlerde büyük kauçuk çiftliklerinde köle-işçilerin çalışma koşullarının ve yazarın da hükümet görevlisi olarak bizzat tanık olduğu vahşetin bir tablosudur. Rivera’nın anlatımı büyük bir coşku ve canlılık gösterir, pek çok ve yoğun betimlemeler ve hızlı bir aksiyon içerir. Yazar, geniş sözcük dağarcığını kelimenin tam anlamıyla sivrisineklerin, timsahların, heyecan verici yılanbalıklarının, piranhaların ve nehirlerdeki akımlar ve girdaplar gibi standart, cansız tehlikelerin egemen olduğu bir dünyayı betimlemek için kullanır. Karakterleri tam anlamıyla çeşitli ırklardan oluşan Girdap, sınır boyundaki beyazları, siyahları, Kızılderilileri, melezleri ve geleneklerini de anlatıma katıyor. Hatta etkileyici bir Türk-Arap kadını olan maceraperest Zorayda Ayram’ın kişiliğinde, <span class="ideitalik">İyi Kalpli Eréndira</span>’nın unutulmaz ve acımasız büyükannesinin de hararetli bir öncülünü yaratmıştır.</p>

  <p class="normal">Bununla birlikte bugün <span class="ideitalik">Girdap</span> bizim gözümüze bir kutsal emanet gibi, Güney Amerika’daki şiddeti ve doğayı anlatan eksiksiz bir kitap yaratmaya çabalayan bir adamın çalışması gibi görünür. Yüzeydeki gerçekçiliğine karşın roman ahır yangınlarıyla, sığır hırsızlıklarıyla ve kahramanın <span class="ideitalik">her zaman</span> galip geldiği yumruklaşmalarla öylesine tıka basa doldurulmuştur ki sonunda ikna edici olmaktan uzaklaşmıştır. Bir anlatım yöntemi ya da biçimi sağlanmaksızın onlarca karakter girip çıkar, insana soluk aldırmayan, heyecanlı metin de sakinlikten yoksundur. Rivera’dan önce sayısız Latin Amerikalı yazar, Zola usulü natüralizme başvurarak kendi bunaltıcı gerçekliklerini yazıya dökmeye çalışmışlardı. García Márquez’in bir keresinde bir denemesinde dediği gibi, ‘<span class="ideitalik">Girdap</span> denen şu şey’, geriye dönüp bakıldığında geniş anlamda sonuca ulaşamamış bir akımın en hırslı ve böylece en soylu biçimde başarısızlığa uğramış örneği olarak öne çıkar.</p>

  <p class="normal">Dikkate değer diğer iki Kolombiyalı aydın Tomás Carrasquilla ve Germán Arciniegas’tır. Antioquia bölgesinde geçen birkaç romanın yazarı olarak hatırlanan Carrasquilla (1858-1940), toplumsal ayrıntıları seçen keskin gözleri ve gündelik konuşmaları kaçırmadan izleyen kulağıyla kusursuz bir bölgesel yazardı, yaşadığı gelenekselci ortamın dokusunu yakalayabilmiş ve onu çeşitli, renkli erkek ve özellikle kadın tiplemeleriyle doldurabilmiş, onların ve halk geleneklerinin unutulmaz portrelerini çizmiş, bütün bunları kendine özgü bir incelik, zarafet ve tatlı bir ironiyle gerçekleştirmişti. Gerçek bir edebiyat ustası ve asla aşırılığa ödün vermeyen zengin bir sözlü üslubun yaratıcısı olan Carrasquilla evrensel olmaya gerek görmeden gücünü yerelden alan değerli yazar türünün düzgün bir temsilcisidir. Artık kaybolmuş bir on dokuzuncu yüzyıl damarında, deneme ve yazılı halk tarihi alanını ise Arciniegas (1900-1999) temsil eder; otuzlu ve kırklı yaşlarında, maharetle, neredeyse romana yaklaşan bir anlatım biçimiyle Fetih’i* ve Latin Amerika’ya özgü diğer önemli konuları anlatan kitaplar yayımlamıştır. Yapıtlarından bazıları İngilizce’ye çevrilmiştir, okurları çoğaldıkça Arciniegas’ın gitgide yabancı ülkelerdeki okurlarını dikkate alarak yazdığı bellidir; bu nedenle üslubunu bozmuştur, ki Latin Amerikalıların bu talihsiz yönelişinin en son entelektüel örneklerinden biri, Meksikalı şair Octavio Paz’dır.</p>

  <p class="normal">Yukarıdakiler Kolombiya’nın resmen ‘yüceltilmiş’ yazarlarıdır, García Márquez’in en bilinen romanının yayımlanmasından önce tekrar tekrar okunmaya, basılmaya ve derinden incelenmeye değer bulunurlardı. Daha eski tarihlerde yaşamış, kendi ülkelerinde kitapları hâlâ basılsa da ve oralarda yeterince tanınsalar da hakları olan dikkati Kolombiya dışında henüz çekememiş iki yazardan daha söz edeceğiz.</p>

  <p class="normal">Bir <span class="ideitalik">conquistador</span>’un oğlu olan Juan Rodríguez Freile (1566-1640) yaşamının büyük bölümünü Bogotá’da geçirmiştir, yetmiş yaşındayken, <span class="ideitalik">Conquista y redescubrimiento del nuevo reino de Granada…</span> adlı sınıflandırılması olanaksız opus’unu tamamlamıştır. (Metnin başlığının tamamı bir sayfa tutmaktadır.)<sup class="calibre3"><a href="../Text/birsozbuyucusu_split_061.html#footnote-200-38" id="footnote-200-38-backlink">[38]</a></sup> Müsvedde o tarihten sonra iki yüzyıl beklemiş, ancak 1884 yılında, başlığı <span class="ideitalik">El carnero de Bogotá</span> şeklinde kısaltılarak basılmıştır. Bugün Hispanik okurlar ondan sadece <span class="ideitalik">El carnero</span> diye söz ederler –koyun ya da koyun derisi anlamına gelen bu adın neden benimsendiği bilinmiyor.</p>

  <p class="normal">Görünürde bir tarih kaydı olan yapıtında sağlam yapılı, keyifli Rodríguez Freile bu formatı Boccaccio tarzı cinsel entrikalar, etkileyici Kızılderili adetlerinin neredeyse etnografik sunumları ve örneğin altın timsahlar hakkında, ya da bir kaptaki suya bakıp sahibesinin (Latin Amerika’nın uzak bir köşesinde) kadın peşinde koşan kocasını gören Afro-Hispanik bir büyücü kadın hakkında fantastik anekdotlar dahil olmak üzere her türlü hayal ürünü olayla konu dışına çıkmak için sıçrama tahtası olarak kullanmıştır. Rodríguez Freile ara sıra cılız tarihsel anlatısına döner ama ipin ucunu bir kez daha kaçırır ve metnin tamamı uzun ve ağdalı bir kandırmacaya dönüşür. Spontane ve kaba olan, nesri ciladan yoksun bulunan <span class="ideitalik">El carnero</span>, bazen sürekli kafalara vurulan, kaba şakalar yapılan günümüzün çizgi filmlerini getirir akla. Laurence Sterne’in<sup class="calibre3"><a href="../Text/birsozbuyucusu_split_310.html#footnote-100-6" id="footnote-100-6-backlink">[a6]</a></sup> yaptığı gibi ironik bir biçimde konu dışına epeyce kaçılmıştır (<span class="idebold">‘</span>Okurun biraz sabırlı olmasını rica ederim…’ gibi deyişlerle), hatta tam bir anekdot anlatırken Shandy’de olduğu gibi iki satır süren üç noktalarla (… … …) bir kesinti de girer araya, burada yazar özgün metinden bir sayfanın eksik olduğunu bu tarzda anlatır.<sup class="calibre3"><a href="../Text/birsozbuyucusu_split_062.html#footnote-200-39" id="footnote-200-39-backlink">[39]</a></sup></p>

  <p class="normal">Rodríguez Freile<span class="ideitalik">, El carnero</span>’da kentteki gündelik yaşamın sade ayrıntılarını romancı sezisiyle gösterir. Çağında geçerli olan ahlakçılığa sık sık başvursa da en adil düşünceler genellikle şaka yollu gösterilir, yine de güç peşinde koşanlara ara sıra sertçe saldırması akla kişisel inancını getirmektedir. García Márquez’de olduğu gibi on yedinci yüzyılın bu akıllı tarihçisini de erotik tutkunun mantık dışı gücü ve baskıları ile bu tutkunun insanların hayatları üzerindeki mutlak etkisi büyülemiştir. Siyasi bağlamda, García Márquez’in <span class="ideitalik">Kötü Saatte</span> adlı kitabındaki entrikanın kaynağı, doruk noktasını oluşturan sahne dahil, kelimesi kelimesine <span class="ideitalik">El Carnero</span>’dan alınmış gibidir: Rodríguez Freile, 1578 yılının bir sabahında Bogotá’da gizemli bir şekilde birden ortaya çıkan ve hakaret içeren kâğıtların öyküsünü anlatır. Çılgıncasına bir insan avı başlar, elyazısı benzerliğine dayanılarak genç bir adam suçlanır ve işkence görür, sonunda kendisini suçsuz bulan bir yargıcın emriyle serbest bırakılır. (García Márquez’in bu erken romanı bu kadar mutlu sonlanmaz.) İmparatorluk İspanyası’nın Amerikası olan ve kurmaca sanatının ürünlerinin içeri girmesi kesinlikle yasaklanan bu anlatı çölünde, Rodríguez Freile bireysel ve gerçekten özgün bir ses olarak öne çıkmaktadır. García Márquez lisedeyken <span class="ideitalik">El carnero</span>’yu okumuştur, bu bir rastlantı değildir, mizahi sömürge tarihçisi ile çağdaş gazeteci arasında, mizahçı ve romancı arasında, görünüşte ve özde belirgin benzeşimler vardır.</p>

  <p class="normal">Böylesi hüküm vermelerin tehlikeli sayılabileceğinin bilincinde olarak, ‘Gabo öncesi’ Kolombiya’sında tek iyi romanın <span class="ideitalik">Cuatro años a bordo de mí mismo; Diario de los cinco sentidos</span> (Kendimle Dört Yıl Gemide: Beş Duyunun Güncesi) olduğunu söylemeyi göze alıyorum. Kitap, daha sonra ülkesinin en seçkin gazetecilerinden ve yayın yönetmenlerinden biri olan Eduardo Zalamea Borda tarafından yirmi beş gibi genç bir yaşta yazılmıştır. Bugün bir tür yeraltı klasiği sayılan <span class="ideitalik">Cuatro años,</span> Bogotá’dan yola çıkan ve o sırada sadece on yedi yaşında olan adsız bir kahraman tarafından anlatılan, benzersiz bir esinle yazılmış, okuru elinde olmadan güldüren komik bir gezi, gerilim, romantik serüven ve kişisel keşif hikâyesidir. Ergenliğe özgü heyecanla denizdeki yolculuğunu ve sonra uzayıp giden gezintilerini anlatır, Guajira Çölü’nü, orada rastladığı insanları, hintincirlerini, devasa tuz yığınlarını, ışık ve renk oyunlarını ve ufukla birleşen masmavi göğü. Romanın başlarında Cartagena’nın harika bir betimlemesi yer alır, romanda güzel sözcüklerle ve duygusallığa kapılmadan övdüğü Kızılderililerin yaşam biçimleri hakkında hararetli bölümler de var. Bu gezgin gencin gördükleri arasında Afro-Hispanikler de önemli yer kaplıyor, Zalamea onların tipik konuşma ritimlerini ve fonetiklerini en ufak bir küçümsemeye kapılmadan, ya da yerel renge kaçmadan aktarmış.</p>

  <p class="normal">Bununla birlikte <span class="ideitalik">Cuatro años</span>’un büyük bölümü, genç kahramanın önüne çıkan işi yaptığı ve böylece sınır bölgelerinde ufak tefek işlerle geçindiğinin anlatıldığı sözde pitoresk anılardan oluşuyor; Zalamea Borda oralardaki gruplar arasındaki uyumları, seks rekabetlerini ve hizip ‘siyasetlerini’ ustalıkla yakalayıp resmetmiş. Ayrıca, utanmazca kız peşinde koşan anlatıcı, sık sık kadınlardan heyecanla söz eder, içini böylece dökerken üç tane ünlem kullanmaktan da geri durmaz (“!!! Ah… !!!”). Yine de, bu tatlı hayalci gencin içini sınırsızca dökmesinin dışında kitap denetimli, abartıdan uzak, yüksek nitelikli, hem anlatıcıya hem de anlatılana son derece uyan ölçülü nesriyle dikkat çekiyor.</p>

  <p class="normal"><span class="ideitalik">Cuatro años a bordo de mí mismo,</span> bir bakıma Mark Twain’in bu tür işlerde çalışmasını anlattığı, <span class="ideitalik">Roughing It</span> başlığını taşıyan kendi anılarına benziyor ve belki de düşünce bağlamında Kuzey Amerika klasiklerine oranla daha coşkulu. Alejo Carpentier’in <span class="ideitalik">Kayıp Adımlar</span>’ının öncülü, ama Kübalı yazarın kitabı kadar harika ve ciddi değil. Ta 1950 Nisanı’nda yirmi iki yaşındaki ihtiyatlı García Márquez, <span class="ideitalik">Cuatro años’</span>u iyi bir kurmaca ürünü ve başka dillere çevrilmeye değer az sayıdaki Kolombiya roman<span class="ideitalik">ın</span>dan biri diye nitelemiş ve yazdığı anılarında ondan “Kuşağımız için beklenmedik ufuklar açan bir roman” olarak söz etmişti. Bugün hâlâ güncelliğini koruyan, büyük bir keyifle okunan <span class="ideitalik">Cuatro años,</span> dikkate değer bir kitap, edebiyat tarihine damgasını vuran ve saygın metinlerin ‘kutsal listesinin’ dışında kalan parlak bir esinlenmeyi gösteren kitaplardan biri.</p>

  <p class="normal">Bütün bu söylenenlerden sonra kabul etmek gerekir ki 1960 öncesi Kolombiya edebiyatının genel tablosu oldukça kasvetli ve perişan görünümlüydü. Hâlâ bir seyahat yazarı olma yolunda kendini geliştiren García Márquez’in o yılın Nisanı’nda bizzat fark edeceği gibi, Kolombiya’nın özgürlüğünü yaşadığı bir buçuk yüzyılda roman alanında tek kitaplı yazarların elinden çıkan birkaç örnekten fazla bir şey yoktu denebilir. Ticari açıdan başarılı yirmi yedi kitap yayımlayan J.M. Vargas Vila’ya (1860-1933) atıfta bulunan García Márquez, ‘Kolombiya’da sadece kötü romancılar birden fazla roman yazmışlardır’ demiştir. García Márquez bu sert sözleri söylediği sırada, <span class="ideitalik">La Violencia</span>’nın uyandırdığı aciliyet duygusu, Kolombiya’nın kuzey sahilindeki entelektüel hareketlilik, Küba’da başlatılan süreç ve Faulkner’ın Mississippi’deki başarısının esinlendirici örneği karşısında ortak duygu, Kolombiya’nın edebiyat ortamını geliştirmek üzere ciddi çabalar harcanması gerektiği oldu. Özellikle García Márquez’in yaşadığı yörede Karayip Kolombiyası’nın doğru romanının yazılmayı beklediği hakkında dile getirilmemiş bir sezgi vardı.</p>

  <p class="normal">Tamamıyla rastlantısal olarak 1962 yılında, Karayip’lerin bir sahil kasabasında yaşayan eski, geniş ailelerin son evrelerini kaydeden birkaç roman çıktı. Héctor Rojas Herazo’nun yazdığı <span class="ideitalik">Respirando el verano</span> (Yazın Soluğu), doksan küsur yaşındaki reisi Celia’nın ölümünün ardından böyle bir ailenin manevi ve fiziksel hızlı çöküşünü anlatır. Kitapta Faulkner’ın yaptığı gibi zaman içinde gidilip gelinmektedir, sona doğru da hikâyeyi kendi bakış açısından anlatan Celia’nın güzel bir iç monoloğu yer alır. Ayrıca birkaç keskin karakter çizimi ve sahildeki gündüz sıcağının parlak çağrışımları da vardır, ancak sonunda <span class="ideitalik">Respirando el verano</span> tamamlanmamış duygusu uyandırır ve olası bir sanat eseri seviyesinde kalır.</p>

  <p class="normal">Aynı şeyler Álvaro Cepeda Samudio’nun yazdığı <span class="ideitalik">La casa grande</span> (Büyük Ev) için de söylenebilir, Samudio, García Márquez’in yakın dostu ve <span class="ideitalik">Yüzyıllık Yalnızlık</span>’ın 18. bölümünde görünen ‘Álvaro’ karakterinin de esinlendiricisidir. Büyük ev adıyla anılan ev ve içinde yaşayan nefret yüklü, zina ritüelinden nasibini almış aile son günlerine yaklaşmaktadır; 1928’deki muz grevi ile kıyım, ki bunlar Cepeda’nın romanının ana olayları arasındadır, sınıflar içindeki çatlakları daha da büyütür. Faulkner’ın eli bir kez daha ortaya çıkmıştır, kâh baştan sona anıları anlatan uzun cümlelerden oluşan bölümlerde kâh masum genç askerlerin süslü püslü giyinmiş sokak fahişeleriyle karşılaştıkları ama bunu hiç fark etmedikleri bir olayda; bu durum, Faulkner’ın<br class="chapter"/>
  <span class="ideitalik">Tapınak</span>’ında iki dürüst taşralının New Orleans’taki bir genelevde yaşadıkları gülünç sahnenin apaçık taklididir.</p>

  <p class="normal">Kıyı şeridindeki yazarların bu ve başka romanları, kısıtlı olmalarına rağmen Kolombiya’nın kurmaca yapıtlarının ciddiliğini ve ustalığını (García Márquez’in hoşlandığı şekilde söyleyelim: ‘marangozluğunu’) önemli ölçüde geliştiren öğelerdir. Üç yıl sonra, Mexico City’de García Márquez esinlenecek, odasına kapanacak ve sabahtan akşama kadar bir müsvedde üzerinde çalışacaktı, Rojas Herazo ve Cepeda’nın ele aldıkları konuları işlese de bu çalışma Kolombiya’nın, hatta Latin Amerika’nın büyük romanı olacaktı.</p>

  <p class="normal">Kolombiya’nın edebi standartlarını yükseltecek yapıtlar hazırlamak bir hedefti, García Márquez de bu hedefe bilinçli bir şekilde yönelmişti. Otuz iki yaşının ortalarındayken, ilk romanlarından <span class="ideitalik">Yaprak Fırtınası’</span>nı da yayımlatmışken, bu genç romancı <span class="ideitalik">la Violencia</span> ve Kolombiya edebiyatı hakkında hüküm verecek ve (hiçbir kibire kapılmadan, küstahlık etmeden) onları ne yazık ki eksik bulacaktı. 1959 yılında yayımlandığında tartışma başlatan, polemik doğuran, ‘La Violencia Romanı Üzerine İki-Üç Şey’ başlıklı yazısında García Márquez, bu tür onlarca romanın okuru, ‘hepsinin kötü olduğunda görüş birliğinde gibiler’ demişti. Kolombiya’nın kendine özgü eksiklikleri yüzünden her romancının ‘sıfırdan başlamak zorunda olduğunu, edebi geleneğin de yirmi dört saatte elde edilemeyeceğini söylüyordu. García Márquez’in gözüyle, ilk hata, <span class="ideitalik">la Violencia</span>’nın ve işlenen suçların yarattığı genel terör atmosferini yakalamak yerine bütün fiziksel kırımı –kafa uçurmaları, hadım etmeleri ve tecavüzleri– betimlemeye çalışmaktı. García Márquez’in karşı-modeli Camus’nün <span class="ideitalik">Veba</span>’sıydı<span class="ideitalik">;</span> Camus, terörü yaşayanların ölüler değil geride kalanlar olduğunun farkındaydı –hem yalnızca izlenenler değil izleyenler de; korku içinde yaşayan, dar gelirli Kolombiyalı polis de yaşıyordu bunu. ‘İnsanla ilgili hiçbir dram tek taraflı olamaz.’ Daha sonra, en önemli yapıtlarında, kendisi ne tür sempati beslemiş olursa olsun, García Márquez hem Liberallere hem Muhafazakârlara, hem kurbanlara hem cellâtlara, hem ezilenlere hem ezenlere sanatsal açıdan adil davranacaktı.</p>

  <p class="normal">1960 Nisanı’nda García Márquez ‘Kolombiya Edebiyatı: Ulusumuza Yapılan Bir Sahtekârlık’ gibi kışkırtıcı bir başlık verdiği yazısıyla bir polemik başlattı. Yazı, Haziran 1959’da yapılan ilk Kolombiya Kitap Festivali dolayısıyla hazırlanmıştı. Festival boyunca bir haftada hemen satılan üç yüz bin kitap, Kolombiya’da sayıca az olmayan bir okur kitlesinin bulunduğunu doğruluyordu. Eksik olansa, diyordu García Márquez, nitelikli Kolombiyalı yazarların kapsamlı bir listesi. Alışılmadık biçimde sesini yükselten García Márquez halinden hoşnut kültürlü elitlere Kolombiya’da –ne yaşayan ne de ölmüş– yaratıcı ve dünya çapında yazar bulunmadığını duyuruyordu. Sürekli hüküm sürmekte olan perişan ve vasat panoramaya dikkat çekerek El Tiempo’nun sponsorluğunu yaptığı bir öykü yarışmasını örnek veriyor, üç yüz katılımcıdan sadece ödül kazanan üç kişinin biraz yetenek ya da beceri gösterebildiğini belirtiyordu. García Márquez karmaşık ama sarih teşhisinde, Kolombiyalı yazarlar ın ulusalın ne olduğunu gerçekten hissedemediklerine esef ediyordu (bu onun, ulusun tarihine ve kıyılarındaki folklora dalarak yaptığı kişisel araştırmalarla gidermeye çalıştığı bir eksiklik). Ve gerçek zanaatkârlığın bulunmamasına bir kez daha üzülüyor, bu eksikliğin ‘fiziksel ve ruhsal sorunlar’ yaratabileceğine, ayrıca hem <span class="ideitalik">‘</span>cesaret’ hem de –onun sözleriyle– belli bir kas gücü isteyeceğine dikkat çekiyordu. Bunlar ve başka ön koşullar olmadan Kolombiya edebiyatı –García Márquez’in acımasız son cümlesiyle– ‘ulusumuz için bir kandırmaca’ olarak kalacaktı.</p>

  <p class="normal">Polemik yaratan bu denemeler García Márquez’in o sırada görevi olarak neyi gördüğünü, Kolombiya edebiyatı için bir şey yapmaya, sanatsal üretimin ve zanaatın seviyesini yükseltmeye, yerel edebi vizyonu hem genişletmeye hem de bilemeye ve bu yolla Kolombiya’daki çalışmalara evrensellik kazandırmaya nasıl azmettiğini ortaya koyuyor. Bildiğimiz gibi üstlendiği bu görevde başarılı oldu, hem Kolombiyalı hem de dünyadaki okurlar bu işten kârlı çıktılar.</p>

  <p class="normal">Yabancı ülkelerdeki hayranları onun en önemli eserlerini okurken bile, Avrupalı ve Amerikalı yazarlardan neler öğrenmiş olursa olsun, arkadan gelen, olağanüstü ‘evrensel’ dalkavukluğa rağmen, García Márquez’in Kolombiya’daki –özellikle kuzey Kolombiya’daki– hayatın ürünü olduğunu, sezgilerinin ve dünya görüşünün o bölgenin çok ırklı nüfus yapısından kaynaklandığını, Kolombiya içindeki toplumsal bölünmelerin, ideolojik mücadelelerin ve coğrafi farklılıkların onun yapıtlarının temelinde sürekli var olduğunu akıldan çıkarmamalıdırlar. Yazarlığının baharında olan Faulkner’ın, Sherwood Anderson’ın öğüdünü tutup ‘benim toprağımdan yapılma küçük posta damgam hakkında yazılmaya değerdi, ne kadar yaşasam da yazmakla bitiremeyeceğim onu; diyerek anlaması gibi, genç García Márquez de Karayip kıyılarındaki bölgeyi keşfedecek, tropiklerdeki kendi küçük toprak parçasını sözcüklerle yeniden icat edecekti. Joyce ne kadar İrlandalı, Tolstoy ne kadar Rus ise, o da o kadar Kolombiyalı bir yazardı. Daha sonraki bölümlerden birinde göreceğimiz gibi Virginia Woolf, Kafka ve Faulkner’ın yapıtları genç yazara rehberlik edip eğitecek olsalar da Kolombiya’da görüp yaşadıkları onun zihnini ve ruhunu çoktan biçimlendirmişti bile.</p>
</body>
</html>
