<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>birsozbuyucusu</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="solbaslik" id="calibre_toc_15">Gazeteci ve Anı Yazarı</h2>

  <p class="sagitalik">ON ÜÇ</p>

  <p class="normal">3. bölümde gördüğümüz gibi García Márquez profesyonel yazarlığa gazeteci olarak başladı, önce kendi köşeyazılarını kotararak sonra da günlük gazeteler için haber yazarak. Pek çok bakımdan bu işe ve sanatına bağlı kaldı. <span class="ideitalik">Playboy</span>’a verdiği bir röportajda, “Muhabir olmaktan asla vazgeçmedim,” diyordu.<sup class="calibre3"><a href="../Text/birsozbuyucusu_split_287.html#footnote-200-264" id="footnote-200-264-backlink">[264]</a></sup> Roman sanatıyla geçirdiği uzun yılların çeşitli anlarında kurmacaya ara verir ve güncel olaylardan biri üzerine önde gelen bir dergi ya da gazeteye yazı yazardı; örneğin Elián Gonzáles vakası üzerine, 1999’da ABD topraklarına ayak basan, uzun ve eziyetli bir yasal, siyasi ve gündemde kalan tartışmanın ardından babası Juan Miguel’le Antil adalarında bir araya gelen altı yaşındaki Kübalı çocuk üzerine. García Márquez bu konuda güzel bir yazı yazdı, deniz yolculuğunu yeniden canlandırdı ve sonunda Elián’ın babasının yanında yer aldı. Bu haberin bir uyarlaması <span class="ideitalik">New York Times</span>’ta ‘düşünenlerin düşüncesi’ sütununda yayınlandı.</p>

  <p class="normal">García Márquez’in gazeteciliğinin büyük kısmı, özellikle de gençlik dönemi çalışmaları bir kitapta toplanmıştır ve/veya edebiyat eleştirmenleri tarafından incelenmiştir. (Örnek için bu kitabın 4. bölümüne bakınız.) Ayrıca, 1990’dan önce röportajlarını topladığı keyifli ve heyecanlı küçük kitaplarından ikisi esas olarak transkripsiyonlardan, ilgili kişilerin Gabo’ya anlattıkları olağanüstü serüvenlerin yazıya dökülmüş öykülerinden oluşuyordu –Karayipler’de, açık denizde bir cankurtaran simidinde on gün hayatta kalmayı başaran denizci Alejandro Velasco (<span class="ideitalik">Bir Kayıp Denizci</span>, 1970) ve kılık değiştirip gizlice çalışarak General Pinochet’nin korku imparatorluğunun yöneticilerinin burunlarının dibinde bir belgesel çeken sol görüşlü Şilili film yapımcısı Miguel Littín (<span class="ideitalik">Şili’de Gizlice: Miguel Littín’in Serüveni</span>, 1986).</p>

  <p class="normal">Ancak 1996’da, García Márquez araştırmacı gazeteciliğin hatırı sayılır bir yapıtıyla ortaya çıktı: <span class="ideitalik">Noticia de un secuestro</span> (Bir Kaçırılma Öyküsü)<sup class="calibre3"><a href="../Text/birsozbuyucusu_split_329.html#footnote-100-25" id="footnote-100-25-backlink">[a25]</a></sup>. Kentteki bir haber merkezinin kollarını sıvamış, tütün içen, sokaklarda çalışmış herhangi bir muhabirine yakışır şekilde kotarılmış kitap aynı zamanda usta romancının edebiyattaki damgasını taşıyor: sert bir biçimsel yapı, sık sık yer alan, iyi yerleştirilmiş geri dönüşler, hatta kısa, tuhaf ve büyülü anlar. Gerçek yaşamın ayrıntılarıyla dopdolu olan ve Kolombiya toplumunun her tabakasından yüzlerce karakter, aktör ve eleman barındıran kitap Nobel ödüllü yazarın karmaşık başyapıtlarından biri sayılır.<sup class="calibre3"><a href="../Text/birsozbuyucusu_split_288.html#footnote-200-265" id="footnote-200-265-backlink">[265]</a></sup></p>

  <p class="normal"><span class="ideitalik">Bir Kaçırılma Öyküsü</span> aynı zamanda García Márquez’in kitapları arasında en Kolombiyalı olanıdır, ancak makûl düzeyde eğitim almış, bilgili Kolombiyalı okurların anlayabileceği türdendir. Kitabın sayfalarını dolduran birçok hükümet görevlisi ve medya yıldızı, o dönemde yerel haber araçlarında sürekli yer alırlardı, hatta kaçırılmalardan da önce; romancı kitaptaki tanınmış kişilerin fiziksel ya da psikolojik tariflerini vermekten bu nedenle vaz geçmiş olmalı. Böylesi bilgiler kitapta yer işgal eder ve Kolombiyalı okurlara fazla gelirdi.</p>

  <p class="normal"><span class="ideitalik">Bir Kaçırılma Öyküsü</span>’ne geniş çerçevede bakmak için bir miktar kısa tarihsel arkaplana ihtiyaç duyarız.<sup class="calibre3"><a href="../Text/birsozbuyucusu_split_289.html#footnote-200-266" id="footnote-200-266-backlink">[266]</a></sup> 1970’lerden başlayarak Kolombiya’nın uyuşturucu patronları müthiş bir servet ve güç sahibi oldular, ulusun kıdemli, meşru seçkin sınıfına meydan okuyan alternatif bir ekonomi kurdular. Ayrıca kendi atak toplumsal programlarını başlattılar ve bu süreçte halk arasında önemli boyutta saygı ve prestij sahibi oldular. Tamamıyla bambaşka bir gelişmede, 1980’lerde Marksist M-19 gerilla grubu, silah bırakma ve seçim sürecine barışçıl bir tutumla katılma karşılığında affedildi (adaylarından bin kadarı paramiliter güçler tarafından öldürülünce bu hareket geri tepti).</p>

  <p class="normal">O onyıllarda Washington’daki yetkililer, Amerika Birleşik Devletleri’nde uyuşturucu satışını ve kullanımını engellemenin en iyi yolunun <span class="ideitalik">yabancı</span> uyuşturucu tüccarlarının izini sürüp yakalamak olduğuna kani oldular. ABD hükümeti, Kolombiyalı uyuşturucu elebaşlarınn Amerikan mahkemelerinde yargılanmak üzere sınır dışı edilmeleri için baskı yapmaya başladı. Bunlardan biri, Carlos Lehder Rivas 1987’de yakalandı ve hemen ABD’ye gönderildi, orada da federal hapishanede ömür boyu hapse mahkûm edildi.</p>

  <p class="normal">Geride kalan ve Extraditables adıyla tanınan uyuşturucu tüccarları, Lehder’in akıbetinden kurtulabilmek için Kolombiya yargı sistemi içinde daha ılımlı koşullar sağlamayı amaçladılar. Uyuşturucu <span class="ideitalik">capo</span>larının en ünlüsü olan Pablo Escobar başa geçti, kendisi ve yandaşları için M-19 gerillalarının elde ettiği af ayrıcalıklarının aynısını talep etti, ayrıca sınır dışı edilip El Norte’ye gönderilmeyeceklerine dair yetkililerden söz istedi. O sırada César Gaviria’nın devlet başkanı olduğu hükümetten istediği güvenceyi, seçkin Kolombiya vatandaşlarını kaçırarak ve zaman zaman da öldürerek sağlamayı başardı.</p>

  <p class="normal"><span class="ideitalik">Bir Kaçırılma Öyküsü</span>’ndeki olayların ve insanların bolluğu konuyu özetlemeyi neredeyse olanaksız kılıyor. Romanın altı erkeğin ve dört kadının parayla tutulmuş eşkıya tarafından kaçırılıp uzun süre, zorlu bir tutukluluk yaşamalarını, hükümetin bu dehşet verici durum karşısındaki tutumunun görünüşe göre sonu gelmeyen ve yararsız kalan bir çaba olduğunu, kadın rehinelerden ikisinin gizemli bir biçimde ölmesini, kurbanların yakınlarının her gün çektikleri korkuyu, ve sonunda öteki kaçırılan rehinelerin, gerilim içinde, aşama aşama serbest bırakılmasını anlattığını söylemek yeterli. Kitaptaki tek sayılı bölümler sadece rehinelere ve onların berbat, klostrofobik, belirsizlik içindeki durumuna odaklanmış. Çift sayılı bölümlerse, tam tersine dışarıdaki ‘normal’ dünyayı anlatıyor, hükümet bürolarında ya da aile üyelerinin evlerinde amaçsızca, oraya buraya yönelerek, dönerek süren hayatı. Hikâye sürerken yazarın anlatımı biraz daha akıcılaşıyor. Örneğin 7. ve 11. bölümler rehinelerin kurtulmasını anlatıyor ve böylece iki alanı birleştiriyor. 2. bölümdeki geri dönüşte (bir eski devlet başkanının kızı olan) Diana Turbay’ın televizyon ekibiyle birlikte zorla yakalanmasını ve yaşlanmakta olan zarif restoratör Marina Montoya’yı anlatıyor.</p>

  <p class="normal">Her şeyin açığa kavuşması için <span class="ideitalik">Bir Kaçırılma Öyküsü</span>’ndeki esas olayların tarih sıralamasını veriyoruz:</p>

  <p class="normal">-1990-</p>

  <p class="normal">30 Ağustos. Diana Turbay ve televizyon ekibinden Azucena Liévano, Richard Becerra, Orlando Acevedo ve Juan Vitta, ayrıca Alman gazeteci Hero Buss kaçırılır.</p>

  <p class="normal">18 Eylül. Marina Montoya ve Francisco ‘Pacho’ Santos iki ayrı eylemde kaçırılır.</p>

  <p class="normal">7 Kasım. Maruja Pachón ve Beatriz Villamizar birlikte kaçırılır.</p>

  <p class="normal">29 Kasım. Juan Vitta serbest bırakılır.</p>

  <p class="normal">11 Aralık. Hero Buss serbest bırakılır.</p>

  <p class="normal">16 Aralık. Azucena Liévano serbest bırakılır.</p>

  <p class="normal">17 Aralık. Orlando Acevedo ve Richard Becerra serbest bırakılırlar.</p>

  <p class="normal">18 Aralık, 15 Ocak ve 16 Şubat, 1991. Uyuşturucu işindeki Rodríguez Ochoa ailesinin üç üyesi polise teslim olur ve arkasından hapse atılırlar.</p>

  <p class="normal">-1991-</p>

  <p class="normal">24 Ocak. Marina Montoya boş bir arazide idam edilir.</p>

  <p class="normal">25 Ocak. Polisin bir eyleminde Diana Turbay tesadüfen çapraz ateşte kalarak ölür.</p>

  <p class="normal">8 Şubat. Beatriz Villamizar serbest bırakılır.</p>

  <p class="normal">20 Mayız. Maruja Pachón ve Pacho Santos iki saat arayla serbest bırakılırlar.</p>

  <p class="normal">19 Haziran. Kolombiya Seçiciler Meclisi’ndeki oylamada sınır dışı edilmek yasadışı ilan edilir. Alberto Villamizar (Beatriz’in kocası) Pablo Escobar’la buluşur, Escobar kendi isteğiyle yetkililere teslim olur.</p>

  <p class="normal">1993</p>

  <p class="normal">2 Aralık. Lüks koşullar altında hapiste iki yıldan fazla kalır, oradan kaçışı zamansız olur, hayatını kaçarak geçirir ve Kolombiya güvenlik güçleri tarafından vurularak öldürülür.</p>

  <p class="normal">1991 (son geri dönüş)</p>

  <p class="normal">19 Haziran’dan sonra belirsiz bir günde Maruja Pachon’un evine bir yabancı gelir ve ona nişan yüzüğünü geri verir, taşı biraz zedelenmiştir.</p>

  <p class="normal">Yukarıdaki kuru, olayları sıralayan kronolojinin aksine, <span class="ideitalik">Bir Kaçırılma Öyküsü</span>’nün özeti, küçücük yerlere tıkılan, kimi zaman bir şilteyi iki kişi paylaşan, havasız kalan, tutuklular tuvalete gittiklerinde ve sabahları duş alırken gözlerini üzerlerinden ayırmayan silahlı nöbetçilerin sürekli başlarında beklediği bu kaçırılan kişilerin gün be gün çektikleri ıstıraptır. (Pacho Santos ayrıca yatağına zincirlenmiştir.) Rehinelerin bir tane değiştirmelik kıyafeti vardır (onları kaçıranların sağladığı eşofman), yemekler berbattır (çoğunlukla fasulye), okuyacak malzeme kısıtlıdır (çoğunlukla eğlencelik dergiler); radyo ve televizyonu ara sıra izleyebilirler, sürekli vurularak öldürülme korkusuyla yaşarlar (Marina’nın başına gelir bu). Ayrıca pek çok kez serbest kalma umudu beslerler, ama acımasızca kırılır umutları. <span class="ideitalik">Bir Kaçırılma Öyküsü</span> bir gerilim romanının bütün yapısına sahiptir; ne var ki anlatılan hikâye gerçektir.</p>

  <p class="normal">Kadın rehineler için bir başka dehşet verici durum, nöbetçilerin tecavüzüne uğramalarıdır. Bununla birlikte silahlı bir gencin banyoda yıkanan bir kadını gözetlemesi dışında kitapta cinsel taciz ya da saldırı sahnesi yer almıyor. (Bir grup nöbetçi birlikte porno video seyrediyorlar ama bu başka bir konu.) Biz okurlar, rehinelere cinsel tacizde bulunmamaları için delikanlılara yukarıdan kesin emir verildiğini seziyoruz.</p>

  <p class="normal">Nöbetçilerle ve ittifak içindeki personelle (‘kâhya’ denen kişiyle neşeli, durmadan şarkı söyleyen karısı Damaris’ten oluşan sözde evsahipleri örneğin) olan karmaşık kişisel bağlar, kitapta rehinelerle ilgili bölümlerde büyükçe yer kaplıyor. Nöbet değişimi, çeşitli karakterlerin ve ikincil konu malzemesinin ortaya çıkmasına olanak veriyor. Bazı nöbetçiler kibar ve incelikli davranırken kimileri kaba ve kötü. Bazıları çok dindar, kimileri tamamıyla nihilist.</p>

  <p class="normal">Rehinelerle nöbetçiler arasındaki ilişki, bölümlerin içinde daha da fazla insani içerik ve dram yansıtılmasına yarıyor. Tutuklularla gençler zaman zaman sessizce iskambil ya da satranç oynuyorlar. Bir ara nöbetçiler Maruja’ya bir doğum günü partisi hazırlıyorlar, o da onlarla tavırları ve kişisel geçmişleri (çoğu parçalanmış ailelerden geliyor) hakkında ciddi konuşmalar yapıyor. Hatta, kaçırılanlardan biri serbest bırakıldığında birbirlerine sarılıp vedalaşıyorlar. Ayrıca Marina Montaya’nın, Stockholm Sendromu diye bilinen bir duruma uygun olarak, nöbetçilerle samimileşip özdeşleştiği görülür, onların omuzlarında ağlar, hatta onları diğer tutukluların önünde savunur. Takma adı Barrabas olan bir nöbetçi de Marina’ya tapar, hanımefendiyi sevgiyle okşar. (Altmışlık Marina’ya dair tuhaf bir ayrıntı, tırnaklarıyla ne kadar meşgul olduğudur, böylece aktif kalmakta ve çektiği işkence sırasında onurunu korumaktadır.)</p>

  <p class="normal">Anlatım boyunca, nöbetçilerin de bir bakıma bu durumun rehineleri olduğunu seziyoruz. Herhangi bir anda onlar da kendilerini tasfiye edilmiş bulabilirlerdi, ya polis tarafından ya da Escobar’ın ücretli uşakları tarafından. Onlar da günün büyük bölümünde kaçırılanların berbat yaşam koşullarını paylaşıyorlardı, buna da para için katlanıyorlardı. Unutmamak gerekir ki hiçbiri, kötü emeller için işe alınmış olsa da mutlaka kötü biri olmak zorunda değildi.</p>

  <p class="normal">Rehinelerin kendi aralarındaki duygusal bağların sık sık değişikliğe uğramasıyla da dramatik gerilimler doğabiliyor. Önceleri iki kadını kaçıranlar Beatriz’i serbest bırakmayı öneriyorlar, o ise dayanışma bakımından Maruja’nın yanında kalmayı seçiyor. Daha sonra, 5. bölümde öfkeyle –ve belki de kaçınılmaz olarak– Maruja’ya sitem edecek, “Benimle bu şekilde konuşamazsın! Üstelik burada bulunuşum senin suçunken,” diyecektir. Maruja ile Beatriz ikilisi Marina’nın nöbetçilere boyun eğmesine kızacaklardır, ancak bu hıncın yerini daha sonra Maruja’nın yaşlı hanımın korkunç kaderine duyduğu empati alacaktır. Aynı şekilde Diana Turbay da kendilerini böyle tehlikeli ve sonu kötü biten bir maceraya sürüklediği için suçlu olduğunu söyleyip ekibinden özür dileyecektir. Öbür yandan ekip yazıcısı Juan Vitta, korktukları Extraditables’in ellerine düştüğünü fark ettiğinde ondan çok nefret ettiğini itiraf edecektir. Bu tutukluluk bölümlerindeki duygular –aşırı ve tehlikeli koşullarda bir arada yaşamanın kaçınılmaz sonucu– <span class="ideitalik">Bir Kaçırılma Öyküsü</span>’nün olay örgüsünün önemli bir kısmını oluşturur.</p>

  <p class="normal">Bu kaynayan kazanı, insani duyguların bu bulamacını canlandırıp anlatırken García Márquez tutukluluğun en tahrip edici yönlerine odaklanıyor. Kurbanların kaçırılmış oldukları sürede gerçekten pek az şey olup bittiğini düşünürsek onların içlerindeki duyguların günlük devri, anlatım açısından özel bir öneme sahip olur. Kaçırılmış olmanın bedensel yoksunluktan öte bir şey olduğunu kitap bize gösteriyor. Kaçırılmak aynı zamanda zihinlere ve ruhlara acı çektiriyor, ayrıca hem kaçıranlar hem de kaçırılanlar uzun, kalıcı olmayan, duyarlı tartışmalara girişiyor. Vahşilikle diplomasinin bu tuhaf karışımı, akıl sağlığını yitirmemek için girişilen çabalarla, müphem bir kurtarılma beklentisinin getirdiği dayanılmaz endişeyle birleşiyor, topyekûn soyutlanma ve olası bir ölüm olasılığı gibi en uç konular ansızın geçerlilik kazanıyor– ürkütücü olayların içindeki bütün bu ana unsurlar burada büyük bir romancı tarafından bize aktarılıyor.</p>

  <p class="normal">Dış dünyaya odaklanan çift sayılı bölümler <span class="ideitalik">Bir Kaçırılma Öyküsü</span>’nün içeriğinin gerekli bir arka yüzü. Salt rehinelerin bakış açısından anlatılmış bir hikâye edebiyat bağlamında büyük olasılıkla sınırlayıcı ve klostrofobik olurdu. ‘Dış’ bölümler insan, mekân ve eylem kaynıyor, yüzlerce alt olay ve etkileyici ayrıntılarla birlikte. Kaçırılanların yakınlarının çektiği acılar ve üzüntünün yanında merkezi hükümetin ve hükümet görevlilerinin Escobar imparatorluğunun hünerli ancak dehşet verici taktiklerinin karşısındaki iktidarsızlığına tanık oluyoruz, atılacak adımların, izlenecek yöntemlerin büyük bir hassasiyet gerektirdiğine de. Bölümlerde çok sayıda unutulmaz karakter var, çoğu da hükümette ve medya çevrelerindeki yüksek konumdaki kişiler. Bu kişileri birbirine bağlayan girift bağlar, Kolombiya’nın o iç halkasının ne kadar küçük, hatta mahremcesine küçük olduğunu ima ediyor.</p>

  <p class="normal">Kolombiya’da popüler olan, sayfaların arasında görünüp kaybolan, konuşan, ellerinden geldiğince kıvıran, manevra yapan sayısız kişiyi tanımayan yabancı bir okurun bu bölümleri izlemesi çok daha zor. Okur durup ağır ağır ilerlemeli, çünkü olaylar biriktikçe her şey yerli yerine oturuyor. Bu dışa açık bölümlerde hem yurttaşlarına, hem de onlar adına konuşan García Márquez iki kez birinci çoğul şahıs olan ‘biz’i kullanıyor. İlk sefer kitabın ortasında, ikincisi sonuna doğru. Ocak 1991’de, Marina Montoya’nın öldürülmesini izleyen ürpertici durumu değerlendirirken anlatıcı şöyle der: “Bakan Rodrigo Lara Bonilla’nın katledildiği 1984 yılından beri her türlü iğrenç olayı yaşadık, ama bunlar bitmedi, en kötüsünü henüz yaşamadık.” Daha sonra, kitabın sondan bir önceki sayfasında, bütün bunların asıl nedeni üzerinde düşünürken yazarın Kolombiyalı sesi, “Tarihimizdeki en büyük av haline gelen Escobar bir noktada altı saatten fazla kalamıyordu,” der.</p>

  <p class="normal">Bakış açısındaki bu kaymalar, ne kadar kısa ve geçici olsalar da, tarafsız anlatıcı rolünden çıkıp kaygılı bir yurttaş, ülkesinin acılarına bilerek katılan biri konumunu üstlenen bir García Márquez’i gösterir. Hızla geçseler de stratejik konuşlandırılmış bu hareketlerle yazar <span class="ideitalik">testimonio</span>’nun, yani son yirmi-otuz yıldır pek çok sıkıntılar çekmiş bir kıtanın güçlüklerinin, mücadelelerinin ve derin özlemlerinin bir kısmını ifade etmenin bir yolu olarak eğitimli Latin Amerikalılar arasında ortaya çıkan kurmaca olmayan edebiyat türünün alanına kısa süreliğine adım atıyor.</p>

  <p class="normal">Sayfaları dolduran çok sayıda güçlü karakter arasında, sekseni aşkın yaşıyla, televizyondaki günlük <span class="ideitalik">bir-dakika</span> ibadet programıyla ve ‘onsuz yapamayacağı’ sekreteri Paulina’yla (dünyada pederin gözündeki kontakt lensleri çıkarmayı bilen tek insan) rahatlıkla bir roman kahramanı olabilecek Peder Rafael García Herreros da var. Geniş kitlelerin (adam kaçıran nöbetçiler dahil) aziz saydığı bu dürüst din adamı ve onun bencillikten uzak çabaları, sonunda Pablo Escobar’ın teslim olmasını sağlar. Farklı bir örnek, kitaptaki unutulmayacak kadar olumlu anlardan biridir, Maruja ile Pacho’nun sekiz ay süren tutuklulukları nihayet 20 Mayıs’ta biter, halk onların serbest bırakılmasını hep birlikte neşeyle kutlar, otomobiller sokaklarda deli gibi korna çalarlar.</p>

  <p class="normal">Şunu da söylemek gerekir ki, olayı tamamıyla fiziksel dehşet ve ona eşlik eden doğal ayrıntılarla anlatan García Márquez, ara sıra büyülü öğelere ve doğaüstü konulara da başvuruyor. Mağdur Pacho Santos’un karısı María Victoria, Diana Turbay’ın ölümünü bilmiş olan bir kâhinle buluşur, kâhin ona sevinçle kocasının hâlâ hayatta olduğunu bildirir. Romancı ayrıca Mauricio Puertas adında bir astrologa bütün bir sayfayı ayırır, adam Escobar’ın yıldız haritasını hazırlamış ve uyuşturucu tüccarı için dört olası yazgı görmüştür: hastane, hapishane, mezarlık ya da (olacak şey değil ama) bir manastır. Ortadan kaybolan Escobar’ın merakı bu kehanetlerle öylesine uyanır ki neredeyse astrologu arayacak gibi olur, ama içinde bulunduğu istikrarsız koşullar nedeniyle planını uygulamaya koyamaz. Daha fazla büyülü öğe içeren romanları gibi bu anlatımda da García Márquez bu tür bilgilere herhangi bir özel anlam yüklemeden sıradan halkın bu kehanetleri nasıl yaşadığını anlatır.</p>

  <p class="normal">Bütün bu korkunç olayların arkasındaki asıl gücün ünlü ve efsanevi Pablo Escobar olduğunu söylemeye gerek yok, kitabın sonsözüne, yani bitmesine on sayfa kalana kadar ortaya çıkmıyor. Sonunda hapse girmeye hazır durumda, bir helikopterden indiğinde, omuzlarına dökülen saçları ve göğsüne inen sık, siyah sakalıyla, güneş yanığı teni ve lastik ayakkabılarıyla, hafif yürüyüşü ve insanın kanını donduran soğukkanlılığıyla etkisi şaşırtıcı, heyecan verici oluyor. Benzeri yok, aracı ve tanık Alberto Villamizar’ın (Beatriz’in kocası) daha önce gördüğü hiç kimseye benzemiyor. Escobar’ın otoritesi ve karizması o kadar büyük ki polislere silahlarını indirmeleri için emir verebiliyor, onlar da bu emri yerine getiriyorlar. Teslim ettiği, sedef kabzasına altın harflerle adının baş harfleri işlenmiş güzel tabanca hem profesyonel kanun kaçağına hem başarılı iş adamına aynı derecede uygun. Üstelik Villamizar’ın ailesine yardım etmeyi öneriyor kibarca, oysa bir zamanlar o adamı öldürmeye kalkışmıştı. Escobar’ın altı sayfa süren teslim oluşu tam bir dram malzemesi, klasik trajedilerden bir sahne gibi.</p>

  <p class="normal">Bunca ham malzemeyi bir araya getirmek yazar için büyük ölçüde gazetecilik alanında hazırlık yapmak ve ağır yük kaldırmak anlamına geliyordu. Kitabın kendisi Maruja ve kocasının isteğiyle başlatılmıştı; Maruja ilk başta o korkunç ayları unutup geçmişe gömmeyi arzu etmiş olsa da sonunda tam yirmi saat anlatıp sözlü bir tanıklık sundu. Toplamda elli kişiyle röportaj yapıldı – büyük bir gizlilik içinde. García Márquez zaman zaman bir meslektaşından yardım istedi, gazeteci Luz Ángel Arteaga’yı resmi kurumlarda kendi yerine veri toplamakla görevlendirdi, bir yandan da kuzeni Margarita Márquez ‘büyük bir sessizlik içinde elli kadar bant çözümü yaptı.’<sup class="calibre3"><a href="../Text/birsozbuyucusu_split_290.html#footnote-200-267" id="footnote-200-267-backlink">[267]</a></sup> Üç Rodriguez Ochoas’la röportaj için Amerikalı gazetecilerden oluşan bir heyete katılarak bu üçlüyle ayrıca konuşmayı becerdi. Bütün bunları sahne ışıklarından kaçınmak için göze aldı, yoksa dikkatler kitap projesine çekilir, kimliği ortaya çıkardı. García Márquez araştırmaları sırasında öyle çok bilgiye ulaştı ki kitabın ilk müsveddesi 700 sayfayı buldu, bu imkânsız kütleyi sonradan 300 sayfaya indirdi.</p>

  <p class="normal">Gazetecilik açısından en büyük atlatma haber, Gabo’nun yeni çalışmasının kulağına gittiği söylenen Pablo Escobar’ın kendisiyle bir röportaj yapmak olurdu kuşkusuz. Ne yazık ki uyuşturucu elebaşısı, Gabo’nun kitap girişiminin ilk aşamalarında öldü, onu her yönüyle betimleyebilmek için García Márquez, Escobar’ın yetkililere, rehinelerin ailelerine ve kendi avukatlarına gönderdiği mektuplara dayanmak zorunda kaldı.<sup class="calibre3"><a href="../Text/birsozbuyucusu_split_291.html#footnote-200-268" id="footnote-200-268-backlink">[268]</a></sup> García Márquez uyuşturucu tacirinin ifadesindeki üstün üsluba her okuyuşunda hayret etmişti, demek ki bu kötücül deha bu alanda da çok yetenekliydi.</p>

  <p class="normal"><span class="ideitalik">Bir Kaçırılma Öyküsü,</span> türünün ve içeriğinin doğası gereği bir bakıma yerel bir kitap ve geçtiği zamanla ve koşullarla sıkı sıkıya bağlı – kelimenin tam anlamıyla bir ‘haber’ kitabı. Yine de acılarla, entrikayla, güç, politika ve suçla örülü rezil bir dünyayı her bir düzeyde usta işi bir biçimde yaratarak üstün sanat konumuna erişiyor. Kolombiyalı yazarın çalışmasında, Norman Mailer’in <span class="ideitalik">Gecenin Orduları</span> ve <span class="ideitalik">Miami ve Chicago Kuşatması</span> adlı kurmaca-dışı röportajlarındaki düzeye benzer bir nitelik var.<sup class="calibre3"><a href="../Text/birsozbuyucusu_split_292.html#footnote-200-269" id="footnote-200-269-backlink">[269]</a></sup> Ezra Pound bir seferinde şiiri, aforizma misali, ‘haber kalan haber’ diye nitelemişti. <span class="ideitalik">Bir Kaçırılma Öyküsü</span>’nde haber malzemesi sonsuza kadar taze kalmayabilir, ancak García Márquez’in yapıtları beğenildiği, incelendiği ve hoşlanıldığı sürece bu kitap da okunacaktır.</p>

  <p class="normal">Kanser hastalarında sıkça görüldüğü üzere García Márquez de 1990’ların sonunda bu hastalıkla uzun bir süre, korkutucu bir mücadeleye girince hem insan hem yazar olarak yaşamının dökümünü yaptı. Hayatını tehdit eden hastalık ve zahmetli tedavilerin çifte işkencesinin ardından ilk kez bir başka kurmaca-dışı türe yöneldi: otobiyografi, itiraf, anı (ya da siz ne derseniz).</p>

  <p class="normal">Sonuç, <span class="ideitalik">Vivir para contarla</span> (2002) oldu (Anlatmak İçin Yaşamak), geçmişine doğru bu kapsamlı bakışta yazar milyonlarca hayranının meraklı gözlerinin önüne eski yıllarının anılarını seriyordu. Bu açıdan kitap, uçurumun kıyısına gelmiş ve iş işten geçmeden her şeyi ‘anlatmak’ zorunda olduğunu hisseden birinin yapabileceği son hesaplaşma olarak görülebilir. 600 sayfaya yaklaşan sayfa sayısıyla <span class="ideitalik">Anlatmak İçin Yaşamak</span>, García Márquez’in en kalın kitabıdır. Katıksız insani içerik bağlamında ve hatırlama konusunda benzersiz bir çalışma olması açısından bu kitap büyük olasılıkla onun en zengin ve en kapsamlı yapıtıdır.</p>

  <p class="normal">Tasarlanan üç cildin ilki olarak sunulan <span class="ideitalik">Anlatmak İçin Yaşamak</span>, bizi Gabo’nun yirmili yaşlarına götürüyor, anneannesi ve dedesinin Aracataca’daki evinde geçirdiği çocukluğunun cennet gibi olsa da değişken sekiz yılından başlıyor, Bogotá’nın saygın günlük gazetesi <span class="ideitalik">El Espectador</span>’da dikkat çeken ve yükselen bir kadrolu yazar olduğu döneme geçiyor. Böylece onun kasaba geçmişine, oradaki inişli çıkışlı yaşamına tanık oluyor, sonra da -hem maaşlı gazeteci hem de öğrenme aşamasındaki sanatçı olarak– yazarlık mesleğine adım atan hevesli bir gencin sürüp giden, karmaşık büyüme sancılarını paylaşıyoruz.</p>

  <p class="normal"><span class="ideitalik">Anlatmak İçin Yaşamak</span>’ın bütün dokusunu oluşturan çok sayıdaki iplik göz önüne alındığında anlatılan hikâyeyi özetlemek beyhude bir çaba olurdu. Üstelik kitapta anlatılanlar içinde önemli olguları ve anahatları bir ölçüde önceki kaynaklardan biliyoruz. Zengin ayrıntıları dışında kitabın içindekileri ayrıcalıklı kılan, anıları canlandırma niteliği ve kişisel duygulara verilen dikkat. Kitabın başındaki epigrafta değinildiği üzere kişinin hayatını nasıl hatırladığı, hayatın ham verilerinden daha önemlidir.</p>

  <p class="normal">Kolombiya’nın kuzeyindeki Karayip atmosferinin büyük bir canlılıkla yaratıldığı kitapta aşırı, boğucu sıcağıyla, büyüleyici folkloruyla, ailevi ve kabilemsi bağlarının sıkı ağıyla Gabito’nun oturduğu kasabaları somut olarak hissediyoruz: Uykulu ve yoksul Aracataca, dedikoducu ama sevimli Sucre (ve nehri), atılgan Barranquilla, soğuk ve düzgün Bogotá, göz kamaştırıcı güzellikteki Cartagena.</p>

  <p class="normal">Sürekli genişleyen anlatım, Gabito’nun kendisinden küçük on kardeşine dair hikâyelerle kaynıyor –öyle çoktular ki her yaz yatılı okuldan eve dönüşünde Gabo kimin kim olduğunu fark edemez, hatta onları tanıyamazdı bile. Para kazanma planlarının birinden ötekine geçerken hiç ortada olmayan hayalci, homeopatik-eczacı babası; evdeki kronikleşmiş kaos içinde düzeni sağlamak için kahramanca çabalayan, bir zamanların başkaldıran kadını, annesi Luisa; ayrıca teyzeleri, dayıları, kuzenleri ve sayısı belirsiz üvey kardeşleri de var kitapta. Bu kalabalık aşirete García Márquez’in pek çok yakın arkadaşını, sınıf arkadaşlarını, meslektaşlarını ve gelip geçici ahbaplarını da eklersek <span class="ideitalik">Bir Kaçırılma Öyküsü</span>’nde olduğu gibi üç haneli sayılara ulaşan bir liste çıkar karşımıza, ancak bu kez her birine söz yontucusu tarafından sadakatle ve özenle hayat verilmiştir.</p>

  <p class="normal">Burada anlatılan pek çok hikâye arasında küçük Gabito’nun büyükbabası Albay Nicolás Márquez’le olan özel, doyurucu ilişki de yer alıyor, zaman zaman da ondan sevgi içeren takma adı ‘Papalelo’ diye söz ediliyor. 3. bölümde gördüğümüz üzere Albay halkın tanıdığı, ilginç bir adamdı. Burada büyükbaba Nicolás’ı anne ile baba yerine geçen ebeveyn rolünde görüyoruz, pek az kişilerarası bağ onlarınki kadar olumlu hatırlanır. Yazarın sözcükleriyle, “Büyükbabam benim için güvenlik demekti. Kuşkularım yalnızca onunlayken giderilirdi, ayaklarımın yere bastığını, hayatta sağlam bir yerim olduğunu hissederdim.” İkili, keyifli öğle sonrası gezintilerine çıkar, dünyanın mucizelerini birlikte keşfederlerdi, ama –boy farkından dolayı– farklı bakış açılarından. Sohbetlerinin bir yerinde Papalelo çocuğa ‘tarihteki en büyük adam’ olan Simón Bolívar’ı tanıtır; bir başka sefer, evdeyken, Gabito’nun kucağına bir sözlük koyar, onun ‘her şeyi bilen’ ve ‘asla yanılmayan’ kitap olduğunu söyler.</p>

  <p class="normal">García Márquez’in geriye dönük anlatımından anlıyoruz ki onlarınki adeta kusursuz bir baba-oğul ilişkisiydi. Doğal olarak, büyüdükten sonra yazar bu kuşaklar ötesi bağı hayatının en önemli bağı olarak koruyacaktı. <span class="ideitalik">Anlatmak İçin Yaşamak</span>’taki çocuk bu benzersiz birlikteliği doğal olarak geçerli norm kabul ediyor; büyüme çağındaki Gabo ise Albay’ın gırtlak kanserinden ölümünden sonra bu ani duruşun ve sona erişin anlamını kavramak, onu çözümlemek için yıllarca uğraşacaktır.</p>

  <p class="normal">Márquez ailesinin evinde yaşayan on kadar kadın da aynı derecede önemlidir, sadece hısım ve akraba olanlar değil, evdeki yatılı ilginç hizmetçi, çamaşırcı kadın ve kız çocukları da. Elbette tuhaf adları ya da takma adları olan çeşitli teyzeler de, özellikle Wenefrida (tía Nana), yetmiş dokuz yaşındaki Francisca (tía Mama), hiç konuşmayan Elvira (Santa Sofía de la Piedad’a örnek olan), ve kör Petra da bunlar arasında. Gabo’nun kadınların yanında hep hissedeceği o ‘gizli iletişim bağı’, erkeklerin değil de kadınların yanında kendini daha rahat ve güvende hissetmesi bu kişilerden kaynaklanmaktadır.</p>

  <p class="normal">Yazar açık açık söylemese de sekiz yaşındaki çocuğun biyolojik anne-babasının toprağına kaçınılmaz nakli görünüşe göre bazı zorluklarla karşılaşmış. Bu durumun üstesinden gelemediğini gösteren işaretler var. Büyükbabasının evindeyken çocuk, masanın çevresinde toplanan kişilerle ilgili masallar uydurmayı severdi, kadınlar ve Albay böyle bir yaratıcılıktan zevk alır, onun anlatıma olan eğilimini desteklerlerdi. Babasıysa bu uydurmacalara ‘yalan’ deyip dinlemiyor, hatta tam bir angaryacı olduğu için de çocuğu bu yüzden cezalandırıyordu. Ayrıca, anne-babasıyla geçirdiği günler, amansız bir yoksulluğun pençesinde yaşayan ve boşa zaman harcayan kocaman bir ailenin içindeydi. Öyle ki bir seferinde bir patatesle pazar gününün gazetesi arasında tercih yapılıyor, bir başka sefer ürkmüş bir Gabito, <span class="ideitalik">mamá</span>’sı tarafından kasabalı bir zengine, sadaka istemesi (boşuna bir çaba) için gönderiliyordu. Bütün bunlar olurken evin doğurtkan erkeği zenginleşmeyi hayal edip bu fikre tapınıyor, karısıyla çocuklarını hep köklerinden söküyordu. Böylece Gabo’nun en yakın akrabaları arasında büyümesi ilk başta şaşırtıcı bir yeni yaşam evresi gibi gelir ona, artık yitirdiği bir cennette geçirdiği sekiz yılın ardından akıl karıştırıcı bir zindandadır artık.</p>

  <p class="normal">Gençliğiyle ilgili bu anlatımda, yeniyetme cinselliği ve genelevlere ya da başka yerlere cinsel kaçamaklar da ister istemez yer alır. Erkekler ergenlik döneminin ardından, bilindiği gibi en güçlü, en şaşırtıcı ve gizemli bir biçimde kendilerini bekleyen cinselliğe hazırdırlar; anılarını yazan García Márquez de bu cümlenin hakkını veriyor. Değinilmeye değer olaylar arasında, Gabito’nun cinselliğe adım atışı ve şefkatli, meçhul bir fahişe tarafından (tıpkı José Arcadio’nun Pilar’la ya da Florentino’nun bir seks işçisiyle yaşadığı gibi) arzuyla soyundurulup, havaya kaldırılıp tatlı tatlı ırzına geçildiği sahne var. Delikanlının 1.85’lik iriyarı bir siyah denizciyle evli beyaz bir kadın olan Martina Fonseca ile aylarca ikindileri giriştiği ilişki, ya da daha sonra emniyette çavuş olan kocasının yokluğu sırasında delikanlıyı eğlendiren Habeş güzeli Nigromanta’yla yaşadığı serüven var, ki bu sonuncusunda boynuzlu koca silahla yasadışı âşığın karşısına çıkıyor, Gabito adamın elinden salt bir keresinde eczacı babası onun belsoğukluğunu tedavi etmiş olduğu için kurtuluyor.</p>

  <p class="normal">Bu bayağı olaylar, çoğunlukla hüzünlü ve yalnız geçen delikanlılık dönemini canlandırmaya ve güldürüp rahatlatıcı öğeler katmaya yarıyor. Röportajlarında asla böyle bir şeyi dile getirmese de ya da hakkındaki biyografi çalışmalarında yer almasa da ergenlik sonrasında Gabito’nun kendisinden yaşça büyük ve daha deneyimli kadınlara eğilimi olduğu anlaşılıyor, bunlardan bazıları ona saldırıp baştan çıkarmışlardır, García Márquez bu dinamiği daha sonra romanlarında kullanacaktır. Bu arada, bu kitabın sayfaları arasında, çeşitli yerlerde gelecekte karısı olacak, yazarın daha önceki yazılarından tanıdığımız Mercedes bir görünüp bir kaybolur, kitabın ortalarına rastlayan bir yerde Mercedes’le karşılaşır, evlenme teklif eder, Mercedes’in açılmamış mektubu bu hareketli anılarda adeta son sözü söyleyecektir.</p>

  <p class="normal">Kaçınılmaz olarak siyaset, açıkça sol görüşü savunan bir yazarın anılarında kendini gösterecektir. Daha ilk bölümde Birleşik Meyve Şirketi’ne sık sık değinilir, <span class="ideitalik">Yüzyıllık Yalnızlık</span>’ın hayranları bu konuyu iyi bilirler. Grevci işçilerin kırımı, sayısı bilinmeyen ölüler, Aracataca’daki bazı kasabalıların o şirkete özlem duymaları, Yankee’lerin şirketinin kasabaya olası geri dönüşü konusunda farklı tavırlar takınılması; bunlar Gabito’nun çocukluğunun ilk başından itibaren yetişkinlerin heyecanla tekrar tekrar yaşadığı meseleler. Unutmayalım, daha sonra <span class="ideitalik">Başkan Babamızın Sonbaharı</span>’ndaki diktatöre rol model olan General Juan Vicente Gómez’in diktasından sürgüne giden Venezuelalılar, bu kitapta yer alan büyüklerin konuşmalarına da girip çıkıyorlar.</p>

  <p class="normal">Ancak <span class="ideitalik">Anlatmak İçin Yaşamak</span>’ta yer alan en kapsamlı siyasi hikâyede, büyük Liberal tahrikçi Jorge Eliecer Gaitán’ın yükselişi, 9 Nisan 1948 günü garip ve trajik bir biçimde öldürülüşü ve bu vahşet karşısında Bogotá’yı kasıp kavuran isyan anlatılır. Bu dalgaya kapılanların arasında yirmi bir yaşındaki Gabo da vardır; sokaklara saçılan sayısız elektrikli cihazı ve başka malları görünce ateşli isyancıların arasına karışır ve pırıl pırıl bir deri cüzdana el koyar. Ayrıca, iyi bir gazeteci kimliğiyle merkezi hükümetin kelimenin tam anlamıyla çöküşünü ve bir Pan-Amerikan Konferansı’nın ziyaretçileri arasında Fidel Castro adında bir öğrencinin bulunduğunu da ustaca anlatır. García Marquez’in bütün bu devasa olayları anlatması 5. bölümde yirmi sayfa kaplar.</p>

  <p class="normal">Hatırlanan bu felaketler içinde en çarpıcı an, cinayet mahallinde yaşanır. Orada, sözde suçlu Juan Roa Sierra’nın başını isteyen isyancılar arasında olağandışı bir şeye tanık olduğunu belirtir yazar: “Sırtında kusursuz çok şık bir gri takım elbise olan uzun boylu, kendine hakim bir adam”, zanlıyı yakalayıp öldürene kadar tekmelemeleri için kalabalığı kışkırtmaktadır. Daha sonra, García Márquez aynı gizemli adamı “öldürülenin cesedi sürüklenerek götürülür götürülmez pırıl pırıl bir arabaya” binerken görür. Kendi kelimeleriyle, “Gerçek katilin kimliğini saklamak için adam yanlış katili öldürtmeyi başardı.”</p>

  <p class="normal">Gabo’nun hikâyesi ve yorumu doğruysa, Latin Amerika’nın kanla yoğrulmuş tarihindeki en ünlü suikastlardan birinin resmi, kabul edilmiş kaydını temelde yıkmış oluyor. Yine de, yazarlığının başındaki genç adam böyle bir sahneye gerçekten tanık olduysa bile –ki sözlerinin doğruluğundan kuşku duymamız için bir neden yok– o sahneyi bu düzeltilmiş haliyle sunuşu, saygın araştırmacılardan delilere kadar (örneğin Gaitán’ı öldürenin Fidel Castro olduğunu öne süren bazı sağcılar) her türlü insan tarafından önerilmiş onlarca versiyondan biridir.</p>

  <p class="normal">İdeolojik yelpazenin öbür ucunda olan kimi okurlar bu anılarda siyaset –özellikle sol siyaset– olmamasından hayal kırıklığına uğramış olabilirler. Ancak García Márquez nesirlerinde genel anlamda duyurular yapan, inançlarını bildiren biri olmamıştır. Onun zihni tipik olarak doktrinler, ideolojiler, politika dünyasında dolaşmaz, işlemez. Uzun gazetecilik kariyerinde bile fikirlerini hep anekdotlara katarak ifade etmiştir. Benzer biçimde, <span class="ideitalik">Vivir para contarla</span>’da çocukluğunda çektiği yoksulluğu okuruz, Birleşik Meyve Şirketi’ni ve Bogotá’daki isyanları, ama hepsini bunlara dair hikâyeler üzerinden; oradan da politikasını çıkarsarız. Tamam, gençliğinde solcularla ve Komünist Partisi üyeleriyle olan bağlarından söz edebilirdi, ama bu, büyük öçüde özel bir bilgidir; isim vermek, hatta kimliklere değinmek bile eski arkadaşlarını ve ailelerini tehlikeye atabilirdi. Her ne olursa olsun García Márquez asla tam anlamıyla siyasi bir yazar değildir, olmamıştır da. Sadece sol görüşlü bir yazardır.</p>

  <p class="normal"><span class="ideitalik">Anlatmak İçin Yaşamak</span>’a esas hayat veren kan damarı, Gabo’nun edebiyat mesleğiyle uzun süren mücadelesidir. Aslında kitap, aile içinde bu arzuyla ilgili çıkan bir tartışmayla başlıyor. Büyükbabanın evini satma işini üstlenen annesiyle görüşürken kadın oracıkta konuşmaya noktayı koyar: Gabo’nun babası, ekonomik nedenlerle onun hukuk eğitimine devam etmesini istemektedir. Gabo ise yazmak istemektedir ve böylece sürer hikâye; oğlanın kendini gösteren yeteneği, bu yeteneği gösterme krizleri, bu krizlerin gitgide artması, önüne çıkan engeller, kitabın geri kalan kısmını kaplar. Aracataca’da ailenin karşısındaki evde oturan Dr. Barboza bir gün Gabo’nun yazarlık yanını fark eder. Ailenin Belçikalı bir arkadaşlarının intiharının ardından beş yaşındaki çocuk “Belçikalı artık satranç oynayamayacak,” der; Albay’ın evinde coşkuyla karşılanan bu garip ama zekice fikri yazar, “ilk edebi başarım” diye anlatacaktır. Liceo de Zipaquirá’da okul arkadaşlarının arzu nesneleri için şiirler yazacaktır (tıpkı Florentino Ariza gibi). Ergen çocuğun zayıf kalan noktalarını telafi eden çılgın, hayali fikirleri öğretmenlerinin verdiği iyi notlarla ödüllendirilir.</p>

  <p class="normal">Yazar olmak elbette bolca okumak, aynı zamanda gerekli bilgiyi ve sanatçılığı oluşturmak anlamına gelmektedir. Genç Gabo’nun modernistleri ve öbür klasikleri keşfettiğini görürüz, kendini vererek okur bu metinleri, işleyişlerini kavrayabilmek amacıyla adeta didik didik eder. Yazma alanında çıraklığını sürdüren çocuğun arkadaşlarından, yerel şairlerden ve şiir akımlarından, ayrıca anlatım içinde zamanı yapılandırmak gibi karmaşık bir konuda onu eğiten değerli rehberi Ramón Vinyes’ten ne kadar kapsamlı bir edebi eğitim aldığını görmek şaşırtıcı.</p>

  <p class="normal">Ayrıca nesrin önemsiz, sözlü ayrıntılarının farkına vardığına da tanık oluruz. Daha başından, ‘<span class="ideitalik">mente</span>’ ekiyle biten edatlardan uzak durmaya karar verir, iflas etmiş bir alışkanlık sayar bu son eki. Eski bir broşürde ‘Buendía’ adında bıyıklı bir savaş gazisinin hikâyesine rastlayınca bu ada bayılır; ‘ía’ ile biten geçmiş zaman fiil ekleriyle istenmedik uyaklara yol açabileceğinden kaygılansa da bu addan vazgeçmez. Bu arada García Márquez’in öykü ve roman yazmak için çaba gösterdiğini görürüz, ancak sonunda bu amatör metinlerin ‘metafizik bir zindan’da var olan akıl karıştırıcı ve soyut girişimlerden öteye gitmediğini anlar.</p>

  <p class="normal">Halka mal olmuş biri olarak geçirdiği yaşamda García Márquez gazeteciliği meşru bir sanat aracı olarak yüceltmiştir, özellikle de bu işin muhabirlik yanını. <span class="ideitalik">Anlatmak İçin Yaşamak</span>’ın sondaki bölümlerinde Gabo’nun kendi ülkesinde gazetecilik alanında önemli bir yere gelişini izleriz. Gabo anılarını yazarken bu mesleğin haber toplamadaki düzenli rutinlerine ve usullerine sevgi ve özenle yaklaşır, haber odasındaki gündelik yaşamdan ve ambiyanstan büyük zevk aldığını ifade eder ve daha sonra <span class="ideitalik">El Espectador</span>’da geçirdiği yılların, Bogotá’nın iki numaralı günlük gazetesinin her seviyesinde mevcut Cano yayıncılık sülelesinin üç farklı kuşağıyla hanedana benzeyen eşsiz atmosferini anlatır. Kesinlikle kültür misyonuyla hareket eden bu aile şirketinin dokunaklı ve unutulmaz bir portresidir bu.</p>

  <p class="normal">Gabito, başka gazetecileri atlatırken bazı şaşırtıcı gerçek hikâyelere rastlar (birkaçından öndeki bölümlerde söz etmiştim). Bir seferinde muhabir Gabo Chocó’daki bazı göstericiler uğruna birtakım olayları sahneye koyar; Panama yakınlarında bir bölge olan Chocó o sıralarda toprak ve yasal bütünlüğünü korumak için mücadele etmektedir. Gerillalara karşı yürütülen bir ordu seferberliğinde ana-babalarından zorla koparılmış 3000 küçük çocuğun tam anlamıyla yürek paralayıcı öyküsüdür anlatılan. Çocukların içinden ancak birkaçı kendi ya da ana-babalarının adlarını söyleyebilecek yaştadır (aralarında on üç günlük bir de ikizler vardır), çocuklar sonunda çoğunlukla yetim kalacaklardır. Hükümetin, silahlı asilerin neden olabileceğinden, hatta hayal edebileceğinden çok daha fazla ıstıraba yol açan misillemelerinin korkunç bir örneğidir bu. Belki de bu tuhaf olay, <span class="ideitalik">Başkan Babamızın Sonbaharı</span>’ndaki umarsız diktatörün emriyle 2000 çocuğun parçalanmasına esin kaynağı olmuştur.</p>

  <p class="normal"><span class="ideitalik">Anlatmak İçin Yaşamak</span> bir yolculukla başlar ve öyle de biter: ilki Aracataca’ya dönüş, ikincisi yaşlı Avrupa’ya gidiştir. Türün kronoloji konusunda getirdiği kısıtlamalar yüzünden, yazarın önemli yapıtlarından pek çoğunda titizlikle kurduğu simetrilerden çok azını burada görebiliyoruz. Yine de yazarın deneysel eğilimi çeşitli biçimlerde ortaya çıkıyor. Kitap doğumu ve çocukluğuyla değil –oysa anılar genelde böyledir– yirmi üç yaşındaki Gabo’nun annesiyle birlikte ziyaret etmek üzere doğduğu kente dönüşüyle başlıyor, yolda Gabo’nun tam zamanlı yazar olma planları hakkında tartışıyorlar. Kitabın ilk yarısında yazar, edebiyat alanında ilerlediği sonraki yıllarla çocukluğundaki belli bir nokta arasında gidiş gelişler yaşayacaktır. Kitapta ayrıca belli yıllardan pek az söz edilecek, zaman aşağı yukarı genel, efsanevi bir konumda tutulacaktır. Önemli kurmaca yapıtlarında zamanla oynayan usta, bu gerçek anılarda belli bir ölçüde aynı yaklaşımını sürdürecektir.</p>

  <p class="normal">Kitap bir sonuca varmadan, bir gerilim havası içinde biter, Gabo’nun daha önce vermiş olduğu bir tür ültimatoma karşı Gabo’nun Cenevre’deki otelinde onu bekleyen Mercedes’in gönderdiği bir mektupla. ‘Salı Siestası’ adlı öykünün bitişinde olduğu gibi kitap da olayı kısa kesiyor ve sonucun ne olacağını (en azından şimdilik) okurların hayal gücüne bırakıyor. Bu teknik on dokuzuncu yüzyılın dizi romanlarına dayanıyor, ne var ki o yıllarda sürekli okurlar bir ay sonra rahatlayacaklarını ve yeni bilgiler edinebileceklerini umabilirlerdi. Burada ise Gabo’nun sadık okurlarının yıllarca beklemeleri gerekecek, tabii dizinin devamı gelecekse.</p>

  <p class="normal"><span class="ideitalik">Anlatmak İçin Yaşamak</span>’ın devasa sözcük dağarcığı da sözünü etmeye değer, bu sözlük hem müphem, ağır, edebi sözcükler hem de yerel, gündelik, halk tipi sözcükler açısından zengin. Ayrıca kitap şakacılık ve neşe açısından da yazarın imzasını taşıyor, sayfalarında ne öfke var ne de umutsuzluk. Romancı Tomás Eloy Martínez’in dediği gibi, “Bu kitabın adı <span class="ideitalik">Anlatmak İçin Yaşamak</span> değil de <span class="ideitalik">Zevk Almak İçin Yaşamak</span> olmalıydı, çünkü sefaletin, açlığın ve hastalığın en kötü halleri bile sağlam bir mizahla anlatılıyor.”<sup class="calibre3"><a href="../Text/birsozbuyucusu_split_293.html#footnote-200-270" id="footnote-200-270-backlink">[270]</a></sup></p>

  <p class="normal">Gabo’nun hayranlarını, burada bulacakları ve daha sonra önemli yapıtlarına girecek bol malzemeyle karşılaşmak şaşırtacaktır –isimler, sözler, küçük olaylar. Gabo’nun büyükannesi Tranquilina Iguarán’ın soyadı <span class="ideitalik">Yüzyıllık Yalnızlık</span>’taki ailenin kadın reisi Úrsula Iguarán’a verilecektir, takma adı Mina ise yazarın ‘Yapma Güller’ adlı harika öyküsündeki masum, yüreği yaralı genç kıza gidecektir. O yörede yaşayan Cotes soyadlı sayısız insandan aldığı adı da Aureliano Segundo’nun metresi Petra Cotes’te kullanacaktır. Sinema salonu sahibi Antonio Daconte’nin edebiyattaki dölü Nena Daconte’dir, yani ‘Kanının kardaki izi’ adlı öykünün talihsiz, şanssız kahramanı. Genç Gabo’nun karşılaştığı ve María Alejandrina Cervantes gibi tınılı bir adı olan bir seks işçisi daha sonra <span class="ideitalik">Kırmızı Pazartesi</span>’de bir genelev patroniçesi olarak ortaya çıkacaktır.</p>

  <p class="normal">Alıntılara gelince: Babası yeni bir işe başlamak üzere evden ayrılırken yazar, “Onu ne kadar sevdiğimi… o anda anladım,” der; bu düşünce neredeyse kelimesi kelimesine Aureliano Babilonia’nın bitkin düşmüş din öğretmeni José Arecadio’nun vahşice ölümüne tepkisini betimlerken kullanılır. Benzer biçimde çocuk Mama teyzesinin bir rahibeye, “Sen kıçını görüp yara sanan kediye benzeyen kadınlardansın,” dediğini hatırlar ve bu hakaret daha sonra erdemlilik taslayan, kötü şöhretli Fernanda del Carpio’ya söylenir. Bir de Gabo’nun kızkardeşi Rita var, derslerini ezberlerken uyakları ve ses yinelemelerini yüksek sesle söyleyen kızın yaptığını <span class="ideitalik">Başkan Babamızın Sonbaharı</span>’ndaki yaşlı diktatör de gülünç okuma-yazma derslerinde yapıyor. Kurmacada kilit anlar olarak tanınabilen olaylar ve durumlar daha da çarpıcı. <span class="ideitalik">Yüzyıllık Yalnızlık</span>’ı ele alırsak: Büyükanne hayvan şekerlemeleri yapıp satıyor (Úrsula); büyükbaba bir atölyede saklanıyor, küçük balıklar yapıyor (Albay Buendía). Yazarın annesi henüz genç kızken sınıf arkadaşlarını evinde verdiği bir partiye davet ediyor, annesiyle babası bu parti için yetmiş tane oturak satın alıyorlar (Meme). Gabito’nun bebek kızkardeşi Margot toprak yiyor (küçük Rebeca). Eski bir uşak Albay Marquez’in cenazesine geliyor, oysa adamın ölümü henüz duyurulmamış (Cataure ve José Arcadio Buendía). Başka bir örnek: 100 yaşındaki papağanını yakalamaya çalışırken Papalelo yuvarlanıyor, tıpkı <span class="ideitalik">Kolera Günlerinde Aşk</span>’taki Dr. Urbino gibi (ama büyükbaba hayatta kalıyor). Daha pek çok örnek var.</p>

  <p class="normal">Daha geniş bir açıdan bakıldığında bu olaylar <span class="ideitalik">Anlatmak İçin Yaşamak</span>’ta bolca bulunan sayısız anekdottan birkaçıdır. García Márquez’in fikirler üzerinden değil de hikâyeler üzerinden düşündüğü çoktandır ciddi bir klişedir, anılar da bu eğilimine serbestçe yol vermesi için mükemmel bir olanak sağlamıştır. Romancı García Márquez’in insanları etkili bir özel durum kanalıyla anlatmayı yeğlemesi gibi, anılarını yazan García Márquez de hikâye üstüne hikâye sıralayabilir ve böylece eksiksiz, değerli bir halı dokuyabilir. Dikkati çeken anekdotlar arasında, Kolombiya’daki havaalanlarından birinde depoları yanlışlıkla uçak yakıtıyla değil otomobil benziniyle dolduran yakıt görevlisinin hikâyesi vardır, bu ihmal Gabo’nun arkadaşı ve o sırada bir petrol şirketinde başarılı bir yönetici olan yazar Álvaro Mutis’in bir halkla ilişkiler karabasanı yaşamasına neden olur.</p>

  <p class="normal"><span class="ideitalik">Anlatmak İçin Yaşamak</span>’la Proust’un başyapıtı <span class="ideitalik">Kayıp Zamanın Peşinde</span> arasında bazı yakın paralellikler kaçınılmazdır. Yetişkin anlatıcı Marcel’in gençlik anılarının bir fincan çayın yanında yenen bir <span class="ideitalik">madeleine</span> bisküvinin kokusuyla birlikte canlanması gibi, Aracataca’ya dönüşünde yediği bir tropikal yemeği hatırlayan García Márquez, “Çorbanın tadına baktığım andan itibaren uyumakta olan kocaman bir dünyanın belleğimde uyanmakta olduğunu hissettim,” der. “Çocukluğumda sahip olduğum ve kasabadan ayrılınca yitirdiğim tatlar her bir kaşıkla birlikte hiç bozulmadan geri geldiler ve kalbimi ele geçirdiler.”</p>

  <p class="normal">Bu açıdan, <span class="ideitalik">Yazmak İçin</span>’in eleştirmenler tarafından da sık sık değinilen epigrafını burada eksiksiz vermekte yarar var: ‘La vida no es lo que uno vivió sino lo que uno recuerda y cómo lo recuerda para contarla’ (Hayat, insanın yaşadığı şey değil, hatırladığı şey ve onu anlatmak için nasıl hatırladığıdır). İspanyolca aslındaki son iki kelime kitabın adındaki ‘para contarla’yı (anlatmak için) yansıtmaktadır, burada anlatılan şey hayattır.</p>

  <p class="normal">Bu yarı aforizma, herhangi birinin kişisel tarihini ortaya koyarken seçici bellek ile biçim seçiminin ikili rolüne dikkat çekiyor. Hiç kimsenin saf, günahsız bir geçmişi yoktur; geçmiş, her zaman anlatanın zihninin ve kullandığı aracın eleğinden geçer. Böyle aşikâr ama koyu bir gerçek bazı eleştirmenlerin, <span class="ideitalik">Anlatmak İçin Yaşamak</span>’ın Kolombiyalı ustanın yeni bir romanı olduğunu düşünmelerine neden olmıştur. Ancak böyle bir düşünce, bilginin en temel kategorilerini ihlal eder. Gerçek mekânlar ve gerçek insanlardan esinlenseler de García Márquez’in romanları ve öyküleri yine de kurmacadırlar. Öte yandan <span class="ideitalik">Anlatmak İçin Yaşamak</span> gibi bir anı, gerçek diye sunulmuştur, okurlar da ona bu ruhla ve bu beklentiyle yaklaşmışlardır. Buendíalar uydurmadır, ama Albay Márquez’in cennet gibi evi, sonra da Gabriel Eligio García’nın kargaşa içindeki evi gerçekten vardılar, yazar da bu nedenle onları kâğıt üzerinde anmak istemiştir.</p>

  <p class="normal">2005 yılında García Márquez yazmaktan vazgeçtiğini söyleyerek kendisiyle röportaj yapanları şaşırttı, artık yazacak bir şeyi kalmaması içini rahatlatıyordu. Eğer durum böyleyse hayranları mutlaka hayal kırıklığına uğrayacaklardır, özellikle de anılarının planlanan ikinci ve üçüncü cildini bekleyenler. Yazılmadan kalan anıları bağlamında yazarın tercihinin bir mantığı olabilir. Gabito’nun ilkgençliğinin pek çok ayrıntısını okurları bilmiyordu, bu nedenle de 1. cilde epeyce taze malzeme sağladı. Öte yandan, tanınmış bir yazar olduğu, daha sonra herkesin tanıdığı, halka mal olmuş biri durumuna geldiği yıllarda, epeyce biyografik veri daha önceki incelemelerden (bu da dahil) alınıp kullanılacaktı. Ayrıca kişinin zaferleri, zengin ve güçlü kimselerle arkadaşlıkları hakkında yazdıklarında hikâyeleme açısından bir gerilim olmayabilir, hatta ister istemez övünme gibi görünebilir.</p>

  <p class="normal">Belki de García Márquez anılarını yazma projesine devam etmemekle akıllıca bir karar vermiştir. Belki günün birinde başka yollardan Mercedes’in, Cenevre’deki bir otele gönderdiği gizemli mektupta yazılanları öğreniriz.</p>
</body>
</html>
