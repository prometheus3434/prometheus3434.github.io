<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <link href="sndta7e5.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" xml:lang="TR" xmlns:xml="http://www.w3.org/XML/1998/namespace">
  <div class="wordsection">
    <p class="calibre5"><span class="font"><span class="calibre2"><br class="calibre4" id="calibre_pb_12" /></span></span></p>

    <p class="calibre5"><span>&#160;</span></p>

    <h1 class="calibre1"><a class="pcalibre1 pcalibre" id="_Toc425064427"><span class="font"><span class="calibre2">ON İKİ</span></span></a></h1>

    <p class="calibre5"><span class="font"><span class="calibre2">Sürücü tarafındaki kapıyı yerinden koparırcasına, hızla açtım ve kendimi direksiyonun arkasına bırakıverdim. Kaldırımın yanından yavaş yavaş ana yola&#160;çıktım. Kimseye çarpmamaya özen gösteriyordum. Normal bir hızla gidiyor, arkama&#160;bakmıyordum. Trafik ışığında durdum ve aynada yüzümde meydana gelen hasarı tespit&#160;ettim. Üst dudağım içerden ikiye bölünmüştü ve hâlâ kanıyordu. Sol yanağımda bir&#160;morluk oluşmak üzereydi. Hem yanağım hem de dudağım şişmeye başlamıştı.</span></span></p>

    <p class="calibre5"><span class="font"><span class="calibre2">Direksiyona sıkıca sarılmıştım. Var gücümle sakin olmaya çalışıyordum. Stark’tan güneye doğru State Caddesi’ne döndüm. Caddeyi takiben Hamilton’a&#160;vardım. Hamilton’a geldiğimde, mahallemde kendimi daha emniyette hissettim.</span></span></p>

    <p class="calibre5"><span class="font"><span class="calibre2">Durup biraz düşünmeye karar verdim. Arabayı bir dükkânın otoparkına çekerek orada bir süre öylece oturdum. Saldırıyı bildirmek için polis merkezine gitmem&#160;gerekiyordu. Ama evdeki güvenli ve rahat ortamı terk etmek istemiyordum. Ayrıca,&#160;bu son durumla ilgili olarak Ramirez’le aramızda geçenleri polisin nasıl&#160;karşılayacağından da pek emin değildim. Beni tehdit etmişti. Ben de arabayı&#160;jimnastik salonunun karşısına park ederek onu tahrik etmiştim. Hiç akıllıca&#160;değildi.</span></span></p>

    <p class="calibre5"><span class="font"><span class="calibre2">Ramirez yanımda belirdiği anda vücudum yüksek dozda adrenalin salgılamaya başlamıştı. Şimdi adrenalin seviyesi düştükçe yorgunluk ve acı duymaya&#160;başlamıştım. Kolum ve çenem ağrıyordu. Nabzım sanki on ikiye düşmüştü.</span></span></p>

    <p class="calibre5"><span class="font"><span class="calibre2">Cesaretini topla, dedim kendi kendime, bugün polis merkezine gitmeyeceksin. Dorsey’nin kartını bulana kadar çantamı alt üst ettim. Dorsey’e olanları&#160;anlatarak senaryoya devam edebilir; ona sızlanabilirdim. Numarasını çevirdim ve&#160;araması için mesaj bıraktım. Problemi anlatmadım. Olanı biteni iki kez&#160;tekrarlayabilecek gücüm yoktu.</span></span></p>

    <p class="calibre5"><span class="font"><span class="calibre2">Kendimi bir dükkâna attım ve üzümlü bir dondurma çubuğu aldım. “Kaza geçirdim de,” dedim tezgâhtara. “Dudağım şişti.”</span></span></p>

    <p class="calibre5"><span class="font"><span class="calibre2">“Doktora gitseniz daha iyi olur.”</span></span></p>

    <p class="calibre5"><span class="font"><span class="calibre2">Dondurmayı kâğıdından çıkarttım. Dudağıma bastırdım. “Ahh,” diye inledim. “Simdih dağa iyi.”</span></span></p>

    <p class="calibre5"><span class="font"><span class="calibre2">Arabaya geri geldim. Vitesi geçirdim ve arkaya kayarak bir pikapa bindirdim. Gözümün önünden bütün hayatım geçti. Boğuluyordum. Allah’ım, bana yardım et,&#160;diye yalvardım. Ne olur hiçbir göçük olmasın.</span></span></p>

    <p class="calibre5"><span class="font"><span class="calibre2">İkimiz de dışarıya çıkıp araçlarımızı kontrol ettik. Pikapta tek çizik bile yoktu. Hiç göçme olmamıştı. Boyası çizilmemişti. Cilasında bile en ufak bir şey&#160;yoktu. Cherokee’nin ise sağ arka çamurluğunu sanki birisi kutu açacağı ile&#160;yırtınıştı.</span></span></p>

    <p class="calibre5"><span class="font"><span class="calibre2">Pikabı kullanan adam dudağımı gördü. “Ev kavgası mı?”</span></span></p>

    <p class="calibre5"><span class="font"><span class="calibre2">“Kaza.”</span></span></p>

    <p class="calibre5"><span class="font"><span class="calibre2">“Sanırım bugün gününde değilsin.”</span></span></p>

    <p class="calibre5"><span class="font"><span class="calibre2">Peltek peltek, “Hic bi gün dehilim,” dedim.</span></span></p>

    <p class="calibre5"><span class="font"><span class="calibre2">Kaza benim suçum olduğu için ve adamın arabasında hiçbir hasar olmadığı için, birbirimize sigorta bilgilerimizi verme seremonisi yapmadık. Hasarlı&#160;tarafa son kez baktım. Şiddetle titremeye başlamıştım. Hemen oradan sıvıştım.&#160;Morelli ile karşılaşmaktansa, intihar etmenin daha iyi olup olmayacağını&#160;düşünmeye başlamıştım.</span></span></p>

    <p class="calibre5"><span class="font"><span class="calibre2">Kapının önüne geldiğimde telefonum çalıyordu. Arayan Dorsey’di.</span></span></p>

    <p class="calibre5"><span class="font"><span class="calibre2">“Ramirez’den şikâyetçi olacağım,” dedim. “Çenemi patlattı.”</span></span></p>

    <p class="calibre5"><span class="font"><span class="calibre2">“Bu nerede oldu?”</span></span></p>

    <p class="calibre5"><span class="font"><span class="calibre2">“Stark Caddesi’nde.” Detayları anlattım ve ifademi alması için daireme gelme teklifini reddettim. Morelli ile karşılaşması ihtimalini göze almak istemedim.&#160;Evrakları tamamlamak için yarın bürosuna uğrayacağıma dair söz verdim.</span></span></p>

    <p class="calibre5"><span class="font"><span class="calibre2">Duş yaptım ve akşam yemeği niyetine dondurma yedim. Her on dakikada bir pencereden bakarak Morelli’nin otoparka girip girmediğini kontrol ettim. Arabayı&#160;bir hayli uzak ve loş bir köşeye park etmiştim. Eğer geceyi sağ salim&#160;atlatabilirsem, Cherokee’yi yarın kaportacı Al’a götürüp hemen tamir edip&#160;edemeyeceğini araştıracaktım. Tamirat parasını nasıl ödeyebileceğim konusunda en&#160;ufak bir fikrim yoktu.</span></span></p>

    <p class="calibre5"><span class="font"><span class="calibre2">Saat on bire kadar televizyon seyrettim, sonra yattım. Rex’in kafesini de, bana eşlik etmesi için, yatak odama götürdüm. Ramirez’den telefon gelmedi;&#160;Morelli’den de ses seda çıkmadı. Hayal kırıklığına mı uğramıştım, yoksa içim mi&#160;rahatlamıştı, emin değildim. Morelli’nin beni dinleyip dinlemediği ve&#160;anlaştığımız gibi beni kollayıp kollamadığı konusunda hiçbir fikrim yoktu. Bu&#160;yüzden bütün gece savunma spreyim, mobil telefonum ve <span>baş ucumdaki</span> tabancamla&#160;uyudum.</span></span></p>

    <p class="calibre5"><span class="font"><span class="calibre2">Telefonum sabah altı buçukta çaldı. Arayan Morelli’ydi.</span></span></p>

    <p class="calibre5"><span class="font"><span class="calibre2">“Kalkma zamanı,” dedi.</span></span></p>

    <p class="calibre5"><span class="font"><span class="calibre2">Yatağımın yanındaki saate baktım. <span>“Aslında gecenin yarısı.”</span></span></span></p>

    <p class="calibre5"><span class="font"><span class="calibre2">“Eğer bir Nissan Sentra’da uyuyor olsaydın, çoktan uyanmıştın.”</span></span></p>

    <p class="calibre5"><span class="font"><span class="calibre2">“Sentra’da işin ne?”</span></span></p>

    <p class="calibre5"><span class="font"><span class="calibre2">“Karavanı başka bir renge boyatıyorum. Antenini de çıkarttırıyorum. Bir çift yeni plaka ‘bulmayı’ başardım. Bu arada da kaportacı dükkânından bana bir araba&#160;ayarladılar. Hava kararana kadar bekledim. Sonra da Maple Caddesi’ne park ettim.&#160;<span>Tam otoparkın arkası.”</span></span></span></p>

    <p class="calibre5"><span class="font"><span class="calibre2">“Yani beni koruyabilirdin?”</span></span></p>

    <p class="calibre5"><span class="font"><span class="calibre2">“Özellikle de soyunurken çıkan hışırtıları kaçırmak istemedim. Bütün gece duyulan garip gıcırtılar nereden geliyordu?”</span></span></p>

    <p class="calibre5"><span class="font"><span class="calibre2">“Rex’in kafesinden.”</span></span></p>

    <p class="calibre5"><span class="font"><span class="calibre2">“Rex’in mutfakta durduğunu sanıyordum.”</span></span></p>

    <p class="calibre5"><span class="font"><span class="calibre2">Morelli’nin, korktuğumu ve kendimi yalnız hissettiğimi bilmesini istemedim ve yalan söyledim. “Lavaboyu temizledim. Deterjanın kokusundan rahatsız olduğu&#160;için de onu yanıma aldım.”</span></span></p>

    <p class="calibre5"><span class="font"><span class="calibre2">Sessizlik bir süre devam etti.</span></span></p>

    <p class="calibre5"><span class="font"><span class="calibre2">“Tercümesi,” dedi Morelli. “Korktun ve kendini yalnız hissettin. Sana eşlik etmesi için de Rex’i yanına aldın.”</span></span></p>

    <p class="calibre5"><span><span class="font"><span class="calibre2">“Eh, hayat zor.”</span></span></span></p>

    <p class="calibre5"><span class="font"><span class="calibre2">“Olanı biteni anlat.”</span></span></p>

    <p class="calibre5"><span class="font"><span class="calibre2">“Beyers geri dönmeden önce Trenton’u terk etmelisin, diye düşünüyorum.”</span></span></p>

    <p class="calibre5"><span class="font"><span class="calibre2">“Sanırım ben de öyle yapacağım. Bu arabanın içinde orta yerde gibiyim. Karavanı bu akşam altıda alacağım, sonra da geri geleceğim.”</span></span></p>

    <p class="calibre5"><span class="font"><span class="calibre2">“Sonra konuşuruz.”</span></span></p>

    <p class="calibre5"><span class="font"><span class="calibre2">“Onu dört geçe, Kaptan Video.”</span></span></p>

    <p class="calibre5"><span class="font"><span class="calibre2">Yatağa geri döndüm ve iki saat sonra da otoparktan gelen alarm sesiyle yıkıldım. Yataktan uçarak pencereye koştum. Perdeleri tam zamanında açmıştım,&#160;çünkü Morty Beyers’i arabanın alarmını tabancasıyla param parça ederken&#160;görebiliyordum.</span></span></p>

    <p class="calibre5"><span class="font"><span class="calibre2">“Beyers!” diye bağırdım açık penceremden. “Tanrı aşkına sen ne yapıyorsun?”</span></span></p>

    <p class="calibre5"><span class="font"><span class="calibre2">“Karım beni terk etti, Escort’u da götürdü.”</span></span></p>

    <p class="calibre5"><span class="font"><span class="calibre2">“Yani?”</span></span></p>

    <p class="calibre5"><span class="font"><span class="calibre2">“Yani arabaya ihtiyacım var. Bir tane kiralayacaktım, ama sonra burada duran Morelli’nin cipi aklıma geldi. Mona’yı bulana kadar bunu kullanırsam, paradan&#160;tasarruf edebileceğimi düşündüm.”</span></span></p>

    <p class="calibre5"><span class="font"><span class="calibre2">“Tanrım, Beyers, bir otoparka girip başkasının arabasını alamazsın! Buna hırsızlık denir. Sen kahrolası bir araba hırsızısın.”</span></span></p>

    <p class="calibre5"><span class="font"><span class="calibre2">“Yani?”</span></span></p>

    <p class="calibre5"><span class="font"><span class="calibre2">“Anahtarları nereden buldun?”</span></span></p>

    <p class="calibre5"><span><span class="font"><span class="calibre2">“Senin bulduğun yerden.</span></span></span> <span class="font"><span class="calibre2">Morelli’nin dairesinden. Dolabında fazladan bir çift varmış.”</span></span></p>

    <p class="calibre5"><span class="font"><span class="calibre2">“İşin içinden bu şekilde sıyrılamazsın.”</span></span></p>

    <p class="calibre5"><span class="font"><span class="calibre2">“Ne yapacaksın yani, polisi mi çağıracaksın?”</span></span></p>

    <p class="calibre5"><span class="font"><span class="calibre2">“Bunu yaptığın için Tanrı seni cezalandıracak.”</span></span></p>

    <p class="calibre5"><span class="font"><span class="calibre2">“Tanrının cam cehenneme,” dedi Beyers. Zaman kazanmak için, direksiyonun arkasına kayarken koltuğu düzeltiyor ve radyoyu karıştırıyordu.</span></span></p>

    <p class="calibre5"><span class="font"><span class="calibre2">Küstah herif, diye düşündüm. Sadece arabayı çalmakla kalmıyor, bir de orada oturmuş aracı nasıl götüreceği konusunda gösteriş yapıyor. Savunma spreyimi&#160;kaptım, kapıyı kilitledim ve hızla merdivenlerden indim. Yalınayaktım, üstümde&#160;Micky Mouse resimli bir gece tişörtüyle tanga gibi bir bikini vardı. Ve hiçbir&#160;şey umurumda değildi.</span></span></p>

    <p class="calibre5"><span class="font"><span class="calibre2">Arka kapıdan çıkıp ayağımı kaldırıma attığım anda, Beyers’in kontak anahtarını çevirdiğini ve ayağını gaz pedalına bastığını gördüm. Yarım saniye&#160;sonra, araba kulakları sağır eden bir gürültüyle infilak etti. Kapıları frizbi&#160;gibi havaya uçtu. Cipin altından çıkan alevler bir anda yükselerek Cherokee’yi&#160;yuttu ve araba parlak sarı bir alev topu haline geldi.</span></span></p>

    <p class="calibre5"><span class="font"><span class="calibre2">O kadar şaşırmıştım ki, kıpırdayamadım. Arabanın tavanı ve çamurlukları yörüngelerinden sapıp madeni bir sesle yere düştüğünde, ağzım açık, konuşamaz&#160;bir durumda kalakaldım.</span></span></p>

    <p class="calibre5"><span class="font"><span class="calibre2">Uzaklardan siren sesleri duyuluyordu. Komşular evlerinden çıkıp yanıma gelmeye başladılar. Yanan cipin karşısına dizilip seyretmeye koyuldular.</span></span></p>

    <p class="calibre5"><span class="font"><span class="calibre2">Bulutlar halinde çıkan kara dumanlar, taze sabah havasını kaynama derecesine getirmişti. Kızgın sıcak, dalgalar halinde yüzümü yalayarak geçiyordu.</span></span></p>

    <p class="calibre5"><span class="font"><span class="calibre2">Morty Beyers’i kurtarma olanağım sıfırdı. Hemen hareket etseydim bile, onu arabadan çıkartamazdım. Ve büyük bir ihtimalle de yangından değil, patlama&#160;sonucu ölmüştü. Bana göre bu olayın kaza olma ihtimali çok düşük, anlamı da çok&#160;büyüktü.</span></span></p>

    <p class="calibre5"><span class="font"><span class="calibre2">Olumlu yanı ise, Morelli’nin dünkü hasardan haberdar olmayışıydı. Yangın yerinden geri çekildim ve küçük kalabalığın arasından kendime yol açtım.&#160;Merdivenleri ikişer ikişer çıkarak yukarıya koştum ve kendimi daireme&#160;kilitledim. Beyers’in peşinden çıkarken dikkatsizlikle ön kapıyı ardına kadar&#160;açık bırakmıştım. Bu yüzden, tabancam elimde, evi didik didik aradım. Morty&#160;Beyers’i kavuran herifle karşılaşırsam, hiçbir şeyle uğraşmayacak, bir mermiyle&#160;bağırsaklarını haşat edecektim. Bağırsaklar güzel ve büyük bir hedefti.</span></span></p>

    <p class="calibre5"><span class="font"><span class="calibre2">Dairemin güvenli olduğuna karar verdikten sonra, şortumla bluzumu giydim. Banyodaki işimi çok çabuk hallettim ve banyo aynasında kendimi gözden geçirdim.&#160;Yanağımda mor bir çürük, dudağımda hafif bir yara vardı. Şişlerin çoğu inmişti.&#160;Sabahki yangının sonucunda, cildim güneşte yanmış ya da kum püskürtülerek&#160;temizlenmiş gibi görünüyordu. Kaşlarım ve yüzümün kenarındaki saçlar&#160;alazlanmıştı ve bir yavru geyiğin yarım santimlik boynuzları gibi yukarıya doğru&#160;kalkmıştı. <span>Şikayet</span> ettiğimi sanmayın. Ölebilirdim ve birkaç parçam vücudumdan&#160;eksilip açelyaların üzerine serpilebilirdi. Reeboklarımı bağladım, etrafı tekrar&#160;gözden geçirmek için merdivenlerden aşağıya indim.</span></span></p>

    <p class="calibre5"><span class="font"><span class="calibre2">Otopark ve civarındaki yollar yangın söndürme arabaları, polis otoları ve ambulanslarla dolmuştu. Meraklıları Morelli’nin için için yanan cipinden uzak&#160;tutmak için, bariyerler konmuştu. Yağlı ve kurumlu su asfaltı kayganlaştırmıştı.&#160;Hava kömürde pişmiş et gibi kokuyordu. Böyle düşüncelere kapılmak istemiyordum.&#160;Dorsey’i orta yerde bir üniformalıyla konuşurken gördüm. Başını kaldırdı,&#160;bakışlarımı yakaladı ve bana doğru yürümeye başladı.</span></span></p>

    <p class="calibre5"><span class="font"><span class="calibre2">“Bütün bu olanlardan kötü bir şeyler hissediyorum,” dedi.</span></span></p>

    <p class="calibre5"><span class="font"><span class="calibre2">“Morty Beyers’i tanıyorsundur?”</span></span></p>

    <p class="calibre5"><span class="font"><span class="calibre2">“Evet.”</span></span></p>

    <p class="calibre5"><span class="font"><span class="calibre2">“Cipteydi.”</span></span></p>

    <p class="calibre5"><span class="font"><span class="calibre2">“Hayır, Allah kahretsin. Emin misin?”</span></span></p>

    <p class="calibre5"><span class="font"><span class="calibre2">“Patlama sırasında onunla konuşuyordum.”</span></span></p>

    <p class="calibre5"><span class="font"><span class="calibre2">“Bu yok olan kaşlarını açıklıyor sanırım. Ne hakkında konuşuyordunuz?”</span></span></p>

    <p class="calibre5"><span class="font"><span class="calibre2">“Morelli’yi yakalamak için Vinnie bana sadece bir haftalık süre tanımıştı. Haftam dolmuştu. Morty yakalama işini benden devraldı. Morelli konusunda&#160;konuşuyorduk.”</span></span></p>

    <p class="calibre5"><span class="font"><span class="calibre2">“Çok yakınında konuşmuyordun herhalde. Yoksa hamburgere dönerdin.”</span></span></p>

    <p class="calibre5"><span class="font"><span class="calibre2">“Aslında tam şu anda konuştuğumuz yerdeydim. Birbirimize bağırıyorduk. Bir çeşit... <span>anlaşmazlık</span>.”</span></span></p>

    <p class="calibre5"><span class="font"><span class="calibre2">Bir polis elinde eğrilmiş plakayla geldi. “Bunu çöp <span>konteynırında</span> bulduk,” dedi. “Kime ait olduğunu soruşturmamı ister misiniz?”</span></span></p>

    <p class="calibre5"><span class="font"><span class="calibre2">Plakayı aldım. “Zahmet etmeyin. Araba Morelli’nin.”</span></span></p>

    <p class="calibre5"><span class="font"><span class="calibre2">“Aa... Aman Tanrım!” dedi Dorsey. “Duymak istediğim en son şeydi bu.”</span></span></p>

    <p class="calibre5"><span class="font"><span class="calibre2">Gerçeği biraz çarpıtmaya karar verdim. Polis kanun kaçağı avcılığının iyi taraflarını bilemeyebilir ve idareyi ele almamı anlamayabilirdi. “Bak şöyle&#160;oldu,” dedim. “Morelli’nin annesini görmeye gittim. Annesi, Morelli’nin arabası&#160;uzun süredir motoru çalışmadan olduğu yerde durduğu için bayağı üzgündü. Arabayı&#160;çalışmadan bırakmanın akü için ne kadar kötü olduğunu bilirsin. Olaylar&#160;birbirini kovaladı ve onun hatırı için arabayı kullanmayı kabul ettim.”</span></span></p>

    <p class="calibre5"><span class="font"><span class="calibre2">“Yani sen Morelli’nin arabasını annesinin hatırı için kullandın?”</span></span></p>

    <p class="calibre5"><span class="font"><span class="calibre2">“Evet. O annesinden arabaya göz kulak olmasını istemiş, ama annesinin hiç vakti yoktu.”</span></span></p>

    <p class="calibre5"><span><span class="font"><span class="calibre2">“Ne soylu bir davranış.”</span></span></span></p>

    <p class="calibre5"><span class="font"><span class="calibre2">“Kibar bir insanımdır.”</span></span></p>

    <p class="calibre5"><span class="font"><span class="calibre2">“Devam et.”</span></span></p>

    <p class="calibre5"><span class="font"><span class="calibre2">Ben de devam ettim. Beyers’in karısının onu terk etmesini anlattım. <span>Arabayı nasıl çalmak istediğini ve nasıl ‘Tanrının canı cehenneme’ demek gafletinde&#160;bulunduğunu ve sonra da arabanın patlamasını.</span></span></span></p>

    <p class="calibre5"><span class="font"><span class="calibre2">“Tanrının kızıp onu kavurduğuna mı inanıyorsun?”</span></span></p>

    <p class="calibre5"><span class="font"><span class="calibre2">“Bu sadece bir teori olabilir.”</span></span></p>

    <p class="calibre5"><span class="font"><span class="calibre2">“Ramirez’in raporunu tamamlamak için merkeze geldiğin zaman, bu konuda daha fazla konuşmak isteyebiliriz.”</span></span></p>

    <p class="calibre5"><span class="font"><span class="calibre2">Kalıp birkaç dakika daha seyrettim ve sonra daireme çıktım. Özellikle, Morty Beyers’e ait külleri toplarlarken orada bulunmak istemiyordum.</span></span></p>

    <p class="calibre5"><span class="font"><span class="calibre2">Öğlene kadar televizyonun karşısında oturdum. Pencerelerimi ve perdelerimi aşağıdaki cinayet sahnesine kapalı tuttum. Sık sık banyoya gittim ve aynaya&#160;bakarak kaşlarımın yeniden çıkıp çıkmadığını kontrol ettim.</span></span></p>

    <p class="calibre5"><span class="font"><span class="calibre2">Saat on ikide, perdelerimi araladım ve kuvvetimi toplayarak aşağıya otoparka bir göz attım. Cherokee’yi kaldırmışlardı. Sadece iki polis kalmıştı. Pencereden&#160;anladığıma göre, patlamadan etkilenen diğer birkaç araba için hasar tespit formu&#160;dolduruyorlardı.</span></span></p>

    <p class="calibre5"><span class="font"><span class="calibre2">Bütün sabahı televizyon seyrederek geçirmem beni yeterince uyuşturmuştu, ama artık işbirliği yapmaya hazırdım. Ölüm ve bombalama konuları üzerinde fazla kafa&#160;yormamaya dikkat ederek duşumu yaptım ve giyindim.</span></span></p>

    <p class="calibre5"><span class="font"><span class="calibre2">Polis merkezine gitmem gerekiyordu, ama arabam yoktu. Cebimde birkaç dolarım kalmıştı. Ancak çek hesabımda da para yoktu. Kredi kartlarımın limitleri&#160;dolmuştu. Başka birkaçağa ihtiyacım vardı.</span></span></p>

    <p class="calibre5"><span class="font"><span class="calibre2">Connie’yi aradım ve Morty Beyers konusunda bilgi verdim.</span></span></p>

    <p class="calibre5"><span class="font"><span class="calibre2">“Bu Vinnie’nin işini ciddi şekilde sekteye uğratacak,” dedi Connie. “Ranger’ın nekahet devresinde olması ve şimdi de Morty Beyers’in ölümü. Her&#160;ikisi de bizim en iyi ajanlarımızdı.”</span></span></p>

    <p class="calibre5"><span class="font"><span class="calibre2">“Evet, tabii ki çok yazık oldu. Vinnie sanırım sadece benimle kaldı.”</span></span></p>

    <p class="calibre5"><span class="font"><span class="calibre2">Telefonun öbür tarafında bir süre sessizlik oldu. “Sen Morty’e bir şey yapmadın, değil mi?”</span></span></p>

    <p class="calibre5"><span class="font"><span class="calibre2">“Morty kendi kendine yapacağını yaptı. Kolay bir iş var mı? Acilen paraya ihtiyacım var.”</span></span></p>

    <p class="calibre5"><span class="font"><span class="calibre2">“Elimde 200 dolarlık bir teşhirci var. Huzur evinden üç kez atılmış. Şu aralar bir yerlerde bir dairede yaşıyormuş.” Karıştırdığı kâğıtların hışırtısını&#160;duyabiliyordum. “Tamam, buldum,” dedi. “Aman Tanrım, bu adam senin apartmanında&#160;oturuyor.”</span></span></p>

    <p class="calibre5"><span class="font"><span class="calibre2">“İsmi ne?”</span></span></p>

    <p class="calibre5"><span class="font"><span class="calibre2">“William Earling. Daire no. 3E.”</span></span></p>

    <p class="calibre5"><span class="font"><span class="calibre2">Çantamı kaptım. Kapıyı kilitledim. Merdivenlerden üçüncü kata indim. Daire kapılarını saydım ve Earling’in kapısını çaldım. Kapıyı bir adam açtı. Anında&#160;doğru insanı bulduğumu anladım. Çünkü yaşlı ve çırılçıplaktı. “Bay Earling?”</span></span></p>

    <p class="calibre5"><span class="font"><span class="calibre2">“Evet, benim. Vücudum oldukça iyi durumda, değil mi piliç? Bazı alet edevatımın korkunç olduğunu düşünüyorsun galiba?”</span></span></p>

    <p class="calibre5"><span class="font"><span class="calibre2">Ona bakmamak için kendimi zor tuttum, fakat gözlerime <span>hakim</span> olamadım. Bakışlarım kendi iradesi dışında aşağıya doğru kaydı. Sadece korkunç değildi,&#160;aynı zamanda her tarafı kırış kırış olmuştu. “Evet. Bir hayli korku&#160;veriyorsunuz,” dedim. Ona kartvizitimi uzattım. “Kefalet ajansınız Vincent Plum&#160;adına çalışıyorum. Bir celseye katılmamışsınız, Bay Earling. Bu nedenle sizi&#160;kasabaya götüreceğim ki, programınız yeniden yapılsın.”</span></span></p>

    <p class="calibre5"><span class="font"><span class="calibre2">“Allah’ın cezası mahkemeler zaman kaybından başka bir şey değil,” dedi Earling. “Yetmiş altı yaşındayım. Malzemelerini etrafa gösterdi, diye yetmiş&#160;altı yaşındaki bir herifi deliğe tıkarlar mı sanıyorsun?”</span></span></p>

    <p class="calibre5"><span class="font"><span class="calibre2">Bunu yapmalarını o kadar isterdim ki! Earling’i çıplak görmek beni sonsuza dek bekâr bırakabilirdi. “Sizi kasabaya götürmem gerekiyor. Üstünüze bir şeyler&#160;giymeye ne dersiniz?”</span></span></p>

    <p class="calibre5"><span class="font"><span class="calibre2">“Ben giyinmem. Allah beni dünyaya çıplak gönderdi. Ben de dışarıya böyle çıkarım.”</span></span></p>

    <p class="calibre5"><span class="font"><span class="calibre2">“Benim için hiç sakıncası yok, ama şimdilik giyinseniz iyi olurdu.”</span></span></p>

    <p class="calibre5"><span class="font"><span class="calibre2">“Sizinle gelirsem çıplak gelirim.”</span></span></p>

    <p class="calibre5"><span class="font"><span class="calibre2">Kelepçeleri çıkartıp bileklerine geçirdim.</span></span></p>

    <p class="calibre5"><span class="font"><span class="calibre2">“Polis terörü! Polis terörü!” diye bağırmaya başladı.</span></span></p>

    <p class="calibre5"><span class="font"><span class="calibre2">“Sizi hayal kırıklığına uğrattığım için üzgünüm,” dedim. “Ama ben polis değilim.”</span></span></p>

    <p class="calibre5"><span class="font"><span class="calibre2">“Peki, ya nesin?”</span></span></p>

    <p class="calibre5"><span class="font"><span class="calibre2">“Kaçak avcısıyım.”</span></span></p>

    <p class="calibre5"><span class="font"><span class="calibre2">“Kaçak avcısı terörü! Kaçak avcısı terörü!”</span></span></p>

    <p class="calibre5"><span class="font"><span class="calibre2">Holdeki dolaptan uzunca bir yağmurluk buldum ve üstüne geçirerek onu yağmurluğun içine düğmeledim.</span></span></p>

    <p class="calibre5"><span class="font"><span class="calibre2">Elleri yağmurluğun içinde, dimdik kasılarak, “Seninle gelmiyorum,” dedi. “Beni götüremezsin.”</span></span></p>

    <p class="calibre5"><span class="font"><span class="calibre2">“Dinle, Büyükbaba,” dedim, “Ya sakin sakin benimle gelirsin, ya da sana sprey sıkar bayıltır, topuklarından sürüyerek götürürüm.”</span></span></p>

    <p class="calibre5"><span class="font"><span class="calibre2">Zavallı yaşlı bir vatandaşa bunları söylediğime inanamıyordum. Kendimden ürkmüştüm, ama ne yazık ki adamcağızın değeri 200 dolardı.</span></span></p>

    <p class="calibre5"><span class="font"><span class="calibre2">“Kapıyı kilitlemeyi unutma,” dedi. “Anahtarlar mutfakta.”</span></span></p>

    <p class="calibre5"><span class="font"><span class="calibre2">Anahtarları aldım. Bir tanesinde Buick logosu vardı. “Bir şey daha,” dedim. “Seni kasabaya götürmek için arabanı ödünç alabilir miyim?”</span></span></p>

    <p class="calibre5"><span class="font"><span class="calibre2">“Çok fazla benzin kullanmadığımız sürece uygundur. Benim sınırlı bir gelirim var, biliyorsunuz.”</span></span></p>

    <p class="calibre5"><span class="font"><span class="calibre2">Bay Earling’i, Dorsey’e yakalanmamaya çalışarak, sessizce teslim ettim. Eve dönerken çekimi almak için büroya ve çeki bozdurmak için de bankaya uğradım.&#160;Hapisten çıktıktan sonra, çıplak olarak koşacağı mesafeyi azaltmak amacıyla, Bay&#160;Earling’in arabasını kapıya oldukça yakın bir yere park ettim. Bay Earling’i&#160;mümkün olabildiğince az görmek istiyordum.</span></span></p>

    <p class="calibre5"><span class="font"><span class="calibre2">Yukarı çıkıp anneme telefon ettim. Böylece ne yaptığımı fazla düşünme fırsatım olmayacaktı.</span></span></p>

    <p class="calibre5"><span class="font"><span class="calibre2">“Babam taksiyle işte mi?” diye sordum. “Arabaya ihtiyacım var.”</span></span></p>

    <p class="calibre5"><span class="font"><span class="calibre2">“Bugün çalışmıyor. Hemen yanımda. Nereye gitmek istiyorsun?”</span></span></p>

    <p class="calibre5"><span class="font"><span class="calibre2">“1 Numaralı yolda bir siteye.” <span>Tekrar bir sessizlik.</span></span></span></p>

    <p class="calibre5"><span class="font"><span class="calibre2">“Şimdi mi?”</span></span></p>

    <p class="calibre5"><span class="font"><span class="calibre2">“Evet.” Uzun bir iç çekiş. “Şimdi.”</span></span></p>

    <p class="calibre5"><span class="font"><span class="calibre2">“Bu akşam için midye dolması yapıyorum. Sen de biraz ister misin?”</span></span></p>

    <p class="calibre5"><span class="font"><span class="calibre2">Midye dolması yemeyi ne kadar çok istediğimi kimse bilemez. İyi bir seksten, hızlı bir arabadan, serin bir geceden veya kaşlarımın uzamasından bile daha&#160;fazla<span>!...</span> Bir süre için yetişkin olmaktan vazgeçebilmeyi istedim. Hiç koşulsuzca&#160;kendimi güvende hissetmeyi istedim. Annemin kollarıyla beni sarmasını süt&#160;bardağımı doldurmasını, beni dünyevi sorumluluklarımdan arındırmasını istedim.&#160;Kötü mobilyalarla tıkış tıkış döşenmiş ve bunaltıcı yemek kokularıyla dolu bir&#160;evde birkaç saat geçirmeyi istedim. “Midye dolması iyi gelecek.”</span></span></p>

    <p class="calibre5"><span class="font"><span class="calibre2">Babam on beş dakika sonra arka kapıya gelmişti. Beni görünce biraz irkildi.</span></span></p>

    <p class="calibre5"><span class="font"><span class="calibre2">“Otoparkta bir kaza oldu,” dedim. “Araba yandı. Ben de çok yakınındaydım.” Ona adresi söyledim ve yolda K-Mart’ta durmasını rica ettim. Yarım saat sonra&#160;beni Morelli’nin otoparkına bırakmıştı.</span></span></p>

    <p class="calibre5"><span class="font"><span class="calibre2">“Anneme söyle, saat altı civarında geleceğim,” dedim.</span></span></p>

    <p class="calibre5"><span class="font"><span class="calibre2">Babam Nova’ya ve biraz önce aldığım motor yağı kutusuna şöyle bir baktı. “Çalıştığından emin olmak için biraz kalayım,” dedi.</span></span></p>

    <p class="calibre5"><span class="font"><span class="calibre2">Arabanın motoruna üç teneke yağ koydum. Sonra yağ çubuğuyla kontrol ettim. Babama tamam işareti yaptım. Fazla etkilenmiş gibi değildi. Direksiyona geçtim.&#160;Kontrol paneline sert bir yumruk attım. Ve motoru çalıştırdım. “Yumruğu yiyince&#160;çalışır,” diye, bağırdım babama.</span></span></p>

    <p class="calibre5"><span class="font"><span class="calibre2">Babam hâlâ tepkisizdi. Buick almam gerektiğini düşündüğünü biliyordum. Böyle yakışıksızlıklar Buick’te hiçbir zaman olmazdı. Otoparktan birlikte çıktık ve&#160;ayrılırken ona el salladım. Tepesinde portakal şeklinde çatısı olan Howard&#160;Johnson Oteli’ni, Shady Grove Tır Parkı’nı ve Happy Days Köpek Kulübelerini&#160;geçtim. Diğer sürücüler benimle aralarına geniş mesafe koyuyorlar, benim gök&#160;gürültüsü gibi bir ses çıkaran aracıma yaklaşmaya cesaret edemiyorlardı. Yolun&#160;yedi mil aşağısında sarı ve siyah renklere boyanmış tamirci işaretini görünce&#160;çok sevindim.</span></span></p>

    <p class="calibre5"><span class="font"><span class="calibre2">Kaşlarımı saklamak için Oakley gözlüklerimi takmıştım, ama tezgâhın arkasındaki adam yine de bana iki kez baktı. Formları doldurdum, anahtarları&#160;verdim ve arabaları tamir edilirken, beklemeyi tercih edenlere ayrılmış, küçük&#160;bir odaya geçerek oturdum. Kırk beş dakika sonra yoldaydım. Egzozdan çıkan&#160;dumanı ilk kez kavşakta durduğum zaman fark ettim. Kırmızı işaret lambası ise&#160;ara sıra yanıyordu. Arabadan beklentimin bundan fazla olamayacağını anladım.</span></span></p>

    <p class="calibre5"><span class="font"><span class="calibre2">Ön verandaya adım atar atmaz annem söylenmeye başladı.</span></span></p>

    <p class="calibre5"><span class="font"><span class="calibre2">“Her seferinde seni daha beter görüyorum. Morluklar, kesikler. Ve şimdi de saçların. Aman Tanrım, kaşların da yok olmuş. Kaşlarına ne oldu? Baban yangının&#160;ortasında kaldığını söyledi.”</span></span></p>

    <p class="calibre5"><span class="font"><span class="calibre2">“Otoparkta bir araba alev aldı. Önemli bir şey değil.”</span></span></p>

    <p class="calibre5"><span class="font"><span class="calibre2">“Olanları televizyonda gördüm,” dedi Büyükanne Mazur, annemi dirsekleyerek öne çıkmaya çalışırken. “Bomba olduğunu söylediler. Araba havaya uçmuş. Herifin&#160;biri de içindeymiş. Adı da Beyers. Adamdan geriye pek bir şey kalmamış.”</span></span></p>

    <p class="calibre5"><span class="font"><span class="calibre2">Büyükanne Mazur, pembe renkli, portakal baskılı bir koton bluzla, parlak mavi, streç bir şort, beyaz yumuşak pabuçlar ve dizinin altına kadar gelen&#160;çoraplar giymişti.</span></span></p>

    <p class="calibre5"><span class="font"><span class="calibre2">“Şortun hoşuma gitti,” dedim. <span>“Rengi çok güzel.”</span></span></span></p>

    <p class="calibre5"><span class="font"><span class="calibre2">Babam mutfaktan seslendi, “Bugün öğleden sonra bu kılıkla cenaze evindeydik. Tony Mancuso’nun bakışlarını görecektin.”</span></span></p>

    <p class="calibre5"><span class="font"><span class="calibre2">“Sana bir şey söyleyeyim mi,” dedi Büyükanne Mazur. “Emekli askerler vardı orada. Bütün ay boyunca seyrettiğim en iyi şeydi. Tony de gayet iyi görünüyordu.&#160;Ona, şu üzerinde küçük at kafaları olan kravattan hediye etmişler.”</span></span></p>

    <p class="calibre5"><span class="font"><span class="calibre2">“Şimdiye kadar yedi telefon geldi,” dedi annem. “Herkese bu sabah ilacını almayı unuttuğunu söyledim.”</span></span></p>

    <p class="calibre5"><span class="font"><span class="calibre2">Büyükanne Mazur dişlerini takırdattı. “Burada kimsenin modadan haberi yok. Değişik hiçbir şey giyemezsin.” Aşağı doğru şortuna baktı. “Sen ne&#160;düşünüyorsun?” diye bana sordu. “Öğleden sonrası için bunlar uygun değil mi?”</span></span></p>

    <p class="calibre5"><span class="font"><span class="calibre2">“Tabii,” dedim, “ama eğer gece olsaydı ben siyah giyerdim.”</span></span></p>

    <p class="calibre5"><span class="font"><span class="calibre2">“Tam benim düşündüğüm gibi. Bir dahaki sefer için siyahlarından alacağım.”</span></span></p>

    <p class="calibre5"><span class="font"><span class="calibre2">Saat sekize doğru, iyi yemeye ve bol mobilyaya doymuştum ve bağımsız yaşamın örtüsünü bir kere daha üstüme çekmeye hazırdım. Ayaklarımı sürüyerek, ellerim&#160;kollarım kalan yemeklerle dolu daireme dönmek üzere yola koyuldum. Günün büyük&#160;bir bölümünde patlamayla ilgili düşüncelerimden uzak kalmayı başarabilmiştim,&#160;ama gerçeklerle yüzleşmenin zamanı gelmişti. Birisi beni öldürmek istemişti,&#160;fakat bu Ramirez değildi. Ramirez canımı acıtmak ve benim ona yalvarmamı duymak&#160;istiyordu. Ramirez ürkütücü ve iğrençti, ama aynı zamanda da ne yapacağı belli&#160;olan biriydi. Ramirez’in nereden saldıracağını biliyordum. Ramirez cani bir ruh&#160;hastasıydı.</span></span></p>

    <p class="calibre5"><span class="font"><span class="calibre2">Bomba yerleştirmek ise, başka türlü bir delilikti. Bu hesaplı kitaplı bir işti ve amacı vardı. Bombalamak, dünyayı sinir bozucu belirli bir insandan&#160;kurtarmak anlamını taşıyordu.</span></span></p>

    <p class="calibre5"><span class="font"><span class="calibre2">Neden ben? <span>diye</span> düşündüm. Birileri benim ölmemi niçin istiyor? Bu soruyu açıkça sormak bile beni ürpertiyordu.</span></span></p>

    <p class="calibre5"><span class="font"><span class="calibre2">Nova’yı otoparkın tam ortasına park ettim ve ertesi sabah gaz pedalına basabilecek gücüm olup olmayacağını düşündüm. Morelli’nin arabasının kalıntıları&#160;ortadan kaldırılmıştı ve orada yangın olduğuna dair de çok az emare vardı. Cipin&#160;yandığı yerde asfalt çatlamıştı ama yer tespiti için bir işaret konmamıştı.</span></span></p>

    <p class="calibre5"><span class="font"><span class="calibre2">Daireme girdim ve telesekreterimin ışığını sürekli yanar söner buldum.</span></span></p>

    <p class="calibre5"><span class="font"><span class="calibre2">Dorsey üç kez aramıştı ve geri aramamı istiyordu. Sesi arkadaşça gelmiyordu. Bernie dükkânda ucuzluk yaptıklarını söylemiş ve uğramamı istemişti. Mikserler&#160;yüzde yirmi ucuzlamıştı; ayrıca ilk gelen yirmi müşteriye de rom ve misket&#160;suyundan yapılmış bir şişe daiquiri veriyorlardı. İçkiyi düşününce gözlerim&#160;parladı. Hâlâ birkaç dolarım vardı ve <span>mikser</span> yaşadığım şeylerin yanında ucuz&#160;kalmıştı, değil mi? Son telefon Jimmy Alpha’dan gelmişti. Tekrar özür diliyor ve&#160;Ramirez tarafından çok kötü şekilde incitilmediğimi umuyordu.</span></span></p>

    <p class="calibre5"><span class="font"><span class="calibre2">Saatime baktım. Neredeyse sekizdi. Bernie’ye dükkânı kapatmadan yetişemezdim. Çok kötü. O içkiden biraz içmiş olsaydım, daha net düşüneceğimden&#160;ve beni kimin öldürmek isteyeceğini bulabileceğimden bir hayli emindim.</span></span></p>

    <p class="calibre5"><span class="font"><span class="calibre2">Televizyonu açıp karşısına geçtim. Ama aklım başka yerdeydi. Zihnim, potansiyel katilleri tarıyordu. Yakaladıklarım arasında sadece Lonnie Dodd böyle&#160;bir şey yapabilirdi. O da hapisteydi. Bunun daha çok Kulesza cinayetiyle ilgisi&#160;vardı galiba. Birisi benim etrafta dolaşıp her şeye burnumu sokmamdan rahatsız&#160;olmuştu. Ama birinin beni öldürecek kadar telaşa kapılacağını hayal bile&#160;edemiyordum. Ölüm çok ciddi bir işti.</span></span></p>

    <p class="calibre5"><span class="font"><span class="calibre2">Burada gözden kaçırdığım bir nokta olmalıydı. Carmen veya Kulesza veya Morelli ile ilgili bir <span>şey ...</span> <span>veya</span> belki de şu ortada olmayan tanıkla ilgili&#160;bir şey.</span></span></p>

    <p class="calibre5"><span class="font"><span class="calibre2">Beynimin arkasında bir yerlerde saklı kalmış çirkin bir düşünce birden su yüzüne çıktı. Görebildiğim kadarıyla, sadece tek kişi için gerçek ve ölümcül bir&#160;tehlikeydim. O da Morelli idi.</span></span></p>

    <p class="calibre5"><span class="font"><span class="calibre2">Saat on birde telefon çaldı ve telefonu telesekreterim kayıt etmeden az önce yakalayabildim.</span></span></p>

    <p class="calibre5"><span class="font"><span class="calibre2">“Yalnız mısın?” diye sordu Morelli.</span></span></p>

    <p class="calibre5"><span class="font"><span class="calibre2">Durakladım. “Evet.”</span></span></p>

    <p class="calibre5"><span class="font"><span class="calibre2">“Niçin durakladın?”</span></span></p>

    <p class="calibre5"><span class="font"><span class="calibre2">“Cinayet konusunda ne düşünüyorsun?”</span></span></p>

    <p class="calibre5"><span class="font"><span class="calibre2">“Kimin öldürülmesiyle ilgili konuşuyoruz?”</span></span></p>

    <p class="calibre5"><span class="font"><span class="calibre2">“Benim.”</span></span></p>

    <p class="calibre5"><span class="font"><span class="calibre2">“Her tarafıma ateş bastı.”</span></span></p>

    <p class="calibre5"><span class="font"><span class="calibre2">“Sadece düşünüyordum.”</span></span></p>

    <p class="calibre5"><span class="font"><span class="calibre2">“Yukarı geliyorum. Beni kapıda karşıla.”</span></span></p>

    <p class="calibre5"><span class="font"><span class="calibre2">Savunma spreyimi şortumun beline sıkıştırdım ve tişörtümle de sakladım. Kapı deliğine gözümü yapıştırdım ve Morelli holde göründüğünde kapıyı açtım.</span></span></p>

    <p class="calibre5"><span class="font"><span class="calibre2">Görüntüsü her gün biraz daha beter oluyordu. Saçını kestirmesi gerekiyordu ve iki günde uzayan sakalı kesilmeyeli herhalde bir hafta olmuştu. Pantolonu ile&#160;tişörtü berbattı.</span></span></p>

    <p class="calibre5"><span class="font"><span class="calibre2">İçeri girince kapıyı kapattı ve kilitledi. Kavrulmuş ve morarmış yüzümle kollarımdaki çürükler dikkatini çekti. Yüzünün ifadesi gaddarlaştı. “Ne olduğunu&#160;anlatır mısın?”</span></span></p>

    <p class="calibre5"><span class="font"><span class="calibre2">“Dudağımdaki yarıkla kolumdaki çürükleri Ramirez yaptı. Onunla biraz itişip kakıştık, ama sanırım ben kazandım. Onu spreyledim ve caddede kusarken&#160;bıraktım.”</span></span></p>

    <p class="calibre5"><span class="font"><span class="calibre2">“Ya alazlanmış kaşların?”</span></span></p>

    <p class="calibre5"><span class="font"><span class="calibre2">“Hıımm. O biraz karışık.”</span></span></p>

    <p class="calibre5"><span class="font"><span class="calibre2">Yüzü karardı. “Ne oldu?”</span></span></p>

    <p class="calibre5"><span class="font"><span class="calibre2">“Araban havaya uçtu.”</span></span></p>

    <p class="calibre5"><span class="font"><span class="calibre2">Birkaç saniye hiçbir reaksiyon göstermedi. Sonunda, “Arabayı kullanırken yanında olmamı mı istiyorsun yine?”</span></span></p>

    <p class="calibre5"><span class="font"><span class="calibre2">“İyi haber şu ki: Artık Morty Beyers konusunda telaşlanman gerekmeyecek.”</span></span></p>

    <p class="calibre5"><span class="font"><span class="calibre2">“Peki ya kötü haber?”</span></span></p>

    <p class="calibre5"><span class="font"><span class="calibre2">Mutfak tezgâhından plakayı alıp ona uzattım. “Arabandan geriye kalan bu,” dedim.</span></span></p>

    <p class="calibre5"><span class="font"><span class="calibre2">Şoka girdiğini gösteren bir sessizlikle plakaya bakakaldı.</span></span></p>

    <p class="calibre5"><span class="font"><span class="calibre2">Ona, karısının Morty Beyers’i terk etmesini bomba olayını ve Dorsey’nin ettiği üç telefonu anlattım.</span></span></p>

    <p class="calibre5"><span class="font"><span class="calibre2">Sonuçta benim vardığım noktadaydı. “Bu Ramirez değil.”</span></span></p>

    <p class="calibre5"><span class="font"><span class="calibre2">“Beni öldürmek isteyebileceklerin kafamda bir listesini yaptım, listenin en başında senin adın var.”</span></span></p>

    <p class="calibre5"><span class="font"><span class="calibre2">“Sadece rüyalarımda,” dedi. “Listede başka kimler vardı?”</span></span></p>

    <p class="calibre5"><span class="font"><span class="calibre2">“Lonnie Dodd, ama sanırım o hapiste.”</span></span></p>

    <p class="calibre5"><span class="font"><span class="calibre2">“Hiç ölüm tehdidi aldın mı? Eski kocalarından veya sevgililerinden? Son zamanlarda kimseyle ilişkin oldu mu?”</span></span></p>

    <p class="calibre5"><span class="font"><span class="calibre2">Bu soruya reaksiyon göstererek ona değer vermek niyetinde değildim.</span></span></p>

    <p class="calibre5"><span class="font"><span class="calibre2">“Tamam,” dedi. “O zaman bunun Kulesza cinayetiyle ilgili olduğunu düşünüyorsun?”</span></span></p>

    <p class="calibre5"><span class="font"><span class="calibre2">“Evet.”</span></span></p>

    <p class="calibre5"><span class="font"><span class="calibre2">“Korkuyor musun?”</span></span></p>

    <p class="calibre5"><span class="font"><span class="calibre2">“Evet.”</span></span></p>

    <p class="calibre5"><span class="font"><span class="calibre2">“İyi. O zaman dikkatli olursun.” Buzdolabımın kapağını açtı, annemin bana verdiği yemekleri çıkartıp soğuk soğuk yedi. “Dorsey ile konuşurken dikkatli ol.&#160;Eğer benimle çalıştığını anlarsa, bana yardım etmek ve suç ortaklığı yapmaktan&#160;seni mahkemeye verebilir.”</span></span></p>

    <p class="calibre5"><span class="font"><span class="calibre2">“İçimde beni çok rahatsız eden bir şüphe var. O da benim hiç hayrıma olmayan bir anlaşmaya ikna edilmiş olmam.”</span></span></p>

    <p class="calibre5"><span class="font"><span class="calibre2">Bir bira açtı. “10.000 doları alabilmenin tek yolu benim sana teslim olmam. Eğer suçsuzluğumu ispatlayamazsam, beni teslim etmene izin vermem. Anlaşmayı ne&#160;zaman bozmak istersen, bana bildirmen yeterli. Ama paraya da güle güle dersin.”</span></span></p>

    <p class="calibre5"><span><span class="font"><span class="calibre2">“Bu çok kötü bir tavır.”</span></span></span></p>

    <p class="calibre5"><span class="font"><span class="calibre2">Başını salladı. “Gerçekçi.”</span></span></p>

    <p class="calibre5"><span class="font"><span class="calibre2">“Birçok kere seni spreyimle bayıltabilirdim.”</span></span></p>

    <p class="calibre5"><span class="font"><span class="calibre2">“Hiç sanmam.”</span></span></p>

    <p class="calibre5"><span class="font"><span class="calibre2">Spreyi elime aldım, fakat daha ona yöneltmeden kutuyu elimden kaptı ve odanın öbür tarafına attı.</span></span></p>

    <p class="calibre5"><span class="font"><span class="calibre2">“Sayılmaz,” dedim. “Bunu zaten bekliyordun.”</span></span></p>

    <p class="calibre5"><span class="font"><span class="calibre2">Sandviçini bitirdi ve tabağını bulaşık makinesine koydu. “Bunu daima beklerim.”</span></span></p>

    <p class="calibre5"><span class="font"><span class="calibre2">“Buradan nereye varacağız?”</span></span></p>

    <p class="calibre5"><span class="font"><span class="calibre2">“Benzer şeyler yapacağız. Açıkçası birinin sinirine dokunuyoruz.”</span></span></p>

    <p class="calibre5"><span class="font"><span class="calibre2">“Hedef haline gelmekten hoşlanmıyorum.”</span></span></p>

    <p class="calibre5"><span class="font"><span class="calibre2">“Bu durumdan şikâyet edip durmayacaksın, değil mi?”</span></span></p>

    <p class="calibre5"><span class="font"><span class="calibre2">Televizyonun önüne yerleşti ve uzaktan kumandayla oynamaya başladı. Yorgun görünüyordu. Sırtını duvara dayamış, bir ayağını altına almıştı. Gece yarısı&#160;şovlarından birine takıldı ve gözlerini kapattı. Giderek derin ve muntazam&#160;aralıklarla nefes almaya başladı. Başı göğsüne düştü.</span></span></p>

    <p class="calibre5"><span class="font"><span class="calibre2">“Seni şimdi bayıltabilirim,” dedim fısıldayarak.</span></span></p>

    <p class="calibre5"><span class="font"><span class="calibre2">Başını kaldırdı, ama gözlerini açmadı. Dudaklarında bir gülümseme belirdi. “Bu senin tarzın değil, tatlım.”</span></span></p>

    <p class="calibre5"><span class="font"><span class="calibre2">Sabah sekizde kalktığımda Morelli hâlâ televizyonun önün de uyuyordu. Parmaklarımın ucuna basarak önünden geçtim ve koşu yapmak için dışarıya çıktım.&#160;Döndüğümde kahvesini yudumlayarak gazetesini okuyordu.</span></span></p>

    <p class="calibre5"><span class="font"><span class="calibre2">“Bombalamayla ilgili bir haber var mı?” diye sordum.</span></span></p>

    <p class="calibre5"><span class="font"><span class="calibre2">“Üçüncü sayfada hikâye ve resimler var. Açıklanamayan bir patlama demişler. İlgi çekici başka bir şey yok.” Gazetesinin üstünden bana baktı. “Dorsey&#160;telesekretere bir mesaj daha bırakmış. Belki de ne istediğini öğrensen iyi&#160;olur.”</span></span></p>

    <p class="calibre5"><span class="font"><span class="calibre2">Çabucak duş yaptım. Temiz elbiselerimi giydim. Su toplayan yüzüme bitkisel bir krem sürdüm. Pul pul olan burnumun doğrultusunda yürüyerek kahve makinesine&#160;yürüdüm. Gazetedeki resimli romanları okurken yarım fincan kahve içtim. Daha&#160;sonra Dorsey’yi aradım.</span></span></p>

    <p class="calibre5"><span class="font"><span class="calibre2">“Laboratuvardan tetkikler geldi,” dedi Dorsey. “Kesin olarak bomba. Profesyonel işi. Tabii kütüphaneden aldığın herhangi bir kitap sana, tıpkı bir profesyonel gibi, bomba yapmayı öğretebilir. İstersen lanet olası atom bombasını bile yaparsın. Her neyse, bilmek isteyeceğini düşündüm.”</span></span></p>

    <p class="calibre5"><span class="font"><span class="calibre2">“Ben de bundan şüpheleniyordum.”</span></span></p>

    <p class="calibre5"><span class="font"><span class="calibre2">“Böyle bir şeyi kimin yapabileceği konusunda bir fikrin var mı?”</span></span></p>

    <p class="calibre5"><span class="font"><span class="calibre2">“İsim yok.”</span></span></p>

    <p class="calibre5"><span class="font"><span class="calibre2">“Ya Morelli?”</span></span></p>

    <p class="calibre5"><span><span class="font"><span class="calibre2">“Bu da mümkün.”</span></span></span></p>

    <p class="calibre5"><span class="font"><span class="calibre2">“Dün merkezde sana yetişemedim.”</span></span></p>

    <p class="calibre5"><span class="font"><span class="calibre2">Ya tutarsa, diye bana zoka atıyordu. Bütün bu olanlarda şüphe uyandıran bir şeyler olduğunu biliyordu. Ama henüz ne olduğunu çözememişti. Aramıza hoş&#160;geldin, Dorsey. “Bugün oraya gelmeye çalışacağım.”</span></span></p>

    <p class="calibre5"><span class="font"><span class="calibre2">“Çalışmasan da gelsen çalışsan iyi olur.”</span></span></p>

    <p class="calibre5"><span class="font"><span class="calibre2">Telefonu kapattım ve kahvemi lavaboya döktüm. “Dorsey benim merkeze gitmemi istiyor.”</span></span></p>

    <p class="calibre5"><span class="font"><span class="calibre2">“Gidecek misin?”</span></span></p>

    <p class="calibre5"><span class="font"><span class="calibre2">“Hayır. Cevaplayamayacağım sorular soracaktır.”</span></span></p>

    <p class="calibre5"><span class="font"><span class="calibre2">“Bu sabah Stark Caddesi’nde biraz oyalansan iyi olur.”</span></span></p>

    <p class="calibre5"><span class="font"><span class="calibre2">“Bu sabah olmaz. Yapacak bazı işlerim var.”</span></span></p>

    <p class="calibre5"><span class="font"><span class="calibre2">“Hangi işlerin?”</span></span></p>

    <p class="calibre5"><span class="font"><span class="calibre2">“Özel şeyler.”</span></span></p>

    <p class="calibre5"><span class="font"><span class="calibre2">Bir kaşını kaldırdı.</span></span></p>

    <p class="calibre5"><span class="font"><span class="calibre2">“Bazı ipuçlarını bir araya getirmem gerekli... <span>olur</span> a,” dedim.</span></span></p>

    <p class="calibre5"><span class="font"><span class="calibre2">“<span>Olur</span> a, ne?”</span></span></p>

    <p class="calibre5"><span class="font"><span class="calibre2">Öfkeli bir el hareketi yaptım. “<span>Olur</span> a bana bir şey olursa. Son on gündür, profesyonel bir sadist tarafından sinsice izleniyorum. Ve şimdi de mutlu bir&#160;bombacının ölüm listesindeyim. Kendimi biraz tehlikede hissediyorum, tamam mı?&#160;Bana biraz zaman tanı, Morelli. Bazı insanları görmeye ihtiyacım var. Yapılacak&#160;bazı özel işlerim var.”</span></span></p>

    <p class="calibre5"><span class="font"><span class="calibre2">Gayet nazik bir tavırla pul pul olan burnumdan bir parça sıyırdı. “Senin için her şey yoluna girecek,” dedi yavaşça. “Korkunu anlıyorum. Ben de&#160;korkuyorum. Ama biz iyi insanlarız ve iyiler de her zaman kazanır.”</span></span></p>

    <p class="calibre5"><span class="font"><span class="calibre2">Kendimi rezil biri gibi hissettim. Çünkü Morelli bana kibar davranırken benim esas istediğim Bernie’nin dükkânına gidip bir <span>mikser</span> satın almak ve bedava&#160;içkiye konmaktı.</span></span></p>

    <p class="calibre5"><span class="font"><span class="calibre2">“Bütün bu özel işlerini cip olmadan nasıl yapmayı düşünüyorsun?” diye sordu.</span></span></p>

    <p class="calibre5"><span class="font"><span class="calibre2">“Onun yerine Nova aldım.”</span></span></p>

    <p class="calibre5"><span class="font"><span class="calibre2">Birden ürktü. “Onu da otoparka bırakmadın, değil mi?”</span></span></p>

    <p class="calibre5"><span class="font"><span class="calibre2">“İnşallah bombacı onun benim arabam olduğunu bilmiyordur.”</span></span></p>

    <p class="calibre5"><span class="font"><span class="calibre2">“Aman Tanrım.”</span></span></p>

    <p class="calibre5"><span class="font"><span class="calibre2">“Endişelenecek hiçbir şey olmadığından eminim,” dedim.</span></span></p>

    <p class="calibre5"><span class="font"><span class="calibre2">“Evet. Ben de eminim. Daha emin olmak için ben de seninle geliyorum.”</span></span></p>

    <p class="calibre5"><span class="font"><span class="calibre2">Eşyalarımı toparladım, pencereleri kontrol ettim ve telesekreteri ayarladım. Morelli kapıda beni bekliyordu. Merdivenlerden aşağıya birlikte indik. Nova’nın&#160;yanına geldiğimizde ikimiz de durduk.</span></span></p>

    <p class="calibre5"><span class="font"><span class="calibre2">“Bombacı bunun senin araban olduğunu bilse bile, aynı şeyi iki kez üst üste denemesi için aptal olması lazım,” dedi Morelli. “İstatistiksel olarak ikinci&#160;vuruş başka yönden gelir.”</span></span></p>

    <p class="calibre5"><span class="font"><span class="calibre2">Bu bana çok mantıklı geldi. Ama ayaklarım kaldırıma yapışmıştı ve kalbim göğüs kafesimin içinde dönüp duruyordu. “Tamam. Şimdi gidiyorum,” dedim. <span>“Şimdi&#160;veya hiçbir zaman.”</span> Morelli beline kadar Nova’nın altına girmiş, kontrol&#160;ediyordu.</span></span></p>

    <p class="calibre5"><span class="font"><span class="calibre2">“Ne görüyorsun?” diye sordum.</span></span></p>

    <p class="calibre5"><span class="font"><span class="calibre2">“Kova dolusu yağ sızmış.” Dışarı çıktı ve doğruldu.</span></span></p>

    <p class="calibre5"><span class="font"><span class="calibre2">Kaputu açıp yağ çubuğunu gözden geçirdim. Lanet olsun! Arabaya motor yağı koymak gerekiyordu. İki kutu yağı motora boşalttım ve kaputu kapattım.</span></span></p>

    <p class="calibre5"><span class="font"><span class="calibre2">Morelli arabanın kapı kili dindeki anahtarları aldı ve direksiyona geçti. “Geride dur,” dedi bana.</span></span></p>

    <p class="calibre5"><span class="font"><span class="calibre2">“Olmaz. Bu benim arabam. Motoru ben çalıştıracağım.”</span></span></p>

    <p class="calibre5"><span class="font"><span class="calibre2">“Eğer ikimizden biri havaya uçacaksa bırak da bu ben olayım. Bu tanığı bulamazsam, ölüden farkım kalmayacak, nasılsa. Arabadan uzak dur.”</span></span></p>

    <p class="calibre5"><span class="font"><span class="calibre2">Anahtarı çevirdi. Motor çalışmadı. Bana baktı.</span></span></p>

    <p class="calibre5"><span class="font"><span class="calibre2">“Çalışması için bazen bir şamar atman gerekiyor,” dedim.</span></span></p>

    <p class="calibre5"><span class="font"><span class="calibre2">Anahtarı tekrar çevirdi ve arabanın kontrol paneline bütün gücüyle bir yumruk attı. Motordan gürültülü sesler gelmeye başladı ve çalıştı. Sonra yavaş&#160;yavaş motor sesi kesildi ve her şey eski haline döndü.</span></span></p>

    <p class="calibre5"><span class="font"><span class="calibre2">Morelli kendini arkaya attı. Gözleri kapalıydı. “Lanet olsun!”</span></span></p>

    <p class="calibre5"><span class="font"><span class="calibre2">Camdan içeriye ona baktım. “Oturduğum koltuk ıslak mı?”</span></span></p>

    <p class="calibre5"><span class="font"><span class="calibre2">“Çok komik.” Arabadan çıktı ve bana kapıyı tuttu. “Seni izlememi ister misin?”</span></span></p>

    <p class="calibre5"><span class="font"><span class="calibre2">“Sağ ol. Ben iyiyim. Teşekkür ederim.”</span></span></p>

    <p class="calibre5"><span class="font"><span class="calibre2">“Beni ararsan Stark Caddesi’nde olacağım. Kim <span>bilir ...</span> <span>tanık</span> belki jimnastik salonunda ortaya çıkar.”</span></span></p>

    <p class="calibre5"><span class="font"><span class="calibre2">Bernie’nin dükkânına vardığımda, insanların kapıda sıraya girmedikleri dikkatimi çekti. Böylece rahatlıkla içki alabileceğimi anladım.</span></span></p>

    <p class="calibre5"><span class="font"><span class="calibre2">“Hey!” dedi Bernie, “bak burada kim varmış.”</span></span></p>

    <p class="calibre5"><span class="font"><span class="calibre2">“Mikserle ilgili mesajını aldım.”</span></span></p>

    <p class="calibre5"><span class="font"><span class="calibre2">“İşte bu küçük şey,” dedi, ortada duran bir <span>mikseri</span> göstererek. “Sert kabuklu yemişleri parçalar, buzu kırar, muzları ezer ve sonunda işte bu harika&#160;içkiyi yapar.”</span></span></p>

    <p class="calibre5"><span class="font"><span class="calibre2">Miksere yapıştırılan etikete baktım. Satın alabileceğim gibiydi. “Alındı. Bedava içkimi de alabilecek miyim?”</span></span></p>

    <p class="calibre5"><span class="font"><span class="calibre2">“Elbette.” Kutu içindeki bir <span>mikseri</span> kasaya götürdü. Paketledi ve torbaya koydu. Gözleri bir zamanlar kaşım olan bir demet kıla takılı kalarak, gayet&#160;dikkatli bir sesle, “Her şey yolunda mı?” diye sordu.</span></span></p>

    <p class="calibre5"><span><span class="font"><span class="calibre2">“Çok daha iyi.”</span></span></span></p>

    <p class="calibre5"><span class="font"><span class="calibre2">“Bu içki sana iyi gelecek.”</span></span></p>

    <p class="calibre5"><span class="font"><span class="calibre2">“Hiç şüphen olmasın.”</span></span></p>

    <p class="calibre5"><span class="font"><span class="calibre2">Caddenin karşı tarafında, Sal ön kapıyla uğraşıyordu. Hoş görünüşlü bir adamdı. Tıknaz ve dazlaktı. Beyaz kasap önlüğü takmıştı. Bildiğim kadarıyla,&#160;ikinci sınıf bir müşterek bahisçiydi. Hiçbir özelliği yoktu. Kuletzsa ile&#160;aralarında ilişki olduğu konusunda kuşkuluydum. Peki, öyleyse bütün hayatı Stark&#160;Caddesi’ne odaklanmış Kulezsa gibi bir herif, bütün kasabayı boydan boya geçip&#160;de neden buraya, Sal’ı görmeye geliyordu? Kulesza’yla ilgili birkaç hayati&#160;istatistikten haberim vardı, ama özel hayatı konusunda hiçbir şey bilmiyordum.&#160;Kulesza ile ilgili tek ilginç bilgi, onun Sal’in dükkânından alışveriş&#160;yaptığıydı. Bahis oynayan belki de Ziggy’ydi. Belki Kuletsza ile Sal iki eski&#160;arkadaştı. Belki bir ilişkileri vardı. Bütün bunları düşündükçe, Sal belki&#160;Carmen veya düz burunlu herif hakkında bir şeyler bilebilir diye geçti aklımdan.</span></span></p>

    <p class="calibre5"><span class="font"><span class="calibre2">Bernie ile ayaküstü birkaç dakika daha sohbet ederken, Sal ile konuşmam gerektiği düşüncesine kafam iyice yattı. Dükkâna bir kadının girdiğini ve&#160;alışveriş yaptığını gördüm. Bu bana iyi bir fikirmiş gibi göründü. Böylece&#160;etrafı gözden geçirme fırsatı da doğacaktı.</span></span></p>

    <p class="calibre5"><span class="font"><span class="calibre2">Bernie’ye tekrar geleceğime ve o zaman kendisinden daha çok ve daha güzel şeyler alacağıma dair söz verdim. Caddeden karşıya geçerek Sal’in dükkânına&#160;doğru yürümeye başladım.</span></span></p>
  </div>
</body>
</html>
