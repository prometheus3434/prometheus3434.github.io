<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>GÜNAHIN ÜÇ RENGİ</title>
    <meta http-equiv="Content-Type" content="text/html; charset=utf-8" />
  

</head>
  <body id="x1-6" xml:lang="tr-TR">
<div>
<p><st c="0">O zaman Meliha Hanım’ın yorgun yüzüne biraz daha dikkatli bakıyorum. </st><st c="69">Evet, bu yaşına rağmen hâlâ güzel.</st></p>
			<p><st c="103">“Erkek kardeşleriniz nasıldır?”</st></p>
			<p><st c="135">“Büyüğü, erkek güzelidir. </st><st c="162">Boylu poslu, sırım gibi bir çocuktur. </st><st c="200">Küçük o kadar değil. </st><st c="221">Bebekliğinde çok ağır bir hastalık geçirdi. </st><st c="265">Öldü sandık biz onu ama ömrü varmış, yaşadı. </st><st c="310">Onun için pek gelişemedi. </st><st c="336">Zayıf, çelimsiz, sarı benizli bir oğlandı ama evlenince kilo aldı. </st><st c="403">Şimdi o da el içine yakışıyor. </st><st c="434">Yaşlandıkça babama benzedi. </st><st c="462">Babam öldüğünde onlar küçüktü. </st><st c="493">Ablamla benden başka babamı pek hatırlayan yok. </st><st c="541">Annemi biliyorlar. </st><st c="560">Kapının önünde hiç kımıldamadan, hep önüne bakarak oturan, donuk, kirli, paslı bir anne hatırlıyorlar. </st><st c="663">Halbuki kuğu gibiydi benim annem. </st><st c="697">Ama göbeğini sallayarak oynamalarını hatırlayınca içim bir tuhaf oluyor. </st><st c="770">Bu başımıza gelenler kaderin bir oyunu muydu, yoksa annemin oynaklığından mı olmuştu her şey? </st><st c="864">Bu soruya bir cevap bulamadım gitti. </st><st c="901">Kardeşlerimle bile konuşamadım bunları. </st><st c="941">Kim bilir, benim aklıma gelenler, belki onların da aklına gelmiştir. </st><st c="1010">İnsan soya çeker derler ama Allah’tan kızların hiçbiri çekmedi anneme. </st><st c="1081">İçimizden oynak çıkmadı. </st><st c="1106">O kadar yalnız ve çaresizdik ki, belki bir kıvılcım hepimize yeterdi o zamanlar. </st><st c="1187">Bunu, için için hepimiz biliyorduk. </st><st c="1223">Hele kendimi oğlanların yerine koyup da düşününce içim sızlıyor.”</st></p>
			<p><st c="1288">Burada susuyor. </st><st c="1305">Başını öne arkaya hafifçe sallayarak, kendi kendine düşünüyor. </st><st c="1368">Anlattıklarının her biri insanın duygu dünyasında kasırgalar estirecek kadar önemli şeyler. </st><st c="1460">Ve kasırga, ruhunda ne varsa, hepsini önüne katmış, savuruyor. </st><st c="1523">Kin, öfke, hırs, intikam ve son olarak da suçluluk... </st></p>
			<p><st c="1577">Meliha Hanım oturduğu koltukta hafifçe toparlanarak yeniden başlıyor söze.</st></p>
			<p><st c="1651">“Belki de ümitlerimizin yeniden yeşermeye başladığı zamanlardı onlar. </st><st c="1722">Elimiz karnımızı doyuracak kadar da olsa ekmek tutuyor, bir iş öğreniyor ve en önemlisi toplum bizi dışlamıyordu. </st><st c="1836">İşte o sırada Nermin Hanım’ın oğlu, bizim en küçük kıza sarkıntılık etmeye başladı. </st><st c="1920">Gerçi annesi hep evde ama bir punduna getirip köşelerde sıkıştırıyordu kızı. </st><st c="1997">Kız korktu. </st><st c="2009">Tabii sadece o değil, hepimiz korktuk. </st><st c="2048">Yeniden eski günlere dönmekten ödümüz kopuyordu. </st><st c="2097">Durumu annesine söylesek bir türlü, söylemesek başka türlü. </st><st c="2157">Sonunda üçümüz birden işten ayrılmaya karar verdik. </st><st c="2209">Bir daha eski günlere dönmektense, hepimiz aç oturmaya razıydık. </st><st c="2274">Nermin Hanım önceleri çok kızdı bize. </st><st c="2312">Kadın haklıydı. </st><st c="2328">Biz ayrılınca ortada kalıverdi. </st><st c="2360">Her işini biz yapıyorduk. </st><st c="2386">Sonra bir gün çıktı, evimize geldi. </st><st c="2422">Çok sıkıştırdı bizi. </st><st c="2443">Utana, sıkıla durumu anlattık. </st><st c="2474">Çok üzüldü. </st><st c="2486">Üç dört gün sonra, bu sefer hep beraber geldiler bizim eve. </st><st c="2546">‘Oğlum sizden iyisini mi bulacak’ dedi ve küçük kızı resmen oğluna istedi. </st><st c="2621">Şaşırdık kaldık. </st><st c="2638">Bizim için Nermin Hanım, o zamanlar ulaşılamayacak kadar yüksek bir yerdeydi. </st><st c="2716">Kıza sorduk, ‘Peki’ dedi. </st><st c="2742">Böylece en önce en küçüğümüz evlendi. </st><st c="2780">Kızcağız çok eziyet çekti önceleri ama şimdi üç oğlu var. </st><st c="2838">Nermin Hanım öldü. </st><st c="2857">Kocasıyla beraber, konfeksiyonculara dikiş dikiyorlar. </st><st c="2912">Büyükçe bir atölyeleri var. </st><st c="2940">İdare edip gidiyorlar.”</st></p>
			<p><st c="2963">“Ablanız hayatta mıydı o zaman?”</st></p>
			<p><st c="2996">“Evet, yaşıyordu. </st><st c="3015">Tahmin ettiğiniz gibi kardeşinin nikâhına bile gelmedi. </st><st c="3071">Zaten böyle bir ablamız olduğunu hiç kimse bilmedi. </st><st c="3123">Ben o sırada mahallede açılan Kuran kursuna gitmeye başladım. </st><st c="3185">Önce eski yazıyı öğrendim, sonra Kuran’ı ezberledim, hafız oldum. </st><st c="3251">Durumum diğer öğrencilerden çok iyiydi. </st><st c="3291">Kursun sonunda, beni aynı kursa öğretmen yardımcısı olarak aldılar. </st><st c="3359">Diğer, benden küçük kız kardeşim de evin işlerini yapıyordu. </st><st c="3420">O sırada mahallenin berberi talip oldu ona. </st><st c="3464">Ertesi sene de onu evlendirdik. </st><st c="3496">Onlar da şimdi kuaför salonunda birlikte çalışıyorlar kocasıyla. </st><st c="3561">Geriye oğlanlarla ben kalmıştım. </st><st c="3594">İşte o sene ablamı öldürdüler. </st><st c="3625">Aman, ne acıydı doktor hanım. </st><st c="3655">Acımızı kimselere söyleyemedik. </st><st c="3687">Bizim nereli olduğumuzu bile kimse bilmez. </st><st c="3730">‘Anam babam göçmendi, kısa bir süre Anadolu’da kalmışız’ derdik el âleme. </st><st c="3804">Günlerce gözümüzde yaş dinmedi. </st><st c="3836">Bizim uğrumuza oralarda harcandı kızcağız. </st><st c="3879">Aklıma geldikçe hâlâ içim yanar...”</st></p>
			<p><st c="3914">Elindeki mendili yüzüne kapatıp, hıçkıra hıçkıra ağlıyor Meliha Hanım.</st></p>
			<p><st c="3985">“Siz bakmayın böyle ağladığıma. </st><st c="4018">İnsanın şöyle rahat rahat derdini anlata anlata ağlaması bile bir lüksmüş. </st><st c="4093">Ben de işte karşınızda bunun tadını çıkarıyorum. </st><st c="4142">Hele kız kardeşlerim! </st><st c="4164">O zaman ikisi de evliydi. </st><st c="4190">Gizli gizli bir araya gelir, ağlardık. </st><st c="4229">O günden sonra yüksek sesle Kuran okumaya başladım ben. </st><st c="4285">Sanki ablama ağıt yakıyorum gibi gelirdi bana. </st><st c="4332">Söylerken ağlardım. </st><st c="4352">Benim mevlit okumalarım da işte böyle başladı. </st><st c="4399">Yavaş yavaş evlere çağırmaya başladılar. </st><st c="4440">Bir süre sonra, bu benim mesleğim oldu. </st><st c="4480">Hâlâ da bu işi çok severek yaparım. </st><st c="4516">O sırada bana evlenmek için çok talip çıkıyordu. </st><st c="4565">Her ne hikmetse, hele ablam ölüverince, evlenmek dediklerinde, bütün tüylerim ayağa kalkıyordu. </st><st c="4661">İstemiyordum. </st><st c="4675">Erkeklerden nefret gelmişti bana. </st><st c="4709">O sırada oturduğumuz evin sahibinin karısı öldü. </st><st c="4758">En üst katta oturuyorlardı. </st><st c="4786">Ben de herkes gibi, evlerine komşularla birlikte baş sağlığına gittim. </st><st c="4857">Bir zaman sonra kirayı almak bahanesiyle adam bizim eve girip çıkmaya başladı. </st><st c="4936">Sonra da bir gün açıkça benimle evlenmek istediğini söyledi. </st><st c="4997">Ben şaşırıp kaldım. </st><st c="5017">Oğlan kardeşlerime söyledim. </st><st c="5046">Önce onlar da şaşırdılar ama içlerinden benim o adamla evlenmemi istiyorlardı. </st><st c="5125">Çünkü herif zengin. </st><st c="5145">Hem zengin hem de eli kolu uzun, mahallede herkes adama çok saygı gösteriyor. </st><st c="5223">Benim zaten aşkta meşkte gözüm yok. </st><st c="5259">‘Evlen, rahat edersin’ dedi hepsi.”</st></p>
			<p><st c="5294">“Sizden yaşı epey büyüktü herhalde.”</st></p>
			<p><st c="5331">“Olmaz mı? </st><st c="5343">Ben o zaman yirmi altı yaşındayım, adam kırk beş. </st><st c="5393">Bir de yetişkin oğlu vardı evde. </st><st c="5426">Okuyordu o zaman. </st><st c="5444">O da bizler gibi başını yerden kaldırmaz, utangaç, çekingen bir oğlandı. </st><st c="5517">Neyse, apartman komşuları da araya girdi. </st><st c="5559">Ben de düşündüm. </st><st c="5576">Genç, herkes gibi bir kocam olsun istemiyorum. </st><st c="5623">‘Bari benden yaşlı, ununu eleyip eleğini asmış biriyle evleneyim, geçsin gitsin’ dedim. </st><st c="5711">Hemen evlendik. </st><st c="5727">Oğlan, sabah gidip akşam geliyor. </st><st c="5761">Bana bir şey ettiği yok ama adam sert, titiz. </st><st c="5807">Ben tek ayağımın üzerinde fırıl fırıl dönüyorum adamı memnun edebilmek için. </st><st c="5884">Hemen hamile kaldım. </st><st c="5905">Üst üste iki kız doğurdum. </st><st c="5932">Ama adam kıskanç, kapı dışarı çıkarmıyor beni. </st><st c="5979">Bırakın evden çıkmayı, perdenin ucunu kaldıramıyorum. </st><st c="6033">Hele bir de yaş farkı olunca, adamın aklına bin bir kötülük geliyor. </st><st c="6102">Bana boyna soru soruyor. </st><st c="6127">Geçmişimi, ailemi, nereden geldiğimi, anamı, babamı. </st><st c="6180">O sordukça, ben korkuyorum. </st><st c="6208">Kem küm edip duruyorum. </st><st c="6232">Ben öyle yaptıkça, bana olan güveni iyice sarsılıyor. </st><st c="6286">İkide bir de bana ‘Sen benden bir şeyler saklıyorsun ama, ben nasıl olsa öğrenirim’ deyip duruyor. </st><st c="6385">Arkasından dayaklar başladı. </st><st c="6414">Durduk yerde, bir şeyi bahane edip dövüyor adam beni. </st><st c="6468">Bazen öyle fena dövüyor ki, odasından kolay kolay dışarı çıkmayan Necdet bile, beni babasının elinden kurtarmaya geliyor. </st><st c="6590">Artık bütün apartman akşamları bu dayak seslerine alıştı.”</st></p>
			<p><st c="6648">“İlk eşini de döver miymiş?”</st></p>
			<p><st c="6677">“Hayır doktor hanım. </st><st c="6699">Biz yıllarca aynı yerde oturduk. </st><st c="6732">İlk karısına elini kaldırmamış. </st><st c="6764">‘Ben ne yapıyorum da bu adam beni dövüyor?’ diye çok düşündüm. </st><st c="6827">Yemeğini hazırlarım, o gelmeden sofrasını kurarım. </st><st c="6878">Ev bark tertemiz. </st><st c="6896">Çocuklar ağlamasın da adam kızmasın diye, daha o gelmeden onları yedirir, yatırırım. </st><st c="6981">Sonradan biraz biraz anlamaya başladım işi. </st><st c="7025">Aramızdaki yaş farkı, sanırım adamı korkutuyordu. </st><st c="7075">Bir de bende aradığı sevgiyi, muhabbeti bulamamıştı. </st><st c="7128">Bunlar yetmezmiş gibi bir de evdeki oğlandan beni kıskanmaya başladı. </st><st c="7198">Hele babasının elinden beni almaya gelince, kafasında kurdukları iyice arttı. </st><st c="7276">Halbuki Necdet, bambaşka bir çocuktu.”</st></p>
			<p><st c="7314">“Kaç yaşındaydı Necdet?”</st></p>
			<p><st c="7339">“Necdet’le aramızda dokuz yaş vardı. </st><st c="7377">Ben ondan dokuz yaş büyüğüm. </st><st c="7406">Ben eve gelin geldiğimde on yedi yaşındaydı. </st><st c="7451">Terbiyeli, hem babasına hem de bana çok saygılı bir oğlandı. </st><st c="7512">Kız kardeşlerini de sever, onlarla ilgilenir, bakardı. </st><st c="7567">Ama adam oğluna da düşman gibi davranıyordu. </st><st c="7612">Çocuklar büyüdükçe adam düzeleceğine, daha beter oluyordu.”</st></p>
			<p><st c="7671">“Kocanızı hiç sevmemişsiniz siz?”</st></p>
			<p><st c="7705">“Ne yalan söyleyim, günahım kadar sevmedim o adamı. </st><st c="7758">Bana biraz daha saygılı, biraz daha şefkatli davransaydı, sever miydim, onu da bilmiyorum.”</st></p>
			<p><st c="7849">“O da bilir miydi sevmediğini?”</st></p>
			<p><st c="7881">“Bilmez mi? </st><st c="7894">Yüzüne bir şey söylemesem bile, anlardı. </st><st c="7935">‘Senin gözün bende değil, başkasında’ derdi. </st><st c="7980">Bu sözün yarısı doğru, yarısı yalandı. </st><st c="8019">Gözüm onda değildi ama başkası da yoktu benim için. </st><st c="8071">Evlenmekten muradım, dostlar alışverişte görsündü. </st><st c="8122">Kocan var mı, var. </st><st c="8141">Gerisi beni ilgilendirmiyordu. </st><st c="8172">Adam da besbelli, genç karı almış ki, ona güler yüz göstersin, cilve yapsın. </st><st c="8249">Bunların hiçbirini göremedi bende. </st><st c="8284">Böyle şeyler zorla olmaz. </st><st c="8310">İçinden gelecek ki, yapacaksın. </st><st c="8342">Hele ben öyle bir annenin kızıyım ki, cilve yapmak filan çok ağır gelir bana. </st><st c="8420">Kocam bile olsa. </st><st c="8437">Tabii bunları bilmez o. </st><st c="8461">Dıştan bakınca, bir şey sanmış beni. </st><st c="8498">Don yağ dolması gibi otururdum karşısında.”</st></p>
			<p><st c="8541">“Don yağ dolması ne demek?”</st></p>
			<p><st c="8569">“Bizim oralarda soğuk, sevgisiz insanlara böyle denir.”</st></p>
			<p><st c="8625">“Belki de kıskançlıkları bu yüzdendi kocanızın. </st><st c="8674">Ona karşı soğuk davranmanızdan.”</st></p>
			<p><st c="8706">“Öyleydi besbelli ama o da adam olaydı da bana kendini sevdireydi. </st><st c="8774">O ne yaptı? </st><st c="8786">Parayla beni memnun etmeye kalktı. </st><st c="8821">Halbuki önceleri bana, ‘Sen benimle param için evlendin’ derdi. </st><st c="8885">Sonra baktı ki benim parada pulda gözüm yok, her şeyin pahalısını, fazlasını almaya başladı bana. </st><st c="8983">Aklı sıra parayla gönlümü yapacak. </st><st c="9018">Bunlar, benim adama olan öfkemi daha artırdı. </st><st c="9064">Beni ‘şey’ yerine koymaya kalkıyor. </st><st c="9100">Velhasıl, ikimiz ayrı dillerde konuşuyorduk. </st><st c="9145">Yıllardır ne o beni memnun edebildi, ne de ben onu...”</st></p>
			<p><st c="9199">Bu kadın cinselliği âdeta yasaklamış kendine. </st><st c="9246">Evliliğini bile laf olsun diye yapmış. </st><st c="9285">Öteki kızlar sanırım onun kadar etkilenmemişler. </st><st c="9334">Belki de onlardan büyük olduğu için... </st></p>
			<p><st c="9373">“Kızlarımın biri on beş diğeri, on altı yaşlarına geldikleri sene, oturduğumuz apartmanda büyük bir yangın çıktı. </st><st c="9487">Eskiden bizim oturduğumuz giriş katındaki dairede yaşlı bir kadın ile alkolik oğlu oturuyordu. </st><st c="9582">Gece, her ne olduysa orada başlamış yangın. </st><st c="9626">Adam fitil gibi sarhoş, kadın çok ihtiyar. </st><st c="9669">Önce fark edemediler herhalde. </st><st c="9700">Yangın apartmanı sarınca, gece yarısı hep beraber fırladık yataklarımızdan. </st><st c="9776">Yangın aşağıdan başladığı için, merdivenlerden inemedik. </st><st c="9833">Alev yolu kesmiş. </st><st c="9851">İtfaiye gelene kadar çok ölen oldu. </st><st c="9887">Sonunda bizi balkondan aldı itfaiyeciler ama felek yine yapacağını yaptı ve o yangında büyük kızımı kaybettik.”</st></p>
			<p><st c="9998">“Nasıl oldu Meliha Hanım? </st><st c="10025">Sizlere bir şey olmadı mı?”</st></p>
			<p><st c="10052">“Aman doktor hanım, sen benim hangi derdimi soruyorsun? </st><st c="10109">Ben şimdi hangisini yanayım sana! </st><st c="10143">O geceyi hatırladıkça hâlâ elim ayağım titriyor. </st><st c="10192">Bize bir şey olmaz mı? </st><st c="10215">Hepimiz hastanelik olduk. </st><st c="10241">Biz uyandığımızda, duman her yeri sarmış, göz gözü görmüyordu. </st><st c="10304">Can havliyle kapıya koştuk. </st><st c="10332">Baktık ki, oralar alev alev yanıyor. </st><st c="10369">Balkona attık kendimizi. </st><st c="10394">Ama büyük kızı, ne kadar seslendiysek de bulamadık. </st><st c="10446">Ben odaları, o dumanda tek tek gezdim. </st><st c="10485">Çok sonra itfaiye balkondan girip bizi kurtardı. </st><st c="10534">Ambulanslara koydukları gibi hastanelere götürdüler. </st><st c="10587">Özellikle bende yanık çoktu.”</st></p>
			<p><st c="10616">Siyah, uzun kollu elbisesinin kollarını yukarı doğru çekerek, bana yanık izlerini gösteriyor. </st></p>
			<p><st c="10711">“Bacağımda da var bu izlerden. </st><st c="10742">Ötekilerin durumu benden daha iyiydi, çünkü ben büyük kızı aramak için iki kere girdim alevlerin içine. </st><st c="10846">Ama bulamadım. </st><st c="10861">Belki bizden önce yangını görüp de çıkmıştır dışarı diye çok umutlandık ama... </st><st c="10940">Aramadığımız hastane kalmadı. </st><st c="10970">Yaralılar arasında yoktu kız. </st><st c="11000">Sonunda ölenler listesine dahil ettiler. </st><st c="11041">O gece tam yedi kişi öldü bizim apartmanda. </st><st c="11085">Cesetler tanınmayacak hale gelmiş. </st><st c="11120">Kızımı teşhis etmek üzere polis bizi çağırdı. </st><st c="11166">Annelik işte... </st><st c="11182">Ben gidemedim. </st><st c="11197">Kocam gitti ama kara kara cesetleri görünce, o da fena olmuş. </st><st c="11259">Hâlâ çok suçlarım kendimi, anne olup evladımı kurtaramadım diye. </st><st c="11324">Aslında bizim katta ölen olmadı. </st><st c="11357">Nasıl oldu da bizim kız yandı, hâlâ aklım ermiyor. </st><st c="11408">Onun yattığı oda, sokak kapısına çok yakındı. </st><st c="11454">Meleğim demek korkuyla kendini kapıdan dışarı attı, sonra da alevlerin arasından bir daha çıkamadı. </st><st c="11554">Çünkü evde yoktu. </st><st c="11572">Bütün odaları tek tek gezdim ben. </st><st c="11606">Ecel işte. </st><st c="11617">Gelince insanı sıcak yatağında bile buluyor...” </st></p>
			<p><st c="11665">Yine başlıyor ağlamaya. </st><st c="11689">Ağlamayıp da ne yapsın bu kadın.</st></p>
			<p><st c="11721">“Kızcağızımın yüzü hâlâ gitmez gözümün önünden. </st><st c="11770">Rahmetli anneme benzerdi. </st><st c="11796">Korkardım büyüyüp de onun gibi olacak diye. </st><st c="11840">Meleğimin ömrü yokmuş. </st><st c="11863">Nasıl da neşeli, hareketli bir kızdı. </st><st c="11901">Okulu sevmezdi. </st><st c="11917">Aklı fikri artistlerdeydi. </st><st c="11944">O benim ilk çocuğumdu. </st><st c="11967">Çok özenle büyütmüştüm. </st><st c="11991">Hep ona ait hayaller kurardım. </st><st c="12022">‘Benim kızım okuyacak, hâkim olacak, beraber gezeceğiz Anadolu’yu’ derdim. </st><st c="12097">Bu adaletsiz dünyaya kızım adalet dağıtsın isterdim. </st><st c="12150">Çok akıllı, cesur, tuttuğunu koparan bir çocuktu. </st><st c="12200">Babasından çok dayak yedi. </st><st c="12227">O küçücük yaşında, onu da hortumla döverdi bizimki. </st><st c="12279">Yine de korkmaz, karşı gelirdi babasına. </st><st c="12320">Küçük öyle değildi. </st><st c="12340">O hiç üzmedi beni. </st><st c="12359">Liseyi bitirene kadar gayet düzgün okudu. </st><st c="12401">Liseden sonra da okumasını ben çok istedim ama üniversite sınavlarını kazanamadı. </st><st c="12483">İki sene üst üste kazanamayınca, iyi bir kısmeti çıktı. </st><st c="12539">Biz de verdik. </st><st c="12554">Mutaassıp bir aileye gelin gitti. </st><st c="12588">Kayınvalidesi, görümcesiyle beraber oturuyorlar. </st><st c="12637">Damat babasıyla birlikte bizimki gibi mobilyacılık yapıyor. </st><st c="12697">Halleri vakitleri yerinde. </st><st c="12724">Şimdilik memnun. </st><st c="12741">İnşallah sonuna kadar böyle gider.”</st></p>
			<p><st c="12776">“İnşallah Meliha Hanım. </st><st c="12801">Bari bu konuda yüzünüz gülsün. </st><st c="12832">Torun var mı?”</st></p>
			<p><st c="12846">“Bir buçuk yaşında bir oğlumuz var. </st><st c="12883">O biraz oyalıyor beni ama kızıma çok yandım doktor hanım. </st><st c="12941">Zaten ömrüm acılarla geçmiş benim ama evlat acısı hiçbir şeye benzemiyor. </st><st c="13015">Günlerce gözümün yaşı dinmedi. </st><st c="13046">Çocuk yok yere gitti. </st><st c="13068">Halbuki ne hayalleri vardı. </st><st c="13096">Gerçi onun hayalleri benimkine hiç benzemez, bu yüzden hep kavga ederdik ama yine de ölünce içime çok dokundu. </st><st c="13207">‘Acaba kızıma haksızlık mı ettim?’ diye düşündüm hep. </st><st c="13261">Bıraksam hiç eve girmeyecekti. </st><st c="13292">Gezmeyi tozmayı, daha o yaşında takmayı takıştırmayı çok seviyordu. </st><st c="13360">Onu öyle görünce içime bir korku düşerdi. </st><st c="13402">Başına toka bile taktırmazdım. </st><st c="13433">Bu yüzden ben de çok dövdüm kızımı. </st><st c="13469">Ellerim kırılsaydı da dövmeseydim. </st><st c="13504">Küçüğe bir fiske bile vurmadım. </st><st c="13536">Hiç gerekmedi ki... </st><st c="13556">Ah benim annem ah... </st><st c="13577">Kadının mezarında kemikleri bile kalmadı ama bize öyle bir miras bıraktı ki, nerelere saklayacağımızı bilemedik.”</st></p>
			<p><st c="13690">“Onun gibi olur diye korktunuz.”</st></p>
			<p><st c="13723">“Ah nasıl korktum! </st><st c="13743">Halbuki o daha küçüktü, çocuktu. </st><st c="13776">Öldüğünde on altı yaşındaydı. </st><st c="13806">Belki de hepsi benim kuruntumdu. </st><st c="13839">Ben korktukça, o daha çok isyan ederdi.”</st></p>
			<p><st c="13879">“Siz korktukça ona baskı yaptınız.”</st></p>
			<p><st c="13915">“Öyle yaptım. </st><st c="13930">Nur’dan çok daha akıllı ve becerikli bir kızdı. </st><st c="13978">Öyle oynaklığı olmasa, kalbi de çok temizdi. </st><st c="14023">Merhametliydi. </st><st c="14038">Babası bana yan gözle baksa, tıpkı Necdet gibi o da bana arka çıkardı. </st><st c="14109">Benim yüzümden kaç kere dayak yedi babasından. </st><st c="14156">Eli her işe yatkındı. </st><st c="14178">O yaşında mutfağa girince kırk yıllık ev hanımı gibi yemek yapar, bulaşık yıkardı. </st><st c="14261">Pek de güzeldi. </st><st c="14277">Annem gibi... </st><st c="14291">Ona da ne giyse yakışırdı. </st><st c="14318">Gösterişliydi. </st><st c="14333">Babası yetmez gibi, bir de ben baskı yaptım kıza. </st><st c="14383">Sonunun böyle olacağını ne bileyim?”</st></p>
			<p><st c="14419">Bir anne için ne acı bir durum.</st></p>
			<p><st c="14451">“Haklısınız Meliha Hanım. </st><st c="14478">Siz de ne yaptınızsa, onu korumak için yapmışsınız. </st><st c="14530">Onu kurtarmak için hayatınızı tehlikeye atmış, iki kere alevlerin içine dalmışsınız. </st><st c="14615">Olanlar sizin suçunuz değil ki... </st><st c="14649">Kim ister evladının kötü olmasını? </st><st c="14684">Bazen kaderin önüne geçemiyoruz. </st><st c="14717">Yangında Necdet neredeydi?”</st></p>
			<p><st c="14744">“O zaman o yurtdışındaydı. </st><st c="14772">Şansını oralarda denemek istemiş, bir iki yıl kalmıştı. </st><st c="14828">Aslında Melek’in yattığı oda eskiden onundu. </st><st c="14873">O askere gidince Melek yerleşti odaya. </st><st c="14912">Kader işte. </st><st c="14924">Belki Necdet evde olsa Melek yaşayacak, Necdet ölecekti. </st><st c="14981">Yangını duyunca bir haftalığına izinli geldi. </st><st c="15027">Hepimizle çok ilgilendi. </st><st c="15052">Kız kardeşine o da çok üzüldü ama elden ne gelir!”</st></p>
			<p><st c="15102">“Yangında sizin ev tamamen yandı mı?”</st></p>
			<p><st c="15140">“Yandı doktor hanım. </st><st c="15162">Ne ev kaldı, ne eşya. </st><st c="15184">Kızı kaybedince hiçbir şey gözümüze gelmedi. </st><st c="15229">Bizim adam da çok üzüldü kızına. </st><st c="15262">Serttir filan ama demek çok severmiş kızını. </st><st c="15307">Günlerce çocuk gibi ağladı. </st><st c="15335">Sonra bir süre için aynı mahallede başka bir eve yerleştik. </st><st c="15395">Yanan ev yıkıldı, yerine kocaman bir apartman yapıldı. </st><st c="15450">Şimdi orada oturuyoruz. </st><st c="15474">Necdet dönünce, babasının yanında çalışmaya başladı. </st><st c="15527">Aslında Necdet hiç istemedi onunla çalışmayı ama bizimki mecbur etti çocuğu. </st><st c="15604">Sonra da alelacele oğlana bir kız buldu, hemen evlendirdi.”</st></p>
			<p><st c="15663">“Necdet ne dedi bu işe?”</st></p>
			<p><st c="15688">“Ne desin? </st><st c="15700">O babasının sözünden hiç çıkmazdı. </st><st c="15735">Bir iki kere itiraz edecek oldu ama baktı ki faydası yok, sonunda peki dedi. </st><st c="15812">Zaten onu eve barka sığdıramıyordu. </st><st c="15848">Gözü sürekli ikimizin üstündeydi. </st><st c="15882">Belki de ‘Evlenip kurtulayım’ dedi.”</st></p>
			<p><st c="15918">“Siz hiç karışmadınız mı?”</st></p>
			<p><st c="15945">“Yok, istesem de karışamam ben böyle şeylere. </st><st c="15992">Hele Necdet’in evlenmesi gibi kritik bir konuda, bana hiç söz düşmez. </st><st c="16062">Bir kere olsun bana da sorsa, hayır derdim ben bu işe çünkü kızı hiç gözüm tutmamıştı. </st><st c="16149">O sormadı, ben de bir şey söylemedim. </st><st c="16187">Necdet evlendikten sonra bizimki biraz rahatladı. </st><st c="16237">Zaten kızın acısı da çok yeniydi bir süre evde kavga gürültü durdu. </st><st c="16305">Ama bir iki yıl sonra bu sefer de bizimkinin işleri bozuldu. </st><st c="16366">Zaten o ara işi bozulmayan kimse kalmadı. </st><st c="16408">Siteler esnafı kan ağlıyordu.”</st></p>
			<p><st c="16438">“Türkiye’nin büyük bir ekonomik kriz yaşadığı yıllardan söz ediyorsunuz herhalde.”</st></p>
			<p><st c="16521">“Evet. </st><st c="16529">Bir de üstüne Necdet’in birine kefil olduğu ortaya çıkınca, bizimki deliye döndü. </st><st c="16611">Adam parayı ödeyemeyince, bizim eve bile haciz geldi. </st><st c="16665">Neyimiz var neyimiz yok, hepsi satıldı. </st><st c="16705">Bizimki o zaman oğluna iyice düşman oldu. </st><st c="16747">Hatta bir keresinde karısının ve benim yanımda dövdü koskoca, evli barklı adamı. </st><st c="16828">Yapmış bir hata. </st><st c="16845">Zaten baştan beri babasının yanında çalışmak istemedi. </st><st c="16900">İki yıllık bir yüksekokul bitirmişti. </st><st c="16938">İstese kendine bir iş bulup çalışabilirdi. </st><st c="16981">Babası izin vermedi. </st><st c="17002">Oğlanı hem eve sığdırmadı, bir yandan da yakasını bırakmadı. </st><st c="17063">Bu dünyada saf ve temiz olmayacaksın doktor hanım. </st><st c="17114">Kimseye iyilik etmeyeceksin. </st><st c="17143">Merhametten maraz doğuyor. </st><st c="17170">O günden sonra hepimiz perişan olduk. </st><st c="17208">Yiyecek ekmeğe muhtaç olduğumuz günler oldu. </st><st c="17253">Bir Bağ-Kur maaşına kaldık.”</st></p>
			<p><st c="17281">“Necdet ne yaptı?”</st></p>
			<p><st c="17300">“Necdet bir daha kapımızdan içeri giremedi. </st><st c="17345">Babası onu sildi defterden. </st><st c="17373">Hemen arkasından karısı, çocuğunu da alıp memleketine gitti. </st><st c="17434">Ben o zamana kadar çalışmıyordum. </st><st c="17468">Zaten benim adam buna izin vermiyordu. </st><st c="17507">Bir tek Bağ-Kur maaşına kalınca, ben yeniden evlerde mevlit okumaya başladım. </st><st c="17585">Hiç olmazsa, üç beş kuruş para getiriyordum eve. </st><st c="17634">İşte o sırada hastalanmış Necdet. </st><st c="17668">Ben konu komşudan duydum bunu. </st><st c="17699">Hemen bizimkine söyledim. </st><st c="17725">‘Oğlundur, sonra pişman olursun. </st><st c="17758">Ara sor oğlanı’ dedim. </st><st c="17781">Hiç aldırmadı. </st><st c="17796">Daha doğrusu inanmadı hastalığına. </st><st c="17831">Ben çok üzüldüm. </st><st c="17848">Bir gün bizimkinden gizli aradım Necdet’i. </st><st c="17891">Çok sevindi sesimi duyunca. </st><st c="17919">Önce öksürük başlamış. </st><st c="17942">Gittiği doktorlar şurup filan vermişler, sonra hastaneye yatırıp inceleyince, kanser olduğu ortaya çıkmış. </st><st c="18049">İşyerleri de kapandığından, sigortası filan da yok. </st><st c="18101">Evine mevlit okumaya gittiğim hanımlardan birine anlattım durumu. </st><st c="18167">‘Sevaptır, bari bir sigortası olsa’ dedim. </st><st c="18210">Kadıncağız kırmadı beni. </st><st c="18235">Kocası yanında sigortalı gösterdi Necdet’i. </st><st c="18279">Merhametten her zaman maraz doğmuyormuş. </st><st c="18320">Allah razı olsun o kadından da, kocasından da.”</st></p>
			<p><st c="18367">“Haklısınız. </st><st c="18381">Merhamet insana en çok yakışan duygulardan biridir. </st><st c="18433">Sonra ne oldu?”</st></p>
			<p><st c="18448">“Üzüntüden hastalandı garibim. </st><st c="18480">Gerçi Necdet o imzayı atmasa biz bu hallere düşmezdik ama yine de her şeyin tek sebebi o imza değildi. </st><st c="18583">Kocam bunu hiç anlamak istemedi. </st><st c="18616">Daha doğrusu iflas etmeyi, bu hallere düşmeyi hiç içine sindiremedi. </st><st c="18685">Hep oğlunu suçladı. </st><st c="18705">Baktım ki bizim oğlan ölüyor, ‘Ben bari sahip çıkayım’ dedim. </st><st c="18767">Çünkü o zamanında bana çok sahip çıkmıştı. </st><st c="18810">Mevlitlerden erken çıkıp sık sık Necdet’in yanına gitmeye başladım. </st><st c="18878">Bir göz odada yer yatağında yatıyordu. </st><st c="18917">Ne bakacak kimsesi vardı, ne de bir tas çorba pişireni. </st><st c="18973">Her gidişimde ona yiyecek bir şeyler alıyor, çorbasını yapıyor, hatta kemoterapiye gittiği günler, elimle ben yediriyordum yemeğini. </st><st c="19106">Çok halsiz oluyordu o zamanlar.”</st></p>
			<p><st c="19138">“Eşiniz hiç bilmedi mi oraya gittiğinizi?”</st></p>
			<p><st c="19181">“Yok be doktor hanım. </st><st c="19204">Bilse öldürürdü beni. </st><st c="19226">Sanki baktığım el oğlu. </st><st c="19250">Özbeöz oğluna bakıyorum ama yaşlandıkça daha kötü oldu bizim adam. </st><st c="19317">Eski hali olsa, zaten hiçbir yere gidemezdim. </st><st c="19363">Yaşlanınca arkamdan gelemedi. </st><st c="19393">Beni takip edemedi. </st><st c="19413">Ben de mevlide gidiyorum diye her gün erkenden çıkardım evden. </st><st c="19476">Her gün mevlit olacak değil ya... </st><st c="19510">Doğru Necdet’in evine giderdim. </st><st c="19542">O da gözleri yolda beklerdi beni. </st><st c="19576">Ne kapısını benden başka çalan var, ne de arayıp soran. </st><st c="19632">Yıllarca baktım ben ona. </st><st c="19657">İnsan sonuçta... </st><st c="19674">Gözümün önünde eriyip gidiyor. </st><st c="19705">Ağlardı. </st><st c="19714">Hem ağlar, hem anlatırdı bana. </st><st c="19745">Sonra da ben başladım anlatmaya. </st><st c="19778">Zaten çoğu sıkıntıyı, aynı evde birlikte yaşamıştık. </st><st c="19831">Yani ortak noktamız çoktu. </st><st c="19858">Bu sohbetler ona da bana da iyi geliyordu. </st><st c="19901">Can yoldaşı olmuştuk birbirimizin. </st><st c="19936">Ben, çocukluğumdan beri yaralı olduğum için, sıkıntılarımı başkalarına anlatmamaya alışkınım. </st><st c="20030">Ama o konuştukça, ufak ufak ben de anlatmaya başladım. </st><st c="20085">Necdet bu arada iki üç kere hastaneye yatıp çıktı. </st><st c="20136">Işın tedavisi de aldı. </st><st c="20159">Bir deri bir kemik kaldı gariban.”</st></p>
			<p><st c="20193">“Babası bütün bunları hiç duymadı mı?”</st></p>
			<p><st c="20232">“Bu konuda beni hiç konuşturmadı. </st><st c="20267">Başkaları söylediyse bilmiyorum ama bir gün olsun oğlunu arayıp sormadı. </st><st c="20340">Necdet çok üzüldü. </st><st c="20359">Aslında o da çok kızardı babasına ama yine de aranmamak, sorulmamak içine oturdu.”</st></p>
			<p><st c="20441">“Karısı da mı hiç ilgilenmedi?”</st></p>
			<p><st c="20473">“Ben o zaman karısını da aradım. </st><st c="20507">‘Kocan hasta. </st><st c="20521">Hem de ölümcül hastalık bu. </st><st c="20549">Bunun hesabını sana hem Allah sorar, hem de çocuğun’ dedim ama gelmedi. </st><st c="20621">‘Benim param pulum mu var, beni sayma ama çocuğuma kim bakacak, ne yiyip ne içeceğiz?’ dedi. </st><st c="20714">Belki de haklıydı, kim bilir?..”</st></p>
			<p><st c="20746">Ne büyük bir çaresizlik bu böyle.</st></p>
			<p><st c="20780">“Tedavilerden sonra biraz düzeldi Necdet. </st><st c="20823">Benim geleceğim zamanı bilir, ben gelmeden önce pijamasını çıkarır, pantolonunu, gömleğini giyer, tıraşını olur, camın önüne oturur, beni beklerdi. </st><st c="20971">Ben de koşarak giderdim oraya...”</st></p>
			<p><st c="21004">Başını öbür tarafa çeviriyor Meliha Hanım. </st><st c="21048">Uzun bir sessizlik oluyor. </st><st c="21075">Şimdiye kadar ben sormadan, hemen her şeyi tek tek anlattı ama şimdi başka bir şey var. </st><st c="21163">Bana anlatmakta zorlandığı bir şey... </st><st c="21201">Neydi son cümlesi? </st><st c="21220">Ben de koşarak giderdim oraya. </st><st c="21251">Koşarak... </st><st c="21262">Sessizlik uzuyor. </st><st c="21280">Meliha yüzünü hâlâ bana dönemedi. </st><st c="21314">Utanıyor. </st><st c="21324">Ona biraz yardımcı olmalıyım.</st></p>
			<p><st c="21353">“Bir yerlere koşarak gidebilmek ne güzeldir. </st><st c="21399">Ben her sabah buraya koşarak gelirim. </st><st c="21437">Severim çünkü burayı. </st><st c="21459">Burayı da, burada çalışmayı da, sizin gibi birbirinden çok farklı, yepyeni insanları tanımayı da. </st><st c="21557">Artık hiçbir şey beni şaşırtmıyor. </st><st c="21592">Hayatın uzaktan göründüğü gibi dümdüz olmadığını, duygularımızın buna izin vermediğini öğreneli çok oldu. </st><st c="21698">Aslında bunu benim kadar size de öğretmiş galiba hayat.”</st></p>
			<p><st c="21754">Başını hâlâ bana çeviremese de şimdi artık önüne bakıyor. </st><st c="21813">Sonra kısık sesle, utana sıkıla anlatmaya başlıyor yeniden.</st></p>
			<p><st c="21872">“Son yıllarda neredeyse her günümüz beraber geçmişti. </st><st c="21927">Konuşurken, konuşurken, Necdet bir gün, pat diye başka türlü şeyler söylemeye başladı bana. </st><st c="22019">Meğer, babasıyla evlendiğim ilk günden beri bana âşıkmış adam. </st><st c="22082">Yıllarca bu sırrını kimselere söyleyememiş.”</st></p>
			<p><st c="22126">“Siz hiç hissetmediniz mi?”</st></p>
			<p><st c="22154">“Allah yukarıda doktor hanım. </st><st c="22185">Ben o defteri ömrüm boyu hiç açmamışım. </st><st c="22225">Erkek deyince tüylerim ürperirdi. </st><st c="22259">Belki de bu yüzden kocamı da hiç memnun edemedim. </st><st c="22309">Bir gün bile, elin heriflerine kötü gözle bakmak aklımın ucundan geçmedi. </st><st c="22383">Öyle bir annenin çocuğu olmak kolay değil. </st><st c="22426">İnsanlar birbirine küfür ederken kullandıkları en ağır kelime orospu çocuğudur. </st><st c="22506">Biz hepimiz biliyorduk ne çocuğu olduğumuzu. </st><st c="22551">Öteki kızlar, belki de yaşları o zaman çok küçük olduğundan, bu olaylardan benim kadar etkilenmediler. </st><st c="22654">Belki de bu işlerden en büyük yarayı oğlanlar aldı. </st><st c="22706">Büyüğün bitmez tükenmez tiklerine, küçüğün saatlerce süren el yıkamalarına hâlâ kimseler çare bulamadı.</st></p>
			<p><st c="22809">Herifler ananızı alıp girsin içeri, kapatsınlar kapıyı, sonra da size üç beş kuruş para bırakıp sallanarak, bıyıklarını sıvazlayarak defolup gitsinler. </st><st c="22962">Biz bunları hiç unutmadık. </st><st c="22989">Ablam da köyde, sonra da Ankara umumhanesinde yine aynı şeyi yaptı. </st><st c="23057">Ve bizim yediğimiz ekmeğin parası öyle kazanıldı. </st><st c="23107">Başından geçmeyen bilmez bunları. </st><st c="23141">Yediğimiz ekmekler taş olur, otururdu boğazımıza. </st><st c="23191">Salyaları akarak, bıyıklarını burarak, yılışık yılışık gülerek gelirdi herifler. </st><st c="23272">Köyden Ankara’ya ilk geldiğimiz gün, umumhanenin önünde de görmüştüm ben bu manzaraları. </st><st c="23361">Sonra da bütün bunları unut, o heriflerden birine gönlünü ver...</st></p>
			<p><st c="23425">Ben kimse için kıymetli olmayabilirim. </st><st c="23465">Hele hele geçmişimi bilseler aşağılayarak bakar, iğrenirler benden. </st><st c="23533">Ama benim gönlüm kıymetli. </st><st c="23560">Öyle herkese veremem onu. </st><st c="23586">Vermedim de zaten. </st><st c="23605">Kocam olacak o herif, güya para harcayarak gönlümü fethedeceğini sandı. </st><st c="23677">Hortumla dayak yedim ama yine de gönlümü bir gün olsun vermedim ona. </st><st c="23746">İşini yaptım, yemeğini hazırladım, çocuklarımı büyüttüm. </st><st c="23803">Bir günden bir güne namusuna leke sürmedim. </st><st c="23847">Benim namusum ondan mı sorulmuş? </st><st c="23880">Utanmaz herif, her gün beni soyup vücudumda kara bere aradı. </st><st c="23941">Sonra da neymiş efendim, ben onu sevecekmişim! </st><st c="23988">Sen beni adam yerine koydun mu da, benden sevgi istiyorsun? </st><st c="24048">Bir zamanlar ‘Bana param için geldin’ diye tutturdu. </st><st c="24101">Paraya hevesim olmadığını anlayınca da ‘Senin gözün gençlerde’ dedi. </st><st c="24170">Ama bir gün olsun suçu kendinde aramadı. </st><st c="24211">Neyse, bunların hepsi geçmişte kaldı. </st><st c="24249">Hâlâ aklıma geldikçe, gördüğünüz gibi kendimi tutamayıp veryansın ediyorum. </st><st c="24325">Ama Necdet farklı çıktı.”</st></p>
			<p><st c="24350">“Neydi Necdet’in farkı?”</st></p>
			<p><st c="24375">“Necdet bizim evde büyümeyip herhangi bir erkek olsaydı, benim için diğerleri gibi olacaktı. </st><st c="24469">Ama aynı evde, beraber büyüdük. </st><st c="24501">Ben onu çocuklarımdan, kardeşlerimden ayırmadım. </st><st c="24550">Öyle olunca da ondan çok uzak durmam, kaçmam gerekmedi. </st><st c="24606">Ayrıca yaşadığı çilelere gözümle şahit oldum. </st><st c="24652">Bir gün bile öyle şeylerin peşinde koşmadı. </st><st c="24696">Babası ne dediyse onu yaptı. </st><st c="24725">İstese de, istemese de... </st><st c="24751">Aslında öyle zayıf karakterli bir çocuk da değildi. </st><st c="24803">Ama ya temelli terk edip gidecekti bizi veya bazı şeylere boyun eğecekti. </st><st c="24877">‘Senin için terk etmedim’ diyor. </st><st c="24910">Ben bunları o zamanlar bilmiyordum. </st><st c="24946">Uzun lafın kısası, günlerce bana olan duygularını anlattı Necdet. </st><st c="25012">Önceleri bir tuhaf oldum. </st><st c="25038">Kabullenemedim. </st><st c="25054">Bırakıp gitsem, bir daha gelmesem, adam hasta. </st><st c="25101">Ömrü az kalmış ve benden başka kimsesi yok. </st><st c="25145">Kıyamadım. </st><st c="25156">‘Nasıl olsa gidiyor, bu, belki de onun son arzusudur’ dedim içimden. </st><st c="25225">Önceleri onu üzmemek, ömrünün son günlerinde yaşama arzusunu kırmamak için ‘hayır’ demiyordum. </st><st c="25320">Dinliyordum onu. </st><st c="25337">Ama dinlerken bile utanıyor, böyle şeylerden sıkılıyordum. </st><st c="25396">Sonra alıştım. </st><st c="25411">Benim içim de ona kaynamaya başladı. </st><st c="25448">Nasıl olsa kısa zamanda ölüp gidecekti. </st><st c="25488">Onun ölümcül bir hastalığı olması beni etkiliyordu. </st><st c="25540">Zaten, gönlümden başka bir şey istemiyordu benden. </st><st c="25591">Bunun altını her seferinde o da çiziyordu, ben de. </st><st c="25642">Yani elim eline değmedi. </st><st c="25667">O bedenimi değil, ruhumu istiyordu benim. </st><st c="25709">Böyle olunca perde açıldı, daha kolay kaydım ona. </st><st c="25759">Bizimki neydi, ona bir şey diyorlar...”</st></p>
			<p><st c="25798">“Platonik aşk.”</st></p>
			<p><st c="25814">“Hah, tamam, platonik. </st><st c="25838">Zaten başka türlüsüne aşk denmez bence. </st><st c="25878">İşin içine öteki şeyler girince aşk meşk kalmıyor. </st><st c="25929">Ah doktor hanım, utanıyorum size bunları anlatmaya ama, hayat aklına gelmeyeni başına getiriyor insanın. </st><st c="26034">Aslında eskiye göre aramızda değişen hiçbir şey yoktu, sadece duygular karışmıştı işin içine. </st><st c="26128">‘Hemen ölür’ diyordu doktorlar. </st><st c="26160">Bu aşk yaşattı onu. </st><st c="26180">Hayata bağlandı. </st><st c="26197">Yedirdim, içirdim, kumrular gibi birbirimizin gözünün içine bakarak konuştuk, saatlerce muhabbet ettik onunla. </st><st c="26308">Bu muhabbetler ona da iyi geldi, bana da.”</st></p>
			<p><st c="26350">“Bu arada kocanız ne yaptı? </st><st c="26379">Hiçbir şey hissetmedi mi?”</st></p>
			<p><st c="26405">“Hissetti. </st><st c="26417">Adam zaten kıskanç. </st><st c="26437">Beni dövmek için bahane arıyor. </st><st c="26469">Benim uzun uzun evden ayrılışlarımdan çok rahatsız oldu. </st><st c="26526">Eskisi gibi sözü de geçemiyor bana. </st><st c="26562">Akşamları eve gelince baştan aşağı soyuyor beni. </st><st c="26611">Vücudumda iz arıyor. </st><st c="26632">En küçük bir kızarıklık görürse eğer, önce banyoya götürür, soğuk suyla iyice ıslatır. </st><st c="26719">Ardından alır eline lastik hortumu, eşek sudan gelene kadar döver beni. </st><st c="26791">Kaç kere hastanelik oldum. </st><st c="26818">Ya eve kapanacak, hiçbir yere çıkmayacağım, ya bu dayakları yiyeceğim. </st><st c="26889">Başka çare yok.”</st></p>
			<p><st c="26905">“Gerçekten başka çare yok mu?”</st></p>
			<p><st c="26936">“İşin aslını sorarsanız, bunun bir çaresi var mı diye oturup düşündüm desem yalan olur.”</st></p>
			<p><st c="27025">“Sizin de işinize geldi değil mi dayak yemek?”</st></p>
			<p><st c="27072">“İşime mi geldi!”</st></p>
			<p><st c="27090">“Necdet’in yanından gelirken, suçluluk hissetmiyor muydunuz?”</st></p>
			<p><st c="27152">“Onun eli elime değmese de içim cız ediyordu. </st><st c="27199">Bunun yanlış olduğunu biliyordum.”</st></p>
			<p><st c="27233">“İşte bu dayaklar içinizdeki cızırtıya iyi gelmiştir.”</st></p>
			<p><st c="27288">“Öyle miymiş? </st><st c="27303">Demek onun için bunca dayaktan sonra içime bir ferahlık geliyordu.”</st></p>
			<p><st c="27370">“Belki siz kışkırtıyordunuz adamı?”</st></p>
			<p><st c="27406">“Onu yapar mı insan?”</st></p>
			<p><st c="27428">“Bilmem, size sormalı.”</st></p>
			<p><st c="27452">“Kim bilir, belki de... </st><st c="27477">Açıkça, onu aldattığımdan şüpheleniyordu. </st><st c="27519">Hem doğruydu, hem yanlıştı düşündüğü. </st><st c="27557">Hem de oğluyla hem aldatıyor, hem aldatmıyordum.”</st></p>
			<p><st c="27606">“Biraz da intikam hevesi var mıydı bu aşkta? </st><st c="27652">Çünkü sadece sizin değil, oğlunun da büyük kini var babasına. </st><st c="27714">Yani ortak düşmanınız o sizin.”</st></p>
			<p><st c="27745">“Vardır... </st><st c="27757">Bunları hiç açıkça konuşmadık ama ikimiz de kin duyuyorduk adama. </st><st c="27823">Daha çok yaşayamadığımız hayallerimizi anlatırdık birbirimize. </st><st c="27886">Sonra da gerçekleşmeyeceğini bile bile hayal kurardık. </st><st c="27941">O mu beni kandırıyordu, ben mi onu bilmiyorum. </st><st c="27988">Sahi gibi, ciddi ciddi hayal kurardık. </st><st c="28027">Arada bir bizimkinden bahsederdik. </st><st c="28062">Onun hakkında konuşurken, ikimizin de gözlerinden nefret fışkırırdı.”</st></p>
			<p><st c="28131">“Necdet’le ortak yanınız çokmuş.”</st></p>
			<p><st c="28165">“Çoktu. </st><st c="28174">Sizin de dediğiniz gibi düşmanımız birdi. </st><st c="28216">Beni döverken o koşardı imdadıma. </st><st c="28250">Sonra da ben onun imdadına koştum.”</st></p>
			<p><st c="28285">“Borcunuzu ödemişsiniz.”</st></p>
			<p><st c="28310">“Hem de ne ödemek. </st><st c="28330">Doktorların verdiği ilaçlar yetmedi, sağdan soldan ne duyduysam yaptım Necdet’e. </st><st c="28411">Aktarlardan almadığım ot, çöp kalmadı. </st><st c="28450">Hasta, muhtaç, çok iyi birine, en zor günlerinde baktığım için bir iyilik duygusu yayılırdı içime. </st><st c="28549">Ben baştan beri çok severdim Necdet’i ama bu evlat sevgisi, kardeş sevgisi gibi bir şeydi. </st><st c="28640">Ona bakmak benim boynumun borcu gibi gelirdi. </st><st c="28686">Öte yandan onun bana karşı duyduğu aşk, hem gururumu okşar, hem de çok utandırırdı beni. </st><st c="28775">Kendi kendime kızardım. </st><st c="28799">‘Ne olacak’ derdim, ‘o ananın kızı olduğunu eninde sonunda belli ettin.’ Onun için eve gelince uzun uzun namaz kılar, beni affetmesi için Allah’a yalvarırdım.”</st></p>
			<p><st c="28958">“Her taşın altından anneniz çıkıyor.”</st></p>
			<p><st c="28996">“Olmaz olsun benim annem. </st><st c="29023">Necdet’le aramızda olanlardan sonra annemden bir farkım kaldı mı bilmiyorum ama kendi suçum için bile ben yine anneme kızıyorum.”</st></p>
			<p><st c="29152">“Yapmayın Meliha Hanım, annenizle mukayese edebilir miyiz sizin yaşadıklarınızı?”</st></p>
			<p><st c="29234">“Allah yukarıda. </st><st c="29252">Size de yalan söyleyecek halim yok ya. </st><st c="29291">Önce tek taraflı gibi başladı ama sonradan beni de içine aldı bu aşk. </st><st c="29361">Düşünsenize, yıllardır kalbini bütün erkeklere kapatmış bir kadının, bir anda kapıları açtığını... </st><st c="29460">İçimde kalmış ne varsa, oluk gibi aktı Necdet’e. </st><st c="29509">Meğer ben de yıllardır tanıdığım ben değilmişim. </st><st c="29558">Yani benim içimde de o çok ayıpladığım, kınadığım, nefretle baktığım, iğrendiğim duygular varmış. </st><st c="29656">Bunları gördükçe, anladıkça, kendime çok kızdım. </st><st c="29705">Ama yine de duygularım galip geldi. </st><st c="29741">Üstelik Necdet, öyle herhangi biri de değildi. </st><st c="29788">Kendime kefil olamam ama ona sonuna kadar her konuda kefil olabilirdim. </st><st c="29860">Öteki erkekler gibi olmadığını zaten biliyordum. </st><st c="29909">Bir de kanser hastası, nasıl olsa ölecek. </st><st c="29951">İşte bütün bunlar harman oldu kafamda ve içimdeki buz dağları eridi, ben de onun gözlerinin içine bakar oldum.”</st></p>
			<p><st c="30062">“Aşk güzel bir duygudur.”</st></p>
			<p><st c="30088">Gözlerinin içine bakıyorum Meliha Hanım’ın. </st><st c="30133">Özellikle aşkı anlatırken gözleri nasıl da parlıyor. </st><st c="30186">Demek insan her yaşta âşık olabiliyor.</st></p>
			<p><st c="30224">“Güzel demek az doktor hanım. </st><st c="30255">Ben benden geçtim, başka biri oldum. </st><st c="30292">Tuhaf bir heyecan yayıldı ruhuma. </st><st c="30326">O hiç gülmeyen gözlerimin içi gülmeye başladı. </st><st c="30373">Necdet’e giderken, âdeta ayaklarım yerden kesiliyordu. </st><st c="30428">Hep onun yanında olmak, sesini duymak istiyordum. </st><st c="30478">Çocuk gibi... </st><st c="30492">Koca kadına yakışmıyor bunlar ama, gönül işte... </st><st c="30541">Durdu durdu, sonra birden asileşti, ferman dinletemedim gönlüme. </st><st c="30606">Bir yandan evlerde mevlit okuyorum, bir yandan gönlüm böyle yapıyor. </st><st c="30675">Eğer elim eline değseydi, ben bunları kaldıramazdım. </st><st c="30728">Daha o zaman asardım kendimi. </st><st c="30758">Bir tek beni bu ayakta tutuyordu. </st><st c="30792">Günah işlemediğime ikna etmeye çalışıyordum kendimi.”</st></p>
			<p><st c="30845">“Ama pek ikna olmamışsınız galiba...”</st></p>
			<p><st c="30883">“Olamadım ya... </st><st c="30900">Benim hayat görüşüme hiç uymuyordu olanlar. </st><st c="30944">Hem de bu yaşta! </st><st c="30961">Yine de vazgeçemiyordum ama.”</st></p>
			<p><st c="30990">“Necdet hasta olduğu sürece de pek böyle bir şansınız yokmuş zaten.”</st></p>
			<p><st c="31059">“Öyle... </st><st c="31069">Onu üzmeye hiç kıyamıyordum. </st><st c="31098">Ama sonu hiç de benim düşündüğüm gibi olmadı. </st><st c="31144">Yine yanıldım doktor hanım. </st><st c="31172">Meğer ne kadar aptal bir kadınmışım. </st><st c="31209">Nasıl da kolay kanmışım her şeye. </st><st c="31243">Demek kanmaya hazırmışım. </st><st c="31269">Dedim ya, ne de olsa, öyle bir annenin kızıyım. </st><st c="31317">Bu aşkın da sonu hüsranla bitti. </st><st c="31350">Evdeki hesap çarşıya uymadı...”</st></p>
			<p><st c="31381">Meliha Hanım, iki tarafa şöyle bir baktıktan sonra, yine anlatmaya devam ediyor. </st><st c="31463">Merak ediyorum, ne olduğunu; kocasına mı yakalandılar acaba?</st></p>
			<p><st c="31523">“Son aylarda Necdet biraz toparlandı. </st><st c="31562">İştahı açıldı, kilo aldı. </st><st c="31588">Beti benzi düzeldi. </st><st c="31608">Son yapılan tetkikler de iyi çıkmıştı zaten. </st><st c="31653">Doktorlar, tedaviye biraz ara verdiler. </st><st c="31693">İkimiz de buna çok sevindik. </st><st c="31722">Eskiden, Necdet hasta olduğu için gelecek diye bir şey yoktu bizim için. </st><st c="31795">Ama düzelince hem sevindik, hem de bundan sonra ne yapacağımızı kara kara düşünmeye başladık. </st><st c="31889">Necdet, bir iş bulup çalışmak, beni de alıp Ankara’yı terk etmek istiyordu. </st><st c="31965">Böyle hayalleri hep kuruyorduk ama iş ciddiye binince, ben ne yapacağımı şaşırdım. </st><st c="32048">Neyse, dün gideceğim mevlit, evin hanımı hastalandığı için iptal edildi, ben de erkenden yine Necdet’in yanına gittim. </st><st c="32167">Kapıyı çaldım, açan olmadı. </st><st c="32195">Ben tam anahtarla kapıyı kurcalarken, Necdet kan ter içinde geldi kapıya. </st><st c="32269">Zaten ev bir oda. </st><st c="32287">Başımı uzatınca, yatağındaki kadını gördüm.”</st></p>
			<p><st c="32331">“Yatağındaki kadını mı?!”</st></p>
			<p><st c="32357">Bu sözlerin aniden ağzımdan çıkıvermesine mani olamıyorum. </st><st c="32417">Böyle bir son ben de beklemiyordum doğrusu. </st></p>
			<p><st c="32461">“Siz bile şaşırdınız değil mi?”</st></p>
			<p><st c="32492">“Evet, şaşırdım. </st><st c="32510">Daha doğrusu, pek anlayamadım!”</st></p>
			<p><st c="32541">“Ben de anlayamadım doktor hanım. </st><st c="32576">‘Bizimki başka türlü bir aşk’ diyordum. </st><st c="32616">Birbirimize hem sevgili, hem arkadaş, hem dost, can yoldaşı olmuştuk. </st><st c="32686">O benim kanım, canım gibi olmuştu. </st><st c="32721">Buna inanamadım ben de sizin gibi. </st><st c="32756">Orada öylece dondum kaldım. </st><st c="32784">Tek bir söz bile söyleyemedim. </st><st c="32815">Zaten söyleyecek bir sözüm kalmadı ki artık. </st><st c="32860">Oraya düşüp bayılıvereceğim sandım. </st><st c="32896">Hemen orada ölmek istedim. </st><st c="32923">Bu hayat bazen ne kadar acımasız olabiliyor. </st><st c="32968">Düşünüyorum da hiç iyi günüm olmamış benim. </st><st c="33012">Onunla yaşadığımız o en heyecanlı günlerde bile içim kan ağlıyordu. </st><st c="33080">Öleceğini, onu kaybedeceğimi düşündükçe deli gibi oluyordum. </st><st c="33141">Bizi bir tek ölüm ayıracak sanıyordum o zamanlar. </st><st c="33191">Gerçi ölüm de ayıramayacaktı. </st><st c="33221">‘Ondan sonra ben de fazla yaşamam, hemen giderim yanına’ diyordum. </st><st c="33288">Böyle şeyler hiç gelmiyordu aklıma. </st><st c="33324">Ben mi çok aptalım, yoksa hayat mı çok zalim, bilemedim...”</st></p>
			<p><st c="33383">Ona ne diyeceğimi bilemiyorum. </st><st c="33415">Ama bildiğim bir şey varsa, o da hayatın Meliha Hanım’a pek cömert davranmadığı. </st><st c="33496">Necdet neden yaptı bunu acaba? </st><st c="33527">O yine anlatmaya devam ediyor:</st></p>
			<p><st c="33557">“Benimle birlikte Necdet de dondu kaldı. </st><st c="33599">Sanki bunu yapan o değil de, o da olanlara çok şaşmış gibi baktı kaldı yüzüme. </st><st c="33678">Sonra ağır ağır ayrıldım oradan. </st><st c="33711">Bir ara geri dönüp baktım, Necdet hâlâ kapının önünde öylece duruyordu. </st><st c="33783">Eve kadar iki tarafa sallanarak, rüyada gibi geldim. </st><st c="33836">Gözümden bir damla bile yaş akmadı. </st><st c="33872">Taş kesildim. </st><st c="33886">Beynim uğulduyor, sanki biri bana sürekli yalan, yalan deyip duruyordu. </st><st c="33958">Bana söylediği her şey yalan mıymış sizce de doktor hanım?”</st></p>
			<p><st c="34017">“Meliha Hanım ben hâlâ size ne diyeceğimi bilemiyorum. </st><st c="34073">Bu konuda birtakım tahminlerde bulunabiliriz ama hiçbiri ne sizi tatmin edecek ne de beni. </st><st c="34164">Keşke Necdet burada olsa da işin gerçeğini bize kendi anlatsa.”</st></p>
			<p><st c="34227">“Yok, artık böyle bir şey mümkün değil. </st><st c="34268">İki cihan bir araya gelse bir daha onun ne yüzünü görmek isterim, ne de sesini duymak. </st><st c="34355">Bir açıklama duymak da istemiyorum. </st><st c="34391">Bitti bu iş. </st><st c="34404">‘Ölse, buna dayanamam’ diyordum. </st><st c="34437">Bu ölümden de betermiş meğer. </st><st c="34467">Keşke çekip vursaydı beni. </st><st c="34494">Onun elinden olsaydı ölümüm. </st><st c="34523">Bundan çok daha huzurlu giderdim öbür tarafa. </st><st c="34569">Çünkü şu koca dünyada beni de bir seven vardı. </st><st c="34616">Yanlış yapmış, yanlış ilişkilerin içine girmiştim ama Necdet ve Necdet’in bana duyduğu o büyük aşk her şeye değiyordu. </st><st c="34735">Nihayet ömrümün son demlerinde ben de yaşadığımı anlamış, ‘Hayat ne güzel’ bile diyebilmiştim. </st><st c="34830">Allah’tan, bir yandan beni affetmesini dilerken, bir yandan da bana bunları yaşattığı için ona teşekkür ediyordum. </st><st c="34945">Benim için o kadar değerliydi ki, bilmem beni anlıyor musunuz?”</st></p>
			<p><st c="35008">“Anlıyorum galiba Meliha.” </st></p>
			<p><st c="35036">“Bundan sonra yaşamanın benim için bir anlamı kalmadı. </st><st c="35091">Hayatımda bir kere kendim için bir şey yaptım, onu da yüzüme gözüme bulaştırdım. </st><st c="35172">Ablam umumhanede bizim için çalışmaya başlayınca, evin ve kardeşlerimin bütün sorumluluğu benim omuzlarıma binmişti. </st><st c="35289">O zamanlar Allah’tan kendim için hiçbir şey istemiyordum. </st><st c="35347">Yüzümüzün akıyla kardeşlerimi evlendirmek, birer yuvaları, sahipleri olduğunu görmek istiyordum. </st><st c="35444">Bir gün olsun kendim için bir şey istemedim, çünkü Allah zaten baştan beri yeteri kadar korumuştu beni kötülüklerden.</st></p>
			<p><st c="35561">Şimdi düşünüyorum da, o zamanlar benim başıma da her şey gelebilirdi. </st><st c="35632">Annemi bilmiyorum ama ablam çok korudu beni. </st><st c="35677">O her türlü tehlikenin farkındaydı. </st><st c="35713">Hiç gözünü kırpmadan atladı ateşe. </st><st c="35748">Ne yaptıysa bizim için yaptı. </st><st c="35778">Ben bütün bunları görecek, anlayacak yaştaydım o zaman. </st><st c="35834">Erkek deyince tüylerim ürperiyordu. </st><st c="35870">Onun için benimle evlenmek isteyenler çıkınca, korkudan dudağım uçukluyordu. </st><st c="35947">Bir adamı sevmek, bilerek isteyerek onun koynuna girmek en istemediğim şeydi. </st><st c="36025">Hiç evlenmesem en iyisi olacaktı ama o kadar güçlü değildim. </st><st c="36086">Benim de iyi kötü bir kocam olması gerekiyordu. </st><st c="36134">Bunu ben değil, toplum böyle istiyordu.</st></p>
			<p><st c="36173">Şimdiki kocam beni isteyince, en az tehlikeli insan o gibi geldi bana. </st><st c="36245">Ne de olsa yaşını başını almış, evlenmeyi olsa olsa evinin, ocağının bakımı için istiyordur diye düşündüm. </st><st c="36352">Yanılmışım. </st><st c="36364">O yatağına karı istermiş. </st><st c="36390">Bunu o zaman anlayamadım. </st><st c="36416">Boşanmayı hiç düşünmedim çünkü daha iyisi için bir umudum, bir beklentim yoktu ki... </st><st c="36501">Üstelik iki tane nur topu gibi kızım olmuştu. </st><st c="36547">Onları bırakıp nereye gidecektim ben? </st><st c="36585">Onun için dayak mayak vız geldi bana. </st><st c="36623">‘Neyse ne’ dedim içimden. </st><st c="36649">Kaderime çoktan razı olmuştum. </st><st c="36680">Çünkü kaderin böylesi benim için yine de kötünün iyisiydi. </st><st c="36739">Ben elden ele gezen, önüne gelenin kokladığı gül olurum diye korkuyordum. </st><st c="36813">Rabbim çok şükür bana bunu göstermemişti. </st><st c="36855">Sonradan bir de mevlit okumaya başlayınca, kaderimle iyice barıştım. </st><st c="36924">Artık evin dışında da bir işe yarıyor, edebim, namusumla yaşayıp gidiyordum.”</st></p>
			<p><st c="37001">“Necdet tam da bu dönemde girdi galiba hayatınıza.”</st></p>
			<p><st c="37053">“Aman doktor hanım, ‘hayatınıza girdi’ filan demeyin bana. </st><st c="37113">Ben öyle laflardan çok korkarım. </st><st c="37146">Bizim onunla yaşadığımız başka türlü bir şeydi. </st><st c="37194">Hani Türk filmlerindeki temiz aşklar vardı ya, birbirine hiç dokunmayan sevgililer, işte öyle bir şeydi. </st><st c="37299">Zaten ona bile nasıl izin verdim, hâlâ bilmiyorum. </st><st c="37350">Hele bir erkeğe güvenmek, kardeşlerimden başka bir erkeği sevmek, onu görünce heyecanlanmak hiç yoktu benim defterimde. </st><st c="37470">Allah nasip edince, demek kaderden kaçılmıyor. </st><st c="37517">Kaçılabilseydi, inanın ben kaçardım. </st><st c="37554">Ama sonunda ne oldu? </st><st c="37575">Ben demek haklıymışım. </st><st c="37598">Erkek milletinin birbirinden hiç farkı yokmuş.” </st></p>
			<p><st c="37646">Yine derin derin içini çekiyor.</st></p>
			<p><st c="37677">“Eve gelince, ne kadar özel eşyam varsa, hepsini mahallede ihtiyacı olanlara dağıttım. </st><st c="37765">Sonra öbür mahalledeki berbere gittim. </st><st c="37804">‘Kes saçlarımı’ dedim. </st><st c="37827">Önce ‘Kısa kes’ dedim sandı. </st><st c="37856">‘Sıfır numaraya vur’ dedim. </st><st c="37884">‘Doktor öyle söyledi’ deyince itiraz edemedi. </st><st c="37930">Bir tek saçlarıma elinin değmişliği vardır Necdet’in. </st><st c="37984">Saçlarımdan kurtulmak biraz olsun rahatlattı beni. </st><st c="38035">Eve geri döndüm. </st><st c="38052">Büyük bir urgan vardı. </st><st c="38075">Onu hazırladım. </st><st c="38091">Tam abdest alıyordum ki, bizim kız geldi. </st><st c="38133">Başımı öyle görünce, başladı ağlamaya. </st><st c="38172">Sonunda sürükleyerek size getirdi beni.”</st></p>
			<p><st c="38212">“Çok iyi etmiş kızınız. </st><st c="38237">Aferin ona. </st><st c="38249">Kocan ne dedi bunlara?”</st></p>
			<p><st c="38272">“Kocam her zamanki gibi beni önce soyup sonra da dövmeye hazırlanıyordu. </st><st c="38346">Ama baktı ki, bu sefer iş başka. </st><st c="38379">O da çekildi köşesine. </st><st c="38402">Anladı kendime kıyacağımı.”</st></p>
			<p><st c="38429">“Böyle bir şey yapmanıza kocanız izin verir mi?”</st></p>
			<p><st c="38478">“Ondan izin alan kim? </st><st c="38501">Her gece sabaha kadar başımı bekleyecek değil ya, ben nasıl olsa yapacağımı yaparım. </st><st c="38586">İnsan yeter ki istesin. </st><st c="38610">Ne oldu beni yıllardır erkek sinekten bile kıskandı da? </st><st c="38666">Ben yine yapacağımı yaptım.”</st></p>
			<p><st c="38694">“Pişman mısınız yaşadıklarınıza?”</st></p>
			<p><st c="38728">“Başka türlü olabilir mi? </st><st c="38755">Kirlendim doktor hanım, kirlendim ben. </st><st c="38794">Daha bir gün önceye kadar yaptıklarıma için için çok üzülsem de kendimi bu kadar kirli hissetmiyordum. </st><st c="38897">‘Temiz bir aşk bu’ diyordum içimden ama meğer temiz filan değilmiş. </st><st c="38965">Ben öyle zannediyormuşum. </st><st c="38991">Hani çok gençken insanın başına böyle şeyler gelse, cahildim, anlayamadım der geçersin belki de ama bu yaşta hiçbir özrüm yok benim. </st><st c="39124">Gözümün içine bakarak aldatmış beni. </st><st c="39161">Belki de kendine baktırmak için böyle yaptı. </st><st c="39206">Yani bu kadar basitmiş her şey.”</st></p>
			<p><st c="39238">“Anlattıklarınızdan anladığım kadarıyla Necdet bunu yapacak biri değil.”</st></p>
			<p><st c="39311">“Ben de öyle sanıyordum ama öyle olmasa, o kadının o yatakta ne işi var?”</st></p>
			<p><st c="39385">“Onu bilemem ama yaşadıklarınızın tamamını bir sahtekârlık gibi değerlendiremiyorum. </st><st c="39471">Ortada bir yanlış var tabii ama belki de pire için yorgan yakıyorsunuz.”</st></p>
			<p><st c="39543">“Yok be doktor hanım, o kadın pek pireye benzemiyordu. </st><st c="39599">Benim acımı hafifletmeye çalışıyorsunuz. </st><st c="39640">Bunu anlıyorum ama maalesef gerçekler acı, hem de çok acı.”</st></p>
			<p><st c="39699">“Evet, hayat bazen çok acı olabiliyor. </st><st c="39739">Zaten o böyle yapmasa da sonu acı olacakmış. </st><st c="39784">O zaman da başka türlü yanacakmış içiniz. </st><st c="39826">Belki de acının böylesi sizin adınıza daha kolaydır.”</st></p>
			<p><st c="39879">“Bunu ben de düşündüm. </st><st c="39903">‘Bu adam zaten ölüp gidecek, sen yine deli divane olacaktın. </st><st c="39964">Allah belki de sen fazla üzülmeyesin diye bunu gösterdi sana’ dedim ama olmadı. </st><st c="40044">Meğer aldatılmak ölümden beter bir acıymış. </st><st c="40088">Çünkü ölümde âcizsiniz. </st><st c="40112">Kabullenmekten başka çare yok. </st><st c="40143">O acı Allah’tan geliyor. </st><st c="40168">Ya bu neyin nesi?”</st></p>
			<p><st c="40186">“Siz hayatın her gününü görmüş, gerçekçi bir kadınsınız. </st><st c="40244">Necdet’le güzel günleriniz olmuş. </st><st c="40278">Belki de hayatınızda ilk kez mutlu etmiş sizi Necdet. </st><st c="40332">Yaşadığınızı hissettirmiş size. </st><st c="40364">Bugün bunlar her ne kadar size suç ve günahmış gibi geliyorsa da o günler farklıymış. </st><st c="40450">Ölüm döşeğindeki insanlar üzerinde bir araştırma yapılmış. </st><st c="40509">Ölmek üzere olan insanlar en çok yaptıklarından değil, yapamadıklarından pişmanlık duyuyorlarmış.”</st></p>
			<p><st c="40607">Yüzüne bakıp bir süre susuyorum. </st><st c="40641">Bu söylediklerimi hazmetsin istiyorum. </st><st c="40680">Elini çenesine koymuş, düşünüyor. </st><st c="40714">Kimileri ilk bakışta size sıradan, sığ biri gibi görülebilir. </st><st c="40776">Sonradan fark edersiniz onun derinliklerini. </st><st c="40821">Tıpkı Meliha Hanım gibi...</st></p>
			<p><st c="40847">“Sizin hayatınıza bakıyorum da, Necdet’le bir süreliğine paylaştığınız o büyülü atmosferi başka hiçbir dönemde yaşamamışsınız siz. </st><st c="40979">Belki bugün o sayfa kapanmış artık ama güzelmiş. </st><st c="41028">Belki de bir gün, ‘İyi ki yaşamışım’ diyeceksiniz.”</st></p>
			<p><st c="41079">“Ama yalanmış.”</st></p>
			<p><st c="41095">“Artık bunun bir önemi yok. </st><st c="41124">Yalan da olsa güzelmiş. </st><st c="41148">Ve siz o güzellikleri yaşamışsınız. </st><st c="41184">Neden bu açıdan bakmıyorsunuz hiç?”</st></p>
			<p><st c="41219">Yine eli çenesinde, düşünüyor. </st><st c="41251">Ben konuşmaya devam ediyorum: </st></p>
			<p><st c="41281">“Hayatın kendisi zaten kocaman bir yalan. </st><st c="41323">Nasıl bir kuşun kanadında gelivermişse mutluluk, geldiği gibi, yine süzülerek gidiyor. </st><st c="41410">Sizin gibi görmüş geçirmiş, nice fırtınalar atlatmış bir kadın için, bunu atlatmanın da mutlaka bir yolu vardır gibi geliyor bana. </st><st c="41541">Bunca savaştan galip çıktıktan sonra şimdi teslim olmak niye?”</st></p>
			<p><st c="41603">Gözlerinin altından bakıyor bana. </st><st c="41638">Bu gözlerde sanki bir an bir umut ışığının yanıp söndüğünü görüyorum. </st><st c="41708">Umut! </st><st c="41714">Bütün dertlerin dermanı umut...</st></p>
			<p><st c="41745">“Ölmek üzere olan birine kızmak sonra üzer seni. </st><st c="41795">Bırak, hayat yine kendi bildiği gibi versin hükmünü. </st><st c="41848">Ve sen biraz da huzuru yaşa. </st><st c="41877">Hiç huzur yüzü görmemişsin. </st><st c="41905">Şimdi huzur zamanı. </st><st c="41925">Suçlardan, günahlardan, korkulardan arın. </st><st c="41967">Benim sevginin her çeşidine saygım sonsuzdur. </st><st c="42013">Sen de bir sevgi yağmuruna yakalanmışsın. </st><st c="42055">İşte şimdi dinmiş yağmur. </st><st c="42081">Sevgi insanları kirletmez. </st><st c="42108">Gerisini bırak gitsin. </st><st c="42131">Yaptığın her şeyde iyiliğin izlerini gösterdin bana. </st><st c="42184">Barış artık kendinle. </st><st c="42206">Kendinle, hayatla barış. </st><st c="42231">Huzur ancak o zaman gelir insana.”</st></p>
			<p><st c="42265">Gözlerinden sıcacık yaşlar dökülüyor Meliha’nın. </st><st c="42315">Bu gözyaşlarında sanki aklanmanın, onaylanmanın, kabulün hüzünlü heyecanı var. </st><st c="42394">Yakın, samimi, dostça bir hava oluşuyor aramızda. </st><st c="42444">Onu anlıyorum. </st><st c="42459">O da anlaşıldığının farkında. </st><st c="42489">Kim bilir, belki de ilk kez yaşıyor bu duyguyu. </st><st c="42537">Rahatlıyor.</st></p>
			<p><st c="42548">“Temiz, huzurlu, onurlu bir hayatın tadına bakın isterseniz. </st><st c="42610">Bence böylesi de hoşunuza gidecek. </st><st c="42645">Öbür tarafa gitmek için bu kadar acele etmeyin.”</st></p>
			<p><st c="42693">“Öyle mi diyorsunuz doktor hanım?”</st></p>
			<p><st c="42728">“Öyle diyorum. </st><st c="42744">Kocanıza da biraz güler yüz gösterin. </st><st c="42782">Suç olmayınca cezaya da gerek kalmayacak. </st><st c="42824">Belki bundan sonra iyi iki arkadaş olursunuz onunla. </st><st c="42877">Sizin kadar sanırım onun da böyle bir dostluğa, yakınlığa ihtiyacı var.”</st></p>
			<p><st c="42949">“Ona hep kızdım. </st><st c="42967">Hiç güler yüz göstermediğim de doğru. </st><st c="43005">Değişir mi acaba?”</st></p>
			<p><st c="43023">“O da insan. </st><st c="43037">Tıpkı sizin gibi. </st><st c="43055">Sevilmeye, yakınlığa onun da ihtiyacı var. </st><st c="43098">Göreceksiniz, hem de çok değişecek.”</st></p>
			<p><st c="43134">“Denemeye değer öyleyse. </st><st c="43160">Kendi derdime düştüm, ilk günden beri hiç ilgilenmedim onunla. </st><st c="43223">Temiz bir ev, sıcak yemek yeter sandım.”</st></p>
			<p><st c="43263">“Ama yetmemiş. </st><st c="43279">Bir yudum sevgi insanoğlu için her zaman onlardan daha önemlidir. </st><st c="43345">Bunu en iyi sizin bilmeniz gerekir.”</st></p>
			<p><st c="43381">“Doktor hanım, ben hiç gerçek ben olmadım ki... </st><st c="43430">Hep sahtekârlıkla geçti hayatım. </st><st c="43463">Hep bir şeyler sakladım insanlardan. </st><st c="43500">En yakınlarımdan bile. </st><st c="43523">Bir tek mevlit okurken hiçbir şey saklamam gerekmedi. </st><st c="43577">Orada asıl ben oldum galiba.”</st></p>
			<p><st c="43606">“Şimdi anlaşıldı neden bu kadar güzel okuduğunuz. </st><st c="43657">Bakın Meliha Hanım, bana bu hikâyeyi çok başka türlü anlatabilirdiniz. </st><st c="43728">Burada hiç sahtekârlık yapmadınız. </st><st c="43763">Eğriyi de söylediniz, doğruyu da. </st><st c="43797">Benden çok kendinize dürüst davrandınız. </st><st c="43838">Bu çok önemli bir şeydir. </st><st c="43864">Yürekli kadınsınız. </st><st c="43884">Ancak işimiz bitti sanıyorsanız yanılıyorsunuz. </st><st c="43932">Şimdi bu odadan çıkmadan önce bir kere daha dinlemek isterim sizi.”</st></p>
			<p><st c="43999">Hüzünlü bir tebessüm yayılıyor yüzüne. </st><st c="44039">Yavaşça sehpanın üzerinde duran siyah örtüye uzanıp dikkatle başına örtüyor. </st><st c="44116">Bir iki kere öne arkaya sallandıktan sonra gözlerini kapatıp başlıyor söylemeye.</st></p>
			<p><st c="44196"> “Allah adın zikredelim evvela...”</st></p>
			<p><st c="44230">Huşu içinde dinliyorum onu. </st><st c="44259">Yürekten okuyor. </st><st c="44276">Sesi odamın duvarlarına yansıdıkça bir kat daha büyüyerek geri dönüyor. </st><st c="44348">Gözlerim doluyor yine. </st><st c="44371">Meliha gözlerinden akan yaşları silerek yüzüme bakıyor. </st><st c="44427">Bir şey söylemiyor. </st><st c="44447">Bazen duygularınızı anlatmaya kelimeler yetmez. </st><st c="44495">İşte yine o anlardan biri yaşanıyor bu odada. </st><st c="44541">Sonra ağır ağır ayağa kalkıyor. </st><st c="44573">Ben de kalkıyorum onunla birlikte. </st><st c="44608">Kapıya kadar uğurluyorum onu.</st></p>
			<p><st c="44637">Bizi kapıda görünce, Nur koşarak geliyor yanımıza. </st><st c="44689">Soran gözlerle bakıyor yüzüme. </st><st c="44720">“İyi” diyorum, “merak etmeyin.” Anne kız kol kola girerek uzaklaşıyorlar koridorda. </st><st c="44804">Arkalarından bakıyorum. </st><st c="44828">İçime yine o ince sızı yayılıyor. </st><st c="44862">Bu sızının içindeki karmakarışık duyguların hepsi hüzne bulanmış.</st></p>
			<p><st c="44927">İşte o anda görüyorum Tuna’nın gözlerini. </st><st c="44970">Onunkiler de çok hüzünlü bakıyor. </st><st c="45004">Unutulmuşluğun hüznü onunki. </st><st c="45033">Bu kadar üzmese miydik onu? </st><st c="45061">Sürpriz yapalım dedik ama akşama kadar perişan oldu galiba. </st><st c="45121">Tuna yerinden kalkıp bana doğru gelirken, ben hızlı adımlarla ikinci salona gidiyorum. </st><st c="45208">Diğer arkadaşlarımın işi çoktan bitmiş. </st><st c="45248">Hepsi toplanmış, bizi bekliyorlar. </st><st c="45283">Nasıl da bu kadar sessiz oturmayı başarabilmişler. </st><st c="45334">Beni görünce hepsi ayağa kalkıyor. </st><st c="45369">Pastanın mumunu yakıyoruz. </st><st c="45396">Işıkları azaltıp Tuna’yı beklemeye başlıyoruz. </st><st c="45443">Çünkü benim bu tarafa geldiğimi gördü. </st><st c="45482">Mutlaka gelecek peşimden.</st></p>
			<p><st c="45507">Gerçekten de bir dakika sonra Tuna kapıda görünüyor. </st><st c="45561">Hep birlikte bağırıyoruz. </st><st c="45587">“İyi ki doğdun Tuna!” Artık hüzün filan kalmadı. </st><st c="45636">Büyük bir coşku yaşanıyor şu anda klinikte. </st><st c="45680">Bu sefer de keyiften yaşarıyor Tuna’nın gözleri. </st><st c="45729">Hepimiz sırayla sarılıp öpüyoruz onu. </st><st c="45767">İyi ki varsın Tuna...</st></p>
		</div>
<div id="charCountTotal" value="45788"></div></body>
</html>
