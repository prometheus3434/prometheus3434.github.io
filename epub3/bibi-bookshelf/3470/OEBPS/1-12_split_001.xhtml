<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>HAYATA DÖN</title>
    <meta http-equiv="Content-Type" content="text/html; charset=utf-8" />
  

</head>
  <body id="x1-12" xml:lang="tr-TR">
<div>
<p><st c="0">– Daha önce de konuştuğumuz gibi bazen toplumlar hastalanabiliyor. </st><st c="68">O günün dünyasında teklik, basitlik istiyordu insanlar. </st><st c="124">Kaba kuvvetin hâkim olduğu ama rahatlatıcı basitlikte bir dünyada yaşamak istiyorlardı. </st><st c="212">Tek bir partinin, tek bir ırkın ve kendileri gibi zayıf olmayan, güçlü bir liderin çeki düzen vermesini istiyorlardı.</st></p>
			<p><st c="329">– Çaresizliğe bakın!.. </st><st c="353">Sorunun temelinde... </st><st c="374">zayıflık yatıyor... </st><st c="394">Ben hep tehlikeyi... </st><st c="415">güçlüde görürdüm... </st><st c="435">ama bazen zayıflık da... </st><st c="460">kendi başına çok tehlikeli... </st><st c="490">olabiliyor demek ki... </st></p>
			<p><st c="513">Güçlü ile zayıfı kafasında mukayese ediyor. </st><st c="557">Onun en çok ilgisini çeken konular bunlar. </st><st c="600">Ama kafası saat gibi çalışıyor ve yine birbirinden anlamlı yorumlar yapıyor. </st></p>
			<p><st c="677">– Bayılıyorum senin bu yorumlarına. </st><st c="713">O sırada Hitler üstü açık bir Mercedes’le Avusturya’ya doğru yola çıktı. </st><st c="786">Öğleden sonra dört gibi doğduğu yer olan Braunau am Inn’e geldi ve çığlıklar atan bir kalabalık tarafından karşılandı. </st><st c="905">Dört saat sonra Linz şehrindeydi. </st><st c="939">Kilise çanları çaldı ve belediye binasının önünde toplanan halk hep bir ağızdan “Tek Halk! </st><st c="1030">Tek Ülke! </st><st c="1040">Tek Lider!” diye bağırmaya başladı. </st><st c="1076">Führer anne babasının mezarlarını ziyaret ederek oralara çiçek bıraktı. </st><st c="1148">Aslında böyle bir karşılamayı, böyle ağırlanmayı kendisi de beklemiyordu. </st><st c="1222">Avusturya’nın Almanlara boyun eğeceğini umuyordu ama halk bunun çok ötesine geçmişti ve Führer’i büyük bir sevinç içinde, sanki kurtarıcılarıymış gibi selamlıyordu. </st><st c="1387">Hitler’in onları fakirlikten, zayıflıklarından ve bütün dertlerinin tek nedeni olarak gördükleri Yahudilerden kurtaracağını düşünüyorlardı.</st></p>
			<p><st c="1526">– Eski başkanları... </st><st c="1548">anladığım kadarıyla... </st><st c="1571">sünepe bir herifmiş... </st><st c="1594">Öyle birinden sonra... </st><st c="1617">Hitler onlara ilaç gibi gelmiş.</st></p>
			<p><st c="1648">– Hitler yolda sağına soluna baktıkça bir kat daha keyifleniyordu çünkü gamalı haçlı bayraklar neredeyse bütün evlerde dalgalanıyordu. </st><st c="1784">14 Mart Pazar günü Viyana’ya giden Hitler’in en önemli hedeflerinden biri de Sigmund Freud’du. </st><st c="1879">Naziler Freud tarafından temelleri atılan psikanalizin gerçekten bir bilim dalı olduğunu kabul ediyorlardı ama onlara göre psikanaliz bir Yahudi bilimiydi. </st><st c="2035">Bir Yahudi tarafından yaratılmış ve yine sadece Yahudilere hitap ediyordu. </st><st c="2110">Şiddete düşkünlük, cinsellikle yüklü bir bilinçaltı sadece Yahudileri tarif ediyordu. </st></p>
			<p><st c="2196">– “Psikanalizi kabul ettik” diyerek... </st><st c="2235">aslında adamlar... </st><st c="2254">Yahudilerle dalga geçiyor... </st><st c="2283">Kendi silahlarıyla... </st><st c="2305">vuruyorlar onları... </st></p>
			<p><st c="2326">Bunları söylerken eline şeker verilmiş bir çocuk gibi seviniyor. </st><st c="2391">Onun duygularındaki bu dalgalanmaları, sadece hikâye dinlerken görebiliyorum. </st></p>
			<p><st c="2469">– O gün Hitler yine üstü açık Mercedes’te ayakta durarak, sol eliyle arabanın ön camını tutup sağ eliyle kendisini karşılamak için toplanmış kalabalıklara selam veriyordu. </st></p>
			<p><st c="2641">– Bu sahneleri televizyonlarda... </st><st c="2675">çok gördüm...</st></p>
			<p><st c="2688">– Ama dalgındı, selamları gönülsüz ve zorakiydi. </st><st c="2738">Kalabalıkların ortasında tamamen korumasızdı. </st><st c="2784">Uyurgezer gibi de olsa kendinden emin görünmeye çalışıyordu. </st><st c="2845">Hitler’in arabası bir zamanlar erkek sığınma evinde yaşarken sık sık hayallerine giren Imperial Otel’in önünde durdu. </st><st c="2963">Otelin önüne, üzerinde gamalı haç olan dev gibi bir kırmızı bayrak asılmıştı. </st><st c="3041">Hitler kral dairesine çıkarken dışarıdaki kalabalık Almanların içki içerken söylediği bir şarkının sözlerini değiştirerek söylüyor ve hep bir ağızdan Hitler’e şöyle sesleniyorlardı: “Eve gitmeyeceğiz.” Führer balkona çıkıp onlar için bir konuşma yapana kadar kalabalık gece boyunca şarkı söyledi ve Hitler defalarca onları selamlamak zorunda kaldı. </st></p>
			<p><st c="3390">Yüzü yine gülüyor. </st><st c="3409">Hitler’in başarısı, çok derinlerinde yer alan bazı yaralara iyi geliyor. </st></p>
			<p><st c="3482">– Bir deliyi hep birlikte... </st><st c="3511">iyice zıvanadan çıkarıyorlar.</st></p>
			<p><st c="3540">– Öyle olmuş Ala ama bir yandan da bütün dünyayı içine alacak kötü ve karanlık bir kader yazdığının farkında değilmiş o insanlar. </st><st c="3671">Akşam ilerledikçe Hitler otuz yıl önce Viyana’da yaşarken Imperial Otel ile ilgili duygularını tek tek anımsamaya başladı ve konuşma nöbetlerinden birini geçirdi. </st><st c="3834">Kendine “Hiçlikten gelen yalnız adam” derdi. </st><st c="3879">Bu uzun monologlarda Hitler bağıra çağıra, hiç susmadan konuşuyor ve yanındakilere şöyle diyordu: “Lobideki parlak ışıkları ve avizeleri görür ama içeri girmemin mümkün olmadığını bilirdim. </st><st c="4069">Bir gece çok kar yağmış ve kapının önünde neredeyse bir metre yüksekliğinde kar birikmişti. </st><st c="4161">Bunu görünce karı küreyip karnımı doyuracak kadar para kazanabileceğimi fark ettim. </st><st c="4245">Yanımdaki beş altı kişiyle birlikte otelin önündeki karı temizledik. </st><st c="4314">Kraliyet ailesi, Habsburg mensupları o gece oteldeydiler. </st><st c="4372">Onların kraliyet at arabasından inip kırmızı halıdan kibirle yürüyerek bu otele girdiklerini gördüm. </st><st c="4473">Biz zavallılar ise sokakların karını kürüyor ve önümüzden geçen her aristokrata şapkamızı çıkarıyorduk. </st><st c="4577">Bize bakmıyorlardı bile, oysa burnuma gelen parfüm kokusu hâlâ aklımdadır. </st><st c="4652">Onların ve Viyana’nın gözünde ancak bütün gece yağan kar kadar değerliydik. </st><st c="4728">Otel görevlileri o gece çok üşümemize rağmen bize bir fincan sıcak kahve bile ikram etmediler. </st><st c="4823">Otelden çok güzel bir müzik sesi geliyordu. </st><st c="4867">Bu ses beni iyice duygulandırıyor ve ağlamak istiyordum. </st><st c="4924">O an ağlama şansım bile yoktu ve bu adaletsizlik beni çıldırtıyordu. </st><st c="4993">İşte o gece günün birinde Imperial Otel’e geri dönmeye ve kırmızı halıdan yürüyerek geçip o aydınlık lobiye, Habsburgların dans ettiği salona girmeye karar verdim. </st><st c="5157">Nasıl ve ne zaman olur bilmiyordum ama bekliyordum. </st><st c="5209">Ve işte buradayım.”</st></p>
			<p><st c="5228">– Bir yetmişlik içmiş gibi olmuş adam... </st><st c="5270">ama düşünüyorum da... </st><st c="5292">yaşadıkları sanırım hayal ettiklerinden daha ileriymiş. </st></p>
			<p><st c="5348">Anlattıklarım onu çok heyecanlandırdı. </st><st c="5387">Film seyrederken kendini filmin başrol oyuncusunun yerine koyan biri gibi coşkuyla doldu. </st><st c="5477">Kendi dertlerini unuttu. </st><st c="5502">Onu böyle keyifli ve heyecanlı görmek, bana da iyi geliyor ve hikâyeleri zevkle anlatıyorum ona. </st></p>
			<p><st c="5599">– Hani bir laf vardır: “Körün istediği bir göz, Allah vermiş iki göz.” Olanlara Hitler bile şaşırıp kalmış. </st><st c="5707">Ertesi gün yani 15 Mart Salı günü Freud için ne kadar üzücüyse Hitler için o kadar önemli ve gurur veren bir gündü. </st><st c="5823">İki yüz elli bin kişinin önünde Hitler “Vatanım” dediği Viyana’nın, Alman Reich’ına katılmasını kutluyordu. </st><st c="5931">Bu arada Yahudilere saldırılar başlamış ve sokaklar giderek bir tür kara karnavala, ırksal nefretin patladığı bir şehir cehennemine dönmüştü. </st><st c="6073">Pek çok Yahudi intihar ediyordu. </st><st c="6106">Yüzlerce Yahudi erkek ve kadın Nazilerin tuvaletlerini temizlemek için gözaltına alınıyor; yaşlı, beyaz sakallı Yahudiler toplanıp sinagoglara götürülerek dizlerinin üstüne çöküp “Heil Hitler!” diye bağırarak selam vermeleri isteniyordu. </st><st c="6344">Bazı Yahudi işadamlarının ellerine diş fırçaları verilerek sokakları temizlemeleri isteniyordu.</st></p>
			<p><st c="6439">– Şimdi, yıllar sonra... </st><st c="6465">bunlar insana çok garip geliyor... </st><st c="6500">ama adamın yaşadıklarını düşününce, belki ben olsam... </st><st c="6555">ben de böyle yapardım.</st></p>
			<p><st c="6577">– Sahi yapar mıydın Ala?</st></p>
			<p><st c="6602">– Yapardım... </st><st c="6617">Bana yapılanı... </st><st c="6634">ben neden yapmayacakmışım?.. </st></p>
			<p><st c="6663">İçindeki öfke yine başını çıkardı. </st><st c="6698">Çılgın gibi, öfkeyle bakıyor yüzüme. </st></p>
			<p><st c="6735">– Yahudiler şehri terk etmeye çalışıyor ama Naziler buna da izin vermiyor, tren istasyonlarında onları durdurup tutukluyorlardı. </st><st c="6864">Bunları hapse atıyor, işyerlerine el koyuyor, binalarını işgal ediyor, orada yaşayanları sokağa atıp dairelere kendileri yerleşiyorlardı. </st><st c="7002">Yahudi anne babalara çocuklarının yanında hakaret edip yüzlerine tükürüyorlardı.</st></p>
			<p><st c="7082">– Ben olsam... </st><st c="7098">bunları çocukların yanında... </st><st c="7128">yapmazdım...</st></p>
			<p><st c="7140">– Naziler pislik ve bulaşıcı hastalık meselesini kafaya takmışlardı. </st><st c="7210">Sürekli olarak Yahudilerin sokakları ve tuvaletleri temizlemesini istiyorlar, kendilerine Yahudilerden hastalık bulaşmasından korkuyorlardı. </st><st c="7351">Daha ileriki zamanlarda Yahudilerden temizlik yapmaları beklenmeyecek, onlar tamamen ortadan kaldırılarak toptan bir temizlik yapılacaktı.</st></p>
			<p><st c="7489">– Bu Yahudi düşmanlığı... </st><st c="7516">ne zaman başlamış?</st></p>
			<p><st c="7534">– Almanlarda Yahudi düşmanlığı Hitler’in başa geçmesinden sonra başlamış ve beş yıl içinde yavaş yavaş doruk noktasına gelmişti. </st><st c="7664">Ancak bir Yahudi için Berlin, Viyana’dan daha güvenliydi çünkü Avusturyalılar bu konuda başı çekiyor, bir insanın nasıl bu kadar zalim olabildiği bütün dünyayı şaşırtıyordu. </st><st c="7838">Güya Avrupa’nın en hoşgörülü milleti olan Avusturyalılar sadece birkaç gün içinde Yahudilere kudurmuşçasına saldırdılar. </st><st c="7959">Bütün bu olanlara Freud kadar onun yakın arkadaşı ve yine bir Yahudi olan ünlü yazar Stefan Zweig da şaşıyordu.</st></p>
			<p><st c="8070">– Çok iyi bir yazar o... </st><st c="8096">Özellikle biyografilerde çok başarılı. </st></p>
			<p><st c="8135">Çok okuduğu belli oluyor. </st><st c="8161">Bilmediği bir şey yok. </st></p>
			<p><st c="8184">– Ben de severek okurum onun kitaplarını. </st><st c="8226">Zaten bu olaylardan sonra o da ülkesini terk edip Amerika’ya sığındı ve bir süre sonra da orada intihar etti.</st></p>
			<p><st c="8335">– İntihar etmiş, evet... </st><st c="8361">Ne kadar ünlü sanatçı ve bilim insanı varsa... </st><st c="8408">o devirde hepsi de Viyana’da yaşıyormuş.</st></p>
			<p><st c="8448">– Evet, çünkü o zaman Viyana bütün bu barbarlığa karşın bir yandan da neredeyse dünya sanat ve kültür başkentiymiş.</st></p>
			<p><st c="8564">– Ne tuhaf bir çelişki değil mi?.. </st><st c="8600">Afrika’nın bilmem neresinde değil... </st><st c="8637">insan avına Viyana’da çıkılıyor... </st></p>
			<p><st c="8672">– İnsanoğlunun sadist yönüyle hep ilgilenmiş olan Freud en uygar halkların bile şiddet, tecavüz ve yağma fantezileri kurduğuna inanıyordu. </st><st c="8811">Freud’a göre hepimizin içinde birer suçlu yatar. </st><st c="8860">Freud Hitler ile Nazileri hayatın gerçekleri olarak kabul eder ve olanlara pek şaşmaz, çünkü Hitler’in sergilediği türden bir otoritenin bir yazar, düşünür ve aynı zamanda bir terapist olarak böyle bir ortamda nelere yol açabileceğini o gayet iyi biliyordu.</st></p>
			<p><st c="9117">– Ortam müsait olursa... </st><st c="9143">bütün bunları... </st><st c="9160">normal bir insanın da... </st><st c="9185">yapabileceğini söylüyor yani... </st><st c="9217">Benim yaşadıklarımı yaşayanlar... </st><st c="9251">ne yapacak? </st></p>
			<p><st c="9263">İlginç bir soru. </st><st c="9280">Ne söyleyeceğimi bilemiyorum çünkü onun ne yaşadığını henüz tam olarak bilmiyorum. </st><st c="9363">“Ama yine de bu bir başlangıç” diye düşünüyorum. </st><st c="9412">Bir gün, o da yaşadıklarını anlatacak. </st><st c="9451">Galiba önce kendini anlamak, sonra da başkaları tarafından anlaşılmak ve kabul görmek istiyor. </st></p>
			<p><st c="9546">– Eğer içimizde Freud’un zaten var olduğunu söylediği şiddet duygularını susturmak istemezsek bunu bizim yerimize kimse susturamaz. </st><st c="9678">Ne yasalar, ne ayıplar ve günahlar bununla başa çıkabilir. </st><st c="9737">Hepimizin içinde bir suçlu yattığına ben de gönülden inanıyorum ama insanoğlu bir yandan da bu suçluyu bulup bir an önce uslandırmak istiyor. </st><st c="9879">Bunu da yine kendi isteği ve arzusuyla yapıyor. </st><st c="9927">Yani insanoğlu suçlu olduğu kadar da masum...</st></p>
			<p><st c="9972">– Nasıl durduracakmışız onu? </st></p>
			<p><st c="10002"> Bir yandan içindeki öfkenin farkında ama bir yandan da bunu durdurabilmenin yollarını arıyor. </st></p>
			<p><st c="10096">– Freud yıllarını rüyaları ve halk öykülerini, dil ve kalem sürçmelerini, fıkraları, çocukları, fantezileri ve sanatı inceleyerek geçirmişti. </st><st c="10238">İnsan hayatının basit ama unutulmuş köşelerinde gerçeği arıyordu. </st><st c="10304">Arzularını daha iyi tanırlarsa insanların kendilerini daha az reddedeceklerine, böylece daha özgür, daha huzurlu olabileceklerine inanıyordu. </st><st c="10446">“Her arzuyu tatmin etmemiz gerekmez” diyordu. </st><st c="10492">“Sadece onları sözcüklere dökmekle, bastırılmış olanı bilinçlendirmekle bile kendimizi biraz daha kolay kabullenebilir ve arada sırada biraz mutlu olabiliriz” diye düşünüyordu.</st></p>
			<p><st c="10668">– Onun için mi siz hep... </st><st c="10695">beni konuşturmak... </st><st c="10715">geçmişte yaşadıklarımı... </st><st c="10741">tek tek anlattırmak istediniz?</st></p>
			<p><st c="10771">– Psikoterapi bu zaten!</st></p>
			<p><st c="10795">– Anlattıkça rahatlayacak ve içimdeki şeytandan kurtulacak mıyım yani? </st></p>
			<p><st c="10867">İçimdeki şeytan! </st><st c="10884">İyilik ile kötülüğü çok iyi ayırabiliyor bu kız. </st></p>
			<p><st c="10933">– Öyle umuyorum.</st></p>
			<p><st c="10949">– Ama ben anlattıkça daha kötü oluyor... </st><st c="10991">o geceler... </st><st c="11004">uyku bile uyuyamıyorum.</st></p>
			<p><st c="11027">– İyi ya, istenen de bu zaten. </st><st c="11059">O şeytan çıkarken ortalığı biraz karıştırıyor. </st><st c="11106">Biraz yıkıp dökerek, içimize hançer sokarak çıkıyor dışarı ama şeytanın içimizden çıkarken yaptığı hasar o kadar da önemli değil, çabuk iyileşir. </st><st c="11252">Yeter ki saklandığı yerden çıkıp gitsin.</st></p>
			<p><st c="11292">– Sizce bendeki şeytan... </st><st c="11319">çıktı mı?</st></p>
			<p><st c="11328">– Henüz tamamen terk etmedi seni. </st><st c="11363">Ama bir gün, eğer sen de çıkıp gitmesini istersen orada daha fazla barınamayacak. </st><st c="11445">Ben buna inanıyorum. </st></p>
			<p><st c="11466">Umutla bakıyor gözlerime. </st><st c="11492">Böyle umutlu olduğu zamanlar yüzünün hatları yumuşuyor ve daha sevimli bir küçük kız oluyor. </st></p>
			<p><st c="11585">– Freud insanların otoriteye, özellikle de yıkıcı otoriteye bağımlı olduklarına inanırdı. </st><st c="11675">“Genellikle en güçlü arzumuz, arzularımızı bizim yerimize kontrol edecek, onları durduracak bir figür bulmaktır. </st><st c="11788">Bu yüzden hükmedilmek, otoriteye boyun eğmek isteriz” derdi. </st><st c="11849">Freud kalabalık insan gruplarını tehlikeli bulurdu. </st><st c="11901">Hem yasaklayıcı, hem de izin verici birinin lider rolünü üstlenmesiyle birlikte kalabalıkların ölümcül tehlikeler yaratabileceğine inanırdı. </st><st c="12042">Tam da o dönemde Freud’un düşüncelerine çok uyan, dünyaya tavizsiz bakan ve net bir programa sahip bir politikacı ortaya çıkmıştı. </st><st c="12173">Hitler nelerden nefret ettiğini çok iyi biliyordu. </st><st c="12224">Yahudilerden, Versailles Antlaşması’ndan ve Marksistlerden... </st><st c="12286">Ne istediğini de biliyordu: Alman halkının birleşmesi, güçlü bir ordu, devlete mutlak adanmışlık ve güçlü bir imparatorluk. </st><st c="12410">Almanya’nın güçlenmesi için halkın büyük bir lider araması ve onda kendi iradesinin yüce ifadesini görmesi gerektiğini söylüyordu. </st><st c="12541">Bu lider kendisiydi ve onu oraya getiren de ilahi bir güçtü. </st><st c="12602">Hitler’in halkla ilişkisini neredeyse mistik bir ilişki olarak değerlendirebiliriz çünkü halk onda iradelerinin somutlaşmış halini görüyor, en büyük hayallerinin temsilcisi gözüyle bakıyordu ona. </st><st c="12798">Halka göre Hitler her zaman doğrunun ne olduğunu biliyor ve bunu da mutlak bir özgüvenle söylüyordu.</st></p>
			<p><st c="12898">– Lider dediğin de... </st><st c="12921">böyle olmalı... </st><st c="12937">Oh, ne güzel... </st><st c="12953">senin yerine... </st><st c="12969">ne yapacağını söyleyen... </st><st c="12995">seni durduran biri var ortada... </st><st c="13028">Düşünüyorum da... </st><st c="13046">özellikle benim gibi insanlar... </st><st c="13079">böyle bir ortamda çok rahat ederlermiş.</st></p>
			<p><st c="13118">– Neden özellikle senin gibiler?</st></p>
			<p><st c="13151">– Düşünsenize... </st><st c="13169">yalnızlık gibi korkunç bir gerçeği bile ortadan kaldırıyor adam... </st><st c="13236">Führer var... </st><st c="13250">başımızda bize sahip çıkan... </st><st c="13280">yerine göre seven... </st><st c="13301">yerine göre döven... </st><st c="13322">ama bizi her türlü kötülükten de korumaya hazır... </st><st c="13373">bir adam var... </st><st c="13389">Kendi içinde bile rahat... </st><st c="13416">ve huzurlusun... </st><st c="13433">İstesen de... </st><st c="13447">yanlış yapamazsın... </st><st c="13468">Führer buna izin vermez...</st></p>
			<p><st c="13494">– Çok güzel yorumladın Ala. </st><st c="13523">Sende bu kafa varken istesen de yanlış yapamazsın artık. </st><st c="13580">Aslında Aryan idealini canla başla savunan adamın kendisi kısa boylu, esmer, çirkin, komik bıyıklı biriydi. </st><st c="13688">En sevdiği şey sofraya dalkavuklarıyla oturup hamur tatlıları yemek ve köpeklerin sadakatinden söz etmekti. </st><st c="13796">Arada sırada da operetlerin filmlerini seyreder ve yanındakilere savaş deneyimlerini anlatırdı. </st><st c="13892">Özel hayatında şaşılacak kadar duygusaldı ve sık sık ağlardı. </st><st c="13954">Ama gerektiğinde Freud’un tarif ettiği rolü, her zaman doğruyu bilen ve kararlarında en küçük bir şüpheye düşmeyen adam rolünü son derece iyi oynayabiliyordu. </st><st c="14113">Bazı kaynaklar Hitler’in Freud okuduğunu ve davranışlarını buna göre ayarladığını yazar. </st><st c="14202">Özellikle gençler ve kadınlar ondan çok etkileniyor, onu dinlerken dünyaya yeni bir peygamberin geldiği hissine kapılıyorlardı. </st><st c="14330">Özellikle kadınlar onu yakından görebilmek veya ona dokunabilmek için birbirleriyle yarışıyorlardı. </st><st c="14430">Hatta bir keresinde kadının biri ölümü göze alıp kendini Führer’in kucağına atmış, onu yanağından öpmeyi başarabilmiş ama Hitler bu durumdan hiç hoşlanmamış ve oteline gidene kadar sürekli eliyle yanağını silmiş.</st></p>
			<p><st c="14642">– Gerçekten tuhaf bir adam!.. </st><st c="14673">Ama sanki dünyaya... </st><st c="14694">Führer olmaya gelmiş... </st><st c="14718">Normal birinin zaten bunları yapması... </st><st c="14758">çok zor... </st><st c="14769">Zavallı Freud... </st><st c="14786">en büyük düşmanını bile... </st><st c="14813">anlamaya... </st><st c="14825">analiz etmeye çalışmış. </st></p>
			<p><st c="14849">Hitler ile Freud arasında gidip geliyor. </st><st c="14890">Hangisinin yanında yer alacağına karar veremedi. </st><st c="14939">İçindeki iyiyle kötünün çarpışması bu! </st></p>
			<p><st c="14978">– Freud da ilginç bir adammış. </st><st c="15009">Yiyip içmeyi bile pek sevmezmiş. </st><st c="15042">Eşi Martha ona altı çocuk doğurmuş. </st><st c="15078">Sanki kocası rahatça çalışabilsin diye yaşıyormuş ama onun ne iş yaptığıyla ilgili en ufak bir fikri yokmuş. </st><st c="15187">Her şeye rağmen Viyana’dan ayrılmak istemiyor, Viyana’dan ayrılmayı kaptanın gemisini terk etmesine benzetiyormuş. </st></p>
			<p><st c="15302">– Adam zihninde... </st><st c="15321">koca bir dünya kurmuş... </st><st c="15346">o dünyanın tek tek kurallarını belirlemiş... </st><st c="15391">ve bütün insanların hiç fark etmeden... </st><st c="15431">bu görünmez kurallar içinde hareket ettiğini anlatmış... </st><st c="15488">Az şey değil doğrusu! </st></p>
			<p><st c="15510">Freud’un öğretisini ne güzel anlamış! </st></p>
			<p><st c="15548">– Ne güzel söylüyorsun Ala! </st><st c="15576">Freud’u bugüne kadar belki de hiç kimse senin kadar net, basit ve doğru anlatamadı. </st></p>
			<p><st c="15660">– Teşekkür ederim... </st><st c="15681">benim için büyük iltifat bu söyledikleriniz. </st></p>
			<p><st c="15726">– Freud ile Hitler’in belki de en önemli benzerliği, ikisinin de köpeklere olan derin ilgi ve sevgisiydi. </st><st c="15832">Her ikisi de mutlaka bir köpek besler, onları çok sever ve çevrelerine sık sık köpeklerini anlatırlarmış. </st><st c="15938">Hitler, Tanrı’nın kendisini Almanya’nın yeniden doğuşuna önderlik etsin diye seçtiğini söyleyerek övünüp duruyordu. </st><st c="16054">Freud ise gerçekleşen korkunç olayların olacağını önceden tahmin etmekten karanlık ve sessiz bir haz alıyordu. </st><st c="16165">“Faşizm” diyordu, “kendinden ve tüm yaptıklarından tamamen emin gibi görünen buyurgan ve karizmatik bir liderin cazibesiyle başlar.” Hitler özel hayatında ne kadar eksantrik, değişken ve tuhaf görünse de, kalabalıkların karşısında rolünü mükemmel oynuyordu. </st><st c="16423">Nihayet bütün enerjileri tek bir yöne akan gerçek bir erkek, gerçek bir güç çıkmıştı ortaya. </st><st c="16516">Ancak Freud için asıl mesele, mutlak liderin tam olarak neden insanlar için bu kadar önemli ve gerekli olduğu sorusuydu. </st><st c="16637">Neden Hitler gibi bir figüre öylesine saygı gösterilmişti? </st><st c="16696">Hitler artık neredeyse kendini İsa’ya benzetmeye başlamıştı. </st><st c="16757">Hatta Viyana’da başı açık, gözleri yaşlı büyük bir sessizlik ve huşu içinde onu dinleyen kalabalığa Hitler şöyle sesleniyordu: “İnanıyorum ki bir çocuğu buradan Reich’a göndermek, onu yetiştirip vatanını Reich’a katsın diye o ulusun lideri yapmak Tanrı’nın isteğiydi. </st><st c="17025">Aksi takdirde insanın Tanrı’nın varlığından şüphe duyması gerek.” Bunları söylerken ağlamaklı olan Hitler kalabalığa haykırarak sözlerini şöyle bitiriyordu: “Almanya’nın en çok aşağılandığı dönemde bile ona inandım.” </st></p>
			<p><st c="17242">Yüzü yine aydınlanıyor ve bir heyecan, bir coşku fırtınası onu yalayıp geçiyor. </st></p>
			<p><st c="17322">– Acaba bunları gerçekten inanarak mı söylüyordu... </st><st c="17374">yoksa kürsüde... </st><st c="17391">profesyonel bir oyuncu gibi mi davranıyordu?</st></p>
			<p><st c="17435">– Ben söylediği her şeye inandığını düşünüyorum. </st><st c="17485">O günlerden kalan filmler de bu düşüncemi destekliyor. </st><st c="17540">Zaten o kendine inanmasa bu kadar büyük bir kitleyi arkasından sürükleyemezdi. </st><st c="17619">Belki de o ara kendini gerçekten peygamber sanıyordu. </st><st c="17673">Freud onu çözebilmek için çok uğraştı. </st><st c="17712">“İnsanlar bütünsel varlıklar değildir” der Freud. </st><st c="17762">“Parçalara bölünmüştür ve bu parçalar genellikle birbiriyle çatışma halindedir.” Bilinçaltını üç bölümde inceler. </st><st c="17876">En altta yer alan bölüme “id” der. </st><st c="17911">İd arzuların toplandığı yerdir. </st><st c="17943">Şımarık, henüz çok küçük, sürekli tutturan bir çocuk gibidir id. </st><st c="18008">İstekleri hiç bitmez. </st><st c="18030">En üstte yer alan Vicdan ya da “süperego” ise bu arzulara genellikle hep karşı çıkar ve onu cezalandırır. </st><st c="18136">Çünkü bu bölüm bizler büyüdükçe, içinde yaşadığımız toplum uygarlaştıkça, yasalar yürürlüğe girdikçe, din kabul gördükçe bize sürekli neyin doğru, neyin yanlış olduğunu söyler. </st><st c="18313">Eli sopalı bir anne babaya benzer süperego. </st><st c="18357">Her şeye kızar senin anlayacağın.</st></p>
			<p><st c="18390">– Buraları... </st><st c="18405">özellikle süperegoyu... </st><st c="18429">çok iyi anladığımı... </st><st c="18451">tahmin ediyorsunuz değil mi? </st></p>
			<p><st c="18480">Psikiyatriyi bile bir profesyonel kadar iyi biliyor. </st><st c="18533">Ben daha leb demeden, o leblebiyi anladı. </st></p>
			<p><st c="18575">– Evet, biliyorum, zaten bunları iyi anla diye anlatıyorum. </st><st c="18635">Ben ya da ego ise ikisi arasında sıkışır kalır. </st><st c="18683">Bir yandan insanın bitmek tükenmek bilmeyen arzuları, bir yandan ona sürekli “dur” diyen, sadece yaptıkları için değil, düşündükleri için bile onu cezalandıran vicdanı arasında ne yapacağını şaşırır. </st><st c="18883">Asıl işi bu ikisini uzlaştırabilmek ve huzura kavuşabilmektir ama bunu yapmak bizler için o kadar da kolay değildir.</st></p>
			<p><st c="18999">– Ceza derken... </st><st c="19017">neyi kastediyorsunuz?</st></p>
			<p><st c="19038">– Suçluluk duygusundan söz ediyorum. </st><st c="19076">İnsanoğlu önce kendisi tarafından onaylanmak ister. </st><st c="19128">İç barış ancak öyle sağlanabilir.</st></p>
			<p><st c="19161">– İç barış ha?.. </st><st c="19179">Zor... </st></p>
			<p><st c="19186">Böyle diyerek hafifçe elini sallarken yine o efkârlı yüz ifadesi beliriyor.</st></p>
			<p><st c="19261">– Sadece senin için değil Ala, iç barışı sağlamak hepimiz için zordur çünkü ben dediğimiz ego üç efendiye birden borcu olan zavallının tekidir. </st><st c="19406">Dış dünya durmadan bizden bir şeyler ister. </st><st c="19450">Biraz önce id dediğimiz bölümün arzu ve istekleri hiç bitmez. </st><st c="19512">Son efendi de vicdanımızdır. </st></p>
			<p><st c="19541">– Herkeste... </st><st c="19555">bu böyle mi?</st></p>
			<p><st c="19567">– Aslında temel olarak herkeste durum bu ama bazı şeyler bu mekanizmayı çok etkiler. </st><st c="19653">Örneğin, çocukluğu çok rahat ve olumlu bir ortamda geçmiş, kolayca sevilmiş, sayılmış ve önem verilmiş birinin işi sana göre daha kolay.</st></p>
			<p><st c="19789">– Oh... </st><st c="19798">hiç olmazsa bu kadarını... </st><st c="19825">kabul ettiniz! </st></p>
			<p><st c="19840">Derin bir nefes alıp iç çekerek söylüyor bunları. </st><st c="19890">Rahatladı sanki. </st></p>
			<p><st c="19907">– Ben ilk günden beri bunun farkındayım ve bu zor savaşta sana yardımcı olmaya çalışıyorum. </st><st c="19999">Ancak şöyle düşünmeni istemiyorum: Herkesin keyfi yerinde, bir tek benim kaderim böyle. </st></p>
			<p><st c="20087">– Biraz önce bunun böyle olduğunu... </st><st c="20124">siz de söylediniz.</st></p>
			<p><st c="20142">– Dünyaya insan olarak gelmek, güzel olduğu kadar da zor bir şey. </st><st c="20209">Temelde hepimiz şu veya bu nedenle aynı çatışmaları yaşıyoruz. </st><st c="20272">Onun için hiçbir zaman “tam” olamıyoruz. </st><st c="20313">Yarımız... </st><st c="20324">Bir tarafımız yazken öbür yanımız kış. </st><st c="20363">İki tarafta birden baharı bulabilmek kolay olmuyor. </st><st c="20415">Alkol, uyuşturucu gibi sarhoş eden maddeler genellikle vicdanımızı daha ılımlı, hükümlerinde daha az sert ve katlanılabilir hale getirir. </st><st c="20553">O yüzden özellikle iç dünyasında bu dengeyi kurmakta zorlanan insanlar bu maddelere yönelirler. </st></p>
			<p><st c="20649">– Yani bu dünyada yarım olan... </st><st c="20681">bir türlü bütün olamayan tek kişi... </st><st c="20718">ben değilim.</st></p>
			<p><st c="20730">– Değilsin tabii! </st><st c="20749">Aslında hepimiz yarımız. </st><st c="20774">Arada bir bu duygu azalıp çoğalıyor, o kadar. </st><st c="20820">Mutlu insan hep mutlu değildir. </st><st c="20852">Mutluluk arada bir bizi yoklayıp geçen bir duygudur ama bazıları neredeyse hiç tatmaz bu duyguyu. </st></p>
			<p><st c="20950">– Benim gibi... </st></p>
			<p><st c="20966">Bunu söylerken yine efkârlı bir ifadeyle elini sallıyor ve işaretparmağındaki morluklar bir kere daha dikkatimi çekiyor. </st><st c="21087">Bu parmak neden bir türlü iyileşmiyor? </st><st c="21126">İlk günden beri bunu merak ediyor ve öğrenmek istiyorum ama henüz soramıyorum. </st><st c="21205">İnsanın parmağı durup dururken böyle sürekli morarmaz. </st><st c="21260">Diğer parmaklarına bakıyorum, onlarda böyle bir durum yok. </st><st c="21319">Bir yere çarptı desem, şimdiye kadar düzelirdi. </st><st c="21367">Bunun altından bir şey çıkacak ama ne? </st><st c="21406">Üstündeki abuk sabuk giysilerin de bir anlamı var. </st><st c="21457">Onu tanıyalı aylar oldu ve ben hâlâ bunların hiçbirini bilmiyorum! </st></p>
			<p><st c="21524">– Siz bana... </st><st c="21538">Freud’un Hitler’le ilgili yorumlarını... </st><st c="21579">hâlâ pek anlatmadınız... </st></p>
			<p><st c="21604">Dönüp dönüp bunu soruyor! </st><st c="21630">Bir psikiyatristin hem de psikiyatrinin kurucusu olan adamın, kendisiyle benzerlikler kurduğu Hitler hakkında ne düşündüğünü öğrenmek istiyor. </st></p>
			<p><st c="21773">– Freud kalabalıkların Hitler gibi bir liderle kurdukları ilişkiyi erotik bir ilişki olarak algılıyordu. </st><st c="21878">Hitler de zaten konuşmalarında Alman kitleleriyle seviştiğini söylerdi. </st><st c="21950">Lider, Freud’un tabiriyle kitleleri hipnotize eder ve insanlar neyin doğru, neyin yanlış olduğunu, böyle bir liderden kolayca öğrenir. </st><st c="22085">Kafası karışmaz, bunun için uzun uzun düşünmesi, içsesini arayıp bulması gerekmez. </st><st c="22168">Böylece kişi iç dünyasında kendini son derece rahat ve huzurlu hisseder çünkü inandığı lider ona yapması gereken doğruları söylemiş, o da yapmıştır. </st><st c="22317">Sorumluluk kendisine ait değildir.</st></p>
			<p><st c="22351">– Tanrı gibi mi?</st></p>
			<p><st c="22368">– Ala, beni gerçekten şaşırtıyorsun.</st></p>
			<p><st c="22405">– Neden?</st></p>
			<p><st c="22414">– Çünkü çok yerli yerinde yorumlar bunlar. </st><st c="22458">Kendimi, beni çok iyi anlayan bir meslektaşımla sohbet ediyor gibi hissediyorum. </st><st c="22539">Evet, Tanrı gibi... </st></p>
			<p><st c="22559">Bu sözler, söylenmeden önce yeteri kadar ölçüp biçilmeden, kendiliğinden dökülüyor dudaklarımdan. </st><st c="22657">Bunlar benim gerçek duygularım ama her duyguyu bizler hastalarımızla paylaşmayız, bu çok olumlu bile olsa! </st><st c="22764">Onun ne hissettiğini anlamak ister gibi dikkatle bakıyorum yüzüne. </st><st c="22831">Her zamanki gibi utandı. </st><st c="22856">Hafif bir kırmızılık yüzünü yalayıp geçiyor. </st><st c="22901">Ben işi uzatmadan hemen kaldığım yerden sözlerime devam ediyorum: </st></p>
			<p><st c="22967">– Böylece o kalabalıkta yer alan herkes kendini önemli olayların altına imza atan biri gibi hisseder. </st><st c="23069">Bu da güç demektir ve insanın bu konudaki arzuları da tatmin edilmiş olur.</st></p>
			<p><st c="23143">– Freud haklı... </st><st c="23161">Burada tam bir erotik ilişki tarif ediyorsunuz... </st><st c="23211">Demek Hitler... </st><st c="23227">sanıldığı kadar... </st><st c="23246">derinlikten yoksun bir adam değil... </st><st c="23283">ve belli ki... </st><st c="23298">Freud okumuş... </st><st c="23314">ve onu iyi anlamış.</st></p>
			<p><st c="23333">– Belki de... </st><st c="23348">Bu ilişkinin bir başka özelliği de, insanlar arasındaki farklılıkları ortadan kaldırıyor olmasıdır. </st><st c="23448">Yani kalabalıklarda bu yolla lider, tam bir eşitlik sağlar. </st><st c="23508">O devrin Avusturyası’na geri dönecek olursak, Hitler’in önderliğinde insanlar hep birlikte Yahudileri suçluyor ve yine hep birlikte büyük bir imparatorluk hayali kuruyorlardı. </st><st c="23684">Düşünsene, böylece insanların hayallerini birleştiriyor Hitler!</st></p>
			<p><st c="23747">– Psikiyatri biliminin... </st><st c="23774">bazen sihirbazlıktan farkı yok... </st><st c="23808">Eğer Hitler bunları bilinçli olarak yaptıysa... </st><st c="23856">insanda hayranlık uyandıracak kadar... </st><st c="23895">zeki ve yetenekli bir adammış!</st></p>
			<p><st c="23925">– Pek sanmıyorum, çünkü bütün bunlar sağlıklı ve aklı başında insanların bile altından kalkacağı şeyler değil. </st><st c="24037">Ancak çok bilgili ve deneyimli bir psikiyatrist grubu, bunu belki yapabilir. </st><st c="24114">Böyle bir liderin bir diğer özelliği de yerine göre izin verici olabilmesidir. </st><st c="24193">İnsanın kendi vicdanı hırsızlık, şiddet, yıkıcılık gibi şeylere izin vermezken, aniden ortaya çıkıveren yeni vicdan yani lider, belli koşullarda buna izin veriyordu. </st><st c="24359">Kişi böylece içindeki şiddet eğilimlerini en iyi şekilde tatmin ederken, bundan hiç rahatsız olmuyor, kendini suçlu hissetmiyordu.</st></p>
			<p><st c="24489">– Hem vur, kır, yok et... </st><st c="24516">hem de vicdanın bundan hiç rahatsız olmasın!.. </st><st c="24563">Böyle bir lidere... </st><st c="24583">benim de çok ihtiyacım var... </st></p>
			<p><st c="24613">Bu son cümleyi hafifçe gülümseyerek söylüyor. </st><st c="24659">Bunlar son derece sağlıklı, hatta üst düzey tepkiler. </st><st c="24713">Bu kızın egosu hâlâ sapasağlam ayakta duruyor. </st><st c="24760">Buna içten içe memnun oluyorum. </st></p>
			<p><st c="24792">– Haklısın, bu, sadece seni değil, herkesi rahatlatan bir durum. </st><st c="24857">Bütün semavi dinler canlının her çeşidini öldürmeyi yasaklar ve kişi böyle bir şey yaparsa, yasalar onu cezalandırmadan önce, kendisi bundan rahatsız olur, suçluluk duyar. </st><st c="25029">Burada lider bir çeşit Tanrı yerine geçiyor ve “Yahudileri öldürmek suç değil, hatta onları öldürerek toplumu kötülükten, pislikten kurtarıyorsunuz” diyor. </st><st c="25185">Böylece Hitler’in Viyana’ya geldiği gün, o zamana kadar son derece uygar ve hoşgörülü olan Viyanalılar, bir anda Yahudi komşularına saldırabilen, hem de bunu yaparken hiçbir suçluluk duygusu hissetmeyen insanlar haline geliyorlar. </st><st c="25416">Viyanalılar Yahudi komşularına saldırırken aynı anda iki şeyi birden yapıyorlardı. </st><st c="25499">Hem rahatça en saldırgan dürtülerini tatmin ediyorlar, hem de daha üstün, daha yüce bir toplum yaratılmasına katkıda bulunuyorlardı. </st><st c="25632">Hepsi de doğru yaptıklarına inanıyorlardı. </st><st c="25675">Yasak bir şey yapmayı hem çok isteyip hem de içlerinden bunu yapmamaları gerektiğini söyleyen sesten kurtulmuşlardı. </st><st c="25792">Sonuç olarak, yaptıkları barbarlık da olsa, muazzam bir kolektif tutku patlaması yaşanıyordu.</st></p>
			<p><st c="25885">– İnsanın iç dünyasına... </st><st c="25912">ne kadar uygun bir formül!</st></p>
			<p><st c="25938">– “Kitleler” diye yazmıştı Hitler, “ricacılardan çok komutanları sever.”</st></p>
			<p><st c="26011">– Ne demek bu?</st></p>
			<p><st c="26026">– Yani büyük kitleler, demokratik rejimlerden çok totaliter rejimleri, kendilerini idare edecek bir kralı, bir imparatoru tercih etme eğilimi gösterirler. </st><st c="26182">Hitler gibi Freud da bunun doğru olduğunu destekler nitelikte makaleler yazmıştır.</st></p>
			<p><st c="26264">– Yani aşağı yukarı... </st><st c="26288">ikisi de aynı şeyi söylüyor. </st></p>
			<p><st c="26317">Sanki kafasının içindeki kavga ve kararsızlık bu sözlerle yatışıyor. </st></p>
			<p><st c="26386">– Öyle! </st><st c="26394">Freud, insanların öncelikle iç huzuru aradığını savunur. </st><st c="26451">“Acılarımızı anlayan, düşmanlarımızı gösteren, enerjimizi nereye odaklayacağımızı işaret eden ve yasaklanmış arzularımızı tertemiz bir vicdanla tatmin etmemize izin veren sade doktrinli ve güçlü bir adam, herkes için huzura giden yoldur” der. </st><st c="26694">Böyle bir adam doğru zamanda ortaya çıkarsa ve bizi uygun sözlerle kandırırsa, hayat o zaman daha bir anlamlı olur ve bize içkiden ve hatta aşktan daha fazla bir bütünlük duygusu verir. </st><st c="26880">Yarımlığımızdan, eksikliğimizden, içimizdeki bitmek bilmeyen çatışmalardan ve huzursuzluklardan bizi kurtarır. </st><st c="26991">Ama bunları yapan adam işinin tam ustası olmalıdır. </st><st c="27043">Güçlü olmasa da güçlü görünmeyi çok iyi bilmelidir. </st><st c="27095">Kimseye ihtiyacı olmayan, tertemiz vicdanlı, kendine yetebilen, ne yaptığını her zaman çok iyi bilen, cesur ve otoriter biri olarak çıkmalıdır toplumun karşısına. </st><st c="27258">Bu adam otoritesinin kaynağı ve garantörü olarak bazen Tanrı’yı gösterebilir veya göstermeyebilir. </st><st c="27357">Ama hangisini yaparsa yapsın, ister Hitler olarak, ister Stalin, ister Mao, insanları karmaşadan kurtarmayı ve kaosun hüküm sürdüğü yere bütünlük ve gaye getirmeyi vaat edecektir.</st></p>
			<p><st c="27536">– İster Hitler... </st><st c="27555">ister Gülseren Budayıcıoğlu da diyebilir miyiz?</st></p>
			<p><st c="27602">– Yapma yahu! </st><st c="27617">Beni Hitler’e mi benzetiyorsun?</st></p>
			<p><st c="27648">– Hitler toplumlara huzur getirmeyi vaat etmiş... </st><st c="27699">siz de bana aynı şeyi vaat ediyorsunuz... </st><st c="27741">O onların kurtarıcısıymış... </st><st c="27770">siz de benim... </st><st c="27786">O da inanarak yapıyormuş işini... </st><st c="27820">siz de öyle. </st></p>
			<p><st c="27833">Şimdi beni Hitler’in yerine koyuyor. </st><st c="27870">İlginç doğrusu! </st><st c="27886">Buna itiraz etmeyeceğim. </st></p>
			<p><st c="27911">– Arada küçük bir fark var galiba. </st><st c="27946">Toplum Hitler’e sonuna kadar inanıyormuş ama yanlış anlamadıysam sen bana hâlâ pek güvenmiyor ve inanmıyorsun.</st></p>
			<p><st c="28056">– Yok, hayır! </st><st c="28071">Ben size inanıyorum aslında... </st><st c="28102">ama bir yandan da inanmak istemiyorum. </st><st c="28141">Siz de tıpkı onlar gibi... </st><st c="28168">bir Tanrı’sınız benim için. </st><st c="28196">Her şeyi bilen bir Tanrı! </st><st c="28222">Onlar inanmakla yanlış yapmışlar. </st><st c="28256">Sadece onlar değil, Stalin’e, Mao’ya inananlar da yanlış yapmış. </st><st c="28321">Bu uğurda milyonlarca insan... </st><st c="28352">canından olmuş... </st><st c="28370">Bir şeylere inanmanın keyfini hiç yaşayamadım ben... </st><st c="28423">Yaşamasam da hep bunun hayalini kurdum. </st><st c="28463">Alaaddin’in sihirli lambasından çıkan dev... </st><st c="28508">bana “Ne istiyorsun?” diye sorsa... </st><st c="28544">ona “İnanmak istiyorum” derdim. </st><st c="28576">“Birine sonuna kadar inanmak!” Hayatımda inanabileceğim... </st><st c="28635">hiç kimsem olmadı benim. </st><st c="28660">Şimdi siz çıkmış... </st><st c="28680">“Bana inan... </st><st c="28694">bana güven” diyorsunuz. </st><st c="28718">Beni yarı yolda bırakıp gitmeyeceğiniz... </st><st c="28760">ne malum! </st></p>
			<p><st c="28770">İçindeki korkuları, güvensizlikleri dile getiriyor. </st><st c="28822">Bugün, ona iyi ki Hitler ve Freud’dan söz etmişim. </st></p>
			<p><st c="28873">– Bu kadar açık konuşabilmek ne kadar güzel değil mi, Ala? </st><st c="28932">Bak, o dönüp duran soruyu sonunda bana açıkça sorabildin.</st></p>
			<p><st c="28989">– Bunu da mı biliyordunuz?</st></p>
			<p><st c="29016">– Canım, sen de bana kendimi casus gibi hissettirme. </st><st c="29070">Benim işim bu. </st><st c="29085">Zaten bana bunun için gelmiyor musun? </st><st c="29123">Seni bırakıp gitme meselesine gelince...</st></p>
			<p><st c="29163">– Evet... </st><st c="29174">asıl mesele işte o!</st></p>
			<p><st c="29193">– Ben senin doktorunum ve yardıma ihtiyacın olduğu zaman hep senin yanında olacağım. </st><st c="29279">Seni ne kadar keyifli, ne kadar mutlu, ne kadar başarılı görürsem o kadar memnun olurum. </st></p>
			<p><st c="29368">– Hepsi bu kadar yani...</st></p>
			<p><st c="29392">– Sen ne isterdin? </st></p>
			<p><st c="29412">Konuşma son derece ilginç bir yere geldi. </st><st c="29454">Aslında beni köşeye sıkıştırdı. </st><st c="29486">Ona bazı konularda neredeyse garanti vermemi istiyor. </st><st c="29540">Bunu yapamam, yapmam zaten doğru olmaz... </st></p>
			<p><st c="29582">Bu son sorumu bir türlü cevaplandıramadı. </st><st c="29624">Kumru gibi düşünüp duruyor. </st><st c="29652">Aslında ne istediğini ikimiz de biliyoruz. </st><st c="29695">Onu sevmemi, ona çok daha fazla özen göstermemi, hayatı boyunca bir anne, belki de bir sahip gibi hep yanında olmamı ve ona destek vermemi istiyor. </st><st c="29843">Sadece Ala değil, bir süre psikiyatriste giden hastaların pek çoğu ister bunu ama zamanla sorunlar çözüldükçe, kendilerine olan güvenleri arttıkça yavaş yavaş kanatları çıkar ve uçar giderler. </st><st c="30036">Bunu tedavinin böyle tam orta yerinde hissedemez ve doktorun desteğini kaybetmekten korkarlar. </st><st c="30131">Ala’da bu korku, başkalarına göre daha yoğun. </st></p>
			<p><st c="30177">– Biraz önceki gibi cesur olabilsen keşke!</st></p>
			<p><st c="30219">– Hitler ona tapanları seviyormuş... </st><st c="30257">Beni sevmenizi isterdim... </st><st c="30284">anlıyor musunuz... </st><st c="30303">beni sevmenizi... </st><st c="30321">Böyle olduğunu siz bal gibi biliyorsunuz... </st><st c="30365">İşte o zaman belki ben de bütün olamasam bile... </st><st c="30414">şimdiki kadar yarım kalmazdım... </st><st c="30447">Ben sizin için sadece işinizin bir parçasıyım... </st><st c="30496">Ben düzelirsem oh ne âlâ... </st><st c="30524">Siz de işinizi iyi yapmış olacaksınız... </st><st c="30565">Hepsi bu kadar! </st></p>
			<p><st c="30581">Ümitsiz bir feryat bu! </st><st c="30604">Benim onu sevmemi, hatta çok sevmemi istiyor. </st><st c="30650">Hiç sevilmeyen birinin bu tür hayalleri olması çok doğal geliyor insana. </st><st c="30723">İçimi şöyle bir yokluyorum, ona bunu ifade etmesem de, ben artık Ala’yı seviyor ve destekliyorum. </st></p>
			<p><st c="30821">– Günün birinde umuyorum sen de sevecek ve sevileceksin Ala. </st><st c="30882">Zaten ruhumuzdaki yaraların en temel ilacı sevgidir. </st><st c="30935">Senin de buna ne kadar ihtiyaç duyduğunu biliyorum. </st><st c="30987">Psikiyatride hasta ile hekim arasında giderek tuhaf bir ilişki gelişir. </st><st c="31059">Çünkü hasta da hekim de insandır. </st><st c="31093">Yani sadece mantık değil, duyguları da olan bu insanlar terapi seanslarında uzun uzun bir araya gelirler. </st><st c="31199">Böyle olunca da bu ilişki sırasında duygular sürekli olarak birinden ötekine doğru akar. </st><st c="31288">Zaten ilişki, iki insanın arasında yaşanan duygu transferidir. </st><st c="31351">Bu durum aslında terapide çok işimize yarar. </st><st c="31396">İstersen şimdi sana Freud’un bu konuda neler söylediğini anlatayım.</st></p>
			<p><st c="31463">– Tamam!</st></p>
			<p><st c="31472">– Freud terapi seanslarında bazı hastalarının kendisine âşık olduğunu gördü, ancak bunun sebebinin sadece kendi cazibesi olmadığının da bilincindeydi. </st><st c="31624">Hastanın bir zamanlar annesine, babasına ve otorite figürlerine yönelttiği hisleri doktoruna aktardığını gördü. </st><st c="31736">Doktorun, bu duygu aktarımı sayesinde hastanın iç dünyasının dinamiklerini öğrenebildiğini fark etti. </st><st c="31838">“Tedavinin başlaması için hastanın bu aktarıma teslim olması, doktorun cazibesine kapılması gerekir” der Freud.</st></p>
			<p><st c="31949">– Öyleyse biz çok iyi gidiyoruz... </st><st c="31985">çünkü ben sizi ilk gördüğüm günden beri... </st><st c="32028">içimde size karşı tuhaf bir... </st><st c="32059">hayranlık duyuyorum. </st></p>
			<p><st c="32080">Bu kızın duygularını bu kadar net ve bu kadar kolayca ifade edebilmesi ne güzel! </st><st c="32161">Bu seans çok etkili ve bir o kadar da tedaviye yardımcı bir seans oldu.</st></p>
			<p><st c="32232"> – İşte ben de tam olarak bunu söylüyorum. </st><st c="32275">Böyle olması terapinin bir gereği zaten.</st></p>
			<p><st c="32315">– Size hayranlık duymasaydım... </st><st c="32348">terapi başarılı olmaz mıydı?</st></p>
			<p><st c="32376">– İyi bir psikoterapide transferans önemli bir koşuldur ancak bu transferansta sadece olumlu duygulardan söz edemeyiz. </st><st c="32496">Bazen de bunun tersi olur ve hasta terapistine çok kızar, hatta ondan nefret edebilir. </st><st c="32583">Sanırım bu konuda da durum fena değil...</st></p>
			<p><st c="32623">– Eh... </st><st c="32632">arada bir size çok kızdığım da doğru.</st></p>
			<p><st c="32669">– Harika, bayılıyorum senin bu açık sözlülüğüne. </st><st c="32719">Freud bir terapist olarak hem erkek, hem de bu kadın hastalarının en yoğun tutkularının hedefi haline gelmişti. </st><st c="32831">Bazen de tersi gerçekleşmiş ve Freud’dan nefret edildiği de çok olmuştu. </st><st c="32904">Freud büyücü ininin sınırları içinde, halılarla heykellerin ve çok sayıda bilimsel kitabın arasında erotizmi son derece yoğun bir hayat yaşamıştı. </st><st c="33051">Kendisine asılanlar, şakalaşanlar, hakaret edenler, tapanlar, hayran kalanlar oluyordu. </st><st c="33139">Ancak aslında terapinin amacı, mutlak otoritenin gizemini yok etmektir. </st><st c="33211">Zamanla hasta geçmişindeki ve geleceğindeki bütün arzu ve otorite objeleriyle yeni bir ilişkiye girer ve terapistine karşı tavrı değişir. </st><st c="33349">Terapinin sonunda aktarım vadisinden geçen hasta, terapistin de kendisi gibi acı çeken, çabalayan bir ölümlü olduğunu görür. </st><st c="33474">Terapistin zekâsına ve kişiliğine hayranlık duyabilir ama artık onu bir tanrı gibi görmekten vazgeçer. </st><st c="33577">Psikanalitik psikoterapilerin temel hedefi bütün mutlak otorite figürlerinin yapbozudur. </st><st c="33666">Terapist önce insanların kendisini olduğundan büyük görmelerine izin vermek durumundadır. </st><st c="33756">Çünkü otoriteyle ilişkisini kişi ancak doktoruyla yaşadığı ilişki içinde çözebilir. </st><st c="33840">Şimdi yine sana dönecek olursak, senin için otoriteyi temsil eden kişilere yani annen, baban ve babaannene olan duyguların malum. </st><st c="33970">Onları hep sevmek istemiş ama sonuç olarak onlardan nefret etmek zorunda kalmışsın. </st><st c="34054">Dikkat edersen, burada bana karşı da aynı kararsızlığı gösteriyorsun. </st><st c="34124">Önce benim tarafımdan çok sevilmek, sen de beni sevmek ve güvenmek istiyorsun ama geçmişte yaşadıkların buna izin vermiyor. </st><st c="34248">Sevmeyi ve güvenmeyi beceremiyor ve en iyi bildiğin şeyi tekrar ediyorsun. </st><st c="34323">Bana kızıyor, güvenmiyorsun. </st><st c="34352">Ben seni dinlerken hep bunların peşindeyim. </st><st c="34396">Bir gün otoriteye güvenmeyi öğrendiğin, onunla ilişkilerini düzelttiğin zaman sen de rahatlayacaksın. </st><st c="34498">İşte o zaman hekimin başka bir şey yapması gerekiyor. </st><st c="34552">Otorite imgesinin dağıtılmasına gelecek sıra. </st><st c="34598">Belki o zaman beni daha mütevazı, daha insan olarak göreceksin. </st><st c="34662">O dev küçülecek, senin boyuna gelecek. </st><st c="34701">Böylece senin geçmişindeki otorite figürleri yani annen baban ve babaannen de benimle birlikte küçülecekler. </st><st c="34810">Bilmem anlatabildim mi?</st></p>
			<p><st c="34833">– Hem de nasıl!.. </st><st c="34852">Aslında ben bunları belki yüz kere okudum... </st><st c="34897">ama bir türlü bir yerlere oturtamamıştım. </st></p>
			<p><st c="34939">– Bu da çok doğal çünkü kitaplar okunmak için yazılır ama psikiyatride ilişki birinci koşuldur. </st><st c="35035">Aslında benim sana bugün anlattıklarım psikiyatristler tarafından hastalarına böyle uzun uzun anlatılmaz, uygulanır. </st><st c="35152">Hekim bunun böyle olduğunu bilir, hastanın tepkilerini bu doğrultuda her zaman ciddiye alır ve önceden bildikleri doğrultusunda hareket eder ama sen öteki hastalara pek benzemiyorsun. </st><st c="35336">Şeytan gibisin maşallah. </st><st c="35361">Hiçbir şey kaçmıyor senden. </st><st c="35389">Çok okuyor ve bazı şeyleri gerçekten de biliyorsun. </st><st c="35441">Ben de bu bilgileri senin kafanda doğru yerlere koymaya çalışıyorum. </st><st c="35510">Her zamanki gibi sadece fener tutuyorum sana. </st></p>
			<p><st c="35556">Ağzını çarpıtarak hafifçe gülüyor. </st></p>
			<p><st c="35591">– Sabrınız için teşekkür ederim... </st><st c="35626">Aslında size sadece minnet duygularımı ifade etmem gerekir... </st><st c="35688">ama bazen öyle bir yoldan çıkıyorum ki... </st><st c="35730">bunu kendim bile durduramıyorum.</st></p>
			<p><st c="35762">– Böyle olması son derece doğal, üzülme.</st></p>
			<p><st c="35803">– Şimdi şu Freud’un hikâyesini bitirelim de... </st><st c="35851">ben gideyim... </st><st c="35866">Yine çok zamanınızı aldım.</st></p>
			<p><st c="35892">– Freud çene kanserinin oluşmasına neden olan puroyu bir türlü bırakamazken, puronun muhtemelen en yaygın ve en eskilerde kalan bir bağımlılığın, yani mastürbasyonun yerine geçtiğini itiraf etmekten de geri durmuyordu. </st><st c="36112">82. </st><st c="36116">doğum gününde Freud’a Nobel Ödülü verileceği söylentisi çıktı. </st><st c="36179">Bundan hoşlanmadı Freud çünkü o asi ruhlu biriydi ve asilere büyük ödüller verilmezdi. </st><st c="36266">Artık giderek Avusturya’dan ayrılma kararı kafasında belirginleşiyordu çünkü pek çok kere yazdığı gibi “özgür ölmek” istiyordu. </st><st c="36394">Zaten her şeyine el konmuş, bir tek canı kalmıştı. </st><st c="36445">Onu da dünyanın tepkisini çekmemek için şimdilik bağışlıyorlardı. </st><st c="36511">4 Haziran günü Freud eşi Martha, kızı Anna, doktoru ve sevgili köpeğini de yanına alarak, başta Amerikalılar olmak üzere pek çok dostunun da yardımıyla Doğu Ekspresi’ne bindi. </st><st c="36687">Ve 6 Haziran Pazartesi günü Londra’daki Victoria İstasyonu’nda indi. </st><st c="36756">Hatta kendisini bekleyen kalabalıklardan kaçabilmek için tren, istasyona girmeden durdu çünkü Freud ayakta durmakta zorlanacak kadar hastaydı. </st><st c="36899">Freud karşıtlığa bayılırdı. </st><st c="36927">Kendisini destekleyecek güçlü bir dostun yanı sıra mücadele edeceği bir düşmana ihtiyaç duyardı. </st><st c="37024">Ayrıca psikanalizin ilk savunucusunun, tarihe gördüğü zulümlerle geçen bir ırka mensup olması belki de tamamen bir seçim değildi. </st><st c="37154">Başarıyı, şöhreti ve burjuva hayatının bütün güvenli tuzaklarını seviyordu. </st><st c="37230">Hayatının son yıllarında bir ikilemle karşılaştı. </st><st c="37280">İçinde bulunduğu konumun tadını çıkarıp ılımlı mı davranmalıydı, yoksa sonuna kadar üretken ama baş belası bir Freud olarak mı kalmalıydı? </st><st c="37419">O sıralar, yazdığı en kışkırtıcı eser olan </st><span><st c="37462">Musa</st></span><st c="37466"> adlı kitap üzerinde çalışıyordu. </st><st c="37500">Bu kitap, İngiltere’de bile kabullenilme ve sevilme haline büyük olasılıkla son verecekti. </st><st c="37591">Hayatı boyunca kabullenilme hissini bir kere 1909’da Amerika’ya geldiğinde yaşamıştı. </st><span><st c="37677">Musa</st></span><st c="37681"> aslında Yahudilik karşıtı bir kitaptı ve kitapta Musa’nın Yahudi kimliğini sorguluyor ve onun Yahudi değil aslında Mısırlı olduğunu savunuyordu. </st><st c="37827">Hatta bu kitapta daha ileri gidip tektanrıcılığın Yahudilere Musa tarafından getirilen bir Mısır icadı olduğunu ve Yahudilerin sonunda Musa’yı bu çabası yüzünden öldürdüklerini iddia ediyordu. </st><st c="38020">Yani seçilmiş halk en büyük peygamberini katletmişti.</st></p>
			<p><st c="38073">– Ne garip bir adammış... </st><st c="38100">Yahudi olduğu için adamı öldürecekler... </st><st c="38141">ama o hâlâ neyin peşinde?.. </st><st c="38169">Düşündüğü doğrular uğruna... </st><st c="38198">kendi halkına bile ihanet etmekten çekinmiyor. </st></p>
			<p><st c="38245"> Bunları hayret ve hüzünle karışık bir ses tonuyla söylüyor. </st><st c="38305">Freud’u anlamaya çalışıyor ama kafasında bazı şeyler bir türlü yerli yerine oturmuyor. </st></p>
			<p><st c="38392">– O, bunu bir ihanet gibi görmüyordu. </st><st c="38430">Freud ne olursa olsun her zaman gerçeğin peşindeydi. </st><st c="38483">Onun için ırk, millet hatta Tanrı bile yoktu çünkü ateist doğmuş ve yine bir ateist olarak ölmüştü.</st></p>
			<p><st c="38582">– Sonunda... </st><st c="38596">kitabı yayınlatmış mı?</st></p>
			<p><st c="38618">– Evet. </st><st c="38627">Karar vermekte çok zorlanmışsa da sonunda kendine mani olamamış ve kitabı yayınlatmış. </st><st c="38714">Ve beklediği gibi çok şiddetli tepkiler almış ama kitap bütün dünyada çok satmış. </st><st c="38796">Senin anlayacağın ne yapıp etmiş ve ölmeden önce yine sorun çıkaran, insanları ürperten, tedirgin eden gerçekleri yazan, ortalığı birbirine katan biri olmayı becermiş.</st></p>
			<p><st c="38963">– Adamın ruhu asi! </st></p>
			<p><st c="38983">Hitler’i dinlerken yüzüne yayılan coşku ve heyecanı görüyorum onda. </st><st c="39051">Freud’un asi yanı hoşuna gitti. </st></p>
			<p><st c="39083">– Ona göre bütün insan davranışları çocukluktaki kökenlerine göre biçimlenir. </st><st c="39161">Yani yedi yaşına kadar bir çocuk ne yaşadı, ne öğrendi, ne hissettiyse, gelecekte bunları tekrar edip durur. </st><st c="39270">Freud’a göre, şimdiki zaman temelde daha önce olanların bir tekrarıdır.</st></p>
			<p><st c="39341">– Öyleyse yandık desenize!</st></p>
			<p><st c="39368">– Yanma diye uğraşıyorum, görmüyor musun? </st><st c="39411">Psikanalizde Freud çocuk yaşta beyne kodlanan duyguları değiştirmeye çalışır. </st><st c="39489">“İnsanoğlu kendine korktuğu, teslim olduğu ama kendisini koruyacağına güvendiği tanrılar yaratır” der. </st><st c="39592">Ve ısrarla her kadının bir faşiste taptığını söyler.</st></p>
			<p><st c="39644">– Sadece kadınlar mı faşistlere tapıyor?.. </st><st c="39688">Erkekler için... </st><st c="39705">bu durum geçerli değil mi?</st></p>
			<p><st c="39731">– Bakıyorum bu konu çok ilgini çekti! </st><st c="39770">Maalesef aynı şey erkekler için de geçerli. </st><st c="39814">Yani kadınlar da erkekler de Freud’a göre faşist ruhlu insanlara bayılıyorlar. </st></p>
			<p><st c="39893">Gözlerini tavana dikip bu söylediklerimi anlamaya, hissetmeye çalışıyor. </st></p>
			<p><st c="39966">– Mantıklı değil... </st><st c="39986">ama galiba gerçek... </st><st c="40007">Zaten adam hiçbir zaman... </st><st c="40034">normal şeyler söylememiş...</st></p>
			<p><st c="40061">– Evet, çok doğru! </st><st c="40081">Hep insanın kabul etmekte zorlanacağı gerçeklerin altını çizmiş. </st><st c="40146">Onun için de seveni kadar sevmeyeni de olmuş. </st><st c="40192">Gerçi böyle asi bir ruhlu bir adamı, bütün dünya sevseydi, Freud bundan da çok rahatsız olurdu. </st><st c="40288">Beş kız kardeşi vardı. </st><st c="40311">Kızların en büyüğü olan Anna, Freud’un eşinin erkek kardeşiyle evliydi ve 1955’te New York’ta doksan yedi yaşında öldü. </st><st c="40431">Dolfi hiç evlenmedi ve hayatını annesine bakarak geçirdi ve 1942 Eylülü’nde bir Yahudi gettosunda açlıktan öldü. </st><st c="40544">Diğer üç kız kardeş bir toplama kampına gönderildiler ve 1942’de Naziler tarafından öldürüldüler. </st><st c="40642">1 Eylül’de Freud çalışma odasında yatıp çenesindeki ağrıyı dindirmeye çalışırken Nazi askerleri Polonya’ya girdiler. </st><st c="40759">Polonya kanının son damlasına kadar dirense de ülke kısa sürede Almanların eline geçti. </st><st c="40847">Hitler askerlere yakın olabilmek için ön saflarda yer aldı. </st><st c="40907">Kısa süre sonra Hitler’in aklına yeryüzündeki bütün Polonyalıları öldürmek gelecekti. </st><st c="40993">Ancak iki gün sonra hem Fransa hem de İngiltere Almanya’ya savaş ilan ettiler.</st></p>
			<p><st c="41071">– Adama bakın... </st><st c="41089">bir deli yüzünden dünya savaşı çıkıyor... </st><st c="41131">Ben tarih okudum... </st><st c="41151">ama inanın her şeyin o adam yüzünden olduğunu... </st><st c="41200">tam anlayamamışım.</st></p>
			<p><st c="41218">– Bundan utanma! </st><st c="41236">Tarihi güzel öğretmiyorlar bize. </st><st c="41269">Ölüm döşeğindeki Freud bu haberi duyunca, “Savaşlar hep devam edecek ama bu benim için sonuncusu” demiş. </st><st c="41374">Çünkü Freud’a göre savaşlar hep olacaktı. </st><st c="41416">Freudcu bakış açısına göre, insanlık tarihinde kültürün yıkıcı dürtüyü bastırdığı savaşsız dönemlerle, dürtünün cinayet, tecavüz ve fetih şeklinde dışa yöneldiği dönemler hep birbirini izler. </st></p>
			<p><st c="41608">Bir matematik problemi çözer gibi kafasında hesap yapıyor. </st></p>
			<p><st c="41667">– Öyleyse insanlar ne yapacak?.. </st><st c="41700">Bunun için bir çözüm yolu önermiyor mu?</st></p>
			<p><st c="41739">– Freud’un sunduğu alternatif, içgüdüsel enerjinin bilime, ticarete ve sanatsal yaratıya yönlendirilmesi şeklindedir. </st><st c="41858">Balzac gibi Freud’un dünyasında da hiçbir şey vermeyen hiçbir şey alamaz. </st><st c="41932">Freud çektiği acılara razıydı çünkü en büyük korkusu zihinsel yetilerini kaybetmekti. </st><st c="42018">Aslında işinin başında, çalışırken ölmek istiyordu. </st><st c="42070">Sonunda insanların her zaman özgürlük ya da eşitlik istemediklerini anlamış olmak o asi adamı bile fena halde etkilemişti. </st><st c="42193">Birçok insanın demokrasiyi etkisiz, ihtişamsız ve sersemletici bulduklarını fark etmişti. </st><st c="42283">Çünkü “Demokrasi” diyordu, “benliğin içinde ve dışında karmaşaya yol açıyor. </st><st c="42360">İnsanlar çok kötü bile olsa bazen düzeni düşlüyorlar. </st><st c="42414">Çünkü faşizmde iç çatışma ortadan kalkar ve insanlar kendilerini güçlü hissederler. </st><st c="42498">Ve bu duygudan kolay vazgeçmek istemezler.”</st></p>
			<p><st c="42541">– Hem asi, hem de cesur olmasa... </st><st c="42576">bunları söyleyemezdi. </st></p>
			<p><st c="42598">– Buna tamamen katılıyorum çünkü anladığım kadarıyla söyledikleri belki de en çok kendisini üzmüş. </st><st c="42697">Onun canına kasteden, bütün ailesini yok eden bir düzen için söylüyor bunları. </st><st c="42776">Freud artık çalışamaz hale gelmiş, çenesinde kansere bağlı kocaman bir delik açılmış ve ıstırabı giderek artmıştı. </st><st c="42891">Freud zaten yıllar önce doktoru Schur’la ölümü konusunda anlaşmıştı. </st><st c="42960">Zamanı geldiğinde bu dünyadan ayrılmasında doktorunun izin vermesini, hatta yardımcı olmasını istiyordu. </st><st c="43065">O gün Schur’a, “Yaşam artık işkence haline geldi ve anlamsızlaştı” dedi. </st><st c="43138">Doktor onun ne demek istediğini anladı. </st><st c="43178">Önce kızı Anna’yla konuştu ve ondan izin aldı. </st><st c="43225">Sonra da yıllardır acılarını paylaştığı ve hep çok saygı duyduğu hastasına üst üste fazla miktarda morfin enjekte etti. </st><st c="43345">Ve 23 Eylül 1939’da bütün gazeteler Freud’un kanserden öldüğünü yazdı. </st><st c="43416">Zaten ateist olan Freud ölürken de Tanrı’ya hiç seslenmedi, bağışlanmayı dilemedi ve imansızlığından hiç caymadı. </st><st c="43530">Ve sonsuza kadar kendine sadık kaldı. </st></p>
			<p><st c="43568">Filmin başrol oyuncusu ölünce seyirciler ne hissederse Ala da öyle hüzünleniyor. </st></p>
			<p><st c="43649">– İnsan saygı duyuyor... </st><st c="43674">böyle birine... </st><st c="43690">Hüzünlendim ama bugün çok şey öğrendim... </st></p>
			<p><st c="43732">Ala bu sefer ağır ağır kalkıyor yerinden. </st><st c="43774">Elimi sıkarken onu daha yakın hissediyorum kendime. </st><st c="43826">Gözlerimin içine bakarak fısıltıyla, “Teşekkür ederim” diyor. </st><st c="43888">Hafifçe gülümsüyorum ona. </st><st c="43914">Dinlediklerinden memnun, kafası bazı konularda biraz daha netleşmiş olarak veda edip çıkıyor odadan. </st><st c="44015">Aslında çok şey biliyor bu kız! </st><st c="44047">Hem kendini iyi tanıyor, hem de genel kültürü çok fazla. </st><st c="44104">Böyle olması iyi mi yoksa kötü mü, bilemiyorum. </st><st c="44152">Çünkü bazen çok bilgi insanı daha fazla şaşırtabiliyor. </st><st c="44208">Böyle durumlarda kişi duygularını ihmal edip aklıyla, mantığıyla olayların üzerine gitmeye çalışıyor. </st></p>
			<p><st c="44310">Geçmişte yaşanan zorluklar, sevgi yoksunluğu, hırs, öfke ve intikam duygularıyla, kendini Hitler’e benzetiyor. </st><st c="44421">Bir yandan da Freud’un Hitler’le ilgili yorum ve düşüncelerini anlamaya çalışıyor. </st><st c="44504">Aynı şeyi bana da yapıyor ve arada bir de beni Hitler’e benzetiyor. </st><st c="44572">Onunla ilgili duygu ve düşüncelerimi merak ediyor. </st><st c="44623">Hatta bu konuda bana sitem etmekten, adeta bir tür garanti istemekten çekinmiyor. </st></p>
			<p><st c="44705">Güç ve özgürlüğü aynı zincirin halkaları olarak görüyor. </st><st c="44762">Bu anlamda bir yandan doktoruna yani bana olan hayranlığı giderek artarken, bir yandan da beni güçlü biri olarak gördüğü için kendine kızıyor. </st><st c="44905">İnsanların kendi kaderlerini yine kendilerinin yazdığı şeklinde, yüksek içgörü gerektiren yorumlar yapıyor. </st><st c="45013">Bunları gerçekten duyarak, hissederek mi söylüyor, bunu şimdilik anlayamadım.</st></p>
			<p><st c="45090">Çoktan akşam olmuş ve şehir bugün pırıl pırıl parlıyor karşımda. </st><st c="45156">Kalbimde bugün, bu odada yaşadıklarımın ağırlığı var. </st><st c="45210">Pencereyi açıp temiz havayı birkaç kere ciğerlerime çektikten sonra hızla toparlanıyor ve çıkıyorum. </st><st c="45311">Açık havaya ihtiyacım var. </st></p>
		</div>
<div id="charCountTotal" value="45338"></div></body>
</html>
