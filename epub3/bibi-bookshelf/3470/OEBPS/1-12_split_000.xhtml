<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>HAYATA DÖN</title>
    <meta http-equiv="Content-Type" content="text/html; charset=utf-8" />
  

</head>
  <body id="x1-12" xml:lang="tr-TR">
		<div>
			<p id="_idParaDest-9"><st c="0">9</st></p>
			<p><st c="1">Evden çıkınca, arabaya binmeden önce apartmanın bahçesinde bir aşağı, bir yukarı iki tur atıyorum. </st><st c="100">Bu alışkanlık bende Aydın’ın hasta olduğu ve evden çıkamadığı günlerden kaldı. </st><st c="179">Kliniğe gitmeden önce ruh halimi biraz olsun düzeltebilmek, gerilmiş yüz hatlarımı az da olsa gevşetebilmek için bu bahçede bir aşağı bir yukarı yürür dururdum. </st><st c="340">Bizim bahçe geniştir, güzeldir, insanın morali düzeliyor gezerken. </st><st c="407">Televizyon programlarında asık suratlı bir psikiyatrist gördüğüm zaman rahatsız olurum. </st><st c="495">Mutsuzluğundan kurtulmak için gittiği doktorun böyle asık suratlı olması, doktora gidenlerin en son istediği şeydir gibi gelir bana. </st><st c="628">Çünkü insanlar özellikle psikiyatriste gelmeye karar verdikleri zaman, kafalarında az çok onu hayal ederler. </st><st c="737">Sanırım herkesin hayal ettiği doktor, öncelikle güler yüzlü olandır. </st><st c="806">Hem güler yüzlü olacaksın, hem bakımlı, hem de bütün dikkatin hastanın üzerinde olacak. </st><st c="894">Onu dinlerken başka bir şey düşünmeyecek, bir an bile olsa dikkatin dağılmayacak. </st><st c="976">Böyle ister hastalar. </st><st c="998">Ben olsam, ben de böyle isterdim. </st><st c="1032">Onun için kliniğe giderken kılığıma kıyafetime, saçıma, makyajıma, hepsine ayrı ayrı özen gösteririm. </st><st c="1134">Parfümüm bile eksik değildir. </st></p>
			<p><st c="1164">Klinikte çalışan diğer arkadaşlarımın da bunlara özen göstermesini isterim. </st><st c="1240">“Burası herhangi bir yer değil, psikiyatri kliniği” derim onlara. </st><st c="1306">“Her zaman bakımlı ve güler yüzlü olacaksınız.”</st></p>
			<p><st c="1353">Gezintim bitince arabama biniyor ve radyoda hızlı, insana enerji veren bir müzik arıyorum. </st><st c="1445">Kliniğe gelince dikkatle bakıyorum etrafıma. </st><st c="1490">Kapının önündeki valelerden başlayarak hasta kabulde görevli arkadaşlara kadar tek tek inceliyorum hepsini. </st><st c="1598">Sonra bizim kata çıkıyorum. </st><st c="1626">Tuna her zaman düzgün ve bakımlıdır. </st><st c="1663">Bilir benim bu işlere ne kadar meraklı olduğumu. </st></p>
			<p><st c="1712">Odama girince bu sefer de tek tek odamdaki eşyaları incelemeye geliyor sıra. </st><st c="1789">Burayı temizlerken özellikle masamın üzerini birbirine katıyorlar. </st><st c="1856">Bir yandan onları yerli yerine koyarken, bir yandan da bilgisayarımı açıyorum. </st><st c="1935">Yine çok hasta var bugün. </st><st c="1961">Saatime bakıyorum, ilk hastayı hemen almam gerekiyor. </st></p>
			<p><st c="2015">Bir tuhaflık var bugün bende diye şöyle bir kendimi yoklayınca, birden hatırlıyorum. </st><st c="2100">Ben bugün sabah kahvemi içmedim. </st><st c="2133">Demek kafamdaki alacakaranlık ondan! </st><st c="2170">Tam bir tiryakilik bu ama Allahtan günde sadece bir kere içiyorum kahveyi. </st><st c="2245">Aslında bana kalsa saat başı içerim de, çok çarpıntı yaptığı için içemiyorum. </st><st c="2323">Hemen kafeteryayı arayıp kahvemi istiyorum. </st></p>
			<p><st c="2367"> Artık hastalarımı içeri alabilirim. </st><st c="2403">Kapı vuruluyor ve orta yaşlı bir hanım giriyor içeri. </st><st c="2457">Siyahlar giymiş. </st><st c="2474">Elinde çantası, başı önünde, kapıyı yavaşça kapattıktan sonra elimi sıkıyor ve gösterdiğim yere eteklerini toplayarak oturuyor. </st><st c="2602">Ne kadar hüzünlü bir kadın! </st><st c="2630">İçindeki acı gözlerine oturmuş sanki! </st><st c="2668">Ona bakınca hafifçe içimin ürperdiğini hissediyorum. </st><st c="2721">Bir yakınını filan mı kaybetti acaba? </st><st c="2759">Her zamanki gibi ona “hoş geldiniz” filan diyeceğim ama diyemiyorum. </st><st c="2828">Gözlerinin altından öyle donuk, öyle karanlık, öyle derinden bakıyor ki bana, susup kalıyorum. </st><st c="2923">Adını bile sormaya cesaret edemiyorum. </st><st c="2962">En iyisi, susup onu dinlemek... </st></p>
			<p><st c="2994">Önce bir süre hiç konuşmadan önüne bakıyor. </st><st c="3038">Sonra bir iki kere bir şeyler söylemeyi deniyor ama sonra vazgeçiyor. </st><st c="3108">Kucağında tuttuğu çantayı önündeki sehpaya bırakıp iki elini birden dikleştirerek sanki ellerinde önemli bir şey varmış gibi dikkatle inceliyor onları. </st><st c="3260">Ben de uzaktan bakmaya çalışıyorum ellerine ama bir şey göremiyorum. </st><st c="3329">Elleri çok yıpranmış, belli ki çok çalışmış bu kadın. </st></p>
			<p><st c="3383">Saçlarından, yüz ifadesinden bir şeyler çıkarmaya çalışıyorum. </st><st c="3446">Ankaralı değil... </st><st c="3464">Giyimi, kuşamı, saçları, ayakkabıları, elindeki çanta, parmağındaki kırmızı taşlı yüzük, bunların hiçbiri buraya ait değil. </st><st c="3588">Sanki doğudan geliyor. </st><st c="3611">Yüzündeki o çok acı çekmiş insanlara has ifade de bunu destekliyor. </st><st c="3679">Doğulu bir ev hanımına da benzemiyor. </st><st c="3717">Çalışıyor bu kadın. </st><st c="3737">Öğretmen olabilir mi acaba? </st><st c="3765">Biraz konuşsa, belki onu da anlarım. </st><st c="3802">Öğretmenlerin çoğunun bu mesleğe özel bir ses tonları ve konuşma tarzları vardır ama konuşmuyor. </st></p>
			<p><st c="3899">Sessizlik uzadıkça ondan çok ben rahatsız olmaya başlıyorum. </st><st c="3960">Artık bir şeyler söylese iyi olacak. </st><st c="3997">O sırada parmağındaki kırmızı taşlı yüzüğü çıkarıp bana doğru uzatıyor. </st><st c="4069">Ne yapacağımı şaşırıyorum. </st><st c="4096">Ne var acaba bu yüzükte? </st><st c="4121">Biraz tereddüt ettikten sonra uzattığı yüzüğü alıyor ve incelemeye başlıyorum. </st><st c="4200">Kırmızıyı zaten çok severim ben. </st><st c="4233">Yakut değil bu taş ama dikdörtgen kesimiyle pek güzel parlıyor. </st><st c="4297">İnce, muhtemelen sekiz ayar altın bir halkanın üzerine oturtulmuş. </st><st c="4364">Ciddi bir işçilik filan da yok yüzükte ama o kadar çok kullanılmış ki, bir değeri varsa eğer bence bu çok kullanılmışlığından geliyor. </st><st c="4499">Sanki yılların yükünü bu kadınla birlikte bu yüzük de taşımış. </st></p>
			<p><st c="4562">Yüzüğü elimde evirip çevirirken kapı yeniden vuruluyor ve Nevin elinde kahve tepsisiyle içeri giriyor. </st><st c="4665">Hemen soruyorum: </st></p>
			<p><st c="4682">– Size de bir kahve ikram etsem içer misiniz? </st></p>
			<p><st c="4728">Şaşkın bir ifadeyle bakıyor yüzüme ve başını “hayır” anlamında iki tarafa sallıyor. </st><st c="4812">Nevin çıkınca kahvemden bir yudum alıyorum; ohh, çok güzel... </st><st c="4874">Nasıl da mis gibi kokuyor! </st><st c="4901">Sonra yüzüğü yeniden elime alıyor ve soran gözlerle karşımda oturan kadının gözlerine bakıyorum. </st></p>
			<p><st c="4998"> – Manevi değeri çok fazla galiba!</st></p>
			<p><st c="5031">– Yok, ne maddi değeri var, ne de manevi ama bundan başka size verebileceğim bir şey yok. </st></p>
			<p><st c="5122">– Bana mı? </st><st c="5133">Bu yüzüğü neden bana veriyorsunuz?</st></p>
			<p><st c="5167">– Ben buraya çok uzaklardan geldim. </st><st c="5204">Bizim oralarda da ruh doktorları var ama onlara gidemedim. </st><st c="5263">Sizin yazdığınız kitapları okumuştum. </st><st c="5301">Oğlum vermişti bana o kitapları. </st><st c="5334">Bu iş başımıza gelince, “Beni bir tek o anlar” dedim ve çıktım geldim. </st><st c="5405">Vizite ücretini ödeyecek param yok. </st><st c="5441">Bunu baştan bilmenizi istiyorum. </st><st c="5474">Eğer bu değersiz yüzüğü kabul ederseniz ömrümün sonuna kadar dua ederim size. </st><st c="5552">Ama kabul etmezseniz de hiç sitem etmeden çıkar giderim. </st><st c="5609">Emek karşılıksız kalmamalı. </st></p>
			<p><st c="5637">İçim bir tuhaf oluyor. </st><st c="5660">Kim bilir ne zaman, nasıl alındı bu yüzük. </st><st c="5703">Sol kolunda siyah kayışı çoktan eskimiş bir saat var. </st><st c="5757">Bu yüzük bu kadının belki de tek mücevheri. </st><st c="5801">Onu da bana verecek. </st><st c="5822">Alsam bir türlü, almasam başka türlü! </st><st c="5860">Alsam, benim içime sinmeyecek, almasam bu yüzüğü ve dolayısıyla onu küçümsediğimi sanacak. </st><st c="5951">Aslında ben bu kliniği bunlar için kurmadım mı? </st><st c="5999">Parası olmayan da gelsin ve uzman doktor ve psikologların çalıştığı bir kurumdan herkes hizmet alabilsin diye yıllardır gecemi gündüzüme katmadım mı? </st><st c="6149">Bir sigortası da mı yok acaba? </st></p>
			<p><st c="6180">Ama başkalarını değil, beni istiyor. </st><st c="6217">Uzaklardan bunun için gelmiş. </st><st c="6247">Özel, çok özel bir sorunu var bu kadının. </st><st c="6289">Yüzüğü müzüğü bir tarafa bırakalım ve derdi neymiş önce onu anlayalım. </st><st c="6360">Yüzüğü masamın üzerine bırakıp sormaya başlıyorum:</st></p>
			<p><st c="6410">– Hanımefendi, adınızı sorabilir miyim?</st></p>
			<p><st c="6450">– Sündüs!</st></p>
			<p><st c="6460">– Sündüs Hanım nedir sorun?</st></p>
			<p><st c="6488">– Kabul ettiniz mi?</st></p>
			<p><st c="6508">– Evet, evet... </st><st c="6525">Şimdi sizin sorununuzu dinlemek istiyorum.</st></p>
			<p><st c="6567">– Gülseren Hanım, ben küçük bir devlet memuruyum. </st><st c="6618">Eşim de öyle. </st><st c="6632">Uzun yıllar çocuğumuz olmadı, sonra Allah bir oğlan verdi. </st><st c="6691">Oğlumuza ikimiz de gözümüz gibi baktık. </st><st c="6731">O da hiç haylazlık etmedi. </st><st c="6758">Kız çocuğu gibi dizimizin dibinden ayrılmadı. </st><st c="6804">Aslında biz onu hiçbir konuda kısıtlamadık. </st><st c="6848">Kendi istemedi öteki çocuklar gibi olmayı. </st><st c="6891">Zamanla onun bu hallerine alıştık. </st><st c="6926">“Duygulu bir çocuk bizim oğlumuz, vurduyu kırdıyı sevmiyor” dedik. </st><st c="6993">Şimdi bu yıl fakülteyi bitiriyor. </st><st c="7027">Hiç sınıfta kalmadan bu seneye kadar geldi ama geçen hafta üçümüz evde otururken babasıyla beni karşısına aldı ve bize bir şeyler söyledi. </st><st c="7166">Önce tam anlamadık söylediklerini ama hem ağladı, hem anlattı oğlum. </st><st c="7235">Meğer bizim tek oğlumuz tam erkek değilmiş. </st><st c="7279">Hani bir şey diyorlar ona, öyleymiş işte.</st></p>
			<p><st c="7320">– Gay?</st></p>
			<p><st c="7327">– Evet, öyleymiş. </st><st c="7346">“Artık daha fazla sizden saklayamayacağım, ben öyleyim” dedi. </st><st c="7408">Sonra da mutfaktan bıçağı aldı geldi, “İsterseniz hemen şimdi boğazımı keseyim, olsun bitsin bu iş” dedi. </st><st c="7514">İkimiz birden feryat ettik, zor aldık elinden bıçağı. </st><st c="7568">Çocuğumuz en az bizim kadar üzülüyor bu işe. </st><st c="7613">Birileri böyle olduğunu anlar diye çok korkuyor. </st><st c="7662">Meğer yıllardır o yüzden pek evden çıkmaz, toplumdan uzak dururmuş. </st><st c="7730">Morali çok bozuk... </st><st c="7750">“Okuyorum ama ne işe yarayacak, ben bu halimle nerede çalışırım?” diyor. </st><st c="7823">Eşim de ben de şaşırdık kaldık. </st><st c="7855">Oğlan odasına çekilince sabaha kadar kapımızı kapattık, hem ağladık hem dövündük. </st><st c="7937">Eşimin dizleri mosmor oldu dövünmekten. </st><st c="7977">“Ben insanların yüzüne nasıl bakarım?” diye çırpınıp duruyor benim adam. </st><st c="8050">Sizin anlayacağınız oğlan ayrı dövünüyor, biz ayrı... </st><st c="8104">Gözümüzün bebeği oğlumuz bir trafik kazasında ölse, işte ancak bu kadar üzülürdük. </st><st c="8187">Ona da kıyamıyoruz, çocuk çok perişan. </st><st c="8226">Şaşırdık kaldık. </st><st c="8243">Sonunda benim aklım başıma geldi. </st><st c="8277">Çantamı kaptığım gibi soluğu burada, sizin yanınızda aldım. </st><st c="8337">“O bize bir yol gösterir” dedim. </st><st c="8370">Şimdi soruyorum size, biz ne yapacağız? </st><st c="8410">Bunun bir çaresi var mı? </st><st c="8435">Eğer bir çaresi varsa altımdaki yatağı, üstümdeki yorganı satar, yine baktırırım oğluma. </st></p>
			<p><st c="8524">“Ah canım” diyorum içimden, “ah canım...” Şimdi ben Sündüs Hanım’a nasıl anlatacağım bunun belki de bir hastalık olmadığını? </st><st c="8649">Bunun belki de kabullenilmesi gereken bir gerçek olduğunu? </st><st c="8708">Bu delikanlıyı yalnız bırakmamaları, ona anormal, ahlaksız, namussuz biri gibi bakmamaları gerektiğini nasıl anlatacağım? </st><st c="8830">Onların çektiği acının belki de kat kat fazlasının sevgili oğulları tarafından çekildiğini, onun kendini bu hayatta ne kadar yalnız hissettiğini nasıl anlatacağım? </st></p>
			<p><st c="8994">İçeri girdiği anda gözlerinde gördüğüm acının nedenini şimdi daha iyi anlıyorum. </st><st c="9075">Ölümden de büyük acılar var demek ki bu hayatta. </st><st c="9124">“Şimdi göster bakalım doktorluğunu” diyorum içimden. </st><st c="9177">Bunun ilacı filan da yok ki, vereyim de hasta rahatlasın. </st></p>
			<p><st c="9235">Önce derin bir nefes alıyorum. </st><st c="9266">Kahvem soğumuş. </st><st c="9282">Sündüs Hanım’ın anlattıkları kahveyi bile unutturmuş bana. </st></p>
			<p><st c="9341">– Sündüs Hanım, uzaktan gelmişsiniz. </st><st c="9378">Şimdi size bir çay söyleyeceğim. </st><st c="9411">Kahveye itiraz ettiniz ama çay size benim ikramım. </st><st c="9462">Umarım onu geri çevirmezsiniz. </st></p>
			<p><st c="9493"> Böyle diyerek yeniden kafeteryayı arıyor ve iki çay söylüyorum. </st><st c="9557">Minnet dolu gözlerle bakıyor bana. </st></p>
			<p><st c="9592">– Sizin sorununuz gerçekten çok önemli. </st><st c="9632">Üstelik sorun sadece size ait de değil. </st><st c="9672">Hem oğlunuz, hem eşiniz, hem de siz bu olaydan çok etkilenmişsiniz. </st><st c="9740">Haklısınız. </st><st c="9752">Hele bizim memleketimizde böyle şeylerle başa çıkmak çok zor! </st><st c="9814">Bana güvenmiş ve çok uzaklardan gelmişsiniz buraya. </st><st c="9866">Bu güveniniz için size teşekkür ederim. </st><st c="9906">Şimdi ben de bu güvene layık olmaya çalışacağım. </st><st c="9955">Bu sorun sizinmiş gibi değil, bu sorun benimmiş gibi düşünüp öyle konuşacağım sizinle. </st><st c="10042">Kendime ne dersem size de onu söyleyeceğim. </st></p>
			<p><st c="10086">– Allah razı olsun Gülseren Hanım. </st><st c="10121">Allah muradınızı versin. </st></p>
			<p><st c="10146">Severim bu duaları, iyi bir şeyler yaptığımı hissettirirler bana. </st><st c="10212">Elime aldığım inci tespihi evirip çevirirken söze nereden başlamam gerektiğini düşünüyorum. </st><st c="10304">Çaylar gelince bir süre kaşıkların şıkırtısı duyuluyor odada. </st><st c="10366">O da benim gibi şekerli içiyor çayını. </st><st c="10405">Sonra başlıyorum ağır ağır konuşmaya. </st><st c="10443">Tam göbeğinden girmiyorum konuya. </st><st c="10477">Milyarlarca yıldır var olan bu dünyanın gelmişinden geçmişinden söz ediyorum önce. </st><st c="10560">Âdetlerin, örflerin nasıl kurulduğunu, zamanla nasıl değiştiğini anlatıyorum. </st><st c="10638">“El ne der” demezsek bazı şeylerin ne kadar kolay olacağını, bizi asıl korkutan şeylerin toplumla ilgili olduğunu, oysa bizi bizden başka düşünen olmadığını söylüyorum uzun uzun. </st><st c="10817">Evladını, eşini kaybeden insanların ıstırabını, “Keşke ölmeseydi, bu dünyada bir yerlerde yaşadığını bilseydim de beni aramasaydı, sormasaydı” diyenleri. </st></p>
			<p><st c="10971">Sonra Tanrı’ya ne kadar inandığını soruyorum ona. </st><st c="11021">“Çok” diyor, “çok...” Bu ara içinden ona bile isyan ettiğini anlatıyor utanarak. </st><st c="11102">“Tanrı hepimizin Tanrısı” diyorum ona. </st><st c="11141">“Sizin de, benim de oğlunuzun da. </st><st c="11175">O çocuk sanırım sizlerden çok daha fazla etkilendi bu durumdan. </st><st c="11239">Kimselerle konuşamadığını, paylaşamadığını o günler hep Tanrı’yla paylaştı. </st><st c="11315">Size bunları söyleme gücünü de ondan aldı belki. </st><st c="11364">Tanrı’ya sığındı yani. </st><st c="11387">Onu bu dünyada başkaları gibi siz de yalnız bırakmayın. </st><st c="11443">Beğenseniz de beğenmeseniz de o sizin çocuğunuz. </st><st c="11492">Onu siz doğurdunuz. </st><st c="11512">Birlik olur, birbirinize kenetlenir, sonuna kadar oğlunuzun arkasında durursanız daha kolay başa çıkarsınız hayatla” diyorum. </st></p>
			<p><st c="11638">Bunları dinledikçe biraz yumuşuyor, duygulanıyor. </st><st c="11688">O çocuğu bu kliniğe mutlaka getirmesini söylüyorum ısrarla. </st><st c="11748">Bu tür durumlar bazen tamamen yapısal nedenlerle ortaya çıkabileceği gibi, gencecik bir delikanlının cinsel kimliğini zamanında ve doğru biçimde kazanamamasının da bunda rol oynayabileceğini, bunun için psikologlarımızın onu uzun uzun dinlemesi, anlaması, araştırması gerektiğini söylüyorum. </st></p>
			<p><st c="12040">“İster yapısal, ister sosyal nedenlerle olsun, ortaya çıkan bu durumda oğlunuzun bir sorumluluğu yok. </st><st c="12142">Öncelikle bunu görmeli ve onu suçlamaktan vazgeçmelisiniz. </st><st c="12201">Bu bir tercih değil, bunu sakın unutmayın” diyorum. </st></p>
			<p><st c="12253">Beni sonuna kadar dikkatle dinliyor. </st><st c="12290">Sehpanın üzerinde duran çantasını alıp açıyor. </st><st c="12337">İçinden üzerinde gri çizgileri olan beyaz, büyükçe bir mendil çıkarıyor. </st><st c="12410">Yüzünü ıslatan gözyaşlarını uzun uzun kuruluyor onunla. </st><st c="12466">Sonra mendili özenle katlayıp çantasına koyduktan sonra ayağa kalkıyor. </st><st c="12538">Gidecek. </st><st c="12547">Geldiğine göre daha rahat. </st><st c="12574">Zor da olsa, içini çok acıtsa da gerçeği kabullendi. </st><st c="12627">O sırada masamda duran kırmızı taşlı yüzük çarpıyor gözüme. </st><st c="12687">Onu elime alıyorum, bir süre inceledikten sonra yavaşça uzatıyorum onu Sündüs Hanım’a. </st><st c="12774">“Al bunu, tak parmağına. </st><st c="12799">Baktıkça beni, bugünü, bugün burada konuştuklarımızı hatırla” diyorum. </st><st c="12870">Bir an tereddüt ettikten sonra uzatıyor elini. </st><st c="12917">Özenle takıyorum yüzüğü parmağına. </st><st c="12952">Yıllardır alışkın olduğu yere şıp diye oturuyor yüzük. </st><st c="13007">Sonra boynuma sarılıyor, yine ağlıyor. </st><st c="13046">“Oğlumu ilk fırsatta buraya getireceğim” diyor bana. </st><st c="13099">Odamın kapısına kadar birlikte gidiyoruz. </st><st c="13141">Kapıda uğurluyorum onu. </st><st c="13165">Başı önünde, omuzları düşük ağır ağır uzaklaşıyor. </st></p>
			<p><st c="13216">Kapıyı kapatıp penceremin önüne geliyorum. </st><st c="13259">Çok hüzünlendim. </st><st c="13276">Daha fazlasını yapabilmeyi çok isterdim ama yapamadım. </st><st c="13331">Ona söyleyeceğim hiçbir şey acısını dindirmeyecekti, bunu biliyorum. </st><st c="13400">Son bir umut diye gelmiş bana. </st><st c="13431">Son bir umut... </st></p>
			<p><st c="13447">Tuna heyecanla giriyor içeri. </st><st c="13477">“Yoruldunuz mu?” diye soruyor bana. </st><st c="13513">Daha bekleyen pek çok hasta varmış. </st><st c="13549">Hafifçe saçlarımı düzelterek oturuyorum masama. </st><st c="13597">Tuna merakla bakıyor yüzüme. </st><st c="13626">Şimdi kim bilir ne çok soru soracak. </st><st c="13663">O daha sormadan ben, “Bir şey yok Tuna, hadi sıra kimdeyse al içeri” diyorum. </st><st c="13741">Sonra sırayla randevulu hastalarımın biri girip biri çıkıyor odama. </st><st c="13809">Zaman su gibi akıyor yine ve akşamın nasıl olduğunu anlamıyorum. </st><st c="13874">Son olarak Ala girecek içeri ve ondan sonra ben de evime gidebileceğim. </st></p>
			<p><st c="13946">Ala yine başı önde giriyor odama. </st><st c="13980">Yaz geldi ama o hâlâ koyu renkli yün trikoları giyinmekten vazgeçmedi. </st><st c="14051">Saçları iyice kabarmış ama kırmızı tokası başında. </st><st c="14102">Yüzünü bana dönünce onu eskisi kadar çirkin bulmadığımı fark ediyorum. </st><st c="14173">Yine genel görünüşü dökülüyor, kabarık saçlarıyla kafası patlak bir lastik topa benziyor ama sanki yüzüne renk ve canlılık geldi. </st></p>
			<p><st c="14303"> Bir yandan kocaman eski deri çantayı sehpanın üzerine bırakırken bir yandan da her tarafı leke içinde, tozlu siyah hırkayı üzerinden çıkarmaya çalışıyor. </st><st c="14457">Yıllardır bunları hiç yıkamadan, temizletmeden giyip giyip çıkarıyor galiba. </st><st c="14534">Hırkayı çıkarınca sol kolundaki kesik izleri ortaya çıkıyor. </st><st c="14595">Eskiden bu izleri görmemi istemez ve bucak bucak saklardı benden. </st><st c="14661">Bugün onları göreceğimi bildiği halde hırkayı çıkarmakta hiç tereddüt göstermedi. </st><st c="14743">Bir deri bir kemik, kürdan gibi bir kızdı. </st><st c="14786">Vücudu epeyce toparlanmış, eskisi gibi kambur da durmuyor. </st><st c="14845">Kilo aldıkça tüm bedenini bir ağ gibi kaplayan ve dıştan bakınca mor mor görünen damarlar da kayboldu. </st></p>
			<p><st c="14948">– Kolundaki o kesikler neyin nesi? </st></p>
			<p><st c="14983">– Ben kestim.</st></p>
			<p><st c="14996">– Neden?</st></p>
			<p><st c="15005">– Canımı acıtmak için.</st></p>
			<p><st c="15028">– Yazık değil mi sana, neden kestin kollarını?</st></p>
			<p><st c="15075">– Yazık değil... </st><st c="15093">Bana acıdınız mı?</st></p>
			<p><st c="15110">– Dürüst olacaktık değil mi?</st></p>
			<p><st c="15139">– Öyle konuşmuştuk baştan.</st></p>
			<p><st c="15166">– Evet, acıdım. </st><st c="15183">Sen insanların sana acımasını istemiyorsun, bunu biliyorum ama yine de sen böyle deyince içim bir tuhaf oldu. </st><st c="15293">İnsanın ruhu çok acıyorsa yapar bunu. </st><st c="15331">Kolunu keserken duyacağı acı onun yanında çok küçük kaldığı için böyle şeylerle oyalamaya çalışır kendini. </st></p>
			<p><st c="15438">Gözlerinde hafif bir hayret ifadesi aniden parlayıp sönüyor. </st></p>
			<p><st c="15499">– Hmm... </st><st c="15508">başka neden keser?</st></p>
			<p><st c="15526">– O kadar öfkelidir ki, öfkesinin yöneldiği kişiye bir şey yapamazsa eğer, o öfke kişinin kendine yönelir ve kendi canını acıtarak öfkeyi hafifletmeye çalışır.</st></p>
			<p><st c="15686">– Bu da fena değil... </st><st c="15709">Başka?</st></p>
			<p><st c="15715">– Beni sorguya çekiyor gibisin ama ben yine de devam edeceğim. </st><st c="15779">Belki de dikkat çekmek, biraz ilgi görmek için yapar bunu. </st><st c="15838">Seninki hangisi?</st></p>
			<p><st c="15854">– Hepsi.</st></p>
			<p><st c="15863">– Kimdi seni bu kadar öfkelendiren kişi? </st></p>
			<p><st c="15905">– Aklınıza gelen herkese kızıyordum ben ama en çok da...</st></p>
			<p><st c="15961">– En çok da?</st></p>
			<p><st c="15974">– Artık benimle ilgili epey bir şeyler biliyorsunuz... </st><st c="16030">Yaşadığım ortamda beni kızdırmayan hiç kimse yoktu... </st><st c="16084">Bana en yakın kişi olan küçük yengeme bile kızardım... </st><st c="16139">çünkü o da güvenilmez biriydi... </st><st c="16172">Bugün yüzüne güler, yarın senden kötüsü yoktur... </st><st c="16222">Zayıf insana güvenmeyeceksin... </st><st c="16254">Bugün olmasa da yarın satar seni... </st><st c="16290">Ötekiler hiç olmazsa rengini belli ediyordu... </st><st c="16337">Siz güvenir misiniz insanlara?</st></p>
			<p><st c="16367">– Ben mi? </st><st c="16378">Evet, güvenirim. </st></p>
			<p><st c="16395">Hayattan bıkmış bir ifadeyle hafifçe elini sallıyor. </st></p>
			<p><st c="16448">– Güvenirsiniz tabii... </st><st c="16472">Sizin için güvenmek öyle kolay ki... </st><st c="16509">Sizin yerinizde olsam ben de herkese güvenirdim.</st></p>
			<p><st c="16557">– Neden?</st></p>
			<p><st c="16566">– Çünkü siz güçlüsünüz... </st><st c="16593">Bırakın, başkaları korksun... </st><st c="16623">Biraz da bunun için seviyorum sizi... </st><st c="16661">Hem seviyor, hem de güveniyorum artık... </st><st c="16702">Eğilip bükülmüyorsunuz... </st><st c="16728">Bir şeyleri saklamak veya farklı göstermek gibi bir derdiniz yok. </st><st c="16794">Zaten buna ihtiyacınız da yok... </st><st c="16827">Sizin hastanız olmak güzel... </st><st c="16857">ama hayatın içinde sizinle karşılaşmak istemezdim. </st><st c="16908">O zaman korkardım sizden. </st><st c="16934">Bir gün ben de böyle olabilmek istiyorum. </st><st c="16976">İnsan ancak güçlü olursa özgür de olur... </st><st c="17018">Özgürlük zayıf insanların harcı değil... </st><st c="17059">Bunun en güzel örneği benim... </st><st c="17090">Gencim, iyi bir mesleğim var, bol param var... </st><st c="17137">ve dışarıdan bakıldığında son derece özgür biriyim. </st><st c="17189">Karışanım yok, görüşenim yok... </st><st c="17221">ama bende iş yok... </st><st c="17241">Sahip olduğum hiçbir şeyi değerlendiremiyorum. </st><st c="17288">Neden? </st><st c="17295">Çünkü zayıfım... </st><st c="17312">Bu zayıflık doğduğum gün girmiş içime... </st><st c="17353">ne yapsam çıkaramadım. </st><st c="17376">Akıl, zekâ, yetenek, çalışmak, okul birincisi olmak filan da insanı güçlendirmeye yetmiyor... </st><st c="17470">Sizin yarınız etmeyenler vızt diye geçip gidiyorlar yanınızdan... </st><st c="17536">Siz de ebleh gibi bakıp kalıyorsunuz... </st><st c="17576">Bir gün ben de güçlenebilecek miyim? </st><st c="17613">Azıcık da olsa umudunuz var mı benden? </st></p>
			<p><st c="17652">Sanırım bundan sonra işler daha kolay olacak. </st><st c="17698">Zor da olsa, sonunda bana güvendi. </st><st c="17733">Bu son soruyu sorarken hayattan hâlâ ümidini kesmediğini fark ediyorum. </st></p>
			<p><st c="17805">– Duygularını ne güzel anlatıyorsun. </st><st c="17842">Umut meselesine gelince, bunu ne kadar çok istediğinin farkındayım. </st><st c="17910">Kesinlikle istediğini elde edeceksin. </st><st c="17948">Buna sonuna kadar inanıyorum, ancak seni güçlendirirken içindeki bu öfkeyle başa çıkamazsak vay haline bu dünyanın.</st></p>
			<p><st c="18063">– Bundan başkaları zarar görür diye endişeleniyorsunuz... </st><st c="18122">değil mi?</st></p>
			<p><st c="18131">– Evet, bak ne güzel anlıyorsun.</st></p>
			<p><st c="18164">– Bırakın... </st><st c="18178">biraz da başkaları zarar görsün.</st></p>
			<p><st c="18210">– Bunu ister miydin?</st></p>
			<p><st c="18231">– Henüz başkalarını düşünecek hale gelmedim... </st><st c="18279">Şimdilik sadece kendimi düşünüyorum.</st></p>
			<p><st c="18315">– Güçlü insan, en az kendisi kadar başkalarını da düşünen insandır. </st><st c="18384">Bu ikisi birlikte giderse güzeldir. </st><st c="18420">Şu senin Esma Sultan, bu konuda iyi bir örnek değil. </st><st c="18473">Sadece kendini düşünen, bencil, tahtını kaybetmekten korkan ve bu uğurda her türlü kötülüğü yapmaya hazır birini anlattın bana.</st></p>
			<p><st c="18600">– O güçlü değil, kötüydü... </st><st c="18629">Gücünü kötülüğünden alıyordu... </st><st c="18661">Kölelerle ilgili çok şey okudum... </st><st c="18696">Hani kölenin bir de sahibi vardır ya... </st><st c="18736">sahip güçlü olduğu için değil... </st><st c="18769">sahip olduğu için korkutur köleleri... </st><st c="18808">O da öyleydi. </st></p>
			<p><st c="18822">Güç başka, kötülük başka! </st><st c="18848">Bu ikisini birbirinden ne güzel ayırıyor. </st></p>
			<p><st c="18890">– Ya Prenses?</st></p>
			<p><st c="18903">– Prenses aslında çok zayıftı... </st><st c="18937">Ne aklı, ne yeteneği, ne bilgisi, ne de gücü vardı... </st><st c="18991">Bir tek güzelliğine güvenir... </st><st c="19022">çevresindeki herkesin ona âşık olmasını... </st><st c="19065">ona hayranlık duymasını isterdi... </st><st c="19100">Bunlar sanki onun ruhunun tek gıdasıydı... </st><st c="19143">ama buna rağmen o da beni vızt diye geçenlerden biri... </st><st c="19199">O evde iki kız torun vardı... </st><st c="19229">biri ben, biri de o... </st><st c="19252">Düşünebiliyor musunuz... </st><st c="19277">öyle bir salak bile benden çok daha üstün bir konumdaydı... </st><st c="19337">O sanki evin kızı, ben de hizmetçisiydim... </st><st c="19381">Tabii annemin de bunda çok büyük rolü vardı... </st><st c="19428">İş belki de oradan başlıyor... </st><st c="19459">Onun annesi o evin gelini, benim annemse hizmetçisi gibiydi... </st><st c="19522">Hadi Prenses güzeldi, ben çirkin... </st><st c="19558">ama annem ile Sarı Gelin’i mukayese bile edemezdiniz... </st><st c="19614">Biri dünya güzeli... </st><st c="19635">biri de sarı piçik.</st></p>
			<p><st c="19654">– Ne dedin?</st></p>
			<p><st c="19666">– Sarı piçik dedim... </st><st c="19689">Esma Sultan Sarı Gelin’e kızınca ona çaktırmadan “sarı piçik” derdi.</st></p>
			<p><st c="19757">– Sarı piçik ne demek?</st></p>
			<p><st c="19780">– Bilmem, kötü bir şey ama ne olduğunu ben de bilmiyorum... </st><st c="19841">Esma Sultan herkese bir isim takardı... </st><st c="19881">Bana da “çiçi baş” veya “maraz kız” derlerdi.</st></p>
			<p><st c="19926">– Başka kime isim takmıştı?</st></p>
			<p><st c="19954">– Anneme “beygir kız”, küçük yengeme de “kepiç” derdi... </st><st c="20012">Annem uzun boylu olduğu için onu beygire benzetirdi... </st><st c="20067">Küçük gelinin de kendi gibi küçücük bir burnu vardı... </st><st c="20122">Bizim oralarda böyle küçük burunlu insanlara “kepiç” derler... </st><st c="20185">Aslında şimdi insanlar öyle bir burna sahip olabilmek için estetik ameliyat oluyor... </st><st c="20271">ama gerçekten de yengemin burun kökü çok basıktı. </st></p>
			<p><st c="20321">– Siz ona isim takmamış mıydınız?</st></p>
			<p><st c="20354">– Kimin haddine düşmüş ona ad takmak!.. </st><st c="20395">Zaten o adını kendi koymuş... </st><st c="20425">Bütün memleket ona Esma Sultan derdi.</st></p>
			<p><st c="20462">– Annen için ne diyeceksin?</st></p>
			<p><st c="20490">– Benim annem yoktu... </st><st c="20514">Öyle biri yoktu... </st><st c="20533">Kendi kendini yok saydı benim annem... </st><st c="20572">Bir tek benim yanımdayken vardı... </st><st c="20607">Onu var eden tek kişi bendim... </st><st c="20639">Benim yaptığım her şeye kızar, gözleriyle adeta beni yerdi... </st><st c="20701">O gözler bir kere olsun bana sevgiyle bakmadı... </st><st c="20750">Madem bu kadar kızmayı biliyorsun be kadın... </st><st c="20796">arada bir de sevsene... </st><st c="20820">Sevmezdi işte, sevmezdi... </st></p>
			<p><st c="20847">Hiç sevilmeden büyümek nasıl bir şey acaba? </st><st c="20891">Böyle biri başkalarını ya da kendini sevmeyi nasıl öğrenecek? </st><st c="20953">Köre renk tarif etmek gibi bir şey bu! </st><st c="20992">Hiç sevilmeyen birini sevmek öyle zor ki... </st><st c="21036">Sevginin izi yok yüzünde. </st><st c="21062">Ama yine de artık ondan eskisi kadar rahatsız olmuyorum, hatta ona olan hayranlığım giderek artıyor. </st><st c="21163">Her şeye rağmen vazgeçmiyor, direniyor. </st><st c="21203">Bir gün kazanacak, bunu biliyorum ama o kazanırsa kim veya kimler kaybedecek diye düşünmeden de edemiyorum. </st><st c="21311">Hem bu kadar zeki ve akıllı ol, hem bu kadar çalış, hem de istediğini elde etmek için böyle diren, mücadele et. </st><st c="21423">Son olarak da onu sonuna kadar desteklemeye hazır bir doktora gel. </st></p>
			<p><st c="21490">Onun yerinde başkası olsa çoktan vazgeçerdi bu mücadeleden ama o pes etmiyor. </st><st c="21568">Beni bile dize getirdi. </st><st c="21592">Hiç bakmak istemediğim bir hastaydı benim için o. </st><st c="21642">Şimdi ona saatlerimi ayırıyor, geceleri ona anlatabilmek için ciltlerle kitap okuyor, ağzından çıkacak her bir kelimeyi hiç atlamadan zihnime kaydedebilmek için büyük bir çaba harcıyorum. </st><st c="21830">Onun kazanmasını istiyorum çünkü. </st><st c="21864">İnsan bir şeyi bu kadar ister ve bunun için böylesine mücadele ederse, kazanmalı. </st></p>
			<p><st c="21946">– Annen sadece seni değil, kimseyi sevmemiş galiba.</st></p>
			<p><st c="21997">– Haklısınız... </st><st c="22014">o kimseyi sevmedi. </st><st c="22033">Köle ruhlu bir kadındı. </st><st c="22057">Aslında aklıyla, zekâsıyla ilgili bir sorunu yoktu... </st><st c="22111">onun yaptığı yemeği, işlediği işi kimse yapamazdı... </st><st c="22164">ama duygularında bir sorun vardı. </st><st c="22198">O da benim gibi kendini sevmezdi. </st><st c="22232">Otoriteye karşı garip bir tutkusu vardı. </st><st c="22273">Esma Sultan onun için hayattaki tek otoriteydi... </st><st c="22323">ve tek amacı onun onayını, onun rızasını almak, ona kendini beğendirmekti. </st><st c="22398">Kocasının onu sevip sevmemesi bile onu ilgilendirmiyordu. </st><st c="22456">Köle ruhluydu işte! </st><st c="22476">Beni de öyle yaptı. </st><st c="22496">Ben de köle ruhluyum. </st><st c="22518">Birçok adam geçti üstümden. </st><st c="22546">Hepsinin tek özelliği, kendini bir şey zannediyor olması... </st><st c="22606">Ne kadar kendini beğenmiş... </st><st c="22635">etrafa hava atan... </st><st c="22655">agresif, burnu havada erkek varsa... </st><st c="22692">onlarla beraber oldum. </st><st c="22715">Sanki onlar beni beğenirse... </st><st c="22745">beni severse ben de kendimi beğenirim sandım. </st><st c="22791">Zaten hiçbiri beni beğenmedi... </st><st c="22823">sevmedi... </st></p>
			<p><st c="22834">Efkârlı bir ifadeyle kaldırıyor gözlerini. </st><st c="22877">Bu gözlerde umutla umutsuzluk arasında bir şeyler görüyorum. </st></p>
			<p><st c="22938">– Ama onlar beğenmese de siz beğendiniz. </st><st c="22979">Önce hiç istemediniz beni... </st><st c="23008">ama sonra hiç beklemediğim şeyler oldu burada. </st><st c="23055">Beni önemsediniz... </st><st c="23075">adam yerine koydunuz... </st><st c="23099">benden vazgeçmediniz. </st><st c="23121">Bana hikâyeler anlattınız. </st><st c="23148">Bir an bile dikkatiniz dağılmadı. </st><st c="23182">Sabırla beni tanımaya çalıştınız. </st><st c="23216">Söylediğim hiçbir şeyi unutmadınız. </st><st c="23252">Arada bir, çok kızsanız da, çoğunda merhametle, beni hissederek baktınız bana... </st><st c="23333">Bazen içimden, “Bunların benim için ne kadar önemli olduğunu biliyor mu acaba?” diye soruyordum. </st><st c="23430">Bilmem farkında mısınız ama benim otoritem de sizsiniz... </st><st c="23488">Belki en çok da bu nedenle bana gösterdiğiniz bu ilgi... </st><st c="23545">benim için dünyalara değer. </st><st c="23573">Buraya gelmek için çırpındığım ilk günler aslında size pek güvenmiyor ve inanmıyordum. </st><st c="23660">“Ne de olsa o bir profesyonel” diyordum içimden... </st><st c="23711">“Yapması gerekeni yapıyor... </st><st c="23740">söylemesi gerekeni söylüyor...” Ama sizi tanıdıkça pek de öyle olmadığını fark ettim. </st><st c="23826">Siz çok içten kızıyor... </st><st c="23851">yine çok içten davranıyordunuz bana... </st><st c="23890">Hele ben konuşmadıkça, anlatmadıkça, beni bu odadan bir an önce çıkarmak yerine... </st><st c="23973">siz konuşmaya, siz anlatmaya başlayınca buna inanamadım. </st><st c="24030">Bana kimse yapmadı bunları... </st><st c="24060">Bunlar, benim yıllardır hayalini kurduğum şeyler... </st></p>
			<p><st c="24112">Bütün bunların onun için ne kadar önemli olduğunu biliyordum bilmesine ama bunu onun da bu kadar net bir biçimde bilmesi garibime gitti. </st><st c="24249">Sanki bir başka terapist var karşımda. </st><st c="24288">Beni tam bir terapist gibi yorumluyor. </st><st c="24327">Bu kızdan korkulur. </st></p>
			<p><st c="24347">– Ama yine de buraya gelirken içimi bir sıkıntı, bir heyecan kaplıyordu. </st><st c="24420">Bir şeyler anlatmayı hem çok istiyor... </st><st c="24460">hem de bundan ölesiye korkuyordum. </st><st c="24495">Çünkü anlattıklarımdan sonra bana olan saygınızı ve ilginizi kaybedeceğinizden endişe ediyordum. </st><st c="24592">Hem insan bir kere anlatmaya başlarsa... </st><st c="24633">hepsini anlatmak, kafasındaki bütün çöplerden, pisliklerden kurtulmak ister. </st><st c="24710">Ben de oraya doğru gidiyordum. </st><st c="24741">Şimdi hâlâ bu endişelerim devam ediyor. </st><st c="24781">İşin sonunu, esasını henüz anlatmadım size... </st><st c="24827">ama anlatacağım. </st><st c="24844">Onları da anlatacağım. </st><st c="24867">Bir gün bütün bunları birileriyle paylaşabileceğim hiç aklıma gelmezdi. </st><st c="24939">Bu koca şehirde beni kimse tanımaz. </st><st c="24975">Kim kime, dum duma! </st><st c="24995">Sanki bunlar hiç yaşanmamış gibi yapacak... </st><st c="25039">bu sırrı herkesten saklayacaktım. </st><st c="25073">Sakladım da zaten ama insan kendi bilince başkalarına gerek yok. </st><st c="25138">Belki de en kötüsü, insanın kendisinin bilmesi. </st><st c="25186">Yalnız başına kalıyor ve kendinizi en acımasız biçimde yargılıyorsunuz. </st><st c="25258">Ben avukatım. </st><st c="25272">İnsanlar genellikle her şeyi anlatıyorlar bize. </st><st c="25320">Üstelik ceza hukuku üzerinde çalışıyorum... </st><st c="25364">yani pek çok suçluyu savunmam gerekecek. </st><st c="25405">Onlara karşı kendime yaptığımı yapmayacağım. </st><st c="25450">Onları anlamaya çalışacağım. </st><st c="25479">Suç işlemek çok kötü bir şey! </st><st c="25509">Kimse durup dururken suç işlemiyor. </st><st c="25545">Bazen hayat öylesine acımasız olabiliyor ki... </st><st c="25592">suç kucağınıza düşüyor. </st><st c="25616">Öyle aptalca şeylerle savunuyorlar ki kendilerini... </st><st c="25669">insanın içinden gülmek geliyor. </st><st c="25701">O zaman asıl kandırmak istedikleri kişinin bizler değil... </st><st c="25760">kendileri olduğunu anlıyor insan. </st><st c="25794">Bir hocamız, “Suçluyu kazırsan, altından insan çıkar” demiş. </st><st c="25855">Bir yandan bu suçun cezasını çekmemek için ellerinden geleni yaparken... </st><st c="25928">bir yandan da bakışlarında farklı şeyler görüyor insan. </st><st c="25984">İçimden, hâkim onlara en ağır cezayı versin istiyorum. </st><st c="26039">Biliyorum... </st><st c="26052">ceza suçluya her zaman iyi gelir. </st><st c="26086">Dünyanın en büyük suçlularından biri kabul edilen. </st><st c="26137">Hitler bile... </st><st c="26152">belki de cezanın peşindeydi. </st><st c="26181">Sanırım Hitler, Freud’la aynı dönemde yaşamış. </st><st c="26228">Öyle değil mi?</st></p>
			<p><st c="26242">– Evet, aynı dönemde hatta bir süre aynı şehirde yaşamışlar.</st></p>
			<p><st c="26303">– Freud... </st><st c="26315">Hitler’le ilgili kim bilir... </st><st c="26345">neler düşünüyordu...</st></p>
			<p><st c="26365">– Hitler, Freud’un hayatını doğrudan etkileyen biri. </st><st c="26419">Ama Hitler’in de Freud’un yazılarından faydalandığı düşünülüyor.</st></p>
			<p><st c="26483">– İkisini de hep merak etmişimdir... </st><st c="26521">Biri aklı ve zekâsıyla... </st><st c="26547">biri de kötülüğüyle ünlü... </st><st c="26575">Kötüyü de anlamak lazım! </st></p>
			<p><st c="26600">Yine filozof gibi konuşuyor. </st><st c="26629">Kötüyü merak ediyor. </st><st c="26650">Haklı! </st><st c="26657">Hayatı kötülerin arasında geçmiş ve sanırım kendisini de şimdilik kötüler sınıfında görüyor. </st><st c="26750">Belki Hitler ve Freud konusu, ona bu konudaki düşüncelerini açıklama fırsatı verir.</st></p>
			<p><st c="26833">– Biraz onlardan konuşalım mı?</st></p>
			<p><st c="26864">– Olur... </st></p>
			<p><st c="26875">– 1909 yılı sonbaharında, her biri dünyayı değiştirecek olan bu iki adam Viyana’da yaşıyorlardı. </st><st c="26972">Biri yirminci yüzyılın en tanınmış ve en çok tartışılan düşünürü olan ve psikanalizin yaratıcısı Sigmund Freud’du. </st><st c="27087">O zaman elli üç yaşındaydı. </st><st c="27115">Adolf Hitler ise Viyana’ya mimar ve ressam olmak ve bir servet kazanmak hayaliyle gelmişti. </st><st c="27207">Henüz çok gençti. </st><st c="27225">Küçük bir dairede bir arkadaşıyla birlikte kalıyor ve zamanını okuyarak, yazarak, beste yaparak geçiriyordu. </st><st c="27334">Ölen annesinden biraz para kalmıştı. </st><st c="27371">Bu parayı idareli harcıyor, az yiyor ve düşük bir kira ödüyordu. </st><st c="27436">En büyük lüksü operaydı, özellikle de Wagner’in operaları. </st><st c="27495">Devlet sanat okulu, başvurularını reddetmişti. </st><st c="27542">Zaten otoriteye hep isyan eden bir kişiliğe sahipti Hitler ve öğretmenlerle arası hiçbir zaman iyi olmamıştı. </st><st c="27652">Öğretmenler çalışmalarıyla dalga geçiyor ve onu yeteneksiz buluyorlardı. </st><st c="27725">Ama o büyük bir ressam ya da ünlü bir mimar olmayı kafasına koymuştu.</st></p>
			<p><st c="27794">– Başarılı olabilse... </st><st c="27818">tarih değişecekti.</st></p>
			<p><st c="27836">– Evet, Hitler iyi bir ressam veya mimar olabilseydi, tarih değişecek, belki de bizim kaderimiz de bundan etkilenecekti. </st><st c="27958">Gördüğün gibi dünyada yaşayan her insanın kaderi birbirine bağlı! </st><st c="28024">Senin için de bu böyle. </st><st c="28048">Bu tedaviden nasıl bir Ala olarak çıkacaksın, şimdilik bilmiyoruz ama senin yaşadıkların, başkalarının kaderini de mutlaka etkileyecek. </st></p>
			<p><st c="28184">Hikâye dinlerken hep yaptığı gibi yine çenesini ellerine dayamış, meraklı gözlerle bakıyor bana. </st></p>
			<p><st c="28281">– Ben... </st><st c="28290">sanki önemli biriymişim gibi konuşuyorsunuz.</st></p>
			<p><st c="28334">– Evet, her insan gibi sen de önemlisin.</st></p>
			<p><st c="28375">– Önemli biri değilim ben... </st><st c="28405">ama kötü şeyler yaparsam... </st><st c="28433">bundan başkaları da etkilenecek... </st><st c="28468">Belki o zaman önemli biri... </st><st c="28497">olabilirim... </st><st c="28511">Hitler gibi...</st></p>
			<p><st c="28525">– Önemli biri olmak için, kötü olmak zorunda değilsin. </st><st c="28581">Hitler de kötü değil, önemli biri olmak istiyordu ama bunun doğrusunu becerememiş. </st></p>
			<p><st c="28664">– Sanırım... </st><st c="28677">hayat onu kötü olmaya zorlamış.</st></p>
			<p><st c="28708">— Biraz önce, “Suçluyu kazırsak altından insan çıkar” demiştin. </st><st c="28773">Viyana’ya gitmeden önce memleketi olan Linz şehrinde akşam yürüyüşleri sırasında gördüğü Stefanie adlı bir kadına âşık olmuştu. </st><st c="28901">Onunla tek kelime konuşmamasına rağmen onu unutamamıştı ve bu şehirde kazanacağı başarılarla onu etkilemeyi umuyordu. </st><st c="29019">O zaman aşkına sadık kalmış, fahişelerden uzak durmuştu. </st><st c="29076">Kadınların çoğu tarafından çekici bulunmasına karşın hiçbirine yüz vermedi. </st><st c="29152">Bazen gittiği operada kadınlar gözlerini dikip ona uzun uzun bakıyor, hatta ona notlar göndererek buluşmak istiyorlardı. </st><st c="29273">Ama genç adam kendi tabiriyle, “hayat alevini” kirletmemekte kararlıydı.</st></p>
			<p><st c="29345">– Kadınların... </st><st c="29362">böyle eciş bücüş bir adama ilgi duymaları... </st><st c="29407">garibime gitti. </st><st c="29423">Üstelik o zaman... </st><st c="29442">ünlü biri de değil!</st></p>
			<p><st c="29461">– Kadınların ne istediğini Freud yıllarca düşünmüş, araştırmış ama bu işin içinden çıkamamış. </st><st c="29556">Yine Hitler’e dönecek olursak, çocukluğundan beri aşırı duyarlıydı. </st><st c="29624">Sinir krizlerine ve ağlama nöbetlerine yatkın bir kişiliği vardı. </st><st c="29690">Hayvanları seviyor ve onlara eziyet edilmesine katlanamıyordu. </st><st c="29753">Ağzına içki sürmüyor ve tütünün sağlığa çok zararlı olduğunu düşünüyordu.</st></p>
			<p><st c="29826">– Gençliğinde nasıl da masummuş!.. </st><st c="29862">Benim gibi o da hayvanları seviyormuş. </st><st c="29901">Demek ki bazen hayat... </st><st c="29925">insanı kötü ediyor. </st></p>
			<p><st c="29945">Sanki kötü olacağını şimdiden bilen ve bu kötülüğe kılıf hazırlayan birinin konuşması bu. </st><st c="30035">Hitler’le ortak bir yan da buldu kendinde. </st><st c="30078">Dudakları gülümseme bilmeyen, hayalleri ışıksız biri o. </st><st c="30134">Kötülüğü tek seçenek olarak mı görüyor acaba? </st></p>
			<p><st c="30180">– Viyana için en büyük projelerinden biri şehrin varoşlarında yaşayan işçiler için tasarladığı geniş, ışık alan konutlardı çünkü kendisi orada çok zor şartlar altında yaşıyordu.</st></p>
			<p><st c="30357">– Ama böyle bir adam... </st><st c="30382">sonradan gaz odalarında binlerce kişiyi... </st><st c="30425">hiç gözünü kırpmadan öldürebiliyor... </st><st c="30463">Hayat nasıl da değiştirebiliyor insanları...</st></p>
			<p><st c="30507">– Yalnızdı ve parası tükenmek üzereydi. </st><st c="30548">Bir süre sokaklarda yaşadı. </st><st c="30576">Kapı eşiklerinde ve parklardaki banklarda yattı. </st><st c="30625">Belki de arada bir dilendi. </st></p>
			<p><st c="30653">– Dilendi mi?</st></p>
			<p><st c="30666">– Kitaplar öyle yazıyor... </st><st c="30694">Sonunda neredeyse manastır gibi katı kurallarla yönetilen bir erkek sığınma evine yerleşti. </st><st c="30786">Sokakta tezgâhlarda satılan kendi çizdiği kartpostallarla hayatını kazanmaya çalışıyordu. </st><st c="30876">Bol bol okuyor ve sığınma evinde kalan insanlara nutuklar atıyordu. </st><st c="30944">Sosyal faaliyet odasında toplandıklarında Yahudiler ve komünistler hakkındaki düşüncelerini anlatıyor ve Almanya’nın kaderinin diğer uluslardan üstün olmak zorunda olduğunu söylüyordu. </st><st c="31129">Bazen oradakilerden biri Hitler’in ceketini gizlice oturduğu sıraya bağladıktan sonra onu çileden çıkaracak siyasi içerikli bir soru soruyordu. </st><st c="31273">İşte o zaman bağıra çağıra ayağa fırladığında oturduğu sıra da onunla birlikte kalkıyor ve insanlar bu duruma uzun uzun gülüyorlardı.</st></p>
			<p><st c="31406">– Tıpkı benim gibi çok okuyor... </st><st c="31440">insanlar onunla da dalga geçiyorlarmış. </st></p>
			<p><st c="31480">Hitler’i kendine çok yakın hissediyor. </st><st c="31519">Kendini, onun gibi bir adama benzetmesi beni rahatsız ediyor. </st><st c="31581">Bu konuda kendimi sorumlu hissediyorum ama gerçek buysa eğer, bunu görmeli ve bununla başa çıkmanın yollarını aramalıyım. </st><st c="31703">Bu konuya girmemiz iyi olmuş. </st><st c="31733">Bakalım başka neler söyleyecek. </st></p>
			<p><st c="31765">– Hatta tanıştığı birçok insan onu deli sanıyordu ve hiç kimse onun dünyanın kaderini değiştirecek kadar önemli biri olacağını düşünmüyordu. </st><st c="31906">Adolf Hitler’in Viyana’da yaşadığı o günlerde Sigmund Freud belki de hayatının en parlak dönemini geçiriyordu. </st><st c="32017">Orta yaşlarda, dinç, toparlak yüzlü, gür saçları ve sakalı olan gösterişli bir adamdı. </st><st c="32104">Yüzünde hem doymuşluk, hem de hırs ifadeleri bir aradaydı. </st><st c="32163">Kanca gibi bir burnu ve parlak, dikkat çekici gözleri vardı. </st><st c="32224">Son derece kendinden emin ve etkileyici bir adamdı. </st><st c="32276">Muhteşem bir zekâya ve ince bir mizah duygusuna sahipti.</st></p>
			<p><st c="32332">– Bu kadar övdüğünüze göre... </st><st c="32363">Freud’u seviyorsunuz. </st></p>
			<p><st c="32385">Bunu söylerken, sanki Freud’u kıskandığı şeklinde bir izlenim ediniyor insan. </st><st c="32463">Şu anda ona hem iyiyi, başarılıyı, hem de ünlü ve kötüyü anlatacağım. </st><st c="32533">Bakalım zamanla kötüden iyiye doğru kayabilecek mi? </st></p>
			<p><st c="32585">– Evet, ona her zaman hayranlık duymuşumdur ve yıllardır hepimiz onun açtığı yolda insan hayatına katkıda bulunmaya çalışıyoruz. </st><st c="32714">1909 yılı sonbaharında Hitler sokaklarda yaşarken Freud yazdığı kitaplarla dünyanın dikkatini üzerinde toplamaya başlamıştı. </st><st c="32839">Onun hayali de ünlü bir düşünür olmaktı. </st><st c="32880">Zaten sonunda bilinçdışının dinamiklerinin haritasını çıkararak dünya çapında önem arz eden pek çok teorinin altına imzasını attı. </st><st c="33011">O yıllarda insanların tiranlardan nasıl etkilendiğini, onlara boyun eğmekle kalmayıp aynı zamanda saygı ve sevgi duymalarına neyin yol açtığını analiz etmeye çalışıyordu. </st></p>
			<p><st c="33182">– Hitler gibileri merak ediyor... </st><st c="33216">anlamaya çalışıyormuş.</st></p>
			<p><st c="33238">– O yıllarda belki de Viyana sokaklarında karşılaştılar. </st><st c="33296">O zaman muhtemelen Freud Hitler’i bir sokak faresine benzetmiştir. </st><st c="33363">Hitler ise Freud’u, her zaman küçümsediği ve nefret ettiği üst sınıfa mensup bir Viyanalı olarak görmüş ve onun bir Yahudi olduğunu hemen anlamıştır. </st></p>
			<p><st c="33513">Bu sözlerim, içindeki öfke kıvılcımlarını bir anda harekete geçiriyor. </st></p>
			<p><st c="33584">– Freud’un beğenmediği... </st><st c="33610">adam yerine bile koymadığı... </st><st c="33640">sokak faresine benzettiği biri... </st><st c="33674">gün gelecek... </st><st c="33689">Freud da dahil bütün Yahudileri kulağından tuttuğu gibi kapı dışarı edecek... </st></p>
			<p><st c="33767">İçindeki intikam ateşi, ona da böyle şeyler yapmasını mı söylüyor acaba? </st><st c="33840">Hitler’i fena halde destekliyor. </st></p>
			<p><st c="33873">– Aslında Hitler’in önü Birinci Dünya Savaşı’nda açıldı. </st><st c="33930">Alman ordusunda ulaklık yapıyordu. </st><st c="33965">Bu dönemde dikkat çekecek kadar ciddi cesaret örnekleri göstermiş ve birçok madalya kazanmıştı. </st><st c="34061">Savaştan sonra Münih’te küçük bir siyasi partiye katıldı. </st><st c="34119">Zamanla bu partiyi güçlü bir birliğe dönüştürdü. </st><st c="34168">1923’te bir darbe girişiminde bulundu ama başaramadı. </st><st c="34222">Hapse girdi. </st><st c="34235">Hapisteyken yazdığı </st><span><st c="34255">Kavgam</st></span><st c="34261"> adlı kitapta geçmişini anlattı ve Almanya’nın geleceğine dair ayrıntılı programını açıkladı. </st><st c="34355">Sonraki on yıl boyunca durmadan savaştı. </st><st c="34396">Hayallerinden hiç vazgeçmedi. </st><st c="34426">Ve sonunda 1933’te şansölye olmayı başardı. </st><st c="34470">Ancak en büyük hayali bir zamanlar içinde yaşadığı Avusturya’ya hâkim olabilmekti.</st></p>
			<p><st c="34552">– Sokak fareliğinden şansölyeliğe... </st><st c="34590">Demek hayat böyle!.. </st><st c="34611">Bütün mesele hayallerden vazgeçmemek!</st></p>
			<p><st c="34648">– Haklısın. </st><st c="34661">Bunun pek çok örneği var tarihte. </st><st c="34695">Umut etmek, çalışmak ve vazgeçmemek! </st><st c="34732">Başarının sırrı bu galiba!</st></p>
			<p><st c="34758">– Ben de vazgeçmeyeceğim... </st><st c="34787">Bakarsınız bir gün ben de kazanırım. </st></p>
			<p><st c="34824">Bunları söylerken o cırtlak çocuk sesiyle adeta haykırıyor. </st><st c="34884">Buna ben de inanıyorum. </st><st c="34908">O mutlaka kazanacak. </st></p>
			<p><st c="34929">– Bunu ben de çok isterim ama umarım senin başarıların Hitler’inki gibi olmaz.</st></p>
			<p><st c="35007">– İnsan başardıktan sonra da... </st><st c="35040">bu kadar öfkeli ve zalim olabiliyor demek ki... </st></p>
			<p><st c="35088">İşte bu güzel! </st><st c="35103">Demek başarabilirse, içindeki öfkeden kurtulabileceğini düşünüyor. </st></p>
			<p><st c="35170">– Aslında hapisteyken yazdığı </st><span><st c="35200">Kavgam</st></span><st c="35206"> adlı kitabın daha ilk sayfalarında Avusturya’nın Alman ulusunun bir parçası haline getirilmesi gerektiğini yazmıştı ve başa geçtikten sonra da bunu gerçekleştirmeye kararlıydı. </st><st c="35384">Çünkü Viyana’da yaşadığı yıllar hiç aklından çıkmıyordu. </st><st c="35441">O şehre anasının kucağına gelen bir çocuk gibi geldiğini ve Viyana’nın kendisini giderek daha da sertleştirdiğini söylüyordu hep. </st><st c="35571">Bazen de şaka yollu o şehri yerle bir etmenin ne kadar zevkli olacağından söz ederdi.</st></p>
			<p><st c="35656">– Haklı... </st><st c="35668">O şehirde çok sürünmüş... </st><st c="35694">İnsan öyle günleri kolay unutamıyor. </st></p>
			<p><st c="35731">– Hitler de unutamamış. </st><st c="35755">1938 kışında Hitler’i Viyana’da bekleyenler arasında yaşlanmış ve ağır hasta olan Sigmund Freud’un yanı sıra yüz yetmiş bin Yahudi daha vardı. </st><st c="35898">Naziler Freud’dan nefret ediyordu. </st><st c="35933">Hatta 1933’lerde Almanya’da yapılan sokak eylemlerinde Freud’un kitapları yakılmıştı. </st><st c="36019">Kitaplarının yakıldığını haber alan Freud, “Epey ilerleme kaydetmişiz, Ortaçağ’da olsak beni yakarlardı, şimdilik kitapları yakmak onlara yetiyor” demişti. </st><st c="36175">Oysa beş yıl sonra yani 1938’de Viyana’ya gelen Naziler sadece kitap yakmakla yetinmeyeceklerdi.</st></p>
			<p><st c="36271">– Ben o zamana ait birkaç kitap okudum... </st><st c="36314">Çok kötü şeyler yaşanmış Viyana’da... </st><st c="36352">İnsanlarda hiç insaf, merhamet kalmamış... </st><st c="36395">Komşu komşuya düşman olmuş. </st><st c="36423">Demek ki kötü olan sadece Hitler değilmiş... </st><st c="36468">Hitler belki de insanların içindeki kötülüğü ateşledi ve hep birlikte delirdiler... </st></p>
			<p><st c="36552">O bunları söylerken, ben dikkatle bakıyorum yüzüne. </st><st c="36604">Buz gibi bir ifade görüyorum. </st><st c="36634">Sanki ne yapacağına çok önceden karar vermiş insanlara has bir ifade var yüzünde ama her şeye rağmen doğru söylüyor. </st><st c="36751">Hitler gerçekten de bunu yapmış, yani insanların içindeki kötülüğü ateşlemiş. </st></p>
			<p><st c="36829">– 1938’de Freud seksen bir yaşında, iki büklüm olmuş ve çene kanserinden mustarip yaşlı ve mücadele gücü azalmış bir adamdı. </st><st c="36954">Saçı sakalı bembeyazdı ve taktığı siyah çerçeveli gözlükle tıpkı bir baykuşa benziyordu. </st><st c="37043">Kanser yüzünden geçirdiği çok sayıda ameliyat sırasında çekilen dişlerinin ve yüzünden alınan kemiklerin yerine çenesine takılan protez nedeniyle, eskisi kadar etkileyici ve net konuşamıyordu ama gözleri hâlâ parlak ve bakışları etkileyiciydi. </st><st c="37287">Bu arada Hitler kafasına koyduğunu yapmaya hazırlanıyordu. </st><st c="37346">Bu amaçla Avusturya şansölyesini ayağına çağırdı. </st><st c="37396">Bir zamanların sokak faresi şimdi ulusların liderlerini ayağına çağırıyordu. </st><st c="37473">Şansölye çerçevesiz gözlük takan ve peş peşe sigara tüttüren, içedönük bir adamdı ve Führer’le başa çıkabilecek kapasitede biri değildi. </st><st c="37610">Hitler ona birçok ültimatom verdi. </st><st c="37645">Avusturya’nın yüce Alman ulusuyla birleşmesiyle ilgili referandum yapılmasını istedi. </st><st c="37731">Şansölyenin canı çok sıkılmıştı. </st><st c="37764">Hatta “Keşke onunla başa çıkabilmek için yanımda bir psikiyatrist getirseydim” diye düşündü. </st><st c="37857">“Belki Viyana’da bir sabah uyanınca bizi orada görürsün... </st><st c="37916">Bir ilkbahar fırtınası gibi!.. </st><st c="37947">Kan akar” dedi Hitler.</st></p>
			<p><st c="37969">– Diplomatik bir görüşmede adamın söylediklerine bakın! </st><st c="38026">Deli işte... </st><st c="38039">Öbürü de pısırığın teki! </st><st c="38064">Şu psikiyatrist meselesine kafam takıldı... </st><st c="38108">Böyle görüşmelere psikiyatrist götürmek... </st><st c="38151">uygulamada var mı... </st><st c="38172">yoksa o pısırığın fikri mi?</st></p>
			<p><st c="38199">– Dünya siyasetinde yıllardır her zaman psikiyatristlerden faydalanılmıştır. </st><st c="38277">Özellikle Amerikalılar bunu sık yapar.</st></p>
			<p><st c="38315">– Sizce de böyle bir şeyin... </st><st c="38346">faydası olur mu?</st></p>
			<p><st c="38362">– Olur tabii. </st><st c="38377">Siyasilerin hedefi insandır. </st><st c="38406">Tek tek insanlara ulaşmak isterler. </st><st c="38442">Bu işi de en iyi psikiyatristler bilir.</st></p>
			<p><st c="38481">– Belki hukukta da insan psikolojisini bilmek yararlı olabilir... </st><st c="38548">Büyük davalar alırsam... </st><st c="38573">bana yardımcı olur musunuz?</st></p>
			<p><st c="38600">– Onu o zaman düşünelim. </st></p>
			<p><st c="38626">Demek böyle hayalleri var! </st><st c="38653">Bunlar umutlandırıyor beni. </st></p>
			<p><st c="38681">– Hitler gücünün doruğundayken Freud son on beş yıldır acı çekmesine yol açan çene kanseri yüzünden zor günler yaşıyordu. </st><st c="38803">Çağdaşlarının afallatıcı bulduğu şeyleri hiç korkmadan ve çekinmeden söyleyen, yazan, son derece asi ruhlu ve tutkulu bir adamdı. </st><st c="38933">Bir şeyin doğru olduğuna inanırsa bunu mutlaka yazar ve yayımlardı.</st></p>
			<p><st c="39000">– Cesur adammış...</st></p>
			<p><st c="39019">– Avusturya şansölyesi, Hitler’in ülkesini istila edeceğini anlayınca başta İngiltere ve Fransa olmak üzere bütün dünya devletlerine yardım çağrısında bulunmuş ama kimse olanlara aldırmamış ve şansölyeyi kaderiyle baş başa bırakmışlar. </st></p>
			<p><st c="39256">Gözleri bir anda kararıyor ve boynu bükük bir çocuk gibi üzülüyor. </st></p>
			<p><st c="39323">– Ne vefasızlık!.. </st><st c="39342">Aslında o zaman öyle yapmasalardı... </st><st c="39379">belki de dünyanın kaderi değişecekti. </st></p>
			<p><st c="39417">– Bence de öyle! </st><st c="39434">Sanırım Hitler’in bir gün aynı şeyi onlara da yapabileceği kimsenin aklına gelmemiş. </st><st c="39519">O sırada büyük bir tehlike altında bulunan Freud’a ilk yardım teklifi ABD’den gelmiş. </st><st c="39605">Ama Freud kabul etmemiş çünkü Amerikalıları hiç sevmezmiş. </st><st c="39664">Ancak aynı saatlerde Viyana’da ortalık çok karışmış. </st><st c="39717">Şehir “Yahudilere ölüm” sloganlarıyla inlemeye başlamıştı. </st></p>
			<p><st c="39776">– Hayatı tehlikedeyken bile... </st><st c="39807">Amerikalıların teklifini geri çevirmesi... </st><st c="39850">çok ilginç!.. </st><st c="39864">Cesur ve kendine sadık bir adammış Freud!</st></p>
			<p><st c="39905">Sonunda Freud’a kendini yakın hissetmeye, ona hayranlık duymaya başladı. </st><st c="39979">Taraf mı değiştiriyor acaba? </st></p>
			<p><st c="40008">– Viyana’da insanlar Yahudilere ait dükkânları taşlamaya başlamıştı bile. </st><st c="40082">Bütün bu olanları dünyada destekleyen tek ülke, Mussolini liderliğindeki İtalya’ydı. </st><st c="40167">12 Mart 1938’de Alman askerleri hiçbir direnişle karşılaşmadan Avusturya’ya girdiler. </st><st c="40253">Artık ilhak yani kendi deyimleriyle Anschluss başlamıştı. </st><st c="40311">Freud o cumartesi günü, günlüğüne iki sözcük yazdı: “Finis Austria”, yani Avusturya bitti...</st></p>
			<p><st c="40403">– Freud kim bilir o gün... </st><st c="40431">nasıl paniklemiştir! </st></p>
			<p><st c="40452">Sanki Freud’un yerine o korkuyor. </st></p>
			<p><st c="40486">– Pek paniklemiş sayılmaz çünkü Hitler’in başa geçmesinden bir yıl önce şöyle yazmıştı: “Gelecek belirsiz. </st><st c="40593">Sonumun gelmesini giderek azalan bir üzüntüyle bekliyorum. </st><st c="40652">Olacaklar beni korkutuyor, bunları görecek kadar yaşamam umarım.”</st></p>
			<p><st c="40717">– Adam ölmek istiyor!</st></p>
			<p><st c="40739">– Evet, o sırada zaten çok hastaydı. </st><st c="40777">O gün Avusturya’yı işgal eden Nazi askerleri görkemli bir karşılamanın tadını çıkarıyordu. </st><st c="40868">Onları izlemek için sokaklara dökülen kalabalıklar yollarına o kadar çok çiçek serptiler ki, gözleri, atılan çiçeklerden yaralanmasın diye askerlere koruma gözlükleri takmaları emredildi.</st></p>
			<p><st c="41055">– Vay be!.. </st><st c="41068">İnsanlar delirmiş herhalde... </st><st c="41098">çünkü adamlar alenen Avusturya’yı işgal ediyor.</st></p>
			</div>
<div id="charCountTotal" value="41145"></div></body>
</html>
