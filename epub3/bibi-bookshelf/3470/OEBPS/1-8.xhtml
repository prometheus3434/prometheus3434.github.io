<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>HAYATA DÖN</title>
    <meta http-equiv="Content-Type" content="text/html; charset=utf-8" />
  

</head>
  <body id="x1-8" xml:lang="tr-TR">
		<div>
			<p id="_idParaDest-5"><st c="0">5</st></p>
			<p><st c="1">Güneş yavaş yavaş yüzünü göstermeye başladı. </st><st c="46">Ne uzun bir kış yaşadık bu yıl! </st><st c="78">Güneşi, sıcağı, tabiatı, yeşili özledi Ankara. </st><st c="125">Baktım ki güneş parlıyor, üzerime hafif bir ceket giyip attım kendimi sokağa. </st><st c="203">Taksiyle Tunalı Hilmi Caddesi’ne kadar geldim. </st><st c="250">Caddenin başında indim taksiden. </st><st c="283">Ne iyi etmişim böyle yapmakla! </st><st c="314">Öğle vakti ortalık insan kaynıyor. </st><st c="349">Benim gibi baharı, sıcağı, aydınlığı özleyen herkes sokakta. </st><st c="410">Özellikle gençler güle oynaya dolaşıyor ortalıkta. </st><st c="461">İnsanların yüzlerinde yazlık yerlerde görmeye alışık olduğum bir huzur ve sevinç var. </st></p>
			<p><st c="547">Tatil yerlerinde bir başkadır insanların yüzleri. </st><st c="597">Adı üstünde, tatil işte... </st><st c="624">Dertler, tasalar getirilmez tatile. </st><st c="660">Nasıl olsa kısa sürecektir, nasıl olsa dönünce her şey bıraktığınız gibi sizi bekliyor olacaktır. </st><st c="758">Neşeli, keyifli değilseniz bile, tatile gelince öyleymiş gibi yaparsınız. </st><st c="832">Kendinizi bile kandırmanın yolunu ararsınız yani. </st><st c="882">Onun için severim tatil yerlerini, tatil yerlerinde insanların yüzlerine bakmayı. </st></p>
			<p><st c="964">Ama yaşadığınız kent Ankara gibi bir yerse, işler değişir. </st><st c="1023">Ankara iş şehridir, sorunların bire bir yaşandığı, üstelik insana bunu unutturacak mekânların pek bulunmadığı, muhafazakâr bir şehirdir. </st><st c="1160">İstanbul gibi güzel, cilveli, işveli bir kadına benzetemezsiniz Ankara’yı. </st><st c="1235">Olsa olsa takım elbise giymiş, sabah çıkıp akşam en geç altıda evinde olan, saçları hafifçe kırlaşmış, tecrübeli, ne yaptığını bilen bir memura benzer Ankara. </st><st c="1394">Ama o memur babanızdır, ağabeyiniz, dayınızdır. </st><st c="1442">Seversiniz onu. </st><st c="1458">Pek yakışıklı olmasa da, yüzü pek gülmese de vefa borcunuz vardır ona. </st><st c="1529">Size kendinizi hiç özgür hissettirmez bu şehir. </st><st c="1577">Bütün aile bir arada oturduğunuz evde ne kadar özgür olabilirseniz, Ankara’da da o kadar özgür olabilirsiniz, ama o ev sizindir. </st><st c="1706">Tatile gittiğinizde bile, orada gördüğünüz her türlü güzelliğe, yediğiniz birbirinden güzel yemeklere, denize, denizden esen ılık meltemlere rağmen özlersiniz onu. </st><st c="1870">Tıpkı o kalabalık evde içtiğiniz bir kaşık sıcak çorba gibi, bir süre sonra burnunuzda tüter Ankara. </st><st c="1971">Bırakıp gidemezsiniz... </st></p>
			<p><st c="1995">Tunalı Hilmi ile Kennedy Caddesi’nin birleştiği köşede biraz duruyorum. </st><st c="2067">Ortalık masmavi gökyüzünden dökülen güneş ışığıyla pırıl pırıl... </st><st c="2133">Buralar aslında hiç yabancı değil bana. </st><st c="2173">Kennedy Caddesi’nden aşağı doğru inerken Büklüm Sokak’ın köşesinden sol tarafa yani bir zamanlar oturduğum eve doğru bakıyorum. </st><st c="2301">Her zaman güzeldir Büklüm Sokak. </st><st c="2334">İki tarafında boyu göklere uzanan ağaçlar vardır. </st><st c="2384">Yazın bu ağaçlar yeşerdiği zaman gökyüzünü göremezsiniz.</st></p>
			<p><st c="2440">Çocuklar henüz küçüktü o zaman. </st><st c="2473">Hasan ilkokulda, Yağmur da lisedeydi. </st><st c="2511">İkisi de TED Koleji’nde okuyorlardı. </st><st c="2548">Sonra bir alt sokağa, yani Bestekâr Sokak’a taşındık. </st><st c="2602">On yıl oturduk orada. </st><st c="2624">Beyaz, dört katlı apartmanımıza uzaktan şöyle bir bakıyorum. </st><st c="2685">O zamanlar benim muayenehanem Meşrutiyet Caddesi’ndeydi. </st><st c="2742">Bahar gelir gelmez işime taksiyle gitmekten vazgeçer, Atatürk Bulvarı üzerinden her sabah yürürdüm. </st><st c="2842">Dünya ile belki de tek temasım o yürüyüşler olurdu. </st><st c="2894">Bunun dışında sokağa pek çıkmazdım. </st><st c="2930">O zamanlar daha da çok çalışıyordum. </st><st c="2967">Muayenehanem ve evim yetiyordu bana. </st><st c="3004">İkisinde de çok mutluydum. </st></p>
			<p><st c="3031">Atatürk Bulvarı’na gelince karşıya geçiyorum. </st><st c="3077">Amerikan Büyükelçiliği’nin yanından Madalyon Klinik’e doğru yöneliyorum. </st><st c="3150">Saate bakıyorum, 1’i geçmiş. </st><st c="3179">İyi bir gezintiydi doğrusu, benim çok nadir yaptığım gezintilerden biri. </st><st c="3252">Kliniğin önünde şoförüm Aydın koşarak karşılıyor beni. </st></p>
			<p><st c="3307">– Hayrola Gülseren Hanım, arabasız geldiniz! </st><st c="3352">Bir sorun mu var? </st><st c="3370">Kaza filan mı yaptınız yoksa?</st></p>
			<p><st c="3399">– Yok bir şey Aydın! </st><st c="3421">Bugün biraz yürümek istedi canım.</st></p>
			<p><st c="3454">– Aman öyle deyin. </st><st c="3474">Bir an sizi böyle görünce korktum. </st></p>
			<p><st c="3509">Ne tatlıdır bu Aydın! </st><st c="3531">Bana bir şey olacak diye içi titrer. </st><st c="3568">Koşarak kapıyı açıp içeri girmemi sağladıktan sonra hafifçe gülerek uzaklaşıyor yanımdan. </st><st c="3658">Uzun boylu, yapılı, yakışıklı bir genç adamdır Aydın. </st><st c="3712">Kliniğe evi gibi bakar. </st><st c="3736">Bir kızı vardı, bu yıl bir de oğlu oldu ama gece yarılarına kadar burada çalışmaktan, oğlanı doğru dürüst göremiyor. </st><st c="3853">Bir gün bile şikâyet etmez halinden, çalışmayı ama en çok da burada çalışmayı seviyor. </st></p>
			<p><st c="3940">Hasta kabuldeki arkadaşlarımı başımla selamladıktan sonra asansörle dördüncü kata çıkıyorum. </st><st c="4033">Hafif giyinmeme rağmen terlemişim. </st><st c="4068">Odama girince ilk işim camları açmak oluyor. </st><st c="4113">Ala salonda bekliyor beni. </st><st c="4140">Demek ilk randevu onun. </st><st c="4164">Masama oturup bilgisayarımı açarken Tuna geliyor yanıma. </st><st c="4221">Ona anlatıyorum yaptığım gezintiyi. </st><st c="4257">“Çok iyi etmişsiniz” diyor. </st><st c="4285">“Ala’yı alalım hemen” diyorum ama o bana yemek yiyip yemediğimi soruyor. </st><st c="4358">Yemedim, üstelik yemek yemek hiç gelmedi aklıma. </st><st c="4407">“Olmaz” diyor. </st><st c="4422">Hemen Ayten tepsiyle odama getiriyor yemekleri. </st><st c="4470">Olabildiğince hızlı yiyorum ama beni tanıyanlar bilir, çok aç da olsam hızlı yemek yiyemem. </st><st c="4562">Bugüne kadar midem delinmediyse sanırım bunun içindir. </st><st c="4617">Çok aç bıraktım ben o mideyi ama hiç olmazsa hızla yiyerek onu yormuyorum. </st><st c="4692">Yemeklerin yarısını tepside bırakıp peçeteyle ağzımı silerek kalkıyorum masadan. </st></p>
			<p><st c="4773">Daha ben yerime oturmadan Ala giriyor içeri. </st><st c="4818">Yine ölü gibi solgun! </st><st c="4840">Feri gitmiş soğuk bakışlarını üzerimde hissediyorum. </st><st c="4893">Beni görünce gülümsemeye çalışsa da bakışlarındaki buz gibi ifade hiç değişmiyor. </st><st c="4975">Yerime oturduktan sonra ona, “Nasılsın, ne var ne yok, görmeyeli hayat nasıl gidiyor?” gibi sorular soruyorum. </st><st c="5086">Tek kelimelik cevaplar veriyor bana. </st><st c="5123">Buraya gelebilmek için can atıyor ama gelince konuşmuyor, anlatmıyor, öylece bakıyor yüzüme. </st><st c="5216">Her şeye rağmen kendini bir madalyon gibi sıkı sıkıya kapatmakta kararlı... </st><st c="5292">En iyisi işi uzatmadan, hemen anlatmaya başlamak. </st><st c="5342">Bu ara geceleri uyku tutmadığından eskisinden daha çok okuyorum. </st><st c="5407">Anlatacak öyle çok hikâye var ki... </st></p>
			<p><st c="5443">– Ala sen pek yemek yemiyorsun galiba!</st></p>
			<p><st c="5481">– Evde... </st><st c="5492">bana yemek yapan kimse yok.</st></p>
			<p><st c="5519">– Aç oturmuyorsun değil mi?</st></p>
			<p><st c="5547">– Yok... </st><st c="5557">Yiyecek bir şeyler buluyorum.</st></p>
			<p><st c="5586">– Patates sever misin?</st></p>
			<p><st c="5609">– Özellikle kızartmasını yerim.</st></p>
			<p><st c="5641">– O zaman sana patatesle ilgili bir hikâye anlatayım bugün.</st></p>
			<p><st c="5701">– Tamam... </st><st c="5713">hadi anlatın. </st></p>
			<p><st c="5727">Konuşurken ne kadar nazik ve saygılı olmaya çalışsa da, sanki bu nezaketin altında bir huzursuzluk gizli. </st><st c="5833">Gerçek yüzünü göstermemek için çok çaba harcıyor olsa gerek ama bir gün nasıl olsa göreceğim onun gerçek yüzünü. </st></p>
			<p><st c="5946">– Patatesin kâşifi ve İngiliz halkıyla bu sebzeyi tanıştıran kişi İngiliz denizci Sir Francis Drake’miş. </st><st c="6051">Drake, patatesi Peru kıyılarından ve Virginia üzerinden İngiltere’ye, doğruca I. </st><st c="6132">Elizabeth’in sarayına getirmiş. </st><st c="6164">O zaman Fransızlar bunu kendi mutfaklarına yöneltilen bir saldırı olarak görmüş ve İngilizlere çok kızmışlar. </st><st c="6274">O kadar kızmışlar ki, bir süre sonra Fransa’da patates yemek yasaklanmış. </st><st c="6348">Ardından da patatesin cüzama neden olduğu şeklinde bir söylenti çıkmış ve yüz yıl süreyle cüzamın tek nedeni olarak damgaladıkları patatesi yememişler.</st></p>
			<p><st c="6499">– Bu Avrupalıların hepsi... </st><st c="6528">kafadan çatlakmış!</st></p>
			<p><st c="6546">– O yıllarda İsviçre ve Almanya’da ciddi bir kıtlık yaşanmış, halk açlıktan ölmeyi göze almış, yine de patates yememiş. </st><st c="6667">Yine de bu konuda rekor Fransızların. </st><st c="6705">Yüz yıl boyunca açlık ve ölüm pahasına bu lezzetli ve bir o kadar da besleyici sebzeyi yememeye direnen pek çok Fransız köylüsü açlıktan ölmüş. </st></p>
			<p><st c="6849">– Cahil Avrupalılar!.. </st><st c="6872">Bu da bir tür toplumsal çılgınlık galiba... </st><st c="6916">ama dünyada her şey ne kadar hızlı değişiyor... </st><st c="6964">Boş bir söylenti... </st><st c="6984">bazen insanların hayatına mal olabiliyor... </st><st c="7028">Toplum psikolojisi... </st><st c="7050">böyle bir şey demek ki... </st></p>
			<p><st c="7076">Yine çok doğru ve yerli yerinde yorumlar yapıyor. </st><st c="7126">Oysa ben hâlâ bu kızdan hiç böyle şeyler beklemiyorum. </st><st c="7181">Görüntüsü ve ses tonu insanı aldatıyor. </st></p>
			<p><st c="7221">– 1845 yılında, yani Avrupa’nın pek çok ülkesinin patatesi reddettiği yılların hemen arkasından İrlanda topraklarının hemen tamamına patates ekilmiş. </st><st c="7371">O zamanlar İrlanda ekonomisi tamamen tarıma dayanıyormuş ve toprak sahiplerinin çoğunluğu İrlanda’da yaşayan İngilizlermiş. </st><st c="7495">Köylüler bu topraklarda çok düşük ücretler karşılığında çalışıyor ve yalnızca patates yiyerek yaşıyorlarmış. </st><st c="7604">Zamanla bu ürün İrlanda’nın simgesi haline gelmiş ve milyonlarca Avrupalı, pek çok hastalığın sebebi olarak gördüğü patatesten bucak bucak kaçarken, İrlandalılar onların bu haline gülüyor ve patateslerini afiyetle yiyorlarmış.</st></p>
			<p><st c="7830">– Sadece patates mi yiyorlarmış?</st></p>
			<p><st c="7863">– Fakir köylüler üç öğün patates yerlermiş. </st><st c="7908">Temel minerallerin yanı sıra B-1 ve B-2 vitaminlerince de zengin olan patates, vücutta C vitaminin depolanmasını da sağladığından, eskiden köylüler arasında sık görülen iskorbit hastalığı da bu ürün sayesinde ortadan kalkmış. </st><st c="8134">Sütle yapılan patates püresi vücudun ihtiyaç duyduğu A ve D vitaminlerini de karşıladığından, köylülerin keyfine diyecek yokmuş. </st><st c="8263">Üstelik bu yemek sayesinde kadınların doğurganlık oranı da giderek artıyor ve İrlanda nüfusu hızla çoğalıyormuş. </st><st c="8376">1780’de iki milyon olan İrlanda nüfusu, afetin başladığı yıl dokuz milyona ulaşmış. </st><st c="8460">1845 yılında gelen hastalık, on dördüncü yüzyılda Avrupa’yı perişan eden veba kadar büyük bir güçle patatesi vurmuş. </st><st c="8577">O yıl ürünün yarısı, ertesi yıl da tamamı bu hastalık yüzünden çürüyüp gitmiş. </st><st c="8656">Tek gıda maddeleri olan patatesler mahvolunca, köylüler açlıktan ölmeye başlamış. </st><st c="8738">Çocukların çoğu D vitamini eksikliğinden kaynaklanan göz kuruluğu nedeniyle kör olmuş.</st></p>
			<p><st c="8824">– Neden sadece patates ekiyorlarmış?.. </st><st c="8864">Başka bir şey yetişmiyor muymuş... </st><st c="8899">topraklarında? </st></p>
			<p><st c="8914">Gözlerini kırpıştırarak ve utangaç bir ifadeyle soruyor bu soruyu. </st></p>
			<p><st c="8981">– İrlandalılar eskiden yulaf, şalgam, buğday gibi çeşitli ürünler yetiştirirlermiş topraklarında. </st><st c="9079">Ancak birbiri ardına gelen İngiliz saldırıları sırasında ürünleri İngiliz ordusunun ayakları altında çiğnenince, Yeni Dünya’dan gelen ve toprak altında yetişen patatesi bir kurtuluş, bir mucize gibi görmüşler ve kısa sürede temel gıda maddeleri haline gelmiş. </st><st c="9339">Ama tek bir ürüne bel bağlamak onlara çok pahalıya mal olmuş. </st><st c="9401">Kıtlığın ardından halkın bir kısmı da Amerika’ya göç etmiş ve İrlanda nüfusu yirmi yılda tam yarıya inmiş.</st></p>
			<p><st c="9507">– Kimse yardım etmemiş mi... </st><st c="9537">onlara?</st></p>
			<p><st c="9544">– Maalesef etmemiş. </st><st c="9565">İrlanda Denizi’nin öte yakasındaki İngiltere, o zamanlar büyük gıda stoklarıyla dünyanın en zengin ülkesiymiş. </st><st c="9676">İngilizler, komşuları açlıktan ölürken bu durumu onların kör talihi olarak nitelendirmiş ve kendi sorunlarını kendilerinin çözmesinin en doğru yol olacağını düşünmüşler. </st><st c="9846">Zaten o yıllarda İngiltere kendi yoksul halkına da yardım etmezmiş. </st><st c="9914">Kıtlığı İrlanda’nın nüfusunu azaltmak amacıyla Tanrı’nın düzenlediği bir iş olarak gören İngiliz iktisatçılar, bir milyon ölünün bile adanın ekonomik sorunlarını çözmeye yetmeyeceğini söylüyorlarmış. </st><st c="10114">Açlıktan ölenlerin sayısı hızla artarken uzun süren pazarlıklardan ve görüşmelerden sonra İrlandalılar İngilizlerden mısır ithal etmiş, ancak halk mısırı hiç tanımıyor, nasıl pişirileceğini, nasıl yeneceğini bilmiyormuş. </st><st c="10335">Mısır ununa “sarı toz” ya da “peel kükürdü” diyen insanlar bu unu kullanmamışlar.</st></p>
			<p><st c="10416">– Haklılar...</st></p>
			<p><st c="10430">– Neden haklılar? </st><st c="10449">Bu da bir tür cehalet değil mi?</st></p>
			<p><st c="10480">– Değil... </st><st c="10492">Açlıktan ölürken... </st><st c="10512">kendilerine yardım etmeyen bir ülkenin... </st><st c="10554">sonradan gönderdiği şeyi... </st><st c="10582">ben olsam ben de yemezdim... </st></p>
			<p><st c="10611">Öfkeli olduğu kadar da gururlu! </st></p>
			<p><st c="10643">– Amerika’ya göç edenler kurtulmuş mu?</st></p>
			<p><st c="10681">– Açlıktan kaçan milyonlarca insan “tabut” gemilerle uzun ve karanlık bir yolculuğa çıkmışlar. </st><st c="10777">Bir kısmı yolda tifüs veya dizanteriden ölmüş. </st><st c="10824">Sağ kalanlar da gittikleri yerlerde hiç hoş karşılanmamışlar. </st><st c="10886">Bir adadaki “sıtma barakalarına” sürülmüşler. </st><st c="10932">Burada yüzlerce İrlandalı kadın ve çocuk ölmüş. </st><st c="10980">Atlantik’i geçmeye yetecek parası olmayanlar İngiltere’ye gitmiş ve en fakir bölgelere yerleşerek oralarda hayatta kalma savaşı vermişler. </st><st c="11119">Ve bütün bunlar İrlandalıların İngilizlere karşı zaten var olan kin ve öfkesini bir kat daha artırmış.</st></p>
			<p><st c="11221">– Kin ve öfke... </st><st c="11239">gördüğünüz gibi kolay oluşmuyor insanda... </st><st c="11282">Sonra ne yapmış İrlandalılar?.. </st><st c="11314">Bu kin ve öfkeyle nasıl başa çıkmışlar?</st></p>
			<p><st c="11353">– Yıllarca kan kusturmuşlar İngilizlere.</st></p>
			<p><st c="11394">– Aferin onlara... </st><st c="11414">iyi etmişler.</st></p>
			<p><st c="11427">– Bu tür intikam hareketlerinde genelde pek kazanan olmaz. </st><st c="11487">Cezayı yıllarca bunu İrlandalılara yapanlar değil, onların çocukları veya torunları çekti. </st><st c="11578">Kan davası gibi bir şey yani.</st></p>
			<p><st c="11607">– Olsun... </st><st c="11619">insanlar mutlaka bir şekilde intikamını almalı... </st><st c="11669">Kötülük başka türlü unutulmaz. </st></p>
			<p><st c="11700">Demek doğru bir konu seçmişim. </st><st c="11731">İçi intikam ateşiyle yanıp tutuşuyor. </st><st c="11769">Belki de bu kızı bir türlü sevememem bundan. </st><st c="11814">Gözlerindeki kin ürkütüyor beni. </st><st c="11847">Masamda otururken bile olabildiğince gerilere doğru kaçıyor, soğuk nefesinden kendimi korumaya çalışıyorum. </st></p>
			<p><st c="11955">O ise gittikçe sırtını kamburlaştırarak, delici gözlerle bakıyor bana. </st><st c="12026">Öfkesi arttıkça gözlerindeki soğuk, fersiz, ölü bakışları canlanıyor ve giderek daha da çirkinleşiyor. </st><st c="12129">O kadar zeki ki, içimde kımıldanıp duran ve beni bile rahatsız eden duyguları anlayıverecek sanıyorum. </st><st c="12232">Bu kızı sevmeyi başarabilsem, sorun kalmayacak. </st><st c="12280">Zorla da olmuyor ki, zorla sevilmiyor ki... </st></p>
			<p><st c="12324">– İntikam, kötülüğü unutturmaz. </st></p>
			<p><st c="12356">– Yaptıkları kâr mı kalsın yanlarına?.. </st><st c="12396">Her suçun bir cezası olmalı.</st></p>
			<p><st c="12424">– Sen hukukçu olduğuna göre bunları benden daha iyi bilirsin. </st><st c="12487">Her suçun bir cezası var zaten. </st><st c="12519">İnsanlar yüz yıllardır dünyada mutlak adaleti sağlayacak bir hukuk sistemini yaratmaya uğraşıyorlar ama hâlâ bu konuda çok başarılı olunduğu söylenemez. </st><st c="12672">Kin ve öfke çok keskin duygulardır. </st><st c="12708">İnsanın hem içini çok acıtır, hem de enerjisini yer. </st><st c="12761">Buraya yatırılan enerji tam bir israftır. </st><st c="12803">Keşke insanlar bu enerjiyi başka türlü kullanabilseler.</st></p>
			<p><st c="12858">– Ne demek istiyorsunuz?</st></p>
			<p><st c="12883">– Kin ve öfkeyle dolu olarak geçirilen bir hayatı düşünsene! </st><st c="12945">Vurup kırmak, başkalarına zarar vermek bu öfkeyi azaltacağı yerde daha da artırır. </st><st c="13028">Bu duyguların kişinin kendisine verdiği zararı görmüyor musun?</st></p>
			<p><st c="13090">– İnsanlar keyfinden böyle olmuyor ama!.. </st><st c="13133">Kimse böyle yaşamayı istemez... </st><st c="13165">Akıl öfkeyi durdurabilir mi? </st></p>
			<p><st c="13194">Ne kadar ilginç bir soru! </st><st c="13220">Artık içindeki öfkeyi saklamıyor, hatta belki de bunu durdurmanın yolunu arıyor. </st></p>
			<p><st c="13301">– Durduramaz ama öncelikle kendisine zarar veren bu negatif enerjiyi bir başka tarafa yönlendirebilir.</st></p>
			<p><st c="13403">– Nereye mesela? </st></p>
			<p><st c="13421">– Ankara’da sık sık su boruları patlar ve tonlarca su yollara akar. </st><st c="13489">Boşa akan bu su yüzünden trafik felç olur, arabalar kayar, insanlar ıslanır ve her taraf çamur deryasına döner. </st><st c="13601">İşte öfke ve kin de insan için böyledir. </st><st c="13642">Hem kendi iç kaynaklarını kurutur, hem de çevreye bir şekilde zarar verir. </st><st c="13717">Ben, işim nedeniyle sık sık bu tür olumsuz duygularla iç içe yaşadığım için, bu manzarayı her görüşümde insanların içinden boşalan bu negatif duyguları hatırlarım. </st><st c="13881">Boşa akan bu su başka yerlere kanalize edilebilirse, başta kişinin kendisi olmak üzere, hepimiz kazançlı çıkarız. </st></p>
			<p><st c="13995">Bunu Ala’ya söylerken, bir yandan da kendimi düşünüyorum. </st><st c="14053">Aydın’ı kaybettikten sonra içimde hızla büyüyen negatif duyguları işime kanalize ettim. </st><st c="14141">En kötü günümde bile mesleğim hep benim yanımda oldu. </st><st c="14195">İnsanın işini sevmesi ne büyük bir mucize! </st></p>
			<p><st c="14238">– Tarihte de bunun örneklerini görmek mümkün. </st><st c="14284">Örneğin, pek çok ünlü sanatçı bunu yapabilmiş ve günümüze kadar gelen büyük sanat eserlerine imza atmışlardır. </st><st c="14395">Belki bir gün sen de yapabilirsin bunu.</st></p>
			<p><st c="14434">– Ama kötülük... </st><st c="14452">acımasızlık... </st><st c="14467">ve vahşet... </st><st c="14480">insanın özünde var.</st></p>
			<p><st c="14499">– İyilik de, merhamet de, sevgi de var ama.</st></p>
			<p><st c="14543">– Kötü, iyi olabilir mi? </st></p>
			<p><st c="14569">Çok anlamlı bir soru. </st><st c="14591">Kendini kötü diye damgalamış bir kere. </st><st c="14630">Aslan Bey geliyor aklıma. </st><st c="14656">“Kötü olmak zordur” demişti. </st><st c="14685">Ala bunlara hiç aldırmıyor. </st><st c="14713">Koyu, saf bir karanlık kaplamış her yanını. </st><st c="14757">Ama bir yandan da sanki ışığa hasret duyuyor. </st></p>
			<p><st c="14803">– Denemeye değmez mi sence?</st></p>
			<p><st c="14830">– İnsan... </st><st c="14842">kaderini değiştirebilir mi?</st></p>
			<p><st c="14869">– İnsan kaderinin bir kısmını zaten kendisi yazar.</st></p>
			<p><st c="14920">– Ben kaderimi kendim yazmadım... </st><st c="14955">Bana kalsa... </st><st c="14969">hiç böyle yazmazdım... </st></p>
			<p><st c="14992">Gözlerimin içine bakarak, öfkeyle söylüyor bu sözleri. </st><st c="15047">O çirkin ama bir o kadar acıyla dolu çocuksu yüze hüzünle bakıyorum. </st><st c="15116">Bu yaşta, bu kadar ışıksız, bu kadar umutsuz olmak çok hüzünlendiriyor beni. </st></p>
			<p><st c="15193">– Sen daha yeni başlıyorsun hayata. </st><st c="15229">Çocuklar kendi kaderlerini yazamazlar. </st><st c="15268">Onların yerine kalem, anne babaların elindedir. </st><st c="15316">Sen, kaderini yazacak kalemi daha yeni alıyorsun eline ama ben orada iyi şeyler göremiyorum. </st><st c="15409">Ne yazacağın şimdiden belli!</st></p>
			<p><st c="15437">– Ne yazacakmışım?</st></p>
			<p><st c="15456">– Mutsuzluk, yalnızlık, öfke ve intikam hırsıyla yaşayacaksın bu hayatı. </st><st c="15530">İçindeki intikam ateşi önce seni yakacak. </st><st c="15572">Henüz seni yeteri kadar tanımıyorum ama bu ateşi söndüremezsek yazık olacak sana. </st></p>
			<p><st c="15654">Bu sözlerimden rahatsız oldu. </st><st c="15684">Ellerini yumruk yaptı, birbirine vuruyor. </st><st c="15726">Kollarındaki kesik izleri geliyor aklıma. </st><st c="15768">Onları da böyle acılı, umutsuz ama en çok da öfkeli olduğu günlerde yapmış. </st><st c="15844">Onu bu hale getiren şeyleri henüz bilmiyorum ama artık geçmişte ruhunun çok ağır yaralar aldığından eminim. </st><st c="15952">Ben bu zinciri bir yerlerinden kıramazsam, ömür boyu hep böyle kaderine lanet ederek yaşayacak. </st><st c="16048">Onun kendine çizdiği bu kaderi bir milim bile yerinden oynatabilirsem her şeye değecek. </st></p>
			<p><st c="16136">– Siz... </st><st c="16145">çok tehlikeli bir kadınsınız. </st></p>
			<p><st c="16175">Öfkesi bir anda bana yöneldi. </st><st c="16205">Gerçekleri söyleyerek, galiba çok canını acıttım onun. </st><st c="16260">Aslında bunu yapmak, zaten çok yaralı bu kızın bir de ben canını yakmak istemiyorum ama bu kaderi değiştirirken, daha çok yanı yanacak.</st></p>
			<p><st c="16395">– Nedenmiş o?</st></p>
			<p><st c="16409">– Sözünüzü hiç sakınmıyorsunuz... </st><st c="16444">Öteki doktorlar hiç böyle yapmamışlardı.</st></p>
			<p><st c="16484">– Ama sen onların kıymetini bilmemişsin.</st></p>
			<p><st c="16525">– Haklısınız... </st><st c="16542">bana iyilik yaramaz... </st><st c="16565">kötüye alışkınım ben. </st></p>
			<p><st c="16587">Burada kötü ben oluyorum. </st><st c="16613">Bugün, içinde benimle ilgili ne kadar olumsuz düşünce varsa, hepsini tek tek ifade ediyor. </st></p>
			<p><st c="16704">– Burada kötü ben oluyorum galiba.</st></p>
			<p><st c="16738">– Evet... </st><st c="16749">siz oluyorsunuz... </st><st c="16768">Size bunun için geliyorum zaten. </st><st c="16801">Bu sözlerinizle... </st><st c="16820">çok canımın yanacağını biliyorsunuz... </st><st c="16859">ama vazgeçmiyorsunuz... </st><st c="16883">Sakın vazgeçmeyin... </st><st c="16904">Ne kadar canım yansa da... </st><st c="16931">bir gün... </st><st c="16942">sizin kadar güçlü olmayı öğreteceksiniz bana... </st><st c="16990">İşte o zaman... </st><st c="17006">kimse benim canımı yakamayacak. </st></p>
			<p><st c="17038">“Ah” diyorum içimden, “güçlü olunca insanın canı yanmaz mı?” Benim de canımın çok yandığının kimse farkında olmadı. </st><st c="17154">Belki de güç böyle bir şey işte. </st><st c="17187">Ben de kimseye hissettirmedim zaten. </st><st c="17224">Oysa içim nasıl acıyor. </st><st c="17248">Eskiden Aydın’ı kaybetmekten çok korkardım. </st><st c="17292">Şimdi kaybettim işte. </st><st c="17314">Korkum geçti. </st><st c="17328">Bu sefer de içimde sık sık sızlayan bir yara var sanki. </st></p>
			<p><st c="17384">Ölümün soğuk yüzüyle karşılaşmak çok farklı bir deneyim. </st><st c="17441">Ölüm, ölümün soğuk yüzü! </st><st c="17466">Ben bu kızda ölümü görüyorum, onun için uzak duruyorum ondan. </st><st c="17528">Evet, aradığım cevabı sonunda buldum galiba! </st><st c="17573">Bu kızı ilk gördüğüm günden beri, ne yaparsam yapayım, bir türlü içim ısınmadı ona. </st><st c="17657">Arada bir gözlerinde alev gibi parlayıp sönen kin ve nefret kıvılcımları parlasa da, genelde taze bir ölüyü görüyor insan onda. </st><st c="17785">Kendi var ama ruhu yok sanki. </st><st c="17815">Ruh yerine kitaplardan öğrenilen birtakım bilgiler var sadece. </st></p>
			<p><st c="17878">Evet, o bir ölü kadar soğuk ve cansız. </st><st c="17917">Bunu eli elime değdiği zaman da hissediyorum ben. </st><st c="17967">Soğuk, buz gibi ve hafif nemli bir şey temas edip geçiyor. </st><st c="18026">Sanki ölmüş ama kendisi bile bunun farkında değil. </st><st c="18077">Böyle bir sahneyi bir filmde görmüştüm ben ama o kız melek gibiydi. </st><st c="18145">Ala’nın meleğe benzer bir yanı hiç yok. </st><st c="18185">O, olsa olsa Azrail’e benzetilebilir. </st><st c="18223">Özellikle gözlerinden oluk oluk kin ve nefret aktığı zaman dişi bir Azrail oluyor. </st></p>
			<p><st c="18306"> Nasıl da fark etmedim bunu? </st><st c="18334">Azrail kadın olsa, ben de ressam, işte tıpkı böyle çizerdim onu. </st><st c="18399">Üstelik o da tıpkı Azrail gibi insanın peşini bırakmıyor. </st><st c="18457">Oh be! </st><st c="18464">Şimdi kendimi biraz daha iyi anlıyorum galiba. </st><st c="18511">İyi ama ben bu kızda neden ölümü ve Azrail’i gördüm? </st><st c="18564">Sadece soğuk ve çirkin olduğu için mi? </st><st c="18603">Bunun benimle hiç mi ilgisi yok? </st><st c="18636">Beynimin içinde ölümün soğuk gölgeleri dolaşırken onu ölüme benzetmem sadece tesadüf mü? </st><st c="18725">Yağmur yani kızım, onu her gördüğümde bana hayatı hatırlatırken Ala neden ölümü çağrıştırıyor? </st><st c="18820">Bu kız da ölümle çok mu iç içe yaşadı acaba? </st><st c="18865">Gözlerine sinen bu soğukluk nereden geliyor? </st><st c="18910">Öyleyse onunla ortak yanlarımız var demektir. </st><st c="18956">O da benim gibi ölümün soğuk yüzüyle karşılaşmış belki de... </st></p>
			<p><st c="19017">– Güçlü olunca insanın canı yanmaz mı Ala?</st></p>
			<p><st c="19059">– Yine bana Ala dediniz... </st><st c="19087">Beni kabul ettiniz mi... </st><st c="19112">etmediniz mi... </st><st c="19128">bir türlü anlayamıyorum.</st></p>
			<p><st c="19152">– Biraz zor oldu ama ettim. </st></p>
			<p><st c="19181">Nihayet yüzüne görünür bir aydınlık yayılıyor. </st><st c="19228">Demek benim onu reddedeceğimden, benimsemeyeceğimden hâlâ korkuyor. </st><st c="19296">Biraz önceki öfkesi belki de bu yüzdendi. </st></p>
			<p><st c="19338">– Sizin de canınızın... </st><st c="19362">çok yandığı oldu mu hiç?</st></p>
			<p><st c="19386">– Oldu... </st><st c="19397">Anlatmasan da, artık çok acı çektiğini biliyorum. </st><st c="19447">Çok ölüm görmüşsün sen. </st></p>
			<p><st c="19471">Bir an gözleri gözlerimde donup kalıyor. </st><st c="19512">Sonra aceleyle gözlerini indiriyor. </st><st c="19548">Sanki beynindeki düşünceleri kovmak ister gibi başını sağa sola salladıktan sonra, mırıldanır gibi konuşmaya başlıyor: </st></p>
			<p><st c="19667">– Ölüm hiç peşimi bırakmadı benim... </st><st c="19704">Ben hep ölümün koynunda yaşadım... </st></p>
			<p><st c="19739">Ölümün koynunda yaşamak ne demek acaba? </st><st c="19779">Şimdilik bunu bilmiyorum ama duygularım beni yanıltmamış. </st><st c="19837">Ölümün kokusu sinmiş sanki bu kızın üzerine ve benim beynim bu ara bunu algılamaya hazır zaten. </st><st c="19933">O ise hiç ara vermeden konuşmaya devam ediyor: </st></p>
			<p><st c="19980">– Ama size bakınca insan... </st><st c="20008">sizin de acı çekmiş olabileceğinizi hiç anlamıyor... </st><st c="20061">Bir gün ben de... </st><st c="20079">çok güçlü biri olabilirsem... </st><st c="20109">demek yine canım yanacak... </st><st c="20137">ama bunu kimse anlamayacak... </st><st c="20167">Güçlü olmayı becerebilirsem... </st><st c="20198">o zaman kaderim değişir mi?</st></p>
			<p><st c="20225">– Değişir... </st><st c="20239">Kader deyince sadece doğum ve ölüm gelmemeli insanın aklına. </st><st c="20300">O arada yaşanan bir hayat var. </st><st c="20331">O hayatın bir rengi, bir tadı var. </st><st c="20366">İşte bizim değiştirmemiz gerekenler bunlar.</st></p>
			<p><st c="20409">– Ben bu kaderi değiştireceğim. </st><st c="20442">Hani dediniz ya... </st><st c="20461">“İnsan çok isterse olur” diye... </st><st c="20494">ben bunu gerçekten çok istiyorum. </st><st c="20528">Biraz önce söylediğiniz doğruydu bana kalırsa... </st><st c="20577">Nasıl bir hayat yaşayacağım... </st><st c="20608">şimdiden belli... </st><st c="20626">Ben aslında zavallının biriyim... </st><st c="20660">ama neden bilmem... </st><st c="20680">siz acımıyorsunuz bana! </st><st c="20704">İşte bu çok hoşuma gidiyor. </st><st c="20732">Çünkü insanların... </st><st c="20752">bana acımasından nefret ediyorum. </st></p>
			<p><st c="20786">Ona acımamı istemiyor. </st><st c="20809">Baştan beri onu ölümle eş tutmam ve bu yüzden de ondan hiç hoşlanmamam, bu kızla ilişkimde garip bir şekilde işe yarıyor. </st><st c="20931">Bu kıza gerçekten de hiç acımayacak mıyım? </st><st c="20974">Benim gibi biri bunu nasıl yapar? </st></p>
			<p><st c="21008">– Annem hiç sevmedi beni. </st><st c="21034">Yaşadığımız o korkunç olaylardan sonra babam, annemle beni Ankara’ya getirmiş ve şimdi oturduğumuz eve yerleştirmişti. </st><st c="21153">O olaydan sonra annemin ruh sağlığı hızla bozulmaya başlamıştı. </st><st c="21217">Bir gün yine onunla Ankara’daki evde yalnızdık... </st><st c="21267">O yemeğini yemiş, at gibi dolanıyordu ortalıkta... </st><st c="21318">Canı sıkkın olduğu zaman böyle yapardı. </st><st c="21358">Hiç oturmaz, evin içinde bir aşağı bir yukarı dolaşır... </st><st c="21415">beni dövmek için bahane arardı. </st><st c="21447">Ben de bunu bildiğimden bir köşeye siner... </st><st c="21491">hiç yerimden kıpırdamaz... </st><st c="21518">yüzüne bakmaz... </st><st c="21535">tuvalete bile gitmezdim... </st><st c="21562">O gün her nedense karnım çok acıkmıştı. </st><st c="21602">Aslında düzenli yemek yeme alışkanlığım olmadığından... </st><st c="21658">karnım da pek acıkmazdı. </st><st c="21683">Mutfakta sucuk kızartmış... </st><st c="21711">kendi yemiş... </st><st c="21726">bana vermemişti. </st><st c="21743">Sucuk kokusu fena halde karnımı acıktırmıştı... </st><st c="21791">Bir ara banyoya girip kapıyı kapattı. </st><st c="21829">Tuvalete girdiğini sandım... </st><st c="21858">ve hızla yerimden kalkıp salonda duran dolabın içinde yiyecek bir şeyler aramaya başladım. </st><st c="21949">Ivır zıvır bir sürü şey vardı dolapta... </st><st c="21990">ve en arkada yarısı yenmiş bir leblebi paketi duruyordu. </st><st c="22047">İçinden bir avuç leblebi aldım... </st><st c="22081">tam yerine koyacaktım ki... </st><st c="22109">korkudan titreyen bu beceriksiz ellerimden paket kayıverdi... </st><st c="22171">Bir anda leblebiler bütün salona yayıldı. </st><st c="22213">Ne yapacağımı şaşırdım. </st><st c="22237">Korkudan sadece ellerim değil... </st><st c="22270">bütün bedenim titriyordu. </st><st c="22296">Daha ben yerimden kımıldayamadan koşarak geldi banyodan. </st><st c="22353">Yakalanmıştım... </st><st c="22370">Hem de yiyecek bir şeyler çalarken yakalamıştı beni. </st><st c="22423">Yüzüne korkunç bir gülümseme yayıldı... </st><st c="22463">“Bu sefer beni öldürecek” dedim içimden... </st><st c="22506">Canımı almaya gelmiş bir ölüm meleğine benziyordu. </st></p>
			<p><st c="22557">Ölüm meleği! </st><st c="22570">Ben Azrail diyorum, o ise “ölüm meleği”. </st><st c="22611">Beyinlerimiz bile aynı frekansta çalışıyor. </st><st c="22655">Bunları ona yapan öz annesi mi? </st><st c="22687">Bu kızı aç mı bırakmışlar? </st><st c="22714">Bu yüzden mi bu kadar zayıf? </st><st c="22743">Yaşadıkları korkunç olaylar da neyin nesi? </st><st c="22786">Bu aile, bu kadar kötü ne yaşamış olabilir acaba? </st></p>
			<p><st c="22836">Mekanik bir biçimde, uykuda gibi, sesini gitgide yükselterek, adeta çığlık atarak anlatmaya devam ediyor: </st></p>
			<p><st c="22942">– Yavaşça uzanıp saçlarımdan yakaladı beni. </st><st c="22986">Sonra öyle bir savurdu ki... </st><st c="23015">odanın öbür ucuna kadar havada uçtuktan sonra... </st><st c="23064">üzerinde koca bir vazo duran sehpayla birlikte yere düştüm. </st><st c="23124">Vazo kırılmış... </st><st c="23141">etraf cam kırıkları... </st><st c="23164">leblebiler... </st><st c="23178">kırılan sehpanın parçalarıyla dolmuş... </st><st c="23218">ev tam bir savaş alanına dönmüştü. </st><st c="23253">İnsan çok korkunca hiçbir şey hissetmiyor. </st><st c="23296">Acı duymuyor... </st><st c="23312">ağlamıyor... </st><st c="23325">bağırmıyor. </st></p>
			<p><st c="23337">“Aynen öyle oluyor” diyorum içimden. </st><st c="23374">“İnsan çok acı duyunca bunların hiçbirini yapamıyor. </st><st c="23427">Ben de yapamadım.” </st></p>
			<p><st c="23446">– Sonra yanıma geldi. </st><st c="23468">Duvarın dibinde duran plastik sinekliği aldı eline... </st><st c="23522">Önce geniş tarafıyla vurmaya başladı. </st><st c="23560">Kafam, gözüm, neresi denk gelirse vuruyordu. </st><st c="23605">Sonra bununla canımı yeterince yakamadığını anlamış olacak ki... </st><st c="23670">sinekliği çevirdi... </st><st c="23691">ve sapını kamçı gibi kullanarak bacaklarıma vurmaya başladı. </st><st c="23752">Siz hiç kamçının havada çıkardığı sesi duydunuz mu? </st></p>
			<p><st c="23804"> Bunları söylerken gözleri dupduru, bakışları dimdik ve hiç gözünü kırpmadan bakıyor bana. </st><st c="23894">Öyle bir soruya nasıl bir cevap vermem gerekiyor acaba? </st><st c="23950">Susuyorum. </st><st c="23961">Susuyorum ama içimde bir şeyler fena halde sızlıyor. </st></p>
			<p><st c="24014">– Bazı sorular vardır ki... </st><st c="24042">psikiyatristler bile işte böyle susup kalır. </st><st c="24087">Sineklik hızla havada savruldukça... </st><st c="24124">çıkan vızıltının hemen ardından... </st><st c="24159">benim çığlıklarım başlıyordu. </st><st c="24189">Sanki koca bir senfoni orkestrası oturmuştu salona... </st><st c="24243">Önce kamçı vızıldıyor... </st><st c="24268">ardından annem höykürüyor... </st><st c="24297">son olarak da ben haykırıyordum. </st><st c="24330">Bu ahenkli nağmeler annem yorgunluktan bitap düşene... </st><st c="24385">kolunu kaldıracak hali kalmayana kadar... </st><st c="24427">hızlanarak devam etti. </st><st c="24450">Orkestra parçayı bitirip sustuğunda... </st><st c="24489">annem bir yanda... </st><st c="24508">kamçı bir yanda... </st><st c="24527">ben de en köşede yatıyordum. </st><st c="24556">Orada ne kadar yattık hatırlamıyorum. </st><st c="24594">Kendime geldiğimde hava kararmış... </st><st c="24630">annem savaş alanına dönen odayı toplamış... </st><st c="24674">hemen yanı başımdaki koltuğa oturmuş... </st><st c="24714">bir yandan keyifle sigarasını içiyor... </st><st c="24754">bir yandan da yan gözle bana bakıyordu. </st><st c="24794">Doğrulmak istedim ama doğrulamadım. </st><st c="24830">Hiçbir yanım tutmuyordu. </st><st c="24855">Kalkamayacağımı anladı. </st><st c="24879">Yine saçlarımdan tuttuğu gibi beni odama kadar sürükleyip yatağıma boş bir çuval gibi attı. </st><st c="24971">Yüzüm gözüm kan içindeydi... </st><st c="25000">ve ağzımda bir boşluk vardı. </st><st c="25029">Sonradan bu savaşta iki dişimin birden kırıldığını anladım. </st><st c="25089">Saçlarımın yarısı yok olmuş... </st><st c="25120">bacaklarımda kalın, mor çizgiler oluşmuş... </st><st c="25164">havada savrulduktan sonra sağ yanıma düştüğüm için o tarafım... </st><st c="25228">koltuk altından itibaren kapkara olmuştu. </st></p>
			<p><st c="25270">Gözlerini bana doğru çeviriyor. </st><st c="25302">Ya yine olmadık bir soru soracak ya da ona acıyıp acımadığımı anlamaya çalışacak. </st><st c="25384">Bu anlattıklarını etkilenmeden dinleyebilmek, hele benim gibi birisi için mümkün değil. </st><st c="25472">Saçlarının neden böyle az, karmakarışık ve elektrik çarpmış gibi hep havada durduğunu şimdi anlıyorum galiba. </st><st c="25582">Dişleri de öyle. </st></p>
			<p><st c="25599">Bir an göz göze geliyoruz. </st><st c="25626">Bakışları yine donuk ve duygusuz! </st><st c="25660">Başkası olsa bunları anlatırken gözyaşları sel olurdu. </st><st c="25715">Kim bilir, belki bir gün birlikte ağlarız. </st></p>
			<p><st c="25758">Acı katlana katlana sonunda bu kızın yüreğini dondurmuş. </st><st c="25815">Yaşadığımız acılar, taşıyabileceğimizin çok üzerine çıkınca işte böyle taş gibi olur insan. </st><st c="25907">Beyin ilginç bir organdır. </st><st c="25934">Bir insanın o anda acı hissedip hissetmeyeceğine o karar verir. </st><st c="25998">Beyin tarafından izin verilmeyen hiçbir acı hissedilmez çünkü bir acı eşiği vardır. </st><st c="26082">O eşiği aşan, yani insanın tahammül edemeyeceği acıyı beyin bloke eder. </st><st c="26154">Bir anne hatırlıyorum. </st><st c="26177">Gencecik oğlunu bir hiç yüzünden kaybetmiş bir anne. </st><st c="26230">Cenazeye pembe elbiselerle gelmişti. </st><st c="26267">Herkes katıla katıla ağlarken, bir tek ağlamayan oydu. </st><st c="26322">Bomboş, buz gibi donmuş gözlerle bakıyordu etrafına. </st><st c="26375">Bazen ağlayabilmek bile bir lüks galiba. </st></p>
			<p><st c="26416">Bekliyorum ama soru sormuyor, konuşmuyor da, öylece bakıyor gözlerime. </st><st c="26487">Sonra başını yere eğip yeniden başlıyor konuşmaya. </st><st c="26538">Bugün, bu kız sanki daha rahat ve akıcı konuşuyor. </st></p>
			<p><st c="26589">– Dünyada adalet diye bir şey yok... </st><st c="26626">bunu biliyorum. </st><st c="26642">Her şey gibi acı da eşit dağıtılmamış dünyaya. </st><st c="26689">Tanrı benim için öldü. </st><st c="26712">Benim dualarımı duyduğu halde onları önemsemedi. </st><st c="26761">Şimdi artık ben de onu yok sayıyorum. </st><st c="26799">Onun beni üzdüğü kadar ben de onu üzeceğim. </st><st c="26843">Artık istese de acı çektiremeyecek bana... </st><st c="26886">çünkü dünyanın bütün acılarına meydan okuyorum ben. </st><st c="26938">Tek tek değil, tümen tümen gelsinler... </st><st c="26978">vız gelir bana! </st><st c="26994">Bütün bunlara rağmen neden hâlâ yaşıyorum, biliyor musunuz? </st><st c="27054">Tanrı’dan da, onun yarattığı insan denen bu melek yüzlü canavardan da alacağım intikamımı! </st><st c="27145">Bunun için hukuk okudum. </st><st c="27170">Doktor mu olayım, yoksa hukukçu mu diye çok düşündüm. </st><st c="27224">Sizler de bu konuda çok avantajlısınız. </st><st c="27264">İstediğiniz gibi acı çektirebilirsiniz insanlara. </st><st c="27314">Hukukçular da öyle. </st><st c="27334">Bu dünyada adalet denen şeyin olmadığını her gün bir kez daha görmek... </st><st c="27406">o adaletsizliğe ben de elimden geldiğince katkıda bulunmak istiyorum. </st><st c="27476">Şimdiye kadar çoktan ölmüş olmam gerekiyordu... </st><st c="27524">ama eğer ölmediysem, yapmam gereken çok şey var demek ki... </st></p>
			<p><st c="27584">Aman Tanrım, bu ne büyük, ne sınır tanımaz bir öfke! </st><st c="27637">Onu dinlerken insanın içi ürperiyor. </st><st c="27674">Sanıyorum kızmakta çok haklı, kötü şeyler yaşamış ama yine de bu öfkeyle başa çıkamazsak başka kötülükler yaşanacak. </st></p>
			<p><st c="27791">– Neymiş o yapman gerekenler?</st></p>
			<p><st c="27820">– Acı öyle çektirilmez, böyle çektirilir... </st><st c="27865">Küçücük bir çocukken değil, şimdi gelsinler bakalım... </st><st c="27920">Aslında henüz savaşa hazır değilim... </st><st c="27958">Öğrenmem gereken çok şey var... </st><st c="27990">İnsanlar bazı şeyleri annelerinin karnında öğrenmediler... </st><st c="28049">Onlar nasıl cin gibi her şeyi biliyorlarsa... </st><st c="28095">bir gün ben de eksiklerimi tamamlayıp onlardan daha iyi olacağım... </st><st c="28163">Bunun için yeterince aklım var... </st><st c="28197">Bilmediklerimi de siz öğreteceksiniz bana. </st></p>
			<p><st c="28240">Bakışlarındaki buz gibi ifade kayboldu ve yine o vahşi pırıltı yerleşti gözlerine. </st><st c="28323">Bu kız güçlendikçe daha tehlikeli olacak galiba. </st><st c="28372">Ayrıca bulduğu ilk fırsatta bana talimat vermeye bayılıyor. </st><st c="28432">Bilmediklerini ben öğretecekmişim ona. </st><st c="28471">Güç, çok güçlü bir mıknatıstır ve güce tapanları kendine çeker... </st><st c="28537">Bu kız bende gücü görüyor. </st><st c="28564">Bu, aslında insanca bir refleks! </st><st c="28597">İnsanlar gücün etrafında toplandıklarında kendilerini daha güvende hissederler. </st><st c="28677">Yani güç bir çeşit alternatif Tanrı’dır. </st><st c="28718">Her ne kadar Tanrı’ya şimdilik küsmüşse de, güçten vazgeçmiyor. </st><st c="28782">Bu konuları uzun uzun konuşabilmeliyiz onunla ama buna henüz ne ben hazırım, ne de o. </st></p>
			<p><st c="28868">– Bakıyorum, yine bana talimat vermeye başladın.</st></p>
			<p><st c="28916">– Yok... </st><st c="28926">ağzımdan öyle çıkıyor... </st><st c="28951">Siz bakmayın bunlara... </st><st c="28975">Ben insanlarla doğru dürüst konuşmayı bilmiyorum... </st><st c="29027">Siz yardım ederseniz, bir gün bunu da öğrenirim... </st><st c="29078">Bir tek konuda size söz verebilirim... </st><st c="29117">Çok iyi bir öğrenciyimdir ben... </st><st c="29150">Bir şeyi bir kere göstermeniz veya söylemeniz yeter... </st><st c="29205">Yani sizi hiç yormayacağım. </st></p>
			<p><st c="29233">Beni yormayacakmış... </st><st c="29255">Bu, onu tanıdığım günden beri onu her görüşte zihnime yazılan bana ait bir cümle. </st><st c="29337">Bunu bile hissetti mi acaba? </st></p>
			<p><st c="29366">– Birilerine kızmak istediğini biliyorum Ala, bunda haklısın. </st><st c="29428">Yaşadıkların öyle hafife alınacak türden şeyler değil galiba ama Tanrı’ya kızma. </st><st c="29509">Bunu sana o yapmadı. </st><st c="29530">Bazen iyi insanların başına da kötü şeyler gelebilir. </st><st c="29584">Bazen güçlü olabilmek için önce zayıf olmak, acı çekmek gerekebilir. </st><st c="29653">Belki bu yaşadıkların sayesinde çok güçlü, hayatta çok başarılı bir kız olacaksın.</st></p>
			<p><st c="29735">– Henüz ne yaşadığımı bilmiyorsunuz... </st><st c="29775">Bu size anlattığım çok küçük bir pasajdı... </st><st c="29819">ama okuduğum kitaplarda da acının insanı geliştirdiği yazıyor... </st><st c="29884">O nedenle bu söylediğinizi bir teselli cümlesi gibi algılamayacağım... </st><st c="29955">Acıya sizin de yabancı olmadığınız belli... </st><st c="29999">Ayrıca hiç çaktırmasanız da çok duygulu bir yanınız var... </st><st c="30058">Biz istesek de istemesek de acı bu dünyada hep var... </st><st c="30112">ve var olmaya devam edecek... </st><st c="30142">Bunu ne siz durdurabilirsiniz, ne de ben... </st><st c="30186">İşte buradayım... </st><st c="30204">ve size teslim ettim kendimi... </st><st c="30236">Üstelik hiç anlatamam sandığım bazı şeyler anlattım size... </st><st c="30296">Belki bir gün devamını da anlatırım... </st><st c="30335">Ama siz de bırakıp gitmeyin beni... </st><st c="30371">Korkuyorum. </st></p>
			<p><st c="30383">Bu son sözcük, adeta fısıltı gibi dökülüyor dudaklarından. </st><st c="30442">Bir yandan bana güven duymakta zorlanırken, bir yandan da onu bırakıp gitmemden korkuyor. </st><st c="30532">Tanrım, bu kız ne kadar yalnız!</st></p>
			<p><st c="30563">– Sizi yerinizde bulamazsam... </st><st c="30595">“Bu da beni bırakıp gitti” diyorum içimden... </st><st c="30641">Belki sizin de işiniz gücünüz vardır... </st><st c="30681">ama insan yine de korkuyor işte... </st><st c="30716">Tuna Hanım’ı çok sıkıştırdım bu ara... </st><st c="30755">Galiba yine kızdı bana... </st><st c="30781">ama yine de ilk randevuyu zor da olsa bana verdi... </st><st c="30833">Çok iyi bir kadın o... </st><st c="30856">Yufka yürekli ve çok şefkatli... </st><st c="30889">Böyle bir kadının çocuğu olmamış... </st><st c="30925">Ne biçim bir dünya bu böyle!.. </st><st c="30956">En olmayacak kadınlar çocuk sahibi oluyor, böylesine de Allah çocuk vermiyor... </st><st c="31036">Şimdi içinizden kim bilir neler diyorsunuz?</st></p>
			<p><st c="31079">– Neler diyorum sence?</st></p>
			<p><st c="31102">– “Sana ne be kızım... </st><st c="31126">sen kendi işine bak!.. </st><st c="31149">Sana mı kaldı Tuna’nın çocuğunun olmaması” filan diyorsunuz herhalde... </st><st c="31221">Her neyse... </st><st c="31234">sizi de kızdırmadan ben artık gideyim... </st><st c="31275">İlk fırsatta yine geleceğim Gülseren Hanım. </st></p>
			<p><st c="31319">O da bana adımla hitap ediyor artık. </st><st c="31356">Bana güvenmeye çalışıyor. </st></p>
			<p><st c="31382">Tokalaşırken yine elime hafifçe dokunup hızla çıkıyor odadan. </st><st c="31444">Şu kızın görüntüsünü ve sesini değiştirebilsek, onun yerine başka birini konuştursak, yani sadece ruhunun sesini duyabilsek, her şey bambaşka olabilirdi. </st><st c="31598">Hatta ben bu kitabı yazarken onu hiç tarif etmesem, sesinden söz etmesem, onu dinlerken neler hissettiğimi buraya yazmasam, onunla ilgili duygular değişebilirdi. </st><st c="31760">Bir yanım ona fena halde ısınmaya başladı. </st><st c="31803">Özellikle gözlerimi bir an kapatıp, kulaklarım bu sesten uzaklaşıp onu sadece kalbimle, ruhumla dinleyebildiğim zamanlar ona çok yakın hissediyorum kendimi. </st></p>
			<p><st c="31960">Bu kızda “id” yani arzu ve isteklerin yer aldığı altbenlik hiç doyurulmamış. </st><st c="32037">“süperego” yani yasak ve kuralların içinde bulunduğu üstbenlik ise ilkel ve vahşi. </st><st c="32120">Bu ikisinin ortasında kalan “ego” yani benlik ise her şeye rağmen yıkılmamış. </st><st c="32198">İşte bu çok iyi! </st><st c="32215">Ona yardım etmeli, bu karanlık kuyudan çıkması için elimi daha da derinlere uzatmaktan çekinmemeliyim. </st></p>
			<p><st c="32318">Ben böyle Ala’ya ilişkin derin düşüncelere dalıp gitmişken Tuna bütün haşmeti ve sevimliliğiyle görünüyor kapıda. </st></p>
			<p><st c="32432">– Siz telefonla aramayınca bari ben geleyim dedim. </st><st c="32483">Hastalar bekliyor. </st><st c="32502">Dalmış gitmişsiniz. </st><st c="32522">Ne düşündüğünüzü biliyorum. </st></p>
			<p><st c="32550">Bir an irkiliyorum. </st><st c="32570">O benim Aydın’ı düşündüğümü sandı ama ne garip, ben Ala’yı düşünüyordum. </st><st c="32643">Hemen toparlanıyor ve sıradaki hastanın kim olduğunu görmek için bilgisayara bakıyorum, adı Ayşe, otuz altı yaşında. </st><st c="32760">Tuna çıkar çıkmaz, kapı hafifçe vuruluyor ve kumral, sevimli, ufak tefek, etek ceket giymiş bir hanım giriyor içeri. </st><st c="32877">Kapıyı dikkatle kapadıktan sonra ağır adımlarla, sanki korkarak bana doğru yaklaşıyor. </st><st c="32964">Ben de ayağa kalkıp elimi uzatarak karşılıyorum onu. </st><st c="33017">Zarif bir şekilde elimi sıkıp işaret ettiğim koltuklardan kapıya yakın olanına oturuyor. </st><st c="33106">Çantasını sehpanın üzerine bıraktıktan sonra mahzun gözleri bana dönüyor. </st><st c="33180">Hafif, abartısız bir makyaj var yüzünde. </st><st c="33221">Saçlarını kuaför değil kendi taramış. </st><st c="33259">Tırnaklarına sürdüğü açık pembe ojeler kenarlarından bozulmaya başlamış. </st><st c="33332">Sol elinde altın, rengi solmuş bir alyans ve yanında tek taşlı bir yüzük var. </st><st c="33410">Yüzüğün taşı da solmuş. </st><st c="33434">Elleri yıpranmış. </st><st c="33452">Sol koluna taktığı saatin modası çoktan geçmiş. </st><st c="33500">Yüz hatlarına bakınca insan onun pek sık gülmediğini hemen anlıyor. </st><st c="33568">Beyaz gömleğinin yakası son düğmesi hariç dikkatle iliklenmiş. </st><st c="33631">Ceketinin yakasına eski bir broş takmış. </st><st c="33672">Eski ama güzel bir broş. </st><st c="33697">Bir tahmin yapmam gerekirse, kendinden çok başkaları için yaşayan bir kadın. </st><st c="33774">Omuzlarında kim bilir ne çok sorumluluk var! </st></p>
			<p><st c="33819">İkimiz de konuşmadan birbirimize bakıyoruz. </st><st c="33863">Neden bu kadar mahzun bakıyor acaba? </st><st c="33900">Ama bana anlatacağı her neyse, yeni değil. </st><st c="33943">Bu bakış birdenbire oturmaz insanın gözlerine. </st><st c="33990">Eskimiş ama unutulmamış bir şeyler var sanki... </st></p>
			<p><st c="34038">– Hoş geldiniz Ayşe Hanım!</st></p>
			<p><st c="34064">– Hoş bulduk Gülseren Hanım! </st><st c="34094">Ben sizi tanıyorum.</st></p>
			<p><st c="34113">– Öyle mi? </st><st c="34125">Nerede tanışmıştık, ben hatırlayamadım.</st></p>
			<p><st c="34164">– Tanışmadık. </st><st c="34179">Kitaplarınızı okuyunca insan sizi tanıyor. </st><st c="34222">Biraz önce odanızdan çıktığınızda ben salonda oturuyordum. </st><st c="34281">Sizi çok merak etmiştim ama fizik olarak sizi böyle tahmin etmemiştim. </st><st c="34352">Daha yaşlı, daha iriyarı biri sanmıştım sizi.</st></p>
			<p><st c="34397">– Neden bilmem ama bunu pek çok kişiden duydum. </st><st c="34446">İnsanlar beni hep öyle hayal ediyorlar. </st></p>
			<p><st c="34486">– Ayrıca çok daha gençsiniz.</st></p>
			<p><st c="34514">– Teşekkür ederim. </st><st c="34534">Hastalarım benim yaşlanmama izin vermiyor. </st><st c="34577">Ben de hep genç kalmaya gayret ediyorum. </st><st c="34618">Zaten ruh yaşım kırk beş. </st><st c="34644">Çok uzun yıllardır bu yaştayım. </st><st c="34676">Yirmili yaşların sonunda kırk beşe geldim ve bu yaşta da kaldım. </st></p>
			<p><st c="34741">Seans, Ayşe Hanım’ın bana ettiği iltifatlarla sürüyor. </st><st c="34796">İnsanın bir başkasından böyle güzel sözler duyması güzel oluyor. </st><st c="34861">Kocaman bir gülümseme yayılıyor yüzüme. </st></p>
			<p><st c="34901">– Sizinle tanışmak ne güzel! </st><st c="34930">Ben yıllardır birine kendimi anlatmanın hayalini kurdum ama bunu bir türlü beceremedim. </st><st c="35018">Psikiyatriye gidince bir şikâyetinizin olması gerekiyor diye düşündüm hep. </st><st c="35093">Şimdi kalkıp doktora gideceksiniz, doktor “Neyiniz var?” diyecek, o zaman ben ne diyeceğim? </st><st c="35185">Çünkü şu anda bir şikâyetim ya da hastalığım yok benim. </st><st c="35241">Hayatım da fena gitmiyor. </st><st c="35267">Ama yine de içimde öyle şeyler saklı ki, bunu mutlaka biriyle paylaşmalıyım. </st><st c="35344">Hani herkesin içinde kimseye söyleyemediği sırlar vardır ya, işte öyle şeyler. </st><st c="35423">Bunları en yakın arkadaşlarınızla bile paylaşamıyorsunuz.</st></p>
			<p><st c="35480">– Haklısınız. </st><st c="35495">Bazı şeyler vardır ki, en yakınlarınızla bile bunları paylaşamazsınız.</st></p>
			<p><st c="35565">– Ama ben bu sırrı mezara götürmek istemiyorum. </st><st c="35614">Belki size anlatırsam kurtulurum onlardan. </st><st c="35657">Gerçi yaşananlar unutulmaz ama! </st></p>
			<p><st c="35689">Beni hiç zorlamadan, yıllardır kafasından atamadığı bazı şeyleri anlatacak. </st><st c="35765">Buraya konuşmaya, anlatmaya gelmiş. </st><st c="35801">Hemen Ala geliyor aklıma. </st><st c="35827">Keşke o da böyle anlatsa, beni bu kadar zorlamasa! </st></p>
			<p><st c="35878">– Yaşananlar unutulmaz Ayşe Hanım, ama o yaşananları sizi hiç tanımayan biriyle, bir profesyonelle paylaşmak bazen onların ruhumuzda oluşturduğu yeri küçültür, bazen etkisini azaltır, bazen de onlara yüklediğimiz anlamı değiştirir. </st><st c="36110">İçeri girdiğiniz anda gözlerinizdeki mahzun bakışlar dikkatimi çekti. </st><st c="36180">Neden bu kadar mahzun bakıyorsunuz hayata?</st></p>
			<p><st c="36222">– Fark ettiniz demek! </st><st c="36245">Oysa bugüne kadar en yakınlarım bile böyle bir şey söylemediler bana. </st><st c="36315">Aslını sorarsanız, böyle baktığımın ben de farkında değilim. </st><st c="36376">En iyisi, şu işi size anlatıvereyim, bitsin, çünkü bu randevuyu aldığım günden beri gözüme uyku girmiyor. </st><st c="36482">“Nasıl anlatacağım, doktor acaba ne diyecek?” diye düşünüp duruyorum.</st></p>
			<p><st c="36551">– Tamam, bence de anlatın gitsin... </st></p>
			<p><st c="36588">Başını önüne eğip bir süre düşünüyor, sonra sehpaya bıraktığı çantasının içinde bir şeyler arıyor. </st><st c="36687">Hemen anlıyorum ne aradığını, ağlama mendili arıyor Ayşe Hanım. </st><st c="36751">Daha anlatmadan, biliyor ağlayacağını. </st><st c="36790">Hemen masadaki mendil kutusundan bir tane çıkarıp veriyorum. </st><st c="36851">Mendili açıyor, kapatıyor, sonra avucunun içinde buruşturuyor ama bir türlü söze başlayamıyor. </st><st c="36946">Sonra kırık bir ses duyuyorum. </st></p>
			<p><st c="36977">– Beş altı yaşlarındaydım. </st><st c="37004">Bizim evin bahçesinde arkadaşlarımızla oynuyorduk. </st><st c="37055">Dört kişiydik. </st><st c="37070">İki kız, iki oğlan. </st><st c="37090">Onlar da benim yaşlarımdaydı. </st><st c="37120">Bir ara bizim evin altındaki kömürlüğe indik. </st><st c="37166">Orada koştururken oğlanlardan biri “Çamaşırlarımızı çıkarıp birbirimize gösterelim” dedi. </st><st c="37256">Kömürlükte bizden başka kimse yoktu. </st><st c="37293">Hepimiz birden çamaşırlarımızı indirdik ve birbirimize gösterdik. </st><st c="37359">Ben de baktım, onlar da... </st><st c="37386">Sonra hepimiz utandık. </st><st c="37409">Hızla çamaşırlarımızı yukarı çekip kömürlükten çıktık. </st><st c="37464">Eve geldim. </st><st c="37476">Kendimi suçlu gibi hissediyordum. </st><st c="37510">Akşam annem beni yatırmak için yanıma geldiğinde kömürlükte olanları anneme anlattım. </st><st c="37596">Gözleri büyüyerek, merakla dinledi beni. </st><st c="37637">Sonra sorular sordu bana. </st><st c="37663">“Kimse dokundu mu?” dedi. </st><st c="37689">“Hayır” dedim ama annemin benden daha çok korktuğunu o zaman anladım. </st><st c="37759">Kızdı bana. </st><st c="37771">“Bir daha kömürlüğe inmeyeceksin” dedi. </st><st c="37811">“Neden kızdın?” diye sordum, kötü bir şey yaptığımı anlamıştım. </st><st c="37875">“Günah işlemişsin sen, günahkâr olmuşsun. </st><st c="37917">Bu günahı kimseye söyleme ve bir daha sakın günah işleme” dedi. </st></p>
			<p><st c="37981">Son cümleyle birlikte gözünde biriken yaşlar ip gibi ılık ılık akıyor gözlerinden. </st><st c="38064">Öylece bakıyorum ona. </st><st c="38086">Otuz altı yaşındaymış. </st><st c="38109">Demek en az otuz yıldır bu birkaç cümle zihnine tükenmezkalemle yazılmış ve bir türlü kurtulamamış onlardan. </st><st c="38218">Ne kadar da çocukça, nasıl saf, temiz şeyler anlatıyor oysa. </st><st c="38279">Belki de pek çok çocuğun şöyle veya böyle yaşadığı şeyler! </st><st c="38338">Tanrım, ne kadar masum! </st><st c="38362">Ama böyle olduğunu o bilmiyor ki... </st></p>
			<p><st c="38398">Ağlama mendillerinden birkaç tane daha uzatıyorum ona. </st><st c="38453">Hafifçe eğilerek alıyor elimden. </st><st c="38486">Ağlamaktan da utanıyor. </st><st c="38510">Sanki çok büyük suç işlemiş, gerçekten günahkâr bir kul gibi bakıyor yüzüme. </st><st c="38587">Ah bu anneler, bu kitapları en çok onlar okusun diye yazmıyor muyum? </st><st c="38656">Ağzından çıkan birkaç küçük cümlenin kızının hayatını nasıl da zehrettiğini eminim bilmiyor. </st><st c="38749">Bilse, yine de yapar mıydı acaba? </st><st c="38783">Bu cümleler bu sevimli kadının hayatını, aldığı kararları, yaptığı evliliği, seçtiği mesleği, kurduğu ilişkileri, çocuklarıyla, kocasıyla ve Tanrı’yla ilişkisini nasıl etkiledi kim bilir? </st><st c="38971">Bana anlattığı olayı değil ama annesinden o cümleleri duymasaydı acaba kaderi şimdiki gibi mi olacaktı? </st></p>
			<p><st c="39075">Hayat ne kadar garip? </st><st c="39097">Yaşarken ayağımıza takılan küçücük bir taş her şeyi nasıl altüst edebiliyor? </st><st c="39174">Kocaman taşları zıplayıp atlarken, özellikle en yakınlarımızdan gelen o küçücük taşlar, nasıl da kaderimizi bu kadar değiştirebiliyor? </st><st c="39309">Karşımda oturup nazlı nazlı ağlayan bu kadının gözlerine nasıl da zımba gibi çakıyor hüznü, yalnızlığı, günahı?.. </st><st c="39423">Tertemiz bir çocuk kalbini nasıl da kocaman bir bacadan çıkan simsiyah isle kaplayabiliyor? </st></p>
			<p><st c="39515">Telefonla kafeteryayı arıyorum. </st><st c="39547">Şimdi Ayşe Hanım’la karşılıklı birer bardak çay içmeliyiz. </st><st c="39606">Sıcak, şekerli birer bardak çay ikimizin de içini ısıtacak. </st><st c="39666">Nevin çaylarımızı önümüze bırakırken Ayşe Hanım göz ucuyla hafifçe gülümsüyor bana. </st><st c="39750">Ben de ona. </st><st c="39762">Nevin çıkınca usul usul konuşmaya başlıyorum. </st></p>
			<p><st c="39808">– Bu anlattıklarınız, ne kadar masum şeyler Ayşe Hanım! </st><st c="39864">Bir çocuk kadar masum! </st></p>
			<p><st c="39887">Benim bu sözlerim iyice duygulandırıyor Ayşe Hanım’ı ve dolu dolu olan gözlerini bana göstermemek için başını yavaşça öne eğiyor. </st></p>
			<p><st c="40017">– Bunun bu kadar masum olduğunu çocuk aklımla hiç anlayamadım. </st><st c="40080">Aslında şimdi bile anlayamıyorum ya! </st><st c="40117">Durgunlaştım, içime kapandım, eski neşem kalmadı. </st><st c="40167">Kenarlara, köşelere sinmeye başladım. </st><st c="40205">Gözüm hep annemdeydi. </st><st c="40227">Ne kadar kötü şeyler yaptığımı bir tek annem biliyordu ve o da bana kızıyor, beni affetmiyordu. </st><st c="40323">Artık onun her sözünden, her bakışından bir mana çıkarıyor, kendimi kirlenmiş, lekelenmiş hissediyordum.</st></p>
			<p><st c="40427">– Bu konuyu annenizle bir daha hiç konuşmadınız mı?</st></p>
			<p><st c="40479">– Ben çok istedim konuşmayı, hatta o yalnızken sık sık bir şey bahane edip yanına gittim. </st><st c="40570">Sessizce durdum yanında ama o anlamadı niye yanına gittiğimi. </st><st c="40632">Her şeyi bahane edip ağlıyor, anneme sürekli kapris yapıyor, sorun çıkarıyordum. </st><st c="40713">Ben böyle yaptıkça annem kızdı, birkaç kere dövdü beni. </st><st c="40769">Giderek çamura saplanıyordum sanki. </st><st c="40805">O dövdükçe ben hırçınlaştım, ben hırçınlaştıkça evde daha sert muamele görmeye başladım. </st><st c="40894">Hele ergenlik dönemimde işler iyice karıştı. </st><st c="40939">Artık bütün ev halkı bana düşmandı, ben de onlara. </st><st c="40990">Liseyi yatılı okudum. </st><st c="41012">Sonra üniversite filan derken ailemden tamamen koptum. </st></p>
			<p><st c="41067">Bir küçük yanlışın bedeli bazen ne kadar ağır olabiliyor. </st><st c="41125">Şimdi Ayşe’nin annesine bunları anlatsak, anlar mı? </st></p>
			<p><st c="41177">– Artık yetişkin biri olmuştum ama içimdeki günah duygusundan bir türlü kurtulamıyordum. </st><st c="41266">Kendimi diğer arkadaşlarımdan farklı hissediyor, onların bilmedikleri çok önemli bir suçum olduğunu düşünüyordum. </st><st c="41380">Herkesin erkek arkadaşı vardı ama ben bunu bir türlü yapamıyordum. </st><st c="41447">Onlar hiç çekinmeden duygularını, aşklarını anlatıyorlar; bense hepsine uzaktan bakıyor, “Bunlar benim hakkım değil” diye düşünüyordum. </st><st c="41583">Derslerimde başarılıydım ama hiçbir yerde kendimi gösteremiyor, öne çıkamıyor, yazılı sınavları kazansam bile mülakatlarda eleniyordum. </st><st c="41719">Ezik, güvensiz bir kız olup çıkmıştım. </st><st c="41758">Sonra eşimle tanıştık. </st><st c="41781">Bana çok yakınlık gösterdi. </st><st c="41809">Onunla beraber olduğum her gün, yaşadıklarımı anlatıp anlatmama konusunda büyük bir kararsızlık hissediyor ama sonunda bir şey anlatmadan geliyordum. </st><st c="41959">Sonunda evlendik, iki çocuğumuz oldu. </st></p>
			<p><st c="41997">– Hâlâ bunları ona anlatmadınız mı?</st></p>
			<p><st c="42032">– Anlatmadım, sadece ona değil, hiç kimseye anlatamadım. </st><st c="42090">Bilirlerse benden uzaklaşırlar, beni aşağılarlar gibi bir korku düşüyor içime.</st></p>
			<p><st c="42168">– Annenizle de mi paylaşmadınız?</st></p>
			<p><st c="42201">– Maalesef paylaşamadım. </st><st c="42227">Zaten annem iki yıl önce öldü. </st><st c="42258">Eskiden bana böyle söylediği için çok kızıyordum ona. </st><st c="42312">“Hayatımı mahvetti” diyordum ama ölünce onu da yapamadım. </st><st c="42370">Şimdi iki çocuğumun gözünün içine bakıyorum. </st><st c="42415">Benimle birlikte mezun olan arkadaşlarım önemli görevlere atandılar, bense diplomamı evde saklıyorum. </st><st c="42517">Birkaç iş denemem oldu, baktım başaramıyorum, ayrıldım. </st><st c="42573">Dışarıdan bakacak olursanız, oldukça iyi bir hayatım var. </st><st c="42631">Eşimin kazancı bize yetiyor ama içimi soracak olursanız, kendimi çok mutsuz, yalnız ve başarısız hissediyorum. </st><st c="42742">İçim içimi yiyor ve sürekli kendimi suçluyorum. </st></p>
			<p><st c="42790">Anneye duyduğu öfke zamanla kendine yönelmiş. </st><st c="42836">Ölmüş bir anneye kızmak bile kendini suçlaması için önemli bir neden. </st></p>
			<p><st c="42906">– Mutsuz bir kadınım. </st><st c="42928">Kendimden vazgeçtim ama eşime ve çocuklarıma yazık! </st><st c="42980">Mutsuz bir eş, mutsuz bir anne kim bilir onları nasıl kötü etkiliyor! </st><st c="43050">Bir ara kendimi dine verdim. </st><st c="43079">Her gün namaz kıldım, dua ettim ama o da olmadı. </st><st c="43128">Sanki Tanrı bile beni huzuruna kabul etmedi.</st></p>
			<p><st c="43172">– Demek o kadar günahkârsınız! </st></p>
			<p><st c="43204">Korkuyla bakıyor yüzüme. </st><st c="43229">Biliyorum, böyle hissediyor. </st><st c="43258">Sonra koltuğumu ona doğru yaklaştırarak, yumuşak, şefkatli bir sesle uzun uzun konuşuyorum onunla. </st><st c="43357">Yıllardır en çok ihtiyaç duyduğu şey işte bu! </st><st c="43403">Birilerinin onu anlamasını, onun bir suçu, günahı olmadığını söylemesini istiyor. </st><st c="43485">Kendi kendine yapamamış bunu. </st><st c="43515">Küçük bir damla, zamanla içinde büyümüş, derya deniz olmuş. </st><st c="43575">Ben konuştukça hıçkırıklara boğularak ağlıyor. </st><st c="43622">Onu dinlerken içimden geçenleri söylüyorum, bunların nasıl masum, nasıl çocukça şeyler olduğunu anlatıyorum, tek tek... </st><st c="43742">Sonra Tanrı geliyor aklına, acaba o ne demiştir bu işe? </st><st c="43798">Tanrı da ona kızmış, onu suçlamış mıdır? </st><st c="43839">Hepimizin birer küçük Tanrı olduğunu, beynimize bu aklın belki de bunun için yerleştirildiğini, aklın yolunun bir olduğunu, Tanrı’yla insanın aynı mantığı kullandığını anlatmaya çalışıyorum. </st><st c="44030">Tanrı’ya en çok benzeyen insanların, belki de yüreğinde en çok hoşgörü bulunduranlar olduğunu söylüyorum. </st><st c="44136">Son sorusu şu oluyor: “Yani ben günahkâr değil miyim sizce?” Gülüyorum, içten gelen, sıcak, şefkatli, duygulu, onun yüreğinden geçenleri anlayan, hisseden bir gülümseme bu. </st><st c="44309">Seansın sonunda ikimiz de ayağa kalkıyoruz. </st><st c="44353">Bana bakan gözleri artık mahzun değil. </st><st c="44392">Minnetle, şükranla, sevgiyle bakıyor gözlerime. </st><st c="44440">Ben de ona... </st><st c="44454">İki elini birden uzatıyor bana. </st><st c="44486">Ben de ona... </st><st c="44500">Yine gelecek, bunları tekrar tekrar konuşacağız. </st></p>
			<p><st c="44549">Akşam klinik içi eğitim programlarımızdan biri var. </st><st c="44601">Hep birlikte önce yemek yiyecek, sonra da “Freud ve psikanaliz” konulu programı hep birlikte tartışacağız. </st><st c="44708">Acele etmem gerekiyor. </st></p>
		</div>
<div id="charCountTotal" value="44731"></div></body>
</html>
