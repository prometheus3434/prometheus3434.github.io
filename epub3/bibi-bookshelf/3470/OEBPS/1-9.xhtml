<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>HAYATA DÖN</title>
    <meta http-equiv="Content-Type" content="text/html; charset=utf-8" />
  

</head>
  <body id="x1-9" xml:lang="tr-TR">
		<div>
			<p id="_idParaDest-6"><st c="0">6</st></p>
			<p><st c="1">Hava bir açıp bir kapıyor. </st><st c="28">Nisan yağmurları ılık ılık dökülüyor Ankara’nın üzerine. </st><st c="85">Ortalık giderek yeşile dönüyor. </st><st c="117">Baharlar açmaya başladı bile. </st><st c="147">Bizim apartmanın geniş bahçesi rengârenk oldu. </st><st c="194">Sadece bakmak yetmiyor çiçeklere, arada bir yanlarına gidip tek tek dokunuyorum onlara. </st><st c="282">Bahçıvanın bir kenara bıraktığı hortumu elime alıp bazen çiçekleri bizzat kendi elimle suladığım bile oluyor. </st><st c="392">Bu baharlar da tıpkı kar gibi her zaman yaşamı çağrıştırıyorlar bana. </st><st c="462">Yaşamı ve ölümü, çünkü yaşamın olduğu her yerde ölüm de var. </st><st c="523">Bu kadar doğal olduğunu bildiğimiz bir olguyu nasıl da kabul edemiyor, hatta ona her zaman nasıl da isyan ediyoruz. </st><st c="639">Yaşama evet, ama ölüme hayır! </st><st c="669">Hep yaşayacağız, hiç ölmeyeceğiz! </st><st c="703">Hayır, aslında istediğimiz bu değil. </st><st c="740">Ölüm korkutuyor, incitiyor, üzüyor bizi. </st><st c="781">Yaşamdan, geçmişimizden, sevdiklerimizden ayrılmak zor geliyor en çok. </st><st c="852">Sanki hep birlikte tatile gitmişiz de, tatilin en güzel yerinde aniden iş için çağrılmışız gibi... </st><st c="951">Herkes tatile devam ederken bırakıp gitmek gibi... </st><st c="1002">Hep bir haksızlık, bir adaletsizlik gizli ölümün içinde! </st><st c="1059">Herkes yaşarken biz veya yakınlarımızın başına geliyor gibi. </st></p>
			<p><st c="1120">12 Mayıs’ta Madalyon’un kuruluş yıldönümü vardı ve Sheraton Otel’de yapılacaktı kutlamalar. </st><st c="1212">Hem bütün klinik orada bulunacaktı, hem de yurtiçinden ve yurtdışından konuklarımız gelecekti. </st><st c="1307">Amerika’dan bir profesör önemli bir konferans verecek, yemek onun ardından başlayacaktı. </st><st c="1396">Günlerdir herkes bunun için hazırlanıyor, Madalyon Klinik’in başkanı olarak, benim de o gece orada bulunmam gerekiyordu. </st><st c="1517">Aydın bunu biliyor, benim yerime o heyecanlanıyor ama bir yandan da benim o gece birkaç saat bile olsa onu bırakıp gidecek olmamdan müthiş rahatsızlık duyuyordu. </st><st c="1679">Zaten onu evde yalnız bırakmak gibi bir niyetimiz yoktu. </st><st c="1736">Annem ve kız kardeşim Yükselen bir gün önceden gelmişlerdi bize ve neden bilmem, bir gün önceden bizde kalmaya karar verdiler. </st><st c="1863">Daha önce bizde hiç yatıya kalmamışlardı. </st><st c="1905">O gün öğleden sonra, biraz da onların Aydın’ın yanında olmasından cesaret bularak kliniğe gitmiş, birkaç saat hasta bakmış ama her yarım saatte bir evi arayıp Aydın’ı sormuştum. </st><st c="2083">İçimde bir huzursuzluk vardı. </st><st c="2113">Zaten Aydın’ın yanında olmadığım her an huzursuzdum. </st></p>
			<p><st c="2166">Emre’yi kaybedeli iki ay olmuş, Yağmur hastaneden çıkmış, yeniden sağlığına kavuşmuştu. </st><st c="2254">Bu arada karnındaki bebek de sağlıklıydı ve büyüyordu. </st><st c="2309">O sıralar gülmeyi neredeyse unutmuştuk ama o gün, ben evi her arayışımda kulağıma sürekli kahkaha sesleri geliyordu. </st><st c="2426">Aydın hem annemi, hem de Yükselen’i çok sever, onları kendi annesi ve kız kardeşi gibi görür, özellikle her konuda Yükselen’e takılmaya eskiden beri bayılırdı. </st><st c="2586">Yıldız Abla, yani Aydın’ın ablası ve Yağmur da her zamanki gibi yanlarındaydı. </st><st c="2665">Biz akşam Hasan’la birlikte eve geldiğimizde, bu neşeli atmosfer devam ediyordu. </st><st c="2746">En çok Aydın konuşuyor, fıkralar anlatıyor ve hiçbirimizin bir an bile yanından ayrılmasını istemiyordu. </st><st c="2851">Ertesi gün, aynı kadronun yanında bulunacağını öğrenmek de rahatlatmıştı onu. </st><st c="2929">Onları böyle keyifli görmek Hasan’a da, bana da çok iyi gelmişti. </st><st c="2995">Önce Aydın’ın yanına gidip onu yanaklarından öptükten sonra aceleyle üzerimi değiştirmiş, rahat bir pantolon, üzerine de beyaz gömlek giymiştim. </st><st c="3140">Salona döndüğümde Aydın sanki beni ilk kez görüyor gibi uzun uzun baktıktan sonra, “Ben sana hep söylüyorum, mavi giy diye, bak mavi gömlek ne kadar yakışmış sana” dedi. </st><st c="3310">Acaba ben mi yanılıyorum diye aceleyle başımı eğip gömleğime bir kere daha dikkatle baktım, hayır, mavi değil, beyazdı üzerimdeki gömlek. </st><st c="3448">İçim bir tuhaf olsa da, bunu basit bir göz yanılması kabul edip Aydın’a en yakın olan koltuğa oturdum ve bu neşeli sohbete ben de katıldım. </st></p>
			<p><st c="3588">O gece Aydın uzun süredir hiç olmadığı kadar neşeli ve konuşkandı. </st><st c="3655">Hep birlikte sofraya oturduğumuzda bile sürekli o konuşuyor ve hepimizi güldürüyordu. </st><st c="3741">Gece yarısına kadar bu sohbet devam etti. </st><st c="3783">Artık yatma vakti gelmişti. </st><st c="3811">Hepimiz odalarımıza gidecektik. </st><st c="3843">Aydın’ın ilk kez o gece ayağa kalkmakta zorlandığını fark ettik. </st><st c="3908">Benden önce Yükselen atıldı ve tuttu kolundan. </st><st c="3955">Aydın itiraz etmeye kalkınca da, “Beni doğuma bile sen götürdün Aydın Hoca, bir kere kolundan tutmuşum çok mu” diyerek odasına kadar eşlik etti. </st><st c="4100">Ben de arkalarından. </st></p>
			<p><st c="4121">Yatağa yatınca, yanından ayrılmamızı yine istemedi. </st><st c="4173">Sohbet güzeldi, “Birer sandalye alıp gelin yanıma” diye tutturdu. </st><st c="4239">Dediğini yaptık, üçümüz de birer sandalye alıp yatağının kenarına dizildik. </st><st c="4315">Hasan sık sık yanımıza geliyor, bir süre o da bize katılıyor, konuştuklarımıza kulak veriyor ve babasının o gece ne kadar keyifli olduğunu gördükçe sevinerek yeniden odasına dönüyordu. </st></p>
			<p><st c="4500">Yağmur ile Yıldız Abla, ben eve gelince, Aydın’ı öperek kendi evlerine dönmüşlerdi. </st><st c="4584">Çok güzel bir gece geçirmiş ama hepimiz yorulmuştuk. </st><st c="4637">Yattığımızda saat gece yarısını çoktan geçmişti. </st><st c="4686">Beni bir türlü uyku tutmuyor, sık sık kalkıp Aydın’a bakıyordum. </st><st c="4751">Uyuyordu, iyiydi. </st><st c="4769">Bir ara dalmışım. </st><st c="4787">Aydın’ın, “Gülseren!” diye bağıran sesiyle fırladım yatağımdan. </st><st c="4851">Aynı anda en arka odadan Hasan bile bu sesi duyup yanımıza gelmişti. </st><st c="4920">Hemen koştum, Aydın’ın yatağının kenarına oturdum ve elini tuttum. </st><st c="4987">Ne olduğunu anlamamıştım. </st><st c="5013">“Saat kaç?” diye sordu. </st><st c="5037">“Dört buçuk” dedim. </st><st c="5057">Sonra gözlerini araladı, yüzüme baktı, gülümsedi ve gitti. </st></p>
			<p><st c="5116">O gün 12 Mayıs’tı. </st><st c="5135">Madalyon’un kuruluş yıldönümü kutlanacaktı ve ben Aydın’ı o gece birkaç saatliğine de olsa bırakıp gidecektim. </st><st c="5246">Hayat oyun üstüne oyun oynuyordu. </st><st c="5280">Giden ben değil, Aydın olmuştu ve birkaç saatliğine değil, bir daha hiç gelmemek üzere bizi bırakıp gitmişti. </st></p>
			<p><st c="5390">Bir gün Alaaddin’in sihirli lambasını bulsam, içindeki dev çıksa, “Nedir dileğin?” dese, üçüncü olarak ondan gecenin dört buçuğunda yaşadıklarımı silmesini isterdim. </st><st c="5556">“Madem Aydın’ı geri getiremiyorsun, bari o anda yaşadıklarımı zihnimden sil” derdim. </st></p>
			<p><st c="5641">İşte o günlerde ben ilk fırsatta işime geri dönmüş ve uzun süredir ihmal ettiğim hastalarımla yeniden uğraşmaya başlamıştım. </st><st c="5766">Hem işimi çok seviyor, hem de böyle bir dönemde işimin arkasına saklanıyor, kendimi klinikte çok daha iyi hissediyordum. </st><st c="5887">Hastalarımın karşısına geçince içimdeki acı azalıyor, kendi dünyamdan hızla çıkıp onların dünyalarına giriyordum. </st><st c="6001">Belki de bu sayede o zor günleri tahminimden daha rahat atlatabildim.</st></p>
			<p> </p>
			<p><st c="6070">Bunları düşünerek giriyorum Madalyon Klinik’in kapısından. </st><st c="6130">Her yer cıvıl cıvıl. </st><st c="6151">Girişteki büyük salon dolu! </st><st c="6179">İnsanlar tertemiz giyinmiş, sakin ve huzurlu oturuyorlar koltuklarda. </st><st c="6249">Hasta kabulün önü kalabalık! </st><st c="6278">Sağ taraftaki duvarı baştan sona kaplayan aynada kendime bakıyorum. </st><st c="6346">Her zamanki gibi şık ve bakımlı görünüyorum. </st><st c="6391">Aynanın önünde duran varak işlemeli vazo ve mumlukları yavaşça düzeltiyorum. </st><st c="6468">Salonun ortasında duran büyük, ördekbaşı yeşil kadife Josephine kanepe yine eğri duruyor. </st><st c="6558">Onu da düzeltmek istiyorum ama bu kadarı artık ayıp olacak. </st></p>
			<p><st c="6618">Hasta kabulde oturan arkadaşlarım ayağa kalkarak selamlıyorlar beni. </st><st c="6687">Ben de gülümseyerek asansöre doğru gidiyorum. </st><st c="6733">Şoförüm Aydın her zamanki gibi beni asansöre bindirmek üzere yanımda bekliyor. </st><st c="6812">Onunla kısa bir sohbetten sonra dördüncü kata geliyorum. </st><st c="6869">Bu ara daha titiz oldum. </st><st c="6894">Gözlerim hep çevrede. </st><st c="6916">Tuna her zamanki gibi gülerek karşılıyor beni... </st><st c="6965">Aynalar, resimler, biblolar, heykeller, hepsine teker teker bakıyorum düzgün mü diye. </st><st c="7051">Afgan halılarımın püsküllerini ayağımla hafifçe düzelttikten sonra yerime oturuyorum. </st></p>
			<p><st c="7137">Daha ben kahvemi söylemeden Hasan giriyor içeri. </st><st c="7186">Hemen birbirimize sarılıp hasret gideriyoruz. </st><st c="7232">Her zamanki gibi dikkatle bakıyor yüzüme. </st><st c="7274">“İyi misin?” diye soruyor, “İyiyim” diyorum. </st><st c="7319">Artık birlikte oturmuyoruz onunla. </st><st c="7354">Babasının kaybından bir yıl sonra benim de teşvikimle ayrı bir eve geçti ama klinikte akşama kadar beraberiz. </st><st c="7464">Gerçi ikimizin de öyle çok işi var ki, işte böyle sabahları randevularım başlamadan önce veya akşam iş bitiminde görüşebiliyoruz.</st></p>
			<p> </p>
			<p><st c="7593">Lacivert kot pantolon, mavi gömlek giymiş. </st><st c="7637">Hava ne kadar soğuk olursa olsun, hep gömlekle gezer. </st><st c="7691">Gençlik böyle bir şey galiba! </st><st c="7721">“Sen de kahve ister misin?” diye soruyorum, “evet” anlamında başını sallarken odamın camını açıyor. </st><st c="7821">İçeri taptaze bir bahar havası giriyor. </st><st c="7861">Telefonla kafeteryayı arayıp kahvelerimizi söylüyorum. </st><st c="7916">Daha oturmadan, “Ne kadar vaktimiz var?” diye soruyor. </st><st c="7971">Saate bakıyorum, ilk hastam kırk beş dakika sonra girecek içeri. </st><st c="8036">Belli ki benimle konuşmak istediği önemli konular var. </st><st c="8091">Profesör Doktor Fatih Ünal önümüzdeki haftadan itibaren kliniğimizde çalışmaya başlayacak. </st><st c="8182">Önce onun odasının hazırlıklarıyla ilgili bilgi veriyor bana. </st><st c="8244">Çocuk psikiyatristi olduğu için yetişkinlerden daha farklı bir oda düzenlememiz gerekiyor. </st><st c="8335">İçinde küçük test masalarının ve çeşitli oyuncakların bulunduğu bir oda olmalı. </st><st c="8415">Hasan titizdir, rastgele bir şeyler yapmayı sevmez. </st><st c="8467">Profesör Ayşe Yalın’ın odasını örnek almasını öneriyorum ona. </st><st c="8529">Bu arada çocuklar için bir de oyun odası düzenlememiz gerekiyor. </st><st c="8594">Odanın halıları döşenmiş ama ısmarlanan oyuncaklar henüz gelmemiş. </st></p>
			<p><st c="8661">Sonra kliniğe yeni alınacak psikologların başvuru formlarını koyuyor önüme. </st><st c="8737">Akşam iş bitiminde her biriyle ayrı ayrı görüşmemiz ve içlerinden dört tanesini seçmemiz gerekiyor. </st><st c="8837">Yirmi bir tane başvuru var. </st><st c="8865">Şöyle bir göz atıyorum, çoğu kadın. </st><st c="8901">Erkek psikolog az. </st><st c="8920">Şu anda bizim klinikte çalışan psikologların da çoğu kadın zaten. </st></p>
			<p><st c="8986">Şimdi de bir başka dosyada sıra! </st><st c="9019">Bunlar da hastalardan aldığımız şikâyetler! </st><st c="9063">Kimi yukarı çıkıp benim odama kadar gelerek teşekkürlerini bildirirken, kimi de bizden şikâyetçi. </st><st c="9161">Hastalarımızın çoğu onlara ayırdığımız süreyi az buluyor. </st><st c="9219">Psikiyatride doktorun hastasına verdiği zaman çok önemlidir. </st><st c="9280">Bizim yapmamız gereken en önemli şey, karşımızdaki kişiyi iyi dinlemek ve en küçük ayrıntıları bile atlamadan durumu en iyi şekilde anlamaya çalışmaktır. </st><st c="9434">Haklılar... </st><st c="9446">“Süreyi biraz daha uzatamaz mıyız?” diye soruyorum Hasan’a. </st><st c="9506">“Uzatamayız, şimdi bile muayeneden çıkan hastaya doktorunun istediği zamana randevu veremiyoruz. </st><st c="9603">En erken bir ay sonra yeniden gelebiliyorlar” diyor. </st><st c="9656">Bakanlık, hem bize başvuran hastalara en geç on gün içinde randevu vermemizi şart koşuyor, hem de doktor almamıza izin vermiyor. </st></p>
			<p><st c="9785">Şikâyetleri okumaya devam ediyorum. </st><st c="9821">Kimi doktorundan memnun değil, kimi randevusuna geciktiği için kendisini içeri almayan sekretere kızıyor. </st><st c="9927">Hatta biri de “Ben oraya gelebilmek için üç otobüs değiştiriyorum. </st><st c="9994">Trafiği bu hale ben getirmedim, verdiğim yol parasına da mı acımıyorsunuz?” diye yazmış. </st><st c="10083">Bir başkası, “Daireden zaten zor izin alıyorum, biraz geciktim diye doktorumu göremedim. </st><st c="10172">İlaçlarım da bitti. </st><st c="10192">Yeniden randevu istedim, bir ay sonraya verdiler. </st><st c="10242">Biraz da bizleri düşünün” diyor. </st></p>
			<p><st c="10275">Ben şikâyet mektuplarını yüksek sesle okurken, Hasan her zamanki gibi hafifçe gülümseyerek bakıyor yüzüme. </st><st c="10382">“Sen nasıl bir genel müdürsün! </st><st c="10413">Bak insanlar senden ve senin kurduğun düzenden memnun değil” diyorum gülerek. </st><st c="10491">O sırada elinde tepsiyle Nevin giriyor içeri. </st><st c="10537">Kırmızı iş önlüğüyle tombul tombul servis yapıyor. </st><st c="10588">Kahvenin kokusunu derin derin içime çekiyorum. </st><st c="10635">“Ne yapacağız, bu işlerin altından nasıl kalkacağız?” der gibi birbirimizin gözlerinin içine bakıyoruz. </st><st c="10739">Hasan o yumuşak ve kısık sesiyle uzun uzun anlatıyor. </st><st c="10793">“Bir hastayı doktorun yirmi dakika geç alması, ondan sonra gelecek bütün hastaların yirmişer dakika beklemesi demek” diyor. </st><st c="10917">“Her birini bir gün önce telefonla arıyor, randevularına gelip gelmeyeceklerini soruyor ve eğer geleceklerse mutlaka zamanında burada olmaları gerektiğini söylüyoruz ama yine de bu konuda pek başarılı olamıyoruz. </st><st c="11130">Randevu veremediğimiz için pek çok hasta günlerce beklerken, telefonla teyit yapıldığı halde hastalarımızın ortalama yüzde on beş, yirmisi randevusuna gelmiyor veya gecikiyor. </st><st c="11306">Oysa bize gelemeyeceklerini bildirseler, onların yerine sırada bekleyen hastalarımızı alacağız. </st><st c="11402">Son olarak cep telefonlarına da mesaj göndererek randevu saatlerini hatırlatıyorum ama hiçbiri konuya kesin çözüm getirmedi” diyor. </st><st c="11534">Çocuk haklı, yapılması gereken her şeyi yapmış ama sorun çözülemiyor. </st></p>
			<p><st c="11604">Bu durum biraz da bizim halkımızın geçmişten gelen alışkanlıklarıyla ilgili. </st><st c="11681">Galiba hepimiz biraz böyleyiz. </st><st c="11712">Bu konuda kimseye bir şey söyleyemiyorum çünkü hastasını en çok bekleten doktorlardan biriyim ben. </st><st c="11811">İşime her zaman vaktinde gelirim ama işi bitmeden bir türlü çıkaramam hastayı. </st><st c="11890">Böyle olunca da randevular hep sarkar. </st><st c="11929">Hatta bunu iyi bilen hastalarım ya günün ilk randevusunu almaya çalışırlar veya gelmeden önce Tuna’yı telefonla arayıp randevuların sarkıp sarkmadığını sorar, öyle gelirler. </st></p>
			<p><st c="12103">İlacı biten hastalara geç de gelse ilaçlarının mutlaka yazılması gerektiğini söylüyorum Hasan’a. </st><st c="12200">“Nöbetçi doktor sistemiyle onu halletmeye çalışıyoruz. </st><st c="12255">Zaten doktorlarımız randevusu olmasa da ilaç yazdırmaya gelen hastaların reçetelerini yazıyorlar ama bu da az da olsa randevuları aksatıyor ve hastalarımızı bazen de biz zamanında içeri alamıyoruz” diyor. </st><st c="12460">Kliniğin sorunları bitmiyor ama bizim vaktimiz bitiyor. </st><st c="12516">Tuna heyecanla başını uzatıyor odaya. </st><st c="12554">“Hadi Hasan Bey, hastamız geldi. </st><st c="12587">Bir an önce alalım.” Hasan bana “İyi çalışmalar” diyerek çıkıyor odadan. </st></p>
			<p><st c="12660">Aceleyle bilgisayardaki randevu programını açıyorum. </st><st c="12713">İlk hastam Ala. </st><st c="12729">Tuna önümdeki fincanı alarak çıkarken Ala sallanarak giriyor içeri. </st><st c="12797">Bugün yüzünde mahzun bir ifade var, oysa onun yüzü genellikle ifadeden yoksundur. </st><st c="12879">Giyimi kuşamı yine aynı da olsa, bana biraz mahzun da baksa, genel havasında olumlu bir değişiklik var. </st><st c="12983">Ya da değişen o değil, benim. </st><st c="13013">Belki de onu artık bir ölü gibi görmekten vazgeçtim. </st></p>
			<p><st c="13066">– Nasılsın Ala?</st></p>
			<p><st c="13081">– İyiyim Gülseren Hanım... </st><st c="13109">Siz de iyi misiniz? </st></p>
			<p><st c="13129">Evet, doğru düşünüyorum. </st><st c="13154">Aramızdaki buzlar yavaş yavaş eriyor. </st></p>
			<p><st c="13192">– Ben de iyiyim. </st><st c="13209">Ne var bugün sende? </st></p>
			<p><st c="13229">– Bu ara eskiye göre daha çok yiyorum ve biraz kilo aldım.</st></p>
			<p><st c="13287">– Yakışmış sana, devam et yemeye.</st></p>
			<p><st c="13321">– Bugün bana yine hikâye anlatacak mısınız?</st></p>
			<p><st c="13365">– Tabii anlatacağım. </st><st c="13387">Bayılacaksın bugünkü hikâyelere.</st></p>
			<p><st c="13419">– Oh, ne güzel... </st><st c="13438">Bir haftadır geceleri uyuyamıyorum... </st><st c="13476">Kötü rüyalar görüyorum... </st><st c="13502">Size anlattığım o sahneler... </st><st c="13532">bir türlü gözümün önünden gitmiyor. </st></p>
			<p><st c="13568">Tahmin ettiğimden daha çok ıstırap çekiyor bu kız. </st><st c="13619">Aslında bu acıları bir an önce dindirmeyi çok isterdim ama şimdilik onun istediği gibi ağır ağır gitmeliyim. </st></p>
			<p><st c="13728">– Hayvanları sever misin?</st></p>
			<p><st c="13753">– Evet... </st><st c="13764">özellikle kedileri severim... </st><st c="13794">Ben küçükken bahçemizde kediler vardı... </st><st c="13835">Hatta biri doğurmuş... </st><st c="13858">üç tane yavrusu olmuştu.</st></p>
			<p><st c="13882">– Güzel, öyleyse ben de sana bugün kedilerle ilgili bir hikâye anlatayım.</st></p>
			<p><st c="13956">– Tamam.</st></p>
			<p><st c="13965">– İnsanlar yıllardır böceklerle ve böceklerden insanlara geçen hastalıklarla mücadele etmişler. </st><st c="14062">Sonunda DDT adı verilen ve bütün dünyada iyi tanınan bir ilaç, böcek dünyasına atom bombası gibi düşmüş. </st><st c="14167">Ancak biliyorsun, nükleer enerji iki tarafı keskin bir bıçak gibidir. </st><st c="14237">Burada da öyle olmuş ve DDT böcekler kadar insanlara da zarar vermiş. </st><st c="14307">1960’lı yıllarda Dünya Sağlık Örgütü, sıtma salgınını önlemek için yetmiş altı ülkede DDT kullanmış, ancak üçüncü dünya ülkelerinin bataklıklarına rastgele saçılan DDT, o bölgenin ekosisteminde dengesizliklere neden olmuş. </st><st c="14530">Malezya’nın Sarawak bölgesinde DDT yalnız sivrisinekleri değil, hamamböceklerini de öldürmüş. </st><st c="14624">Bu sefer zehirli hamamböceklerini yiyen kediler de ölünce fare nüfusunda inanılmaz bir artış yaşanmış ve tarla fareleri o bölgedeki bütün köyleri istila etmiş. </st><st c="14784">Fare ise veba ve tifüs gibi çok daha ciddi hastalıkları köylülere bulaştırmaya başlamış. </st><st c="14873">Yaptığı hatayı fark eden Dünya Sağlık Örgütü, Sarawak bölgesinde bozulan ekosistemi yeniden dengeleyebilmek için, Kraliyet Hava Ordusu’ndan yardım istemiş ve paraşütçüler uçak ve helikopterlere doldurdukları yüzlerce kediyi köylere havadan indirmiş ve böylece büyük bir felaketin önüne geçilmiş.</st></p>
			<p><st c="15168">– Demek kediler bile... </st><st c="15193">bazen çok işe yarıyor.</st></p>
			<p><st c="15215">– Bugünü kedilere ayıracak değiliz. </st><st c="15252">Şu rüyaları anlat ister-sen.</st></p>
			<p><st c="15280">– Yaşadıklarımdan daha kötü değildi.</st></p>
			<p><st c="15317">– Geceleri daha rahat uyumanı sağlayabilirim.</st></p>
			<p><st c="15363">– İlaç mı vereceksiniz?</st></p>
			<p><st c="15387">– Eğer istersen.</st></p>
			<p><st c="15404">– Daha sonra belki!</st></p>
			<p><st c="15424">– Tamam, o zaman şu üstüne giydiğin ve sana büyük gelen giysilerden bahsedelim. </st></p>
			<p><st c="15505">Bu sözüm sanki atom bombası etkisi yapıyor ve gözleri yuvalarından fırlayacak gibi dehşetle bakıyor yüzüme. </st><st c="15613">İnanç ve şüphe geceyle gündüz gibidir, birbirlerinden ayrılmazlar. </st><st c="15680">Bir yandan bana inanmak, güvenmek isterken, bir yandan içindeki şüphelerden kurtulamıyor. </st><st c="15770">Aynı anda sağ şakağında kıvrılan bir yılan gibi hızla kabaran mor damarlara takılıyor gözlerim. </st><st c="15866">Sanki bana saldırırcasına bakıyor. </st><st c="15901">Birkaç kez boğazını temizliyor, lafa başlamak, bir şeyler söylemek istiyor bana ama bir türlü sesi çıkmıyor. </st><st c="16010">Koyu bir sessizlik kaplıyor odayı. </st><st c="16045">Acıyla çarpılan yüzü iyice çirkinleşiyor. </st><st c="16087">Ona nasıl yardımcı olacağımı bilemediğimden ben de susuyorum ve koyu, derin ve acımasız sessizliği cama vuran yağmur damlaları bozuyor. </st></p>
			<p><st c="16223">Her insan okunacak bir kitap gibidir ama bu kızın kitabı hep kapalı. </st><st c="16292">Üzeri kat kat sarılmış, iplerle sıkı sıkı bağlanmış, istesem de bir türlü açıp okuyamıyorum. </st><st c="16385">Acıdan, ıstıraptan kaçarak bu işin altından kalkamayız. </st><st c="16441">Bu sessizliğin onu nasıl perişan ettiğinin farkındayım. </st><st c="16497">Yeni bir hikâye anlatarak bu olumsuz havayı dağıtabilirim ama nasıl bir hikâye olmalı? </st><st c="16584">Yine hafif bir şey mi yoksa onun dikkatini çekebilecek, kendinden bir şeyler bulabileceği bir şey mi? </st><st c="16686">İkinci seçenek daha doğru galiba. </st><st c="16720">Şimdi yine ajan-provokatörlük yapmam gerekecek. </st><st c="16768">Ona bırakırsam bir şey anlatacağı yok. </st><st c="16807">Madem o bir lanetin altında ezilip duruyor, dünyanın yakından izlediği bir başka lanetli hikâye anlatayım ona. </st><st c="16918">Bakalım o zaman kendi içinde bulunduğu laneti ona anlattırabilecek miyim? </st></p>
			<p><st c="16992">– Daha heyecanlı bir hikâyeye ne dersin? </st><st c="17033">Çocuk Kral Tutankamon’un lanetini anlatayım mı sana?</st></p>
			<p><st c="17085">– Hı hı... </st></p>
			<p><st c="17097">Başını sallayarak “hı hı” derken sesinin ne kadar kederli ve cansız olduğunu fark ediyorum. </st><st c="17189">Bu hali bana varoluşunun kısırlığını ve yoksulluğunu hissettiriyor. </st><st c="17257">İçim burkuluyor. </st><st c="17274">Demek doğru karar vermişim. </st><st c="17302">Yeni bir hikâye dinleyecek olmaktan memnun, koltuğuna kedi gibi kıvrılıp boynunu hafifçe bükerek sevinçten yoksun gözlerini gözlerime dikiyor. </st><st c="17445">Ben de başlıyorum anlatmaya... </st></p>
			<p><st c="17476">– Arkeolog Howard Carter ekibiyle birlikte, antikacılık yapan zengin İngiliz patronunun desteğiyle 1922 yılında, yedi yıldır bir şey bulamadığı, Mısır’daki Krallar Vadisi’ni kazıyormuş ama bu onun son şansıymış, çünkü bu sefer de olay yaratacak bir keşif yapamazsa, patron ondan desteğini çekecekmiş. </st><st c="17777">Heyecanla kazmaya devam ederlerken, yerin altına doğru uzanan basamaklar görmüşler ve merdivenin sonunda karşılarına bir kapı çıkmış. </st><st c="17911">Kapı sıvayla kaplıymış ve üzerindeki sıvada büyük, oval bir mühür varmış. </st><st c="17985">Önünde diz çökmüş dokuz esirin olduğu bir çakalı gösteren bu mühür, mezar sahibinin çok itibarlı biri, muhtemelen bir kral olduğunu gösteriyormuş. </st></p>
			<p><st c="18132">Beni dikkatle dinliyor. </st><st c="18156">Yüzündeki dehşet ifadesi kayboldu, hatta konuyu aniden değiştirdiğim ve onu köşeye sıkıştırmadığım için belki de içinden bana minnet duyuyor. </st><st c="18298">Bu arada bütün dikkati anlattığım hikâyeye yöneldiği için, muhtemelen içindeki kavga da şimdilik bitti. </st><st c="18402">Ben yumuşak ve ahenkli bir sesle anlatmaya devam ediyorum: </st></p>
			<p><st c="18461">– Carter, yıllardır hayal ettiği manzarayı görünce sevinçten çılgına dönmüş ve çok ciddi bir keşif yaptığını anlamış. </st><st c="18579">Hemen ardından, İngiltere’deki patronuna, daha sonra bütün dünyada ün kazanacak olan şöyle bir telgraf çekmiş: “Sonunda vadide inanılmaz bir şey keşfettik. </st><st c="18735">El değmemiş bir mühre sahip görkemli bir mezar; siz gelinceye kadar mezarı yeniden kapattık. </st><st c="18828">Tebrikler.” </st></p>
			<p><st c="18840">– Sonra ne olmuş? </st></p>
			<p><st c="18858">– Çocuk Kral Tutankamon’un kayıp mezarı, 1920’li yıllarda Mısır’ın eski kral ve kraliçeleri arasında bir türlü bulunamayan ve bütün dünya arkeologlarının aradığı bir yermiş. </st><st c="19032">Carter zaten yıllardır bu mezarı bulmanın hayalini kuruyor, bu konuda bütün ipuçlarını ince ince değerlendiriyormuş. </st><st c="19149">Carter’ın patronu Lord Carnarvon, telgraf eline geçer geçmez, kızı Evelyn ile birlikte Mısır’a uçmuş. </st><st c="19251">Hep birlikte kazı yerine gelmişler. </st><st c="19287">Kapının üzerindeki sıva temizlenince herkesin görmeyi hayal ettiği isim çıkmış ortaya: Tutankamon... </st><st c="19388">Büyük bir heyecan içinde kapıyı kırmışlar ve aşağı doğru inen, molozlarla kaplı bir geçit çıkmış karşılarına. </st><st c="19498">Geçitte yaklaşık on metre ilerledikten sonra, sıkı sıkı kapalı ve üzeri mühürlü bir başka kapı görmüşler. </st><st c="19604">Kapının üzerinde yine aynı mühür ve yazı varmış. </st><st c="19653">Carter, kapıya küçük bir delik açıp buradan içeri demir bir çubuk sokmuş. </st><st c="19727">İçeride, mezarı hırsızlardan korumak amacıyla zehirli gaz olmasından endişe ediyorlarmış. </st><st c="19817">Sonra deliği biraz daha genişletip içeri bir mum uzatarak odada neler olduğunu görmeye çalışmış. </st><st c="19914">İçeriden çıkan sıcak hava mumun alevini titrettiğinden, önceleri pek bir şey görememiş ama gözleri ışığa alıştıkça her yerden altın pırıltısı fışkırdığını fark etmiş. </st><st c="20081">Bu arada yanındakiler meraktan çatlıyor ve Carter’a sürekli içeride ne gördüğünü soruyorlarmış. </st><st c="20177">Carter sadece “Harikulade şeyler” diyebilmiş.</st></p>
			<p><st c="20222">– Çok heyecanlı. </st></p>
			<p><st c="20240">Heyecanlandı. </st><st c="20254">Hikâye sardı onu. </st><st c="20272">Kendini unuttu. </st><st c="20288">Çocuk gibi, son derece doğal tepkiler veriyor. </st><st c="20335">Bu hikâyeler galiba kısacık bir süre de olsa kendi acılarını unutturuyor ona. </st></p>
			<p><st c="20413">– Sonunda bu kapıyı da kırıp hep birlikte içeri girmişler. </st><st c="20472">Karşılarına olağanüstü bir manzara çıkmış. </st><st c="20515">O küçücük oda tıka basa altın heykeller, yaldızlı minderler, karyolalar, iki tekerlekli savaş arabaları, kaymaktaşından tabaklar, işlemeli mücevher kutularıyla doluymuş. </st><st c="20685">Odada mühürlü bir başka kapıyı koruyan, gerçek boyutlarda ve altından yapılmış iki muhafız heykeli varmış. </st><st c="20792">Carter ve arkadaşları sonunda bu iki muhafızın koruduğu kapıyı da kırıp küçük kralın gömülü olduğu mezar odasına ulaşmışlar. </st><st c="20917">Dört mühürlü kapıyı kırarak girebildikleri bu odada karşılarına, yine iç içe konmuş dört tane tabut çıkmış. </st><st c="21025">En içteki dördüncü tabutta nihayet Tutankamon’un mumyalanmış bedenini bulmuşlar. </st><st c="21106">Daha sonra o odadan geçilen son bir oda daha varmış ki, asıl kıymetli eşyalar bu son odanın içindeymiş. </st><st c="21210">Hepsinin de heyecandan eli ayağı titriyormuş çünkü hem bütün dünyanın yüzyıllardır peşinde olduğu bir hazine duruyormuş karşılarında, hem de üç veya dört bin yıldır hiçbir insanoğlunun ayak basmadığı gizemli bir odaya ilk giren kişiler olmanın tüyler ürperten gizemini yaşıyorlarmış. </st></p>
			<p><st c="21494">Sanki kendisi de o odadaymış gibi tüylerinin ürperdiğini hissediyorum. </st></p>
			<p><st c="21565">– Carter o gün yaşadıklarını tek tek yazmış. </st><st c="21610">Hatta o hatıra defterinde, çok değerli eşyaların yanı sıra, Carter’ın dikkatini çeken başka ayrıntılar da yazılıymış. </st><st c="21728">Örneğin, kapıları sıvamak için hazırlanmış sıvayla yarı yarıya dolu bir kâse, söndürülmüş bir kandil, kapı eşiğine bırakılmış veda çiçekleri gibi. </st><st c="21875">Kim bilir ne hüzünlü bir törenle gömüldü o çocuk oraya? </st><st c="21931">Zaman, bu gibi küçük ayrıntıların arasında sanki donup kalmış. </st><st c="21994">O insanlar, o küçük kralı oracığa gömdükten sonra, kimler gelmiş, kimler geçmiş bu dünyadan?</st></p>
			<p><st c="22086">– Aslında ne kadar dikkatli gizlemişler krallarını... </st><st c="22141">Bütün dünya aradığı halde... </st><st c="22170">üç dört bin yıl kimse bulamamış.</st></p>
			<p><st c="22202">– Evet, çok dikkatli gizlemişler bu mezarı çünkü mezar, Tutankamon’un öbür dünyaya yolculuğunda ihtiyaç duyacağı düşünülen beş ya da altı bin farklı eşyayla ağzına kadar doluymuş. </st><st c="22383">Mezarda bir de yüz otuz parçalık asa ve çıta koleksiyonu bulunmuş ve kamış bir asanın üzerinde çarpıcı bir yazı varmış: “Majestenin elleriyle kestiği bir kamış.” Mezarda bulunan her bir parça tek tek numaralanmış ve durduğu yer özenle kaydedilmiş; dahası, her bir yerin tek tek fotoğrafları çekilmiş. </st><st c="22684">Bazı eşyalar, bozulmasından endişe edildiği için, hemen yerlerinden kaldırılmamış. </st><st c="22767">Zaten bütün dünya basını bu olağanüstü keşfin peşindeymiş ve gazeteler o ara her gün küçük kralın yeni bulunan mezarıyla ilgili haberleri ilk sayfalarından veriyorlarmış, ancak patron Carnarvon bu ilgiyi de paraya çevirmeyi başarmış ve devam eden kazı çalışmalarının öykü haklarını </st><span><st c="23049">Times</st></span><st c="23054"> gazetesine satmış. </st><st c="23074">Bu durum tüm dünya basınını hüsrana uğratırken, bütün bunların aslında tamamen kendilerine ait olduğunu savunan Mısır halkı iyice çileden çıkmış.</st></p>
			<p><st c="23219">– Lanetli kralı... </st><st c="23239">paylaşamıyorlar. </st></p>
			<p><st c="23256">Bunu söylerken sanki lanetli olan Tutankamon değil de kendisiymiş gibi hafifçe utanarak, bir suçlu gibi başını önüne eğiyor. </st><st c="23381">Bu kızın nasıl bir suçu var acaba? </st></p>
			<p><st c="23416">– Tutankamon 1920’li yıllarda tüm dünyada lanetiyle ünlü bir küçük kral oluvermiş. </st><st c="23499">Sherlock Holmes’ün yaratıcısı Sir Conan Arthur Doyle da dahil, o yıllarda pek çok yazar “Tutankamon’un laneti” konulu hikâyeler ve romanlar yazmışlar. </st><st c="23650">Aslında mezar soyguncularını ve yağmacıları uzak tutmak için ölünün çevresinde bir çeşit korku yaratmak, lanet söylentileri yaymak, Eski Mısır dünyasına ait bir düşünceydi. </st><st c="23823">Ancak bütün diğer firavunların mezarlarına bir şekilde ulaşıldığı halde, küçük kralın mezarının bir türlü bulunamayışı Tutankamon’un gizemini giderek artırıyor ve bu durum mezarı koruyan doğaüstü güçlerle ve büyülerle ilişkilendiriliyordu.</st></p>
			<p><st c="24062">– Sizce herkesin mezarı bulunurken... </st><st c="24101">onun mezarı neden bulunamamış?.. </st><st c="24134">Hem de binlerce yıl... </st><st c="24157">nasıl el değmeden kalabilmiş?</st></p>
			<p><st c="24186">– Her ne kadar o devirde bunu herkes mumyanın lanetine bağladıysa da bu sorunun gerçek cevabı meteorologlardan gelmiş. </st><st c="24306">Mezarın girişi yüksek tepelerden gelen ani sel baskınlarının sürüklediği molozlarla kaplıymış. </st><st c="24401">Krallar Vadisi, uçurumları ve sert kayalıklı dar vadileriyle tam bir amfi-tiyatroya benzer. </st><st c="24493">Ani sel baskınları bu bölgede çok yaygındır. </st><st c="24538">Bir bulut yarım milyon ton su taşıyabilir ve yirmi dakikalık bir yağmurla bütün bu suyu bırakır. </st><st c="24635">Dik kayalıklardan inen moloz yüklü seller, tam da bu mezarın üzerine yönelmiş. </st><st c="24714">Böylece mezarın üzerinde oluşan bir metre kalınlığındaki moloz ve taş yığını, selden sonra çıkan çöl güneşinin altında yıllar içinde kavrulmuş ve beton haline gelmiş. </st><st c="24881">Mezarın üzerinde oluşan bu bir metre kalınlığındaki taşlaşmış moloz yığını yoldan geçen birine sanki vadinin zeminiymiş gibi görünmeye başlamış. </st><st c="25026">Yani şans Tutankamon’dan yana olmuş ve binlerce yıl mezar el değmeden kalabilmiş.</st></p>
			<p><st c="25107">– Şans mı... </st><st c="25121">tesadüf mü... </st><st c="25135">yoksa başka bir şey mi... </st><st c="25161">belli değil.</st></p>
			<p><st c="25173">– Ne olabilir sence? </st></p>
			<p><st c="25195">Bunu bir şans olarak kabul etmiyor, belki de altında başka şeyler arıyor. </st></p>
			<p><st c="25269">– Tanrı böyle istediyse... </st><st c="25296">yağmuru da... </st><st c="25310">tam oraya yağdırmıştır.</st></p>
			<p><st c="25333">– Gerçekten böyle mi düşünüyorsun?</st></p>
			<p><st c="25368">– Neden olmasın. </st><st c="25386">O mezarı bulanların üzerine de... </st><st c="25420">lanet yağdırmış zaten. </st></p>
			<p><st c="25443">Tutankamon’un yanında yer alıyor, hatta onun Tanrı tarafından korunmuş olabileceğini düşünüyor. </st></p>
			<p><st c="25539">– Tıpkı senin gibi, o dönemde de insanlar o kazıda bulunanların bir şekilde lanetleneceğinden zaten eminmiş. </st><st c="25648">Basın da adeta bunu teşvik ediyormuş. </st><st c="25686">Ve bir süre sonra beklenen lanet, kazıyı yapanların birer birer peşine düşmeye başlamış. </st><st c="25775">Önce İngiliz patron Carnarvon hastalanmış ve hemen ölmüş. </st><st c="25833">Ardından kazı çalışmalarına katılanlar arasında bir panik başlamış. </st><st c="25901">Bunları desteklercesine lordun köpeği de yüksek bir yerden düşüp ölmüş. </st><st c="25973">Ardından ortalıkta, kanaryasının bir kobra yılanı tarafından canlı canlı yendiği şeklinde rivayetler dolaşmaya başlamış. </st><st c="26094">Artık gazeteler bundan başka haber yazamaz hale gelmişler. </st><st c="26153">Lord Carnarvon’un Mısır’da hastanede öldüğü anda, bütün Mısır’da elektriklerin bir süre kesildiği de yazılan haberler arasındaymış. </st><st c="26285">Üstelik elektriklerin kesilmesini gerektiren teknik bir arıza da güya yokmuş. </st><st c="26363">Ölen lordun yardımcısı, onun babası ve lordun iki erkek kardeşi de bir şekilde ölüverince, bu olaylar hep aynı lanetle ilişkilendirilmiş. </st><st c="26501">Üstelik lordun cenaze töreninde cenaze arabası bir çocuğa çarpmış ve çocuk ölmüş. </st><st c="26583">Firavunun röntgenini çekmeye gelen görevli de yolda kaza geçirmiş. </st><st c="26650">Mısır prensi, firavunun mezarına yaptığı ziyaretin hemen ardından vurularak öldürülmüş. </st><st c="26738">Bütün bu olayların belki de en ilginç olanı ise Tutankamon’un mumyasından kafa sargıları çıkarılınca yaşanmış. </st><st c="26849">Çünkü küçük firavunun sol yanağında kısmen iyileşmiş, zehirli sinek ısırığına bağlı bir yara izi bulunmuş. </st><st c="26956">Meğer ölen lordu da ölmeden bir süre önce yanağının sol yanından zehirli bir sinek ısırmış ve yara izi her ikisinde de tam olarak aynı yerdeymiş.</st></p>
			<p><st c="27101">– Bütün bunlar... </st><st c="27120">tesadüf mü sizce?</st></p>
			<p><st c="27137">– O devirde yaşasaydım bu soruya belki ben de başka türlü cevap verirdim, çünkü gazeteler her gün ballandıra ballandıra ve çoğu zaman da aslı astarı olmayan pek çok haber yayınlıyorlarmış. </st><st c="27327">Sana daha önce anlattığım hikâyelerde olduğu gibi, o dönemde de halk hep birlikte çıldırmış.</st></p>
			<p><st c="27419">– Çıldırmış mı? </st></p>
			<p><st c="27436">O da tıpkı o devirde yaşayan insanlar gibi, bütün bunların tesadüf olabileceğine inanmıyor. </st><st c="27528">Biraz önce yaptığı gibi yine bunların altında başka şeyler arıyor. </st></p>
			<p><st c="27595">– İnsanlar durup dururken hep birden çıldırmazlar. </st><st c="27646">Mutlaka bunun bir sebebi vardır. </st></p>
			<p><st c="27679">– Peki... </st><st c="27689">neymiş onları çıldırtan?</st></p>
			<p><st c="27713">– Tutankamon’un laneti o zamanlar başta İngiltere olmak üzere, Avrupa’nın birçok ülkesinde ve Mısır’da insanların zihinlerini meşgul eden, onlara kendi dertlerini unutturan en önemli konu haline gelmiş, çünkü konuştuğumuz yıllar 1920’li yıllar. </st><st c="27959">Söyle bakalım, madem çok kitap okuyorsun, nedir o yılların özelliği? </st></p>
			<p><st c="28028">Şöyle bir toparlanıyor. </st><st c="28052">Benden böyle ani bir soru beklemiyordu. </st><st c="28092">Gözlerini tavana dikip bir an kafasını toparlamaya çalışıyor. </st><st c="28154">Sonra korka korka cevap veriyor soruma: </st></p>
			<p><st c="28194">– 1918’de Birinci Dünya Savaşı bitti.</st></p>
			<p><st c="28231">– Evet, öyle oldu. </st><st c="28251">Biliyorsun, çok kanlı bir savaş o. </st><st c="28286">İnsanlar eşlerini, babalarını, oğullarını, kardeşlerini, sevgililerini kaybetmişler o savaşta. </st><st c="28381">Açlık ve sefalet var. </st><st c="28403">Üstelik yine aynı yıllarda İspanyol Gribi denen bir hastalık Avrupa’yı perişan etmiş. </st><st c="28489">Özellikle gençleri seven bu hastalık yüzünden milyonlarca kişi birkaç gün içinde hayatını kaybetmiş. </st><st c="28590">Üst üste verilen bu kayıplar kimsede moral bırakmamış. </st><st c="28645">Başka önemli bir olay daha var, söyle bakalım, nedir o? </st></p>
			<p><st c="28701">Yine gözler tavanda, düşünüyor. </st></p>
			<p><st c="28733">– Biraz ipucu verin.</st></p>
			<p><st c="28753">– Rusya’yı düşün.</st></p>
			<p><st c="28771">– Devrim... </st><st c="28784">1917’de.</st></p>
			<p><st c="28792">– Doğru, bütün dünyayı yakından ilgilendiren, bütün taşları yerinden oynatan büyük devrim gerçekleşmiş. </st><st c="28897">Ayrıca İrlanda’da ayaklanmalar başlamış, ada ikiye bölünmüş. </st><st c="28958">Ve son olarak da İngiltere’de İşçi Partisi ilk kez iktidara gelmiş, kadınlara oy hakkı tanınmış. </st><st c="29055">Kadınların bir bölümü çalışmaya başlamış. </st><st c="29097">Kadının çalışmaya başlaması, ekonomik özgürlüğünü kazanması, son derece önemli bir gelişme. </st><st c="29189">Aile içi ilişkileri temelinden sarsan, bütün rolleri değiştiren, örf ve âdetleri yerle bir eden bu durum karşısında kadınlar çok heyecanlanmışlar. </st><st c="29336">Yıllardır gözlerinin yaşı dinmeyen pek çok kadın, ellerinde sigaraları, yüksek sesle kahkahalar atarak Londra sokaklarında geziniyorlarmış. </st><st c="29476">Düşünsene, dünya ne büyük bir çalkantı içinde! </st><st c="29523">Bir yanda ölüm, hastalık, yas; bir yanda devrimler, kazanılan yepyeni haklar. </st><st c="29601">Mumyaların lanetini anlatan öyküler, işte böyle bir sosyal karmaşa ortamında pazarlanmış insanlara.</st></p>
			<p><st c="29700">– Benim de lanetli olduğumu... </st><st c="29732">anladınız değil mi?.. </st><st c="29754">Onun için anlatıyorsunuz... </st><st c="29782">bunları. </st></p>
			<p><st c="29791">Bunu söylerken gözlerinde derin bir utanç ve ezici bir kin görüyorum. </st><st c="29861">Bir yandan büyük umutlarla buraya gelip birileri tarafından anlaşılmayı, onaylanmayı bütün kalbiyle isterken, bir yandan da bundan ölesiye korkuyor. </st><st c="30010">Umutlanmak isterken, hayal kırıklığını sanki şimdiden yaşıyor. </st></p>
			<p><st c="30073">– Hayır, bilmiyorum. </st><st c="30094">Seni daha yeni tanıyorum ben, ayrıca sen değil, hiç kimsenin lanetli olduğuna inanmam ben. </st><st c="30185">Ama madem sen açık konuştun, ben de aynı şeyi yapacağım. </st><st c="30242">Senin kendinle ilgili bu tür olumsuz düşüncelerin olduğunu tahmin ettim.</st></p>
			<p><st c="30314">– Hikâye anlatırken bile... </st><st c="30343">sizin aklınız başka yerde. </st></p>
			<p><st c="30370"> Çok istese de şimdilik bana bir türlü güvenmiyor veya güvenemiyor. </st><st c="30437">Her zamanki gibi sabırlı olmalı, bana güveneceği güne kadar onun her sorusunu yanıtlamalı, ona içten ve samimi davranmalıyım. </st></p>
			<p><st c="30563">– Başka yerde değil, sende.</st></p>
			<p><st c="30590">– Samimi değilsiniz yani.</st></p>
			<p><st c="30616">– Aksine, çok samimiyim, bak bunu sana açıkça söylüyorum. </st><st c="30675">Ne yapıp edip sana yardım etmenin bir yolunu arıyorum. </st><st c="30730">Bunu sen de istiyorsun. </st><st c="30754">Ama zeki olduğun kadar cesur değilsin. </st><st c="30793">Kendinle ilgili ağzından tek bir kelime çıkacak diye ödün kopuyor. </st><st c="30860">Hem yardıma ne kadar ihtiyacın olduğunun farkındasın, hem de en küçük bir soru sorsam kaçacak delik arıyorsun. </st><st c="30971">Bu mu senin cesaretin? </st></p>
			<p><st c="30994">Deli deli bakmak nasılsa işte öyle bakıyor yüzüme. </st><st c="31045">Buna alışkın olmayan yani sokaktan geçen normal insanlar korkar bu bakışlardan. </st><st c="31125">Bana gelince, böyle bakan insanlardan korkmamayı öğreneli çok oldu. </st><st c="31193">Üstelik bu bakışlar her zaman içimi sızlatır benim çünkü bu bakışların anlamını çok iyi bilirim. </st><st c="31290">Zamanında çok kırılmış, çok incinmiş, çok korkmuş insanların bakışı bu. </st><st c="31362">Ağzına kadar duygu dolu bir küp gibidir insan. </st><st c="31409">Sevdikçe, sevildikçe kabına sığmaz, rengârenk, pırıl pırıl olur, yedi dağın çiçeğinin kokusu yayılır etrafa, ılgın ılgın akar duygular. </st><st c="31545">Bu kıza hayat şimdilik iyi yüzünü hiç göstermemiş galiba. </st><st c="31603">Hayata ve hayatın içinde yer alan her şeye öfkeli. </st><st c="31654">Kötü kokular geliyor burnuma. </st><st c="31684">O küpün içini boşaltmak pek kolay olmayacak. </st></p>
			<p><st c="31729">Üzerine giderken bile çok temkinliyim çünkü akordu bozuk bir müzik aletine benziyor. </st><st c="31814">Nerede, ne zaman, nasıl tepki göstereceği belli değil. </st><st c="31869">Aslında benim akordumun da pek sağlam olmadığını ilk gün öğrendiği için karşımda olabildiğince kontrollü olmaya çalışıyor. </st><st c="31992">Şimdilik bu durum işe yarıyor. </st><st c="32023">Önce ellerini ovuşturup sonra da biçimsiz dişleriyle dudaklarını kemirdikten sonra nihayet kafasını iki yana sallayarak konuşmaya çalışıyor ama olmuyor. </st><st c="32176">Sıkıntısı giderek artıyor. </st><st c="32203">Bu kız konuşamayacak. </st><st c="32225">Şimdilik istese de yapamıyor. </st><st c="32255">Geri adım atmaktan başka çare yok. </st><st c="32290">Benim amacım onun sıkıntısını artırmak değil. </st></p>
			<p><st c="32336">– Bazı şeyler kolay anlatılmıyor değil mi Ala? </st></p>
			<p><st c="32383">Susuyor ama bu sözlerim hoşuna gitti. </st><st c="32421">Onu anladığımı, ona hak verdiğimi hissetti. </st><st c="32465">Mahzun bir ifade belirdi yüzünde. </st><st c="32499">Bu ifadeyi seviyorum. </st><st c="32521">Sadece böyle zamanlarda onun da insan olduğunu hissediyorum. </st><st c="32582">Bu kapıdan onu böyle çıkarmamam gerekir. </st><st c="32623">Böyle mahzun, böyle üzgün olmaz. </st><st c="32656">Kaldığı yerden hayata böyle devam edemez. </st></p>
			<p><st c="32698">– Ala, sana anlatmak istediğim yeni hikâyelerim var. </st><st c="32751">Hele bir öküz hikâyesi var ki, bayılacaksın.</st></p>
			<p><st c="32795">– Öküz mü?</st></p>
			<p><st c="32806">– Evet, öküz. </st><st c="32821">Pek komik bir hikâye değil ama bu sefer belki insanların saçmalıklarına birlikte güleriz.</st></p>
			<p><st c="32910">– Güler miyiz?</st></p>
			<p><st c="32925">– Evet, güleriz.</st></p>
			<p><st c="32942">– Siz sık sık güler misiniz? </st></p>
			<p><st c="32972">Ne tuhaf bir soru! </st><st c="32991">Düşünüyorum, ben sık sık güler miyim diye. </st><st c="33034">Aslında eskiden, ama çok eskiden her şeyi bahane eder, gülerdim. </st><st c="33099">Bayılırdım gülmeye. </st><st c="33119">Arkadaşlarım da bilir, kahkahalarım evin dışına taşardı. </st><st c="33176">Sonra bilmem neden, gülmelerim yavaş yavaş azalmaya başladı. </st><st c="33237">Giderek daha ağırbaşlı, daha oturaklı bir kadın oldum. </st><st c="33292">Bir yandan hayatta herkes gibi benim de yaşadığım irili ufaklı depremler, yaşadıkça hayal dünyasının yerini alan asıl gerçekler, bir yandan da mesleğim gereği her gün akşama kadar dinlediğim acıklı yaşamöyküleri derken, eskisi kadar sık gülemez oldum. </st></p>
			<p><st c="33544">Hayat insanların duygularını tıpkı dağlar, tepeler gibi şöyle veya böyle erozyona uğratıyor. </st><st c="33637">Sonbaharda solan çiçekler gibi duygularımızın da giderek suyu çekiliyor, sararıyor, kuruyor. </st><st c="33730">Bazı insanlarda bu çok daha belirgin oluyor. </st><st c="33775">Katılaşıyor insanlar, esnekliği, yumuşaklığı kayboluyor. </st><st c="33832">Bu konuda ben kendimi çok şanslı bulurdum, pek solmadım diye, ama Aydın’ı kaybettikten sonra bunun pek de şans olmadığını fark ettim. </st><st c="33966">“Belki kurusam, sararsam solsam, acıyı bu kadar derinden hissetmezdim” dedim kendime. </st><st c="34052">Bu sıralar sıkça dinlediğim bir türkü geliyor aklıma: “Çamlığın başında tüter bir tütün / acı çekmeyenin yüreği bütün.” Cengiz Özkan’dan dinlemiştim. </st></p>
			<p><st c="34202">Ala karşımda gözlerini açmış, sorduğu sorunun cevabını bekliyor. </st><st c="34267">Ben şimdi bu kıza aklımdan geçenlerin ne kadarını söyleyebilirim? </st></p>
			<p><st c="34333">– Sık güler miyim bilmiyorum ama gülmeyi hâlâ çok seviyorum. </st><st c="34394">Peki, sen hiç gülmez misin?</st></p>
			<p><st c="34421">– Gülmem.</st></p>
			<p><st c="34431">– Neden Ala, neden hiç gülmezsin?</st></p>
			<p><st c="34465">– Gülmeyi öğrenmedim ki... </st><st c="34493">Bizim evde kimse gülmezdi... </st><st c="34522">Durup dururken gülene ne derler... </st><st c="34557">biliyorsunuz.</st></p>
			<p><st c="34570">– Tamam o zaman. </st><st c="34588">Birlikte gülmeyi deneyelim. </st><st c="34616">Bu ara buna benim de çok ihtiyacım var.</st></p>
			<p><st c="34655">– Neden?</st></p>
			<p><st c="34664">– Neden mi? </st><st c="34677">Gülmek sağlığa her zaman çok iyi gelir de ondan.</st></p>
			<p><st c="34725">– Öküz hikâyesini ne zaman anlatacaksınız?</st></p>
			<p><st c="34768">– Bir dahaki gelişinde...</st></p>
			<p><st c="34794">– Hiç prenses hikâyesi yok mu?</st></p>
			<p><st c="34825">– Prenses mi? </st></p>
			<p><st c="34840">– Hani masallarda hep prensesler olur ya!</st></p>
			<p><st c="34881">– Tamam, bir de prenses hikâyesi arayalım bakalım.</st></p>
			<p><st c="34932">– İyi öyleyse... </st><st c="34950">Ben gidiyorum... </st><st c="34967">Bana gösterdiğiniz ilginin... </st><st c="34997">farkında olmadığımı sanmayın... </st><st c="35029">Bunun... </st><st c="35038">benim için... </st><st c="35052">ne kadar önemli olduğunu bilemezsiniz... </st><st c="35093">Teşekkür ederim... </st><st c="35112">Her şey için teşekkür ederim... </st><st c="35144">Hoşça kalın. </st></p>
			<p><st c="35157">Yine elime dokunur gibi yapıp hızla çıkıyor odadan. </st><st c="35209">Ne garip bir kız! </st><st c="35227">Ona gösterdiğim ilginin farkında demek! </st><st c="35267">Gerçi benim ona karşı duygularım da hızla değişiyor. </st><st c="35320">Bütün gayretlerime rağmen konuşmamakta, anlatmamakta direniyor. </st><st c="35384">Ona karşı sabırlı ve hoşgörülü olmaya devam etmeliyim. </st><st c="35439">Kendi üzerine alınmasın diye hikâyeleri özellikle toplumsal konulardan seçiyorum ama buna rağmen yine de bir şeylere takılabiliyor. </st><st c="35571">Bu prenses meselesi nedir acaba? </st><st c="35604">Bu kız odadan çıkınca kafamı bir türlü toparlayamıyorum, aklım hep onda kalıyor. </st></p>
			<p><st c="35685">Ala’dan sonra odama birbiri ardına hastalar girip çıkmaya devam ediyor. </st><st c="35757">Akşamın nasıl olduğunu anlamıyorum. </st><st c="35793">Zamanın bu kadar hızlı akması bazen hoşuma gidiyor çünkü ben o zamanı olabilecek en iyi şekilde geçirdiğimi düşünüyorum. </st><st c="35914">Hastalarımla birlikte hüzünlensek de acının en keskinini paylaşsak da, odamdan çıkarken onların yüzünde gördüğüm küçücük de olsa bir umut kırıntısı, yorgunluğumu unutturuyor bana. </st></p>
			<p><st c="36094">İşim bitince biraz nefeslenmek için üst kattaki kafeteryaya çıkıyorum. </st><st c="36165">Güneş batmak üzere! </st><st c="36185">Her yer kırmızıya dönmüş. </st><st c="36211">Biraz önce yağmur olup şehri ıslatan bulutlar, sanki biri arkalarından kovalıyormuş gibi pul pul saçılmışlar gökyüzüne. </st><st c="36331">Birkaç doktor ve psikolog arkadaşım, Profesör Ayşe Yalın’ı almışlar ortalarına bir yandan çaylarını yudumlarken bir yandan da etrafı seyrediyorlar. </st><st c="36479">Ankara gibi bir yerde, böyle bir manzara seyredebilmek ne büyük bir şans! </st><st c="36553">Beni görünce ayağa kalkıp yer veriyorlar. </st><st c="36595">Ben de Ayşe’nin yanı başına oturup sohbete katılıyorum. </st><st c="36651">Bir çay da bana getiriyor Nevin. </st></p>
			<p><st c="36684">Uzun süredir Ayşe ile görüşemedik. </st><st c="36719">O benim çok eski arkadaşım. </st><st c="36747">Hacettepe’de yıllarca birlikte çalıştık. </st><st c="36788">Giyimine kuşamına pek meraklı, her zaman şık ve zarif bir kadındır Ayşe. </st><st c="36861">O yıllardan bir anı geliyor gözümün önüne. </st><st c="36904">Bir gün öğle yemeğinden sonra hastane bahçesinde hep birlikte geziniyorduk. </st><st c="36980">Birden yağmur çiselemeye başladı. </st><st c="37014">Ayşe ile benden başka kimse aldırmadı yağmura ama ikimiz birden hızla içeri girmek üzere koşmaya başladık. </st><st c="37121">Herkes garip garip arkamızdan bakıyordu. </st><st c="37162">Bir iki damla yağmurdan neden böyle kaçtığımızı anlamamışlardı. </st><st c="37226">Ama ikimiz de biliyorduk bunun nedenini. </st><st c="37267">O zamanlar süet etek ceketler modaydı. </st><st c="37306">Ayşe gri, bense bej rengi süet takımlarımızı yeni almıştık ve yağmur damlalarının o takımları leke içinde bırakacağını çok iyi biliyorduk. </st></p>
			<p><st c="37445">Bunu anlatıyorum ona. </st><st c="37467">Birlikte eskiyi özlemle yâd edip gülüyoruz. </st><st c="37511">Ayşe “Çocuklarda Oyun Terapisi” konulu çocuk psikologlarına yönelik bir program hazırlıyordu. </st><st c="37605">Nihayet hazırlıklar bitmiş ve yakında programı başlatacakmış. </st><st c="37667">Klinik dışından katılmak isteyen psikologlar varmış, “Ne yapalım?” diye soruyorlar bana. </st><st c="37756">Şöyle bir hesap ediyoruz, şimdilik dışarıdan yapılan başvuruları kabul edemeyiz. </st><st c="37837">Çünkü program zaten oldukça uzun sürecek ve üstelik uygulamalı yapılacak. </st><st c="37911">“Belki seneye eğitim programımıza yine koyar ve daha fazla psikoloğun katılmasını sağlayabiliriz” diyorum. </st><st c="38018">Ayşe de kabul ediyor bu öneriyi. </st></p>
			<p><st c="38051">Aslında hava oldukça serin, yani henüz terasta oturmak için erken ama kış o kadar uzun sürdü ki, baharı hepimiz özledik. </st><st c="38172">Temiz havayı derin derin ciğerlerime çekiyorum. </st><st c="38220">Güneş ufukta kaybolurken hafif bir rüzgâr içimi titretiyor. </st><st c="38280">Saatime bakıyorum, bir an önce aşağı inmem gerekiyor çünkü şimdi de yeni başvuran psikologları göreceğiz. </st><st c="38386">Ayşe de iniyor benimle birlikte çünkü jüride o da var. </st><st c="38441">Mehmet Akif ile Cengiz benden önce gelip oturmuşlar bile. </st><st c="38499">Hasan ve Psikolog Seliyha Dolaşır da gelince kadro tamamlanıyor. </st><st c="38564">Sırayla psikologlar girip çıkmaya başlıyor odaya. </st><st c="38614">Kimiyle daha uzun süre konuşuyoruz, kimi hemen çıkıyor. </st><st c="38670">Aslında hepimiz de eğitim düzeyi daha yüksek olan psikologları tercih etmek istiyoruz ama bu meslekte kişilik özellikleri çok önemli. </st></p>
			<p><st c="38804">Hepsiyle görüşme bitince, bu sefer de hangilerini alacağımıza karar verebilmek için bir saate yakın konuşuyor, tartışıyoruz. </st><st c="38929">Sonunda iki genç hanımı almaya karar veriyoruz. </st><st c="38977">Hasan bu durumdan memnun değil çünkü o en az dört kişi bekliyordu. </st><st c="39044">Yeniden ilan verecek. </st><st c="39066">Hepimiz hem yorgun hem de açız. </st><st c="39098">Hep birlikte çıkıyoruz klinikten. </st><st c="39132">Geç de olsa iyi bir akşam yemeğini hak ettik. </st><st c="39178">Nereye gideceğimize bir türlü karar veremezken Hasan imdadımıza yetişiyor. </st><st c="39253">Çankaya’da ışıl ışıl bir restorana götürüyor bizi. </st><st c="39304">Gece Cengiz’in söylediği yanık türkülerle bitiyor. </st></p>
		</div>
<div id="charCountTotal" value="39355"></div></body>
</html>
