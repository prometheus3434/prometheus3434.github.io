<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
<head>
  <title>Emperyalizm2</title>
  <link href="../Styles/stylesheet.css" rel="stylesheet" type="text/css" />
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>
<body class="calibre">
  <div class="chapter">
    <h2 class="h2baslik" id="calibre_toc_36">Kemalist İktisat Politikaları ve Devletçilik<sup class="calibre3"><a href="../Text/Emperyalizm2_split_086.html#footnote-26036-1" id="footnote-26036-1-backlink">[1]</a></sup></h2>
    <p class="normal2">I. Giriş</p>
    <p class="normal1">Yeni Türk devleti, 1923 yılında Osmanlı İmparatorluğu’nun enkazından ağır sorunları olan bir ekonomi devraldı. Ekonomi her şeyden önce modern bir sanayi temelinden yoksundu. Sanayi üretimi büyük ölçüde zanaatlerin bünyesinde gerçekleşiyordu. 1915’te yapılan ve imalat sanayisinin yer aldığı tüm illeri kapsayan Osmanlı Sanayi Sayımı, bugünkü Türkiye’nin sınırları içinde çok zayıf bir sanayi sektörünün varlığını ortaya koymaktaydı: Zanaat özelliği taşımayan 182 sanayi kuruluşunda<sup class="calibre3"><a href="../Text/Emperyalizm2_split_086.html#footnote-26036-2" id="footnote-26036-2-backlink">[2]</a></sup> 14060 işçi çalıştırılmaktadır. Bu işgücünün %70’i yün, pamuklu dokumacılık, giysi ve ham ipek imalatı, un değirmenleri, sigara imalathanesinde çalışmaktaydı. Bu faaliyetler sanayi üretiminin %78’ini oluşturmaktaydı.<sup class="calibre3"><a href="../Text/Emperyalizm2_split_086.html#footnote-26036-3" id="footnote-26036-3-backlink">[3]</a></sup> İnsanların ulusal sanayiye olan güven eksikliğini, o zamanların bir popüler deyimi özetlemekteydi: “Asılacaksan, İngiliz sicimiyle asıl...”</p>
    <p class="normal1">Türk ekonomisi 1923’te bileşenleri arasındaki organik bağlantı eksiklikleri nedeniyle uyumsuz bir yapıdaydı. En çarpıcı örnek, ulaşım sektöründe görülebilir. Demiryolları ağı, tümüyle yabancı sermayenin mülkiyetindeydi; dış piyasaların ihtiyaçlarına göre oluşturulmuştu ve Batılı piyasalar için temel malları üreten üretim alanları ile ihracat merkezleri arasında bağlantı kurmaktaydı. Büyük tahıl üretim bölgesi olan İç Anadolu ile kentler arasındaki ulaşım bağlantıları çok zayıf durumdaydı. İnanılması zor bir örnek verelim: 1924’te bir ton buğday İç Anadolu’dan İstanbul’a 8,8, New York’tan İstanbul’a 5 dolara getirilmekteydi<sup class="calibre3"><a href="../Text/Emperyalizm2_split_086.html#footnote-26036-4" id="footnote-26036-4-backlink">[4]</a></sup>. Dolayısıyla İstanbul halkının Ankara ve Konya yerine Iowa buğdaylarıyla beslenmesi ve Anadolu köylüsünün geçimlik tarıma mahkûm kalması daha rasyonel olmaktaydı.</p>
    <p class="normal1">İmparatorluğun son dönemde çöküşü çok acılı olmuştu. Hemen hemen kesintisiz süren on savaş yılı, halkın dayanma gücünü çok zorlamıştı. Savaşın demografik sonuçları, Lozan Antlaşması gereğince Türkiye ve Yunanistan arasında yapılan büyük miktarda nüfus mübadelesi ile ağırlaşmış; büyük boşluklara yol açmıştı. Yeni Türkiye’nin sınırlan içinde kaç kişinin yaşadığı bilinmiyordu. Osmanlı İmparatorluğu’nun bağımlı ve yarı-sömürge konumu, dış ticaret ve dış borçlara ilişkin güvenilir istatistik sistemleri oluşmasına katkı yapmıştı; buna karşılık ülkenin temel ekonomik durumunu gösterecek temel veriler yoktu. 1926-27 yılında bile nüfus tahminleri 6 ile 10 milyon arasında değişiyordu. Mussolini 1927’de 6 milyonluk bir Türkiye’den söz etmişti. O yıldaki ilk sayım ise 14 milyonluk bir nüfusla şaşırtıcı bir sonuç verdi.<sup class="calibre3"><a href="../Text/Emperyalizm2_split_086.html#footnote-26036-5" id="footnote-26036-5-backlink">[5]</a></sup></p>
    <p class="normal1">Osmanlı İmparatorluğu’nun finansal bağımlılığı iyi bilinmektedir ve burada üzerinde ayrıntıyla tekrarlanmasına gerek yoktur. Türkiye’nin kronik dış ticaret açıkları veren bir iktisadi yapıyı devralmış olması ve ileriki yıllarda üstlenilen Osmanlı borçlarının geri ödenmesi sorunları, Türkiye’nin iktisadi ve mali bağımlılığının kalıcı olabileceğini gösteriyordu. Bu kısıtlamalar dikkate alındığında, sonraki on beş yılın bitiminden geriye dönerek bakarsak, yeni Türkiye’nin izleyeceği yolda karşılaşacağı dış koşulların bu güzergâhı çok engebeli hale getirdiği ortaya çıkacaktır. Savaş sonrasının güç intibak sorunlarını, Büyük Buhran’ın kırılgan Türkiye ekonomisi üzerindeki ağır etkileri ve dönemin sonunda insanlığa yıkım getirecek olan yeni savaşın hazırlıkları izleyecekti.</p>
    <p class="normal1">Buna karşılık ülkenin durumunu, Atatürk’ün ölüm tarihinde, İkinci Dünya Savaşı’nın hemen arifesinde gözden geçirirsek, bu çetin, neredeyse imkânsız koşullarda ekonominin şaşılacak derecede iyi bir başarım sergilemiş olduğu gözlenecektir. Toplum, sanayileşme ve modernleşme doğrultusunda ilk ve kararlı adımlarını atmıştır. Ekonomi ise 1923’te hayal edilemeyecek bir şeyi, sürdürülebilir bir dış dengeyi gerçekleştirmiş gibidir. Başka bir deyimle, Türkiye ekonomisi, görünürde, kendi kaynaklarına dayanan dinamik bir büyüme ve sanayileşme patikasını izlemeye başlamıştır. Bu sürecin nicel göstergeleri ileride incelenecektir.</p>
    <p class="normal1">Türk ekonomisinin bu denli kötü şartlar içinde bu derecede olumlu bir başarım gösterdiğine ilişkin saptama doğruysa, iktisatçılar için bazı ilginç sorular ortaya çıkmaktadır. Bu gelişme süreci, ‘Kemalist’ diye adlandırılabilecek olan iktisat politikalarıyla ilişkili midir? Bir stratejiden, hatta çağdaş gelişmekte olan ekonomiler için de önem taşıyan bir modelden söz edebilir miyiz?</p>
    <p class="normal1">Türkiye’de Büyük Depresyon’dan sonra izlenen iktisat politikalarına bakarak, bu soruları olumlu yanıtlayabileceğimizi düşünüyorum. Çoğu zaman bu politikaları “devletçilik” terimiyle ifade ediyoruz. Bu yazının konusu bu modelin benimsenmesine, hatta “keşfedilmesine” yol açan etmenlerin incelenmesi ve uygulama sonuçlarının belirlenmesidir.</p>
    <p class="normal2">II. 1929-1939 Arasında Ana Alt Dönemler</p>
    <p class="normal">A. Dönemlendirme ölçütleri ve sorunları</p>
    <p class="normal1">Geleneksel olarak iktisat politikaları açısından 1923-39 yılları arası iki zaman dilimine ayrılır. 1923-30 veya 1931 arası ‘Liberal’ dönem, geri kalan kısım ise ‘Devletçi’ dönem olarak nitelendirilir. Bazı yazarlar, 1930-31(32) yıllarını bir geçiş dönemi olarak adlandırmışlardır. Biz bu dönemi sadece bir geçiş dönemi olarak nitelendirmenin yeterli olmadığını, 1930-32 yıllarının bir alt dönem olarak incelenmesini öneriyoruz. Buna göre devletçiliğe temel olan iki dönemin yeni baştan değerlendirilmesi gerekir. Bunu yaparken kısalığına rağmen, bu ara dönemin kendine özgü bir mantığı olduğunu, bu yüzden de ayrı bir politika modeli olarak incelenmesi gerektiğini düşünüyoruz.</p>
    <p class="normal1">‘Liberal’ ve ‘devletçi’ yaftalarını ele aldığımızda, ilkini yanlış, ikincisini ise (her kestirme ifadede kaçınılmaz bir sorun olarak) ait olduğu dönemi yansıtmakta yetersiz buluyoruz. Buna rağmen, ima ettiklerinden çok daha geniş anlamlar taşıdıklarını aklımızda tutarak, bu iki terimi kullanmaya devam edeceğiz.</p>
    <p class="normal1">Sınıflandırmamız şöyle<sup class="calibre3"><a href="../Text/Emperyalizm2_split_086.html#footnote-26036-6" id="footnote-26036-6-backlink">[6]</a></sup>: <span class="ideitalik">Devlet eliyle özel sermayenin teşvik edildiği dışa açık bir ekonomi.</span> <span class="ideitalik">Özel sermayeye dayanan korumacılık, ithal ikamesi.</span> <span class="ideitalik">Korumacılık ve devletçiliğin sentezi...</span></p>
    <p class="normal1">Ara dönemlerin başlangıç yılları, politikaların <span class="idebold">uygulanmaya başlamasından</span> daha çok, bu önlemlerin ulusal ekonomi üzerinde ilk <span class="idebold">ölçülebilen sonuçlarına</span> göre belirleniyor. Bu iki olgu arasında bir yıllık bir gecikmenin söz konusu olduğu varsayılabilir. Böylece ilk korumacı önlemlerin 1929’da alınmasına ve devletçiliğe yönelik ilk kararlı adımın Temmuz 1932’de atılmasına rağmen, sözü geçen ara dönemlerin 1930’da ve 1933’te başladığını kabul ediyoruz.</p>
    <p class="normal">B. Açık ekonomide özel birikime devlet desteği</p>
    <p class="normal1">Lozan Antlaşması’nda (1923) yer alan birçok madde, iktisat politikalarına sınırlamalar getirmişti. Osmanlı borçlarının üçte ikisinin Türkiye tarafından ödenmesinin yanı sıra, en önemli sınırlama gümrük tarifelerinde olmuştu. Antlaşma, Osmanlı İmparatorluğu’nun 1916 tarihli ayarlanmış spesifik gümrük tarifesini temel almıştı. Bu tarife de, değerlere dönüştürüldüğünde kabaca 1914’teki nominal koruma oranına tekabül etmekteydi. İthal ve yerli mallar üzerinden farklı oranlarda vergileme yasaklanmıştı; buna rağmen istisna olarak kamu geliri sağlama amacıyla devlet tekellerinin daha yüksek fiyat uygulamaları kabul edilmişti.<sup class="calibre3"><a href="../Text/Emperyalizm2_split_086.html#footnote-26036-7" id="footnote-26036-7-backlink">[7]</a></sup> Türkiye, ayrıca, dış ticaret üzerinde olan miktar kısıtlamalarını kaldırmayı; yenilerini koymamayı da üstlenmişti. Bu sınırlamaların pratikte 1928’in sonuna kadar sürmesi söz konusuydu. Batılı ülkelere verilen bu ödünlerin karşılığında, Osmanlı İmparatorluğu’nu bir yarı sömürge haline sokmuş olan hukuki ve siyasi kapitülasyonlar kaldırılıyordu.</p>
    <p class="normal1">Barış Antlaşması’nın, etkili ve korumacı bir dış ticaret politikasının uygulanabilmesini önlemese bile, en azından güçleştiren hükümleri, pek de önem taşımayan (trivial) ödünler olarak görülmüş olabilir. Dönemin egemen iktisadi düşüncesine göre, emperyalizmin iktisadi baskısı, siyasi bağımsızlığa sahip Türkiye gibi bir ülke için önemli bir tehdit oluşturmamaktaydı. Doğrudan yatırım yapan yabancı yatırımcılar, siyasi imtiyazlar elde etmeye çalışmadıkları sürece ve özellikle Türklerle ortaklıklar kurduklarında teşvik edildiler. Siyasi çevrelerde etkili kişilerin bu ortaklıklarda önemli rolü oldu.<sup class="calibre3"><a href="../Text/Emperyalizm2_split_086.html#footnote-26036-8" id="footnote-26036-8-backlink">[8]</a></sup> 1920-30 arasında kurulan anonim şirketlerin üçte biri Türklerin yabancı sermaye ile ortaklıkları biçiminde kurulmuştu.<sup class="calibre3"><a href="../Text/Emperyalizm2_split_086.html#footnote-26036-9" id="footnote-26036-9-backlink">[9]</a></sup></p>
    <p class="normal1">Yabancı sermayeye gösterilen olumlu ve iyimser tavır, yerli sermaye için de geçerliydi. Bu yıllar bir liberalizm dönemi olarak değil, özel teşebbüse yaygın devlet desteğinin verildiği bir dönem olarak adlandırılabilir. 1927 tarihli Teşvik-i Sanayi Kanunu, Cumhuriyet Türkiye tarihi boyunca özel teşebbüse sağladığı teşvik ve sübvansiyonlar açısından rakipsizdir<sup class="calibre3"><a href="../Text/Emperyalizm2_split_086.html#footnote-26036-10" id="footnote-26036-10-backlink">[10]</a></sup>. Yağ, şeker, tütün, patlayıcılar, alkol, kibrit, limanlar, iskeleler gibi devlet tekelinde bulunan birçok alan, özel girişimlerin devletten destek gördükleri alanlardı. Bu alanlardaki tekeller doğrudan devlet tarafından işletilmiyordu. Üzerinde tekel oluşturulan üretim, ithalat veya ihracat yetkisi, belirli koşullar altında yerli ya da yabancı şirketlere verilmekteydi. Bu uygulamanın resmî gerekçesi, “gelir sağlamak” amacıyla Lozan’ın dolaylı vergilere ilişkin istisnalarının kullanılmasıydı. Ne var ki, tekel haklarını kullanan özel sektör yüksek kârlar elde edecek ve bu husus 1930’daki siyasi eleştirilere konu olacaktı.<sup class="calibre3"><a href="../Text/Emperyalizm2_split_086.html#footnote-26036-11" id="footnote-26036-11-backlink">[11]</a></sup></p>
    <p class="normal1">Bankacılıkta da benzeri bir gelişim görülür. Bu dönemin başında Türk bankacılık sistemi yabancı sermayenin kontrolündeydi ve bir merkez bankası yoktu. 1924’te İş Bankası ilk özel banka olarak kuruldu. Amaç, ulusal bir finans kuruluşu olarak, yabancı bankaların olumsuz etkilerini sınırlamaktı. Bu bankanın yönetim kurulunda önde gelen siyasetçiler yer aldı. İlerdeki yıllarda İş Bankası, hükümet ile iş çevreleri arasında aracılık işlevleri üstlendi; çeşitli iştirakleri aracılığıyla özel çıkar gruplarının lehine etkili bir lobi oluşturdu. Dönemi inceleyen iki önemli yazar (Falih Rıfkı Atay ve Şevket Süreyya Aydemir), milli mücadele döneminin siyasetçilerinin, subaylarının, yöneticilerinin kadrolarından gelen kişilerin, hükümetle bağlantılarını kullanarak, farklı faaliyetlerde komisyonculuk yaparak kazanç sağlama eğilimlerine işaret ederler ve nam-ı diğer “Siyasetçilerin Bankası” içinde barındıklarını ve bunların bankayı kendi çıkarları için kullandıklarını belirtirler<span class="ideitalik">.<sup class="calibre3"><a href="../Text/Emperyalizm2_split_086.html#footnote-26036-12" id="footnote-26036-12-backlink">[12]</a></sup></span></p>
    <p class="normal1">Banka’nın faaliyetlerinin değerlendirilmesinin ötesinde, bu gözlemler o dönemin gerçekçi bir portresini çizmektedir. Yerli öğelerin katılımı ve ortaklığı ile birlikte yabancı sermayenin birikim sürecine aktif katkısı düşünülmekteydi. Daha eşit nitelikte olması beklenen bu ortaklıkta, ulusal ve güvenilir öğeler, geleneksel gayri Müslim ve komprador burjuvazinin yerini alacaktı. Ne var ki, böyle bir ulusal burjuvazi ya hiç yoktu; ya da çok zayıftı. Gerçek bir ulusal burjuvazi oluşturmanın en sancısız yöntemi ise, devletin özel birikime aktif destek sağlaması olarak görülüyordu. Türk tüccarların ve sanayicilerin olmadığı hallerde, bunları, devlet kaynaklarını ve desteğini kullanarak belli bireyleri zenginleştirerek yaratmak gerekiyordu. Bu role en uygun doğal adaylar da, yönetim kadroları ile politikacıların safları arasından yer alıyordu. ‘Liberal’ diye adlandırılan dönemin iktisat politikasının felsefesi buydu.</p>
    <p class="normal">C. Korumacı ekonomiye geçiş</p>
    <p class="normal1">Türkiye ekonomisi için 1929 yılı birçok sebepten ötürü kritik bir dönemdi. Osmanlı tarifelerini sürdürme yükümlülüğü 1929’da sona ermekteydi ve böylece yeni bir gümrük tarifesi oluşturulabilecekti. Yeni tarife üzerinde 1925’den itibaren çalışılıyordu.<sup class="calibre3"><a href="../Text/Emperyalizm2_split_086.html#footnote-26036-13" id="footnote-26036-13-backlink">[13]</a></sup> %13’lük koruma sağlayan eski gümrük sisteminin yerine ortalama nominal koruma oranını %46’ya çıkaran yeni tarife Haziran 1929’da kabul edildi. Korumacı politikaya geçişte ilk adım olan bu tarife, İstanbul Ticaret Odası’nın daha ılımlı bir koruma önermesine rağmen yürürlüğe girecekti.<sup class="calibre3"><a href="../Text/Emperyalizm2_split_086.html#footnote-26036-14" id="footnote-26036-14-backlink">[14]</a></sup></p>
    <p class="normal1">Osmanlı borçlarının Cumhuriyet hükümetince ödenmeye başlayacağı yıl da 1929’du. Borç ödemesinin teknik ayrıntıları üzerindeki görüşmeler 1925’ten beri sürdürülmekteydi. 1928’de varılan anlaşmaya göre Türkiye bu borçları 1929-53 yılları arasında ödeyecekti. Ne var ki, ilk iki taksidin dış finansman yükünün ağırlığı, liradan kaçışa katkı yaparak “1929 para krizi”ni tetikledi ve ödemelerin 1930’da dondurulmasına yol açtı. Bu kriz, Büyük Buhran’ın ilk etkilerinin Türkiye ekonomisine taşınmasından birkaç ay önce patlak verecekti ve dış ticaret dengesindeki bozulmalar ile TL’nin pound karşısında değer yitirmesi biçiminde ortaya çıkacaktı. Resmî açıklamaya bakılırsa, yeni gümrük tarifelerini önceden öğrenen çıkarcılar, spekülatif stoklama amacıyla aşırı ithalat yaparak krize neden olmuşlardı.<sup class="calibre3"><a href="../Text/Emperyalizm2_split_086.html#footnote-26036-15" id="footnote-26036-15-backlink">[15]</a></sup> Bu teşhisin tartışılmasına burada girmiyoruz.</p>
    <p class="normal1">Kemalist yönetimin ticari burjuvaziye özellikle de, dış ticaretle uğraşanlara karşı kuşku duyması bu vesileyle başlamıştır. Bu güven eksikliği, dış ticarete ve finansal işlemlere sıkı devlet kontrolünün getirilmesinde etkili olacaktır. Böylece, Büyük Buhran’ın ilk etkileri Türkiye ekonomisine ulaşmadan önce, 1929’da, Kemalist liderler geçmiş yılların “açık kapı politikası”nı yeniden gözden geçirerek, bir dizi yeniliğin ilk adımlarını atacaklardı. Buhran’ın sonraki etkileri, bu yeni düşünceleri savunanları haklı çıkarttı ve krize karşı hızla ek savunma mekanizmalarının oluşturulmasına yol açtı.</p>
    <p class="normal1">1930-32’de ulusal ekonomiyi etki altına alan önlemler, eylemler ve adımlar nelerdi? En önemlilerini kronolojik olarak sıralayalım<sup class="calibre3"><a href="../Text/Emperyalizm2_split_086.html#footnote-26036-16" id="footnote-26036-16-backlink">[16]</a></sup>: 1929’daki gümrük tarifeleri ve kambiyo piyasalarına ilişkin düzenlemeler; yarı resmî Milli İktisat ve Tasarruf Cemiyeti’nin kurulması;<sup class="calibre3"><a href="../Text/Emperyalizm2_split_086.html#footnote-26036-17" id="footnote-26036-17-backlink">[17]</a></sup> döviz işlemlerinde Merkez Bankası gibi çalışan hazine ve ulusal bankaların %58 hisseye sahip olduğu bir konsorsiyumun oluşturulması; 1930’da Türk Parasının Kıymetini Koruma Kanunu; Merkez Bankası’nın kuruluşu; ihracatta özellikle kalite ve standartların denetlenmesi; 1931’de ithalat kotalarının uygulanmaya başlanması... Bu listeye, 1930 tarihli iki iktisat politikası belgesi de eklenebilir: Birincisi İktisadi Durum Raporu (Şakir Kesebir Planı), diğeri ise İktisat Programı’dır.<sup class="calibre3"><a href="../Text/Emperyalizm2_split_086.html#footnote-26036-18" id="footnote-26036-18-backlink">[18]</a></sup> Bunlara damgasını vuran ortak tema, ithal ikamesi yoluyla ve mümkün olabildiğince ihracatı artırarak dış ticaret dengesinin sağlanmasıdır.</p>
    <p class="normal1">Bu listenin içeriği, alınan önlemler ve uygulamalarla birlikte incelendiğinde, sadece dış ticaret ve döviz işlemlerine önem verildiği ve böylece korumacı bir iktisadi modelin ana araçlarının oluşturulduğu ortaya çıkacaktır. Böylece, 1931’e gelindiğinde ulusal ekonominin dış ekonomik ilişkilerini denetleyecek politika araçlarının hemen hemen tümü inşa edilmişti. Öte yandan bu yılların politika önlemleri, devletçi ve içsel ekonomiye dönük müdahaleci unsurlardan tamamen yoksundur. Politika yapıcıları, dış ekonomik ilişkilere ve iç pazara dönük müdahaleler konusunda açık bir ayrım yapmaktaydılar ve ilkine ağırlık vermekte; ikincilerden uzak durmaktaydılar. Bu, iç piyasanın sınırları içinde piyasa güçlerinin serbestçe işlediği bir korumacılık modelidir.</p>
    <p class="normal1">Devletçilik teriminin 1930’da dolaşıma girdiği ve 1931’de Cumhuriyet Halk Fırkası’nın programına girdiği doğrudur. Ne var ki, 1932’nin ikinci yarısına kadar devletçilik berrak bir içerikten yoksundu.<sup class="calibre3"><a href="../Text/Emperyalizm2_split_086.html#footnote-26036-19" id="footnote-26036-19-backlink">[19]</a></sup> Üretici alanlarda devlet (demiryolları dışında) henüz yoktu ve ekonomiye müdahaleler dış ticaretle sınırlıydı.</p>
    <p class="normal">D. Yeni bir model arayışı ve devletçiliğe geçiş</p>
    <p class="normal1">1930-32 yıllarının nicel bir değerlendirilmesi yapıldığında, sanayi sektörünün büyüme hızı dikkat çekecektir. Sanayinin büyüme ortalaması, bu üç yıl için 1938 fiyatlarıyla %14,8’dir. 1926’da 256 milyon TL olan ithalat, 1932’ye gelindiğinde 101 milyona düşmüştü ve Cumhuriyetin kuruluşundan sonra dış ticaret dengesi ilk kez fazla ile bağlanmıştı.<sup class="calibre3"><a href="../Text/Emperyalizm2_split_086.html#footnote-26036-20" id="footnote-26036-20-backlink">[20]</a></sup></p>
    <p class="normal1">Bu veriler açıkça ithal ikameci sanayileşme sürecinin olumlu doğrultuda geliştiği ve Kemalist yönetimin belirlediği hedeflerin büyük ölçüde gerçekleşmekte olduğu biçiminde yorumlanabilir. Yine de 1930 sonunda bizzat Atatürk ülkenin içinde bulunduğu iktisadi ve toplumsal durum üzerinde giderek artan hayal kırıklığına sürüklenmiş ve iki yıl sürecek bir değişim arayışına başlamıştı. Ekonomik göstergelerle öznel değerlendirmeler arasındaki bu uzlaşmazlık nasıl açıklanabilir?</p>
    <p class="normal1">İlk olarak, büyüme hızlarının parlak görüntüsüne rağmen, sanayileşmenin <span class="idebold">niteliği</span> ciddi aksaklıklar içeriyordu. Korumacı duvarların gerisinde serbestçe işleyen piyasa güçleri, kısa dönemli vurgunlar ve kazançlar için çok geniş bir alan oluşturmaktaydı. İstatistiklerde sanayi olarak adlandırılan birçok faaliyet, aslında, ithal edilen malzemenin çok sınırlı değişim geçirmesinden ibaretti ve bu mallar tekel fiyatlarıyla satılıyordu. Dönemin iyi bilinen yazarlarından Ahmet Hamdi Başar, bu tür “ulusal sanayi kuruluşları”ndan mizahî bir dille söz ederken, “<span class="ideitalik">yeni gümrük tarifesinin arkasına sığınarak dünya fiyatından birkaç misli fazlaya satan basit ve şımarık bir sanayi</span>”nin, “<span class="ideitalik">yıkık bir medresenin duvarları arkasına kurulmuş, demir telleri keserek çivi yapan; çiviyi dış piyasanın on misline satan”</span> veya “<span class="ideitalik">mahallemizin bir köşesinde eski bir taş evde kurulmuş bakır mamulatı”</span> üreten ve ”<span class="ideitalik">vatanın selameti için çalıştıkları için pencereleri açmaya müsaade etmeyen kurum</span> [nedeniyle] <span class="ideitalik">mahallelinin şikâyete hakkı”</span> olmayan bir sanayileşmeden söz ediyordu<sup class="calibre3"><a href="../Text/Emperyalizm2_split_086.html#footnote-26036-21" id="footnote-26036-21-backlink">[21]</a></sup>.</p>
    <p class="normal1">Bu gözlemler, bu yıllarda sanayileşme sürecinin iki ana özelliğinin yansımaları olarak görülmelidir: Özel sanayinin ilkel niteliği ve denetlenemeyen koruma rantına, aynı sanayiciler tarafından el konması... Bu sonuncu olgu, önceki yıllarda oluşturulan özel birikimin devletçe desteklenmesinin de eklenmesiyle, politik çevrelerdeki yolsuzluk ve vurgun ortamının genelleşmesine yol açmıştır.</p>
    <p class="normal1">Bu gelişmeler, gelir dağılımını açıkça burjuvazi ve bürokrasinin bazı kesimlerinin lehine değiştirmiştir. Düşük gelir gruplarının ekonomik koşullarının bozulması, Büyük Buhran’ın köylülük üzerindeki tahripkâr etkileriyle hızlanmıştır. 1929=100 alınırsa, 1931’de buğday fiyatının endeksi 32’ye; sanayi ürünlerinin fiyat endeksi 65’e indi.<sup class="calibre3"><a href="../Text/Emperyalizm2_split_086.html#footnote-26036-22" id="footnote-26036-22-backlink">[22]</a></sup> Ürün fiyatlarında beklenmedik bir kötüleşme ile karşılaşan köylüler, sabit yükümlülüklerini yerine getirmek zorundaydılar. Faiz borçları, arazi ve hayvanlardan sabit vergiler gibi... Bu durum, orta ve yoksul köylülerin pek çoğu için ekonomik çöküntü ve mülksüzleşme koşulları oluşturuyordu. İç ticaret hadlerinin sanayi lehine dönüşmesi ise, kentli işçi sınıfının göreli durumunun düzelmesiyle sonuçlanmamıştır. Ücretlerle ilgili güvenilir veriler olmamakla birlikte, dolaylı kanıtların tümü göstermektedir ki, bu dönemde, kentlerde reel ücretler geçimlik düzeydedir ve ücret mallarındaki fiyat azalmaları parasal ücretlerin de düşmesine yol açmıştır.<sup class="calibre3"><a href="../Text/Emperyalizm2_split_086.html#footnote-26036-23" id="footnote-26036-23-backlink">[23]</a></sup> Dolayısıyla, 1930-32’de iç ticaret hadlerinin sanayi lehine dönüşmesi, koruma rantına sanayi sermayesince el konması anlamına gelir ve bu durum düşen buğday fiyatlarının nominal ücretleri aşağı çekmesi sayesinde pekiştirilmiştir.</p>
    <p class="normal1">Bu olumsuz gelişmelere halk tepkisi, 1930’ların özel koşullan içinde siyasi liderlere hızla yansıdı. Serbest Cumhuriyet Fırkası, Atatürk’ün girişimiyle 1930’da kuruldu ve ülkenin birçok yerinde; özellikle Batı Anadolu’nun zengin tarım yörelerinde beklenmedik destek buldu. Samsun, İzmir gibi kıyı kentlerinde ise hükümet aleyhtarı grevler ve işçi gösterileri şiddete dönüşme belirtileri gösteriyordu. Atatürk’ün güvendiği dava arkadaşlarından oluşan Serbest Fırka yöneticilerinin engelleyemediği bu tepkiler, 1930 sonunda bu partinin kapatılmasına yol açtı.</p>
    <p class="normal1">Atatürk, güçlü gerçekçiliği ve eleştirel kavrayışı ile 1929-30 yıllarında iktisadi krize karşı alınan savunma önlemlerinin yetersiz olduğunu ve bunların sonuçlarının yeni rejimin temellerini giderek zayıflatmakta olduğunu algılamıştı. İktisat politikalarında radikal bir değişim kaçınılmazdı, ancak hangi doğrultuda? Siyasi iktidar 1931-1932’de bu soruyla cebelleşti. 1930 Kasımında Atatürk, bazı siyasi liderlerin ve uzmanların katılımıyla bir yurt gezisine çıkmaya karar verdi. Bazı kısa kesintilerle 1931 Martına kadar süren gezide nüfusun geniş kesimlerinin iktisadi güçlükler karşısında ayakta kalabilmek için verdikleri mücadele Atatürk tarafından doğrudan gözlendi. Bu sorunlara karşı izlenebilecek strateji seçenekleri üzerinde yoğun tartışmalar yapıldı.<sup class="calibre3"><a href="../Text/Emperyalizm2_split_086.html#footnote-26036-24" id="footnote-26036-24-backlink">[24]</a></sup></p>
    <p class="normal1">Devletçilik, ülkeyi düzlüğe çıkaracak bir stratejik kavram olarak ortaya çıkmış gibi görünüyor. Atatürk Ocak 1931’de “iktisadi alanda, ... partinin programının devletçilik” olduğunu açıkladı.<sup class="calibre3"><a href="../Text/Emperyalizm2_split_086.html#footnote-26036-25" id="footnote-26036-25-backlink">[25]</a></sup> Mayıs 1931’de, Üçüncü CHF kongresinde devletçilik Parti programının temel ilkelerinden biri olarak kabul edildi. Ancak, bu gelişmeler sırasında 1929’da alınan iktisat politikası önlemleri, hiçbir “devletçi” revizyondan geçmeden ve piyasa güçlerinin işleyişine herhangi bir devlet müdahalesi gerçekleşmeden sürdürülüyordu. Nihayet, Temmuz 1932’de hükümet yeni modeli somut olarak hayata geçirmeye başladı. TBMM’ye hepsi iktisat politikasına ve ekonomik yönetimin radikal biçimde yeniden düzenlenmesine ilişkin sekiz kanun tasarısı sunuldu. Bu tarih, Cumhuriyetin iktisat tarihinin “devletçi” alt-dönemine ilişkin uygulamaların başlangıcı olarak görülmelidir.</p>
    <p class="normal">E. Devletçiliğin temel ilkeleri</p>
    <p class="normal1">Politika önlemlerini tek tek ve somut olarak çözümlemek, bu çalışmanın kapsamını aşmaktadır. İktisat politikalarının ana gruplarını kuşbakışı gözden geçirmekle yetineceğiz.</p>
    <p class="normal1">İlk olarak, daha önce de işaret edildiği gibi, dış ticareti denetleyen korumacı önlemlerin daha da güçlendirilerek sürdürüldüğüne işaret edelim.<sup class="calibre3"><a href="../Text/Emperyalizm2_split_086.html#footnote-26036-26" id="footnote-26036-26-backlink">[26]</a></sup> Bu yıllar, aynı zamanda, yabancı sermayenin sınırlandığı, denetlendiği bir dönemdir. Sermaye girişi üzerinde ilke olarak herhangi bir sınırlama olmamasına rağmen millileştirilmelerin büyük bölümü (örneğin, belediye hizmetleri, maden, demiryolu gibi yabancı sermayeli sektörlerde) 1930’lu yıllarda gerçekleştirildi.<sup class="calibre3"><a href="../Text/Emperyalizm2_split_086.html#footnote-26036-27" id="footnote-26036-27-backlink">[27]</a></sup> Rusya ve Britanya, bazı devlet yatırımlarına kredi sağladı. Ekonomiye yerel ortaklıklar içinden giriş yapan Batı sermayesi süregelmektedir. 1930’lu yılların ikinci yarısında Almanya ile özel ticari bağlantılar, Türkiye’nin dış iktisadi ilişkilerinde bazı sorunlar ortaya çıkaracaktır.<sup class="calibre3"><a href="../Text/Emperyalizm2_split_086.html#footnote-26036-28" id="footnote-26036-28-backlink">[28]</a></sup> Ancak, tümüyle bakıldığında bu yıllar, sermaye ithaline çok az başvurulan, dış hesapların dengelenebildiği bir dönem olarak ortaya çıkmaktadır.</p>
    <p class="normal1">İkinci olarak, iç piyasalara belli ölçülerde denetim, müdahaleler getirilmişti. Bazı tarım ürünleri üzerinde, doğrudan ve dolaylı destek politikaları uygulanmıştır. Bu uygulamaların uzantılarına aşağıda değineceğiz. Sanayi mallarının fiyatları gözetim altındaydı. Finansal işlemlerde ve banka faaliyetlerinde uygulanan faizler kamu yönetimince denetlenmekteydi.</p>
    <p class="normal1">Ancak, devletçi politikaların en belirleyici özelliği devletin büyük bir üretimci ve yatırımcı aktör olarak ortaya çıkmasıydı. 1920’li yıllarda özel firmaların işlettiği devlet tekelleri, zaman içinde kamu yönetimine geçti. Türkiye limanları arasındaki deniz ulaşımı (kabotaj hakkı) devlet tekeline geçti. Döneme asıl özelliğini kazandıran yenilik, sanayi ve madencilik sektörlerindeki iddialı devlet yatırım programıdır. Özel sanayi ve madencilik hiçbir zaman yasaklanmamıştı; ancak, büyük yeni yatırımlara ve maden işletme haklarına, ancak devlet lisansları, onaylarıyla izin veriliyordu.</p>
    <p class="normal1">Türkiye, dünyadaki ilk ulusal planlama deneyimlerinden birini hayata geçirmiş bir ülke olarak temayüz etmiştir. İlk beş yıllık kalkınma planı çalışmaları, 1932 sonlarında Sovyet danışmanların yardımlarıyla başlatıldı ve plan 1934’te kabul edildi. Bu, tam anlamıyla geliştirilmiş bir plan olmaktan daha çok projelerin, yatırımların ayrıntılı listesini içeren ve yatırım kararlarına rehberlik eden önemli bir belgeydi. Bazı sapmalara rağmen program hedeflerine 1938’de ulaşılmış olduğu kabul edildi. Aynı yıl içinde kabul edilen yeni planın uygulanması ise savaş nedeniyle askıya alınacaktı.<sup class="calibre3"><a href="../Text/Emperyalizm2_split_086.html#footnote-26036-29" id="footnote-26036-29-backlink">[29]</a></sup></p>
    <p class="normal1">1939’a gelindiğinde, Türkiye sanayileşmede uzunca bir yolu katetmiş durumdaydı. 1923’te, un, şeker ve giysi gereksinimini ithal eden bir ülke, artık hem temel tüketim mallarını; hem de sermaye mallarının bir bölümünü 1932 sonrasında devlet tarafından kurulan fabrikalarda üreten bir ülke haline dönüşmüştü. Böylece, dış ticaretin yakından, iç piyasanın belli ölçülerde denetlendiği; devletin (özellikle sanayiye dönük) sermaye birikiminde aktif rol oynadığı bir dönem söz konusudur. Bunlar, sözü geçen döneme özgü olmak üzere, bir Kemalist gelişme modelinin öğeleri olarak düşünülebilir. Bu modelin, (eğer varsa) içsel mantığının, sonuçlarının ve etkilerinin ayrıca çözümlenmesi gerekiyor.</p>
    <p class="normal2">III. Alternatif İktisat Politikalarının Değerlendirilmesi</p>
    <p class="normal">A. 1930’Lu yılların başlarında politika alternatifleri ve ‘saf’ bir devletçilik modeli</p>
    <p class="normal1">1930’lu yılların başlarında Büyük Buhran Türkiye ekonomisini etkilemeye başladığında, Kemalist yönetimin önündeki mümkün politika alternatifleri nelerdi? İyi bilinen siyasi ve sosyal nedenlerden dolayı Sovyet tipi sosyalizmi dışarıda tutarsak, üç alternatif model düşünülebilir ve bunlardan üçü de, bir şekilde tartışıldı, uygulandı ve denendi.</p>
    <p class="normal1">Birinci alternatif, 1920’li yılların “açık kapı” ve “liberal” politikalarının devamıydı. Yukarıda incelediğimiz tarihî koşullar, 1929’da Büyük Buhran’ın etkileri henüz hissedilmeden önce bu modelden uzaklaşan adımların atılmasına yol açmıştı. Ayrıca, yönetici çevrelerin, 1930’da <span class="idebold">Büyük Buhran’a karşı bir yanıt olarak</span> korumacı önlemleri kaldırmak gibi bir niyetlerinin olduğuna ilişkin, herhangi bir kanıt yoktur. 1920’li yılların açık ekonomi modeline bir dönüşün, Türk ekonomisini sonraki on yıl boyunca kapitalist metropollerin peşine takarak kronik bir depresyona sürükleyeceği düşünülebilir. Buhran’ın bir sonucu olarak dış ticaret hadlerindeki büyük boyutlu düşme, sermaye akımlarının kurumasının da eklenmesiyle ülkenin ithalat kapasitesini azaltmaktaydı. Böyle bir ortamda korumacı duvarların yokluğunda sanayileşmenin başlaması mümkün olamazdı.</p>
    <p class="normal1">İkinci alternatif, 1930-32 yılları arasında denenmiş olan politikaları kapsar. Daha önce gösterdiğimiz gibi, bu, birikim ve sanayileşmede önceliğin özel sektöre verildiği koruyucu bir modeldir. Korumacı politikaların yarattığı elverişli piyasa koşullarının büyümeyi hızlandırması beklenmekteydi. Yerli burjuvazinin el koyacağı koruma rantı, birikimin ana kaynağını oluşturacaktır. Bu süreç, sanayinin düşük tarımsal girdi (pamuk) fiyatlarıyla ve (ucuz buğdaydan kaynaklanan) parasal ücretlerdeki aşınma ile desteklenecektir. Bu model 1930’lu yılların sonuna kadar izlenmiş olsaydı, olayların gelişim doğrultusunun ne olacağını söylemek zordur. Ancak, daha önce açıkladığım gibi, siyasi iktidar bu politikaların bölüşüm sonuçlarının politik ve sosyal yansımalarını fazlasıyla riskli bulmaktaydı. Bu modelde büyüme için gerekli artık yaratılabilirdi; ancak, bu artık’ın kullanım biçimi kaçınılmaz olarak merkezi denetimin dışında kalacaktı. Sanayileşmenin niteliği ve dinamikleri itibarıyla bu seçenek, siyasi iktidar tarafından istenemezdi.</p>
    <p class="normal1">Devletçilik, ikinci modeldeki korumacı politikalara eklenen yeni stratejik öğe olarak yeni bir senteze imkân verdi. 1930’lu yıllar için geçerli olan üçüncü geçerli alternatif budur. Bu seçenek, Kemalist yönetime ilk iki alternatifte bulunmayan hangi imkânları sunmaktaydı? Bu soruyu cevaplamak için, önce “saf” bir devletçi sanayileşme modelinin olanaklarının irdelenmesi ve 1933-39 arası uygulamalar ile bu saf model arasındaki fiili sapmaların ve sonuçlarının çözümlenmesi yararlı olacaktır.</p>
    <p class="normal1">“Saf” bir devletçi sanayileşme modelinde, sanayi sektörünün devlet mülkiyetinde olması sayesinde, devlet koruma rantının tümüne el koyacak bir konumda bulunacaktır. Ayrıca, saf bir devletçi modelde, tarımsal ham madde üreticileriyle (perakende veya ihraç) nihai piyasalar arasındaki tüm alanın devlet tarafından kucaklanmasına imkân verir. 1930’lu yılların koşullarında, bu durum, tarımsal fiyatlardaki büyük düşmenin sonunda oluşan potansiyel artık’ın devlete intikal etmesine imkân sağlayabilecekti.</p>
    <p class="normal1">Böylece oluşturulan iktisadi artık, devlet tarafından çeşitli biçimlerde kullanılabilecektir. Ana sanayici olarak devlet sanayi mallarına yüksek fiyatlar koyabilir ve tarımsal malların ana alıcısı olarak köylülere düşük fiyatlar ödeyebilirdi. Böylece oluşacak geniş marjlar, sanayi birikimini daha da yukarı çekmeye imkân sağlayabilecektir. Alternatif olarak, devlet daha düşük büyüme hızını kabul ederek, potansiyel artık’ı yeniden dağıtıcı politikalar veya sosyal refah amaçları için kullanabilirdi. Bu doğrultuda çok sayıda seçenek düşünülebilir. Sağlık, eğitim ve sosyal hizmetlere öncelik; ücret malları için düşük, temel olmayan sanayi malları için yüksek fiyat; çiftçilerin yoksul kesimlerine de yüksek ürün fiyatları... Bu şartlarda sanayi sektörünün çalışabilmesi için, devlet mülkiyetinde kâr elde etme kaygısından uzak işletmelerin varlığı gerekirdi. Veya büyüme ve refah politikalarının ürünlere, dallara, iktisadi gruplara göre farklılaştırılmış bir karışımı uygulanabilirdi.</p>
    <p class="normal1">Bunların hepsi saf bir devletçi modele geçişin gerçekleştirebileceği yeni olanaklardır. Bu imkânlar, alternatif politika modellerinde söz konusu değildi. 1933-39 arasında bu imkânlar ne oranda ve nasıl uygulanmıştır? Önemli soru budur.</p>
    <p class="normal">B. Saf modelden sapmalar</p>
    <p class="normal1">Devletçilik, fiilen uygulandığı 1933-39 yılları arasında, yukarıda açıklanan “saf” modelden bazı önemli farklılıklar göstermiştir.</p>
    <p class="normal1">Birinci olarak devlet, hiçbir zaman için üretici ve tüketici arasındaki boşluğun tümünü dolduracak bir konumda bulunmamıştır. (İç piyasa için) ticaretinin ve (sigarada) üretiminin tamamen devlet tekelinde olduğu tek tarımsal ürün tütündü. 1932’den itibaren kamu kurumlarına buğdayda alım ve pazarlama yetkisi verilmişti; ancak devlet tekeli söz konusu değildi. Yeni kurulan dokuma ve şeker sanayilerinin kamu mülkiyetinde olması, bunların girdisi olan pamuk ve şeker pancarı piyasalarında devlete yarı-tekelci (ve “fiyat oluşturucu”) bir konum sağlamaktaydı. Ancak, diğer tarım ürünlerinin çoğunda fiyatlar, başıboş piyasa güçlerine bırakılmıştı. Tarımsal fiyatlarda, <span class="idebold">kısmi</span> kamu müdahalesi geçerli olduğunda, devlet fiyatları serbestçe belirleyemez. Özel tüccarlardan oluşan rakip piyasaların varlığı, fiyatlar için bir <span class="idebold">alt sınır</span> oluşturur ve çiftçiler bu fiyatların altında kamu kuruluşlarına sunum yapmazlar. Buna karşılık, denge fiyatlarının <span class="idebold">üstündeki</span> destekleme fiyatları için böyle bir sınır söz konusu değildi.</p>
    <p class="normal1">İkinci olarak sanayiye bakalım. Ağır sanayide, askeri üretimde ve bazı diğer dallardaki fiilî devlet tekelini saymazsak, alt sektörlerin birçoğunda, devlet işletmeleri özel sektör ile yan yanadır; devletin hiç yer almadığı geniş bir sanayi alanı da vardır. Bu ortamda devlet sanayisinin yararına oluşturulan elverişli fiyat ve maliyet yapıları gibi avantajlar aynı dallardaki özel teşebbüslerle paylaşılır. Bu, koruma rantının ve tarımsal artık’a kısmen özel sanayi tarafından da el konması olarak nitelendirilebilir. Bir bütün olarak devlet sektörü lehine ve kamu politikalarının bir sonucu olarak oluşturulan artık’ın kısmen özel sektöre intikali Kemalist liderleri rahatsız eden bir olgu olarak kalmıştır ve bu süreci denetleme veya önleme çabaları tamamen başarılı olamamıştır.<sup class="calibre3"><a href="../Text/Emperyalizm2_split_086.html#footnote-26036-30" id="footnote-26036-30-backlink">[30]</a></sup></p>
    <p class="normal1">Sözü edilen sektör-içi “bir arada yaşama” olgusunun dışında, kamu ve özel sektör arasında tamamlayıcılığın söz konusu olduğu bir alan da vardı. Devlet ihalelerine giren müteahhitler lehine ve modern sektörlere girdi sağlayan küçük sanayiciler gibi burjuvazinin belirli kesimleri için bereketli ilişkiler söz konusu olmuştur. Birinci Beş Yıllık Plan’ın Başbakanlığa sunuş yazısı, “liberal” eleştirilere karşı devletçi stratejiyi savunurken bu noktaya işaret eder: <span class="ideitalik">“Bu ana sanayi, hususi teşebbüs ve sanayi erbabına daha çok geniş... imkânları bahşedecektir... Etrafında hususi teşebbüslerle takviye edilebilecek birçok sanayi şubeleri doğacaktır ki, bunların hakkı hayatları da bugünkü..., mümasillerine kıyasen daha... emniyette olacaktır... İlave edilecek iş hacminin neticesi olarak husul bulacak servet terakümünün sanayide plasman arayacağına ve ... müştak (türev) sanayiin süratle inkişaf edeceği muhakkak[tır].”</span> Devletçi bir büyüme modelinin en olası alternatifinin, kronik durgunluk hali olduğunu aklımızda tutmamız gerekir. Yüksek düzeyde devlet harcamalarının aracı ve tamamlayıcı faaliyetlere sağladığı kazançlar ve kârlar durgun bir ekonomide hiç meydana gelmeyecekti.</p>
    <p class="normal1">Bu gözlemler, bizi, devletçi sanayileşme sürecinde, devletin iktisadi faaliyetlerinin aynı zamanda özel sermaye birikiminin kaynağı olduğu sonucuna götürür. Devletçi sanayileşme bu nedenle, kapitalist olmayan bir yol olarak nitelendirilemez. Son tahlilde, devlet, <span class="idebold">aynı zamanda</span> özel birikimin de stratejik aktörüdür.</p>
    <p class="normal">C. İktisadi başarımın kuşbakışı değerlendirilmesi</p>
    <p class="normal1">Şimdi, devletçilik alt döneminin iktisadi başarımını, daha önceki iki alt dönemle karşılaştıracağız. Bunun için, altı iktisadi gösterge kullanılacaktır: (a) Gayri Safi Milli Hasılanın (GSMH’nin) büyüme hızı; (b) Sanayi üretiminin büyüme hızı; (c) GSMH içinde sanayinin payı; (d) GSMH içinde yatırımların payı; (e) GSMH içinde ithalatın payı; (f) Dış ticaret dengesi... İlk dört gösterge açıkça pozitif başarı göstergeleridir. Son ikisi ise, en azından incelediğimiz dönem için, ulusal ekonominin bağımlılığını gösteren olumsuz göstergeler olarak değerlendirilebilir.</p>
    <p class="normal1">Tablo I, belirttiğimiz alt dönemler için yukarıda sayılan göstergelerin ortalama değerlerini göstermektedir.</p>
    <p class="normal1">Ana alt dönemler için iktisadi göstergeler karşılaştırıldığında şu sonuçlar ortaya çıkmaktadır:</p>
    <p class="normal1">Devletçi dönem (1933-39), milli gelir büyüme hızı dışındaki göstergelere göre 1923-29 döneminden daha başarılıdır. Ancak, unutulmamalıdır ki, 1920’li yılların yüksek büyüme hızı, yıkılmış bir ekonominin yeniden inşasını da büyük ölçüde yansıtmaktadır.</p>
    <p class="normal1">Devletçi dönem, sanayi büyüme hızı dışındaki göstergelere göre 1930-32 döneminden daha başarılıdır.</p>
    <p class="normal1">1933-1939 döneminin olumlu iktisadi başarımının, en çarpıcı özelliği, hem dış ticaret açığının ortadan kalkması, hem de ithalatın GSMH’daki payında düşme ile eş zamanlı olmasıdır. Gerçekten de 1923-29 yıllarında, her yıl açık veren dış ticaret bilançosu, devletçi dönemde (ithalatta meydana gelen büyük düşme sayesinde) her yıl fazla vermiş ve yıllık ortalamalar olarak önceki dönemi de aşmıştır. Ortalama yıllık ithalat değeri, 1923-29 döneminde 215 milyon lira iken, 1930-2 döneminde 120 milyona, 1933-39 döneminde ise 100 milyon liranın biraz üstüne gerilemişti.<sup class="calibre3"><a href="../Text/Emperyalizm2_split_086.html#footnote-26036-31" id="footnote-26036-31-backlink">[31]</a></sup> Yıllık ithalat ortalamalarının GSMH içindeki payı, ilk alt dönemde %14,5’tan, ikinci alt dönemde %8,9’a ve 1933-39’da %6,6’ya düşmüştür.</p>
    <p class="indentmetin">Tablo I: Ana Alt Dönemler İçin İktisadi Göstergeler, 1923-39 (Yıllık Ortalamalar)</p>
    <div class="calibre4">
      <div class="tablo">
        <table class="generictable">
          <tbody class="calibre5">
            <tr class="calibre6">
              <td class="calibre7"></td>
              <td class="ortayazi1">1923-1929</td>
              <td class="ortayazi1">1930-1932</td>
              <td class="ortayazi1">1933-1939</td>
            </tr>
            <tr class="calibre6">
              <td class="calibre7">(a) GSMH Büyüme Hızı</td>
              <td class="ortayazi1">10,9*</td>
              <td class="ortayazi1">1,5</td>
              <td class="ortayazi1">9,1</td>
            </tr>
            <tr class="calibre6">
              <td class="calibre7">(b) Sanayi Büyüme Hızı</td>
              <td class="ortayazi1">8,5*</td>
              <td class="ortayazi1">14,8</td>
              <td class="ortayazi1">10,2</td>
            </tr>
            <tr class="calibre6">
              <td class="calibre7">(c) Sanayi/GSMH</td>
              <td class="ortayazi1">11,4</td>
              <td class="ortayazi1">13,6</td>
              <td class="ortayazi1">16,9</td>
            </tr>
            <tr class="calibre6">
              <td class="calibre7">(d) Yatırım/GSMH</td>
              <td class="ortayazi1">9,1</td>
              <td class="ortayazi1">9,7</td>
              <td class="ortayazi1">10,7</td>
            </tr>
            <tr class="calibre6">
              <td class="calibre7">(e) İthalat/GSMH</td>
              <td class="ortayazi1">14,5</td>
              <td class="ortayazi1">8,9</td>
              <td class="ortayazi1">6,6</td>
            </tr>
            <tr class="calibre6">
              <td class="calibre7">(f) İhracat-İthalat</td>
              <td class="ortayazi1">-56,6</td>
              <td class="ortayazi1">+6,6</td>
              <td class="ortayazi1">+12,4</td>
            </tr>
          </tbody>
        </table>
      </div>
    </div>
    <p class="indentmetin"><span class="idebold">Kaynak</span><span class="ideitalik">:</span> T. Bulutay, Y. Tezel ve N. Yıldırım, <span class="ideitalik">Türkiye Milli Geliri 1923-48</span>, Ankara, 1974, Tablo 8.2.C, 8.3X 9.3 ve 9.5 üzerinden hesaplanmıştır.</p>
    <p class="indentmetin"><span class="idebold">Notlar</span>: Tabloda a-e sıraları <span class="ideitalik">%;</span> f sırası milyon TL; a-c sıraları 1938 fiyatlarıyla, d-f sıraları ise cari fiyatlarla hesaplanmıştır.</p>
    <p class="normal1">Böylece, kapitalist dünya ekonomisi, tarihinin en ciddi krizini yaşamaktayken Türkiye ekonomisi, önemli oranda dış dünyaya kapanarak ve kendi ayakları üstünde durmaya gayret ederek önemli birikim ve büyüme oranlarına ulaşabilmişti. Dinamik ve büyüyen bir azgelişmiş ekonomi ile, durgun, kriz yüklü, fakat güçlü ve egemen bir kapitalist dünya sisteminin birlikteliği, belki de 20. yüzyılın gelişme stratejileri için önemli dersler içermektedir. Bu konu son bölümde ele alınacaktır.</p>
    <p class="normal2">D. Birikim mekanizmaları ve bölüşüm ilişkileri</p>
    <p class="normal1">Bu gelişmeyi mümkün kılan birikim mekanizmaları nelerdir? Bu mekanizmanın bölüşüm konusundaki sonuçları neler olmuştur? İkinci sorunun yanıtlanması için tek tek politika önlemlerinin ve (aslında mevcut olmayan) gelir dağılımı verilerinin araştırılması gereklidir. Bunun yerine, bazı temel mallar ve sektörlere ilişkin göreli fiyatları; dolayısıyla iç ticaret hadlerini kullanacağız. Bu bulgular, bizce, hem ekonomik artık’a el konmasına ve bunun kullanımına; hem de gelir dağılımındaki değişikliklere ışık tutacaktır.</p>
    <p class="normal1">Bu incelemede sanayi mallarının tümüne ait fiyat endeksi ile buğday, pamuk ve tütün fiyatlarına ait zaman serilerinden inşa edilen endeksler kullanılacaktır. Seçtiğimiz üç tarımsal ürün, yukarıda gösterdiğimiz gibi, devletin fiyat politikalarından bir biçimde etkilenmektedir ve fiyat hareketlerinin bu nedenle belli ölçülerde hükümetin hedeflerini yansıtmakta olduğu düşünülebilir. Ancak bu ürünlere ait fiyat düzeylerinden her birinin, bölüşüm ilişkileri ve birikim süreçleri itibariyle farklı uzantıları olduğu ayrıca vurgulanmalıdır.</p>
    <p class="normal1">Türkiye, 1930’lu yıllarda buğdayda kendine yeterli bir ülke oldu. Herhalde en stratejik mal olarak kabul edilmesi gereken buğdayın fiyatı, bir yandan Anadolu köylülüğünün yaşam düzeyini etkilemekte; bir yandan da sanayide parasal ücretler ile kâr hadleri arasındaki karşıtlığı belirlemektedir. Klasik iktisatçıların ana ilgi alanlarından birisi olan bu temel iktisadi ilişki, Cumhuriyetin ilk yıllarında iyi anlaşılmıştı. Önemli bir İstanbul gazetesi 1925’te “ekmek ucuzladığında, işçilerin ücreti düşer” şeklinde yazmış ve bu savı destekleyen örnekler vermişti.<sup class="calibre3"><a href="../Text/Emperyalizm2_split_086.html#footnote-26036-32" id="footnote-26036-32-backlink">[32]</a></sup></p>
    <p class="normal1">Pamuk ise, hem bir ihraç ürünü, hem de yeni kurulan dokuma sanayisinin ana girdisi ve başlıca maliyet öğesi idi.<sup class="calibre3"><a href="../Text/Emperyalizm2_split_086.html#footnote-26036-33" id="footnote-26036-33-backlink">[33]</a></sup> Bu özellikleri, dokuma sektörünün (fiyatlama davranışları ve kâr arayışları bakımından farklılık gösteren) devlete ve özel kuruluşlara ait kesimleri üzerinde farklı yansımalara yol açmaktaydı. Pamuk, ayrıca, büyük çiftçilerin uzmanlaştığı bir üründü. Tütün ise, piyasa için üretim yapan küçük köylülerin bir ürünüydü. Büyük ölçüde dış piyasalar için üretildiği için, köylünün eline geçen fiyatlar, sanayinin maliyetleri açısından fazla önem taşımaz; esas olarak bir gelir ve talep öğesidir.</p>
    <p class="normal1">Sözünü ettiğimiz dört (sanayi, buğday, pamuk ve tütüne ait) fiyat endekslerinin seyrini önce 1924-1939 yılları<sup class="calibre3"><a href="../Text/Emperyalizm2_split_086.html#footnote-26036-34" id="footnote-26036-34-backlink">[34]</a></sup>, sonra da Tablo III’teki bulgulara bakarak 1931-1939 dönemi için mercek altına alalım.</p>
    <p class="normal1">Bu fiyat oranlarının çözümlenmesinden türetilebilecek sonuçlar nelerdir?</p>
    <p class="normal1">(a) Büyük Buhran’ın öncesine baktığımızda, üç tarım ürünü ile sanayi sektörüne ait fiyat endeksleri 1929 veya (pamuk ve tütün için) 1930’a kadar tarımın lehine seyretmiştir<sup class="calibre3"><a href="../Text/Emperyalizm2_split_086.html#footnote-26036-35" id="footnote-26036-35-backlink">[35]</a></sup>. Büyük Buhran’ın tarım ürünleri üzerindeki şoku 1930-1931’de hızla Türkiye’ye taşındı ve her üç ürünle sanayi arasındaki fiyat endeksleri (tarım aleyhine) dip noktasına 1931’de ulaştı.</p>
    <p class="normal1">(b) Göreli fiyatların (veya iç ticaret hadlerinin) hareketlerini bir yana bırakarak, doğrudan doğruya ilgili ürünlerin fiyat endekslerine bakarsak, en dramatik fiyat çöküntüsünün buğdayda gözlendiğini belirliyoruz. 1924=100 alınırsa, 1934’te buğdayın fiyat endeksi 34’e düşmüştür. Eğer 1924 yerine 1927-8 yılını temel alsaydık, 1934 endeksi 29 olacaktı. Bu çöküntü, vergi ve faiz türü sabit borç yükümlülüklerinin buğday çiftçisine taşıdığı yükün ağırlığı hakkında bir fikir vermektedir.</p>
    <p class="indentmetin">Tablo II: Dış ve İç Ticaret Hadleri Endeksleri (1927-28=100)</p>
    <div class="calibre4">
      <div class="tablo">
        <table class="generictable">
          <tbody class="calibre5">
            <tr class="calibre6">
              <td class="calibre7"></td>
              <td class="ortayazi1">Dış Ticaret hadleri</td>
              <td class="ortayazi1">Buğday/Sanayi Fiyat Oranları</td>
            </tr>
            <tr class="calibre6">
              <td class="calibre7">1929</td>
              <td class="ortayazi1">84</td>
              <td class="ortayazi1">95</td>
            </tr>
            <tr class="calibre6">
              <td class="calibre7">1930</td>
              <td class="ortayazi1">80</td>
              <td class="ortayazi1">72</td>
            </tr>
            <tr class="calibre6">
              <td class="calibre7">1931</td>
              <td class="ortayazi1">78</td>
              <td class="ortayazi1">47</td>
            </tr>
            <tr class="calibre6">
              <td class="calibre7">1932</td>
              <td class="ortayazi1">69</td>
              <td class="ortayazi1">65</td>
            </tr>
            <tr class="calibre6">
              <td class="calibre7">1933</td>
              <td class="ortayazi1">61</td>
              <td class="ortayazi1">57</td>
            </tr>
            <tr class="calibre6">
              <td class="calibre7">1934</td>
              <td class="ortayazi1">65</td>
              <td class="ortayazi1">54</td>
            </tr>
            <tr class="calibre6">
              <td class="calibre7">1935</td>
              <td class="ortayazi1">72</td>
              <td class="ortayazi1">65</td>
            </tr>
            <tr class="calibre6">
              <td class="calibre7">1936</td>
              <td class="ortayazi1">81</td>
              <td class="ortayazi1">56</td>
            </tr>
            <tr class="calibre6">
              <td class="calibre7">1937</td>
              <td class="ortayazi1">78</td>
              <td class="ortayazi1">54</td>
            </tr>
            <tr class="calibre6">
              <td class="calibre7">1938</td>
              <td class="ortayazi1">61</td>
              <td class="ortayazi1">54</td>
            </tr>
          </tbody>
        </table>
      </div>
    </div>
    <p class="indentmetin"><span class="idebold">Kaynak:</span> Sütun 1: Tezel (“1923-1938 Döneminde...”, a.g.e. Tablo 2)’den alındı. (Türkiye ihracatına ait Paasche endeksinin ithalata ait aynı endekse bölünmesiyle hesaplanmıştır.) Sütun 2: Özgün metinde yer alan Tablo II’den hesaplanmıştır. (<span class="ideitalik">Yazarın 2010 notu</span>)</p>
    <p class="normal1">Öte yandan buğdayın dış ticarete konu olmayan tek tarımsal ürün olduğu dikkate alınırsa, fiyat hareketlerinin (diğer ürünlere göre) dünya piyasalarından daha az etkilendiği söylenebilir. Türkiye ekonomisinin dış ticaret hadlerini, “saf” iç ticaret hadlerini temsil eden buğday/sanayi fiyat oranlarıyla karşılaştırmak anlamlı olabilir (Tablo II’ye bakınız). Buna göre bu dönemde buğdayın temsil ettiği iç ticaret hadleri, ihraç ürünlerini içeren dış ticaret hadlerinin sürekli olarak gerisinde kalmaktadır. Bu bulgu, herhalde, iç piyasadaki sanayi fiyatlarında içerilen koruma rantının, iç ticaret hadlerinin bir öğesi olmasından kaynaklanmaktadır. Bu gözlem, bize, 1930’lu yıllarda sermaye birikiminin iki potansiyel kaynağına da işaret etmektedir: Tüketiciler sanayi ürünleri için yüksek fiyat ödemekte (koruma rantı); çiftçilere ise (buğday için) düşük fiyat ödenmektedir.</p>
    <p class="normal1">(c) Fiyat oranlarına tüm devletçilik döneminin (1933-9) birikim politikasının yansıması olarak bakılması halinde, buğday bir kez daha stratejik bir meta olarak ortaya çıkmaktadır. Devletin, buğday piyasasında 1932 yılında kurduğu müdahale mekanizması, buğday fiyatlarındaki mutlak düşüşü 1933-34’te durdurmuştur<sup class="calibre3"><a href="../Text/Emperyalizm2_split_086.html#footnote-26036-36" id="footnote-26036-36-backlink">[36]</a></sup>. Fakat bu mekanizma ilerdeki yıllarda buğdayın ticaret hadlerini geliştirmek üzere de kullanılmadı. Gerçekten de, buğdayın göreli fiyatı devletçilik yıllarında Tablo III’te görüldüğü gibi, şaşırtıcı bir istikrar göstermektedir. Diğer bir deyişle, 1930’lu yılların başlarında buğdayın aleyhine dönen iç ticaret hadleri savaşa kadar az veya çok sabit tutuldu ve böylece sanayileşme için el konulabilecek bir artık’ın yaratılması için uygun koşullar oluştu.<sup class="calibre3"><a href="../Text/Emperyalizm2_split_086.html#footnote-26036-37" id="footnote-26036-37-backlink">[37]</a></sup></p>
    <p class="indentmetin">Tablo III: Fiyat Endeksleri ve Fiyat Oranları (1931-32=100)</p>
    <div class="calibre4">
      <div class="tablo">
        <table class="generictable">
          <tbody class="calibre5">
            <tr class="calibre6">
              <td class="calibre7"></td>
              <td class="ortayazi1">1931-32</td>
              <td class="ortayazi1">1933</td>
              <td class="ortayazi1">1934</td>
              <td class="ortayazi1">1935</td>
              <td class="ortayazi1">1936</td>
              <td class="ortayazi1">1937</td>
              <td class="ortayazi1">1938</td>
              <td class="ortayazi1">1939</td>
            </tr>
            <tr class="calibre6">
              <td class="calibre7">(a): Fiyat Endeksleri</td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
            </tr>
            <tr class="calibre6">
              <td class="calibre7">Sanayi</td>
              <td class="ortayazi1">100</td>
              <td class="ortayazi1">83</td>
              <td class="ortayazi1">87</td>
              <td class="ortayazi1">95</td>
              <td class="ortayazi1">111</td>
              <td class="ortayazi1">115</td>
              <td class="ortayazi1">105</td>
              <td class="ortayazi1">107</td>
            </tr>
            <tr class="calibre6">
              <td class="calibre7">Buğday</td>
              <td class="ortayazi1">100</td>
              <td class="ortayazi1">90</td>
              <td class="ortayazi1">88</td>
              <td class="ortayazi1">112</td>
              <td class="ortayazi1">115</td>
              <td class="ortayazi1">115</td>
              <td class="ortayazi1">105</td>
              <td class="ortayazi1">107</td>
            </tr>
            <tr class="calibre6">
              <td class="calibre7">Pamuk</td>
              <td class="ortayazi1">100</td>
              <td class="ortayazi1">100</td>
              <td class="ortayazi1">107</td>
              <td class="ortayazi1">123</td>
              <td class="ortayazi1">132</td>
              <td class="ortayazi1">123</td>
              <td class="ortayazi1">108</td>
              <td class="ortayazi1">123</td>
            </tr>
            <tr class="calibre6">
              <td class="calibre7">Tütün</td>
              <td class="ortayazi1">100</td>
              <td class="ortayazi1">86</td>
              <td class="ortayazi1">127</td>
              <td class="ortayazi1">152</td>
              <td class="ortayazi1">150</td>
              <td class="ortayazi1">135</td>
              <td class="ortayazi1">123</td>
              <td class="ortayazi1">131</td>
            </tr>
            <tr class="calibre6">
              <td class="calibre7">(b): Fiyat Oranları</td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
              <td class="ortayazi1"></td>
            </tr>
            <tr class="calibre6">
              <td class="calibre7">Buğday/Sanayi</td>
              <td class="ortayazi1">100</td>
              <td class="ortayazi1">108</td>
              <td class="ortayazi1">100</td>
              <td class="ortayazi1">118</td>
              <td class="ortayazi1">104</td>
              <td class="ortayazi1">100</td>
              <td class="ortayazi1">100</td>
              <td class="ortayazi1">100</td>
            </tr>
            <tr class="calibre6">
              <td class="calibre7">Pamuk/Sanayi</td>
              <td class="ortayazi1">100</td>
              <td class="ortayazi1">120</td>
              <td class="ortayazi1">123</td>
              <td class="ortayazi1">129</td>
              <td class="ortayazi1">119</td>
              <td class="ortayazi1">107</td>
              <td class="ortayazi1">103</td>
              <td class="ortayazi1">115</td>
            </tr>
            <tr class="calibre6">
              <td class="calibre7">Tütün/Sanayi</td>
              <td class="ortayazi1">100</td>
              <td class="ortayazi1">104</td>
              <td class="ortayazi1">146</td>
              <td class="ortayazi1">160</td>
              <td class="ortayazi1">135</td>
              <td class="ortayazi1">117</td>
              <td class="ortayazi1">117</td>
              <td class="ortayazi1">122</td>
            </tr>
            <tr class="calibre6">
              <td class="calibre7">Buğday/Pamuk</td>
              <td class="ortayazi1">100</td>
              <td class="ortayazi1">90</td>
              <td class="ortayazi1">82</td>
              <td class="ortayazi1">91</td>
              <td class="ortayazi1">87</td>
              <td class="ortayazi1">93</td>
              <td class="ortayazi1">97</td>
              <td class="ortayazi1">87</td>
            </tr>
            <tr class="calibre6">
              <td class="calibre7">Buğday/Tütün</td>
              <td class="ortayazi1">100</td>
              <td class="ortayazi1">105</td>
              <td class="ortayazi1">69</td>
              <td class="ortayazi1">74</td>
              <td class="ortayazi1">77</td>
              <td class="ortayazi1">85</td>
              <td class="ortayazi1">85</td>
              <td class="ortayazi1">82</td>
            </tr>
          </tbody>
        </table>
      </div>
    </div>
    <p class="indentmetin"><span class="idebold">Kaynak:</span> Özgün metindeki Tablo II.</p>
    <p class="normal1">(d) Devletçilik yıllarında buğday için yapılan bu gözlem, diğer ürünler için genelleştirilmemelidir. Pamuk ve tütün fiyatları buğday fiyatlarından farklı bir yol izledi.<sup class="calibre3"><a href="../Text/Emperyalizm2_split_086.html#footnote-26036-38" id="footnote-26036-38-backlink">[38]</a></sup> Devletçilik döneminde pamuk ve tütüne ait fiyat oranlarında önemli iyileşmeler gerçekleşti; ancak, bu değişim bu ürünlerin ihraç fiyatlarındaki bir düzelmeden kaynaklanmadı. Bu saptama özellikle tütün için geçerlidir: Tütünün 1933-39 yıllarındaki birim ihraç fiyatları sürekli olarak 1931-2 ortalamasının altında kaldı. Buna karşılık 1934’ten sonra tütün çiftçilerinin ellerine geçen fiyatlar, 1931-2 fiyatlarının daima üzerinde seyretti. 1931-2 ortalamaları 100 olarak alınırsa, 1939’da tütün üreticilerinin eline geçen fiyat endeksi 131, tütün birim ihraç fiyatı 74 olarak belirlenmişti. Pamuğun ihraç ve iç fiyatları ise yukarı doğru, ancak tamamen çakışmayan bir seyir izledi.<sup class="calibre3"><a href="../Text/Emperyalizm2_split_086.html#footnote-26036-39" id="footnote-26036-39-backlink">[39]</a></sup> Sonuç olarak, pamuk ve özellikle tütün çiftçilerinin ellerine geçen göreli fiyatların temelde iç piyasa koşulları ve/veya devletin fiyat politikası tarafından belirlenmiş olduğunu söyleyebiliyoruz.</p>
    <p class="normal1">(e) Bu iki malın göreli fiyatlarındaki iyileşmenin ardındaki nedenlere gelince, her biri için farklı açıklamalar yapılabilir. Dokuma sanayisine egemen olan güçlü devlet sektörü, pamuk için göreli olarak yüksek fiyat ödeyebilecek; bunun sonunda kâr marjını daraltacak veya tamamıyla ya da kısmen fiyat artışlarını tüketiciye aktarabilecek durumdaydı. Dönemin Ekonomi Bakanı Celal Bayar durumu şöyle açıklıyordu: “<span class="ideitalik">Yerli iptidaî maddeler, ...sanayi hareketlerinin tesiriyle kıymetlenebilir... [Bu] sayededir ki, mühim bir kısım mahsullerimizin fiyatı, buhran dolayısıyla çok düşmüş olan arsı ulusal piyasa fiyatlarının fevkine... çıkabilmiştir.... İptidaî maddesi memlekette bol olarak yetişen bir sanayi kurulduğunda, ... çiftçi müstefit oluyor... Pamuğun da böyledir; yünün de böyledir.</span>”<sup class="calibre3"><a href="../Text/Emperyalizm2_split_086.html#footnote-26036-40" id="footnote-26036-40-backlink">[40]</a></sup></p>
    <p class="normal1">Bayar’ın iç fiyat düzeylerinin uluslararası pamuk fiyatlarını aştığı savı sayısal verilerle doğrulanmasa bile, devlet sanayisi için, pamuk çiftçilerine ödenen fiyatların, uluslararası fiyatları yaklaşık olarak dahi izlemesi zorunluluğu yoktu. Buğday çiftçileri için izlenen düşük fiyat politikasının, pamuk için de uygulanması mümkündü. Bunun yerine bu ürün için bilinçli bir yüksek fiyat politikasını izlenmiş olduğu anlaşılıyor. Bu politikanın seçimine katkı yapmış olan ek ve muhtemelen önemli bir öğe, ekonomik olarak güçlü pamuk çiftçilerinin siyasi iktidar üzerindeki nüfuzlarıdır. Nitekim, pamuk çiftçileri, kredi ve fiziksel kaynakların cömertçe tahsisinden de yararlanmışlardı.<sup class="calibre3"><a href="../Text/Emperyalizm2_split_086.html#footnote-26036-41" id="footnote-26036-41-backlink">[41]</a></sup></p>
    <p class="normal1">(f) Tütün ise, sanayileşme sürecinin gereksinimleri açısından buğday veya pamuk gibi stratejik veya temel bir mal sayılamaz. Devlet, bu nedenle tütün tekelini kullanarak küçük ve orta boylu tütün çiftçileri için cömert popülist fiyat politikaları uygulayabilirdi. Çiftçilere ödenen fiyatlar, ihraç fiyatını aştığında, yeniden paylaşımcı mekanizmalar fazla güçlük çekilmeden kullanılabilirdi. Ancak, ihraç piyasasında özel aktörlerin varlığından kaynaklanan sorunlar göz ardı edilmemelidir.</p>
    <p class="normal1">(g) Bu dönem için reel ücretlerin az veya çok sabit tutulduğunu kabul etmek gerçekçi olur. Emek piyasasının sıkıca kontrolü kurumsallaştırıldı<sup class="calibre3"><a href="../Text/Emperyalizm2_split_086.html#footnote-26036-42" id="footnote-26036-42-backlink">[42]</a></sup> ve buğdayın (ve muhtemelen pamuklu mensucatın) düşük fiyatları sayesinde nominal ücretleri de düşük tutmak mümkün oldu. Buna karşılık, devletin buğday alımının finansmanı için ekmeğin vergilenmesi gibi geçici ve çelişkili bir uygulama da söz konusu olmuştu.</p>
    <p class="normal1">Bu politikaların korumacı ve devletçi politikalar içinde birleştirilmesi, bir birikim fonunun yaratılmasını ve kullanılmasını mümkün kılan bir potansiyel yaratmıştır. Bu sürece katkı yapan sosyal gruplar buğday çiftçileri, kentli işçi sınıfı ve (temel olmayan mallar için uluslararası fiyatların üstünde ödemek zorunda kalan) kentli orta sınıflar olmuştur. Bölüşüme ilişkin hedefler arka planda tutulmuştur; yine de, belli çiftçi ve bürokrat kesimler bilinçli politikalarla kayırılmıştır.</p>
    <p class="normal1">1930-39 yıllarının politikaları, dışa dönük güçlü ticari burjuvazinin çıkarlarını ciddi ölçüde köstekledi. Öte yandan devlet sanayisi için yaratılmış olan olumlu koşulların küçük ancak, gelişmekte olan sanayi burjuvazisi ile de paylaşılmış olduğu; ayrıca devlet ihalelerini üstlenen grupların da aynı ortamdan yararlanmış olduğu söylenmelidir. Önceki yıllarda koruma rantına özel çıkar grupları tarafından azgınca el konulması ve bu koşullarla bağlantılı vurgun/ihtikâr ortamlarının yol açtığı sosyal gerginlikler, devletçi dönemde sözü geçen bölüşüm değişmelerine rağmen tekrarlanmadı.</p>
    <p class="normal1">Bütünüyle, devlet sektörünün dinamik güç olduğu kapitalist bir birikim süreci söz konusuydu. Bu yıllar, aynı zamanda, elverişsiz dış koşullara rağmen (belki de o sayede) şaşırtıcı derecede olumlu ekonomik edinimlerin görüldüğü bir dönemdi. Birikim oranı, devletçilik yıllarında önceki dönemleri aşmıştı ve savaş başlarken ülke, sanayileşme yolunda ilk kritik adımları atmış durumdaydı. 1933-39 yıllarının Kemalist iktisat politikaları, bu dikkate değer ilerlemeyi sağlayan stratejik araç olmuştu.</p>
    <p class="normal2">IV. Sonuç: Üçüncü Dünyada Kendi Kendine Yeten Sanayileşme Modeli Olarak Devletçilik</p>
    <p class="normal1">Aşağıdaki ifadeler birinci beş yıllık sanayi planının girişinden alınmıştır:</p>
    <p class="normal1">“<span class="ideitalik">Garp kültürünün, yani tekniğin ve büyük sanayiin sahası şark sahillerini ihata ediyordu</span> (kuşatıyordu)... <span class="ideitalik">Bu sahalar, sanayileşmemiş milletlere mamulat gönderiyor, bu suretle büyük sanayiin tufanı altındaki dünya pazarlarında mevcut istihsal cihazları inhilal ediyor</span> (dağılıyor) <span class="ideitalik">ve daha dün müstakil vahdetler halindeki camialar büyük sanayiin hegemonyası altına girerek hukuken müstakil, fakat iktisaden tabi birer varlık haline düşüyordu. Garbın sanayi memleketleriyle ziraat ve ham madde memleketleri arasındaki bu tabiiyet, sanayi memleketlerini ihya edici, fakat ham madde memleketlerini de tedricen inhilal ettirici vaziyetler ihdas etti... Türkiye’nin Dünya emtia mübadelesindeki mevkii Garp sanayii mamulatına bir mahreç ve buna mukabil de o sanayiye ham madde yetiştiren bir ziraat memleketi olmasında manasını bulmuştur... Büyük sanayici memleketler, aralarındaki bütün siyasi ve iktisadi münazaralara ve ihtilaflara rağmen, ziraatçı memleketleri her zaman için ham madde müstahsili mevkiinde bırakmak ve bu memleketlerin piyasalarına hâkim olmak davasında müttefiktirler. Bu itibarla ziraatçı memleketlerin bu silkinme hareketlerine, er geç set çekmek hususunda siyasi nüfuzlarını kullanmakta birleşeceklerdir. Bazı zirai memleketler de ufak tavizler mukabilinde bu kabulden imtina etmeyeceklerdir. Bilhassa bu hakikat muhtaç olduğumuz sanayii, zaman kaybetmeden kurmak için en mühim muharrikimizdir.</span>”<sup class="calibre3"><a href="../Text/Emperyalizm2_split_086.html#footnote-26036-43" id="footnote-26036-43-backlink">[43]</a></sup></p>
    <p class="normal1">Günümüzdeki “bağımlılık ve azgelişmişlik” tartışmalarına vakıf bir okuyucu, 1980’li yıllarda bu görüşleri bir hayli sıradan bulacaktır. Ancak, bu ifadeler elli yıl önce<sup class="calibre3"><a href="../Text/Emperyalizm2_split_086.html#footnote-26036-44" id="footnote-26036-44-backlink">[44]</a></sup> Büyük Buhran’ın başlangıç döneminde azgelişmiş bir ülkenin resmî bir belgesinde yer almaktaydı. Bu durum yukarıdaki metne çok özgün bir nitelik kazandırıyor. Gerçekten de sonraki elli yıl boyunca, döneminin tarihsel eğilimleri üzerinde bu kadar doğru çözümleme yapan başka bir Türk belgesini bulmak imkânsız değilse bile, çok güçtür.</p>
    <p class="normal1">Bir kere, aktarılan metin açıkça göstermektedir ki, Birinci Plan’ın yazarları, emperyalist <span class="idebold">metropoller</span> ile bağımlı <span class="idebold">çevreyi</span> (farklı bir ifadeyle <span class="idebold">gelişmişlik</span> ile <span class="idebold">azgelişmişlik</span>) aynı bütünün parçaları olarak görmüşlerdi. Ve böylece “geri kalmışlık” olgusunun, kapitalist sistemin gelişmesinin bir sonucu olduğuna ilişkin malum teorik açıklamayı, otuz yıl öncesinde ortaya atmışlardı. İkinci olarak, Türkiye’nin dünya ekonomisi içindeki yerini kesinlikle belirlemişlerdi. İki kutuplu bu dünya sistemi içinde Türkiye Batı metropollerinin saflarında değil; bağımlı ve az gelişmiş kutupta yer almaktadır ve bu nedenle diğer ham madde üreten, tarımcı ve ezilen ulusların kaderini paylaşmaktadır. Üçüncü olarak, planın yazarları Büyük Buhran’ın hem emperyalist metropollerde, hem de çevredeki etkileri üzerinde bir takım ilginç gözlemler yapmaktadırlar. Emperyalist metropollerde büyük ölçüde dünya ekonomisinin krizi nedeniyle ortaya çıkan “<span class="ideitalik">siyasi ve iktisadi ihtilafları”</span> algılamışlardır. Fakat, bu durumu, gelişmemiş ülkeler için de, “<span class="ideitalik">silkinme hareketlerini”</span> tamamlama; yani, iktisadi bağımsızlıklarını kazanma için de bir <span class="idebold">fırsat</span> yarattığı için olumlu görmektedirler. Bu düşünce biçimi, azgelişmişliği emperyalizmin gelişiminin bir sonucu olarak açıklayan yaklaşımın mantıksal bir uzantısıdır. Böylece, metropollerin dünya kapitalizminin krizi nedeniyle zayıflaması, dünya ekonomisinin geri kalmış bölgelerinde, gelişme ve sanayileşme için tarihsel bir fırsat yaratmıştır.</p>
    <p class="normal1">Son olarak, yazarlar, gelecek hakkında kötümserlerdir: Ortaya, hemen kullanılması gereken bir fırsat çıkmıştır. <span class="ideitalik">“Muhtaç olduğumuz sanayii, zaman kaybetmeden kurmak”</span> zorunluluğunu vurgulamaktadırlar. Bu aciliyet duygusu, emperyalist sistemin krizi geçer geçmez, “<span class="ideitalik">ziraatçı memleketleri her zaman için ham madde müstahsili mevkiinde bırakmak”</span> ve yoksul ülkelerdeki sanayileşme ve ekonomik bağımsızlık hareketlerini önlemek üzere “<span class="ideitalik">siyasi nüfuzlarını kullanmakta birleşecekleri”</span> öngörüsüne dayanmaktadır. Ve geri kalmış ülkelerin de (belki Türkiye’nin de), “<span class="ideitalik">ufak tavizler mukabilinde”</span> teslimiyet olasılığı yüksektir. En ufak zaman kaybının, geleceğe çok yüksek bir maliyet yükleyeceği bilinci, tüm belgeye egemendir.</p>
    <p class="normal1">Buhranın ilk yıllarına ilişkin yukarıda yaptığımız çözümleme göstermektedir ki, bu aciliyet duygusu sadece Plan’ın yazarlarına özgü değildir; bütünüyle Kemalist liderler tarafından da paylaşılmaktadır. Bunlar kuramcı değil, eylemci insanlardı. Bu nedenle, 1930’lu yıllara damgasını vuran alternatif kalkınma stratejileri üzerindeki iktisadi tartışmalarda açık-seçik formülasyonları ortaya koymamışlardı. Ancak, bu çalışmada yaptığımız gibi, Kemalist yönetimin 1932 sonundaki iktisat politikası değişikliklerinin dikkatle incelenmesi, adım adım belli bir kalkınma modelinin oluştuğunu ve 1932’nin bitiminde bunun olgunlaşmış bulunduğunu göstermektedir: Korumacılığın ve devletçiliğin bir sentezi...</p>
    <p class="normal1">Bu muhteşem sentezdeki, <span class="idebold">korumacı</span> öğe, dünya krizine karşı doğru bir savunma mekanizması sağladı; emperyalist sistem buhran içinden geçerken, sistemden kısmî bir “kopma”yı gerçekleştirdi. Türkiye ekonomisini depresyon içindeki emperyalist sistemden kısmen koparabildi. <span class="idebold">Devletçi</span> öğe ise, Kemalist yönetime, incelenen dönemin nesnel koşullarından kaynaklanan potansiyel artık’ın üzerinde iktisadi ve merkezi denetim oluşturma ve bu artık’ı bir sanayileşme fonu olarak kullanma olanağını sağladı. Kemalist yönetim, böylece, 1930’lu yılların başlarındaki koşulların bir sanayileşme fırsatı yarattığını doğru bir biçimde algılamıştı. Başvurabilecekleri öncüller, örnekler yoktu; bu yüzden sancılı ve zorlu bir sınama-yanılma güzergâhı izlemek zorunda kaldılar ve hedeflerine en etkili biçimde hizmet eden iktisat politikalarını böylece keşfettiler.</p>
    <p class="normal1">Kemalist Türkiye’nin iktisat politikaları deneyimi, yirminci yüzyılda ilk defa geri kalmış ve bağımlı bir ülkenin dış açıklar, kronik dış borçlar ve bunlarla bağlantılı finansal esaret olmadan, kendi ayakları üzerinde durabilen bir sanayileşmeyi gerçekleştirmesinin, tamamen ütopik bir fantezi olmadığını gösterdi. Başka bir deyişle, Kemalist deneyim, ulusal kapitalist bir model içinde geri kalmışlığın ve bağımlılığın üstesinden gelme doğrultusunda ciddi bir çaba olarak tanımlanabilir. Ne var ki, aynı deneyimin İkinci Dünya Savaşı’nın hemen ertesindeki uzantıları ve sonuçları bu modelin sınırlarını ve engellerini de ortaya koyacaktı. Bu uzantı ve dönüşümlerin incelenmesi, bu çalışmanın kapsamı dışındadır.</p>
    <p class="normal1">Kemalist iktisat politikaları, böylece, ekonomik bağımlılığın zincirlerini kırma mücadeleleri yapan (bugünün Türkiye’si dâhil) çağdaş Üçüncü Dünya ülkeleri için olumlu ve olumsuz dersleriyle zengin ve pek el atılmamış bir kaynak sağlamaktadır. Bu çerçeve içinde Kemalizmin olumlu katkılarının olumsuz yönlerini aştığını düşünüyoruz.</p>
  </div>
</body>
</html>