<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>05KafaKagidi-16</title>
  <link href="../Styles/05KafaKagidi.css" rel="stylesheet" type="text/css" />
</head>

<body id="x05KafaKagidi" xml:lang="tr-TR">
  <div class="Basic-Text-Frame">
    <p class="TocStyle" id="toc_marker-17" xml:lang="tr-TR"><span class="TOC char-style-override-1">BAHRİYE MEKTEBİ</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Ne oldumsa bu mektepte oldum.</span></p>

    <p class="Normal para-style-override-3"><span class="Normal char-style-override-4">Bu mektepte bülûğa erdim; düşünmeye ve kişiliğimin ana dokusunu bu mektepte örgüleştirmeye başladım.</span></p>

    <p class="Normal para-style-override-3"><span class="Normal char-style-override-4">1916 - 1920 arası 5 yıl okuduğum mektep... İsmi «Mektebi-i Fünun-u Bahriye-i Şâhane»... İmtihanla ve en titiz muayeneler neticesinde alındık. Bedenî muayenemiz, geceleri horlayıp horlamadığımızı araştırmaya ve çirkinleri dışarıda bırakmaya kadar vardı. Ruhî ve içtimaî muayenemiz de en ince sual haddelerinden geçirilmemize ve aile seviyemizin incelenmesine dek uzandı.</span></p>

    <p class="Normal para-style-override-3"><span class="Normal char-style-override-4">Kasımpaşa’da, tarihî kıymette Bahriye Nezareti binasında, alâkalı dairenin koridor duvarında bir liste... Kazananların listesi...</span></p>

    <p class="Normal para-style-override-3"><span class="Normal char-style-override-4">Orada, ilk defa, baba adına bitişik olarak kalıplaştıralan ve «Abdülbaki Fazıl oğlu Ahmed Necip» yerine «Necip Fazıl» diye kaydedilen ismimi görünce sevincimden zıpladım.</span></p>

    <p class="Normal para-style-override-3"><span class="Normal char-style-override-4">İmtihanı kazananlar birbiriyle kucak kucağa...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-1"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Sirkeci’de «Ordu - Donanma Pazarı»...</span></p>

    <p class="Normal para-style-override-3"><span class="Normal char-style-override-4">Giyindik, kuşandık, takındık, taktık ve pırıl pırıl Bahriye talebeleri kılığında meydana çıktık. Yazlığımız ayrı, kışlığımız ayrı...</span></p>

    <p class="Normal para-style-override-3"><span class="Normal char-style-override-4">Sefil bir özenişle «Cemaliye» diye markaladıkları ve zamanenin üç despotundan Bahriye Nâzırı Cemal Paşa’ya yakıştırdıkları, önü sipersiz, yüksekçe bir takke biçimi, çipa markalı bir serpuş...</span></p>

    <p class="Normal para-style-override-3"><span class="Normal char-style-override-4">İttihatçıların bu türlü külâhları, sanki İslâmiyet fesi emrediyormuş gibi, fese karşı, dolayısiyle müslümanlığa yönelik bir tepkidir. Nitekim «Enveriye» dedikleri kabalar da aynı mânanın ayrı bir tecellisi... Despotlardan biri yapar da öbürü durur mu?</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Düz beyaz ve düz siyah, altı beyaz üstü siyah ve üstü beyaz altı siyah 4 giyim çeşidi olan cicili bicili Bahriyeli elbiseleri içinde uçuyorum.</span></p>

    <p class="Normal para-style-override-3"><span class="Normal char-style-override-4">Mektebe gitmek için hazırlanırken, endam aynaları diyor ki bana:</span></p>

    <p class="Normal para-style-override-3"><span class="Normal char-style-override-4">– Kıvrık uçları yuvarlak kolalı yaka, altında siyah kravat ve çıpalı parlak düğmeler ne de yakışıyor sana!.. Hele sokağa çık da gör; bütün genç kızların gözü sende kalacak!..</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">«Neveser - Yeni Eser» yaftalı, eskilerin eskisi, müzelik, yandan çarklı bir vapurla Heybeliada’ya yanaştık.</span></p>

    <p class="Normal para-style-override-3"><span class="Normal char-style-override-4">Mektep bizi teslim alacaktır. Mektebin demir parmaklıkla sınırlı, büyük talim meydanına yol veren ve önünde nöbetçiler bekleyen «Lumbar Ağızı» isimli cephe kapısından içeriye girdik. O gün, belli saatte, yoklamamız ve giriş törenimiz yapılacaktır.</span></p>

    <p class="Normal para-style-override-3"><span class="Normal char-style-override-4">Bizi, ayaklarımızın önünde çantalarımız, sıraya dizdiler ve ilk nutku geçtiler:</span></p>

    <p class="Normal para-style-override-3"><span class="Normal char-style-override-4">– Bugünden başlayarak artık askersiniz! Çocukluğa ve başıboşluğa paydos! Ben sınıf zabitiniz olarak size 1 haftalık mühlet variyorum. Bu 1 hafta içinde askerlik disiplinine uyacak ve ondan sonra, yanlış göz kırpmamacasına emirlere bağlanacaksınız. Bu 1 haftalık kabahatleriniz affedilebilir; fakat sonrakiler cezasını görür. Açın çantalarınızı, getirdikleriniz listeye uygun mu, görelim ve peşinden yatakhanenizi, teneffüshanenizi ve dershanenizi gösterelim.</span></p>

    <p class="Normal para-style-override-3"><span class="Normal char-style-override-4">Hepsi «hane» ekiyle mühürlü, yemekhane, jimnastikhane, kayıkhane, çamaşırhane, hastahane, gusülhane pavyonlarını tek tek dolaştık ve ilk acemilik gününün gecesi, yeni pijamalarımızı giyerek yataklarımıza uzandık.</span></p>

    <p class="Normal para-style-override-3"><span class="Normal char-style-override-4">Başka sınıflarla temas yasak...</span></p>

    <p class="Normal para-style-override-3"><span class="Normal char-style-override-4">Her yemekten sonra diş fırçalamak mecburî.</span></p>

    <p class="Normal para-style-override-3"><span class="Normal char-style-override-4">Gece veya gündüz, hangi saatte yangın borusu çalacak olursa, ne vaziyet ve kılıkta bulunursa bulunsun, herkes koşarak tabur mevkiindeki yerini almakla mükellef...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-1"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Yatakta düşünüyorum:</span></p>

    <p class="Normal para-style-override-3"><span class="Normal char-style-override-4">– Benden 1 yıl önce bu mektebe giren ve beni kılığının cazibesiyle aynı yere çeken yeğenim Tarık ve adada âşıkken dinlediğim boru sesleri yüzünden girdiğim bu hanede, hane, hane, tek hane olarak gurbethanede halim ne olacak?..</span></p>

    <p class="Normal para-style-override-3"><span class="Normal char-style-override-4">Mektep bende, 1 günlük iç görünüşüyle dış cazibesini paslandırıyor, içle dış arasındaki hazin mesafeyi açmaya başlıyor ve bulunan şeye karşı ebedî inkisara ilk misali veriyordu.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Çocuklar birbiriyle şakalaşır ve belki 50 metre boyunda taş zeminli yatakhanede kovalaşırken bir ses yükseldi:</span></p>

    <p class="Normal para-style-override-3"><span class="Normal char-style-override-4">– Nöbetçi zabiti geliyor!</span></p>

    <p class="Normal para-style-override-3"><span class="Normal char-style-override-4">Herkes yatağında, örtüler çeneye kadar çekilmiş ve sus - pus...</span></p>

    <p class="Normal para-style-override-3"><span class="Normal char-style-override-4">Nöbetçi zabitinin tak, tak, tak ayak sesleri...</span></p>

    <p class="Normal para-style-override-3"><span class="Normal char-style-override-4">Annemi düşünüyorum...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Ah şu benim, zıt kutuplar arası en keskin ve mübalâğalı grafikler çizen yaratılışım!..</span></p>

    <p class="Normal para-style-override-3"><span class="Normal char-style-override-4">Verilen 1 haftalık müddet içinde (melankoli) duygularımı kaybettim, hattâ neşe ve şımarıklığa geçtim.</span></p>

    <p class="Normal para-style-override-3"><span class="Normal char-style-override-4">Bize gösterilen ilk talim dersinde, bir nevi dans sekmesini andıran ayak değiştirme şekli anlatılırken gülmekten kendimi alamadım. Bunu gören 20 - 30 metre ilerideki zabit, beni yanına çağırdı. Ona giderken, seke seke, ayak değiştire değiştire yol aldım ve önünde haşmetli bir selâm çaktım.</span></p>

    <p class="Normal para-style-override-3"><span class="Normal char-style-override-4">Zabit, okşama denilebilecek yumuşak bir tokat aşketti yanağıma ve:</span></p>

    <p class="Normal para-style-override-3"><span class="Normal char-style-override-4">– Terbiyesizlik istemem, dedi; dön şimdi sekmeden yerine!..</span></p>

    <p class="Normal para-style-override-3"><span class="Normal char-style-override-4">Sınıfın (1) numaralı haşarısı olmaya doğru gidiyordum.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . .</span></p>

    <p class="Normal para-style-override-2"></p>

    <p class="Normal para-style-override-3"><span class="Normal char-style-override-4">Yemekhane bir âlem... (Komik) ve (dramatik) melekelerimin pişmeye başladığı bu mektepte yemekhane, içinde yüzülen tezatlar ve gülünç özentilerin en çarpıcısı.</span></p>

    <p class="Normal para-style-override-3"><span class="Normal char-style-override-4">Oraya tabur nizamiyle girilir. Sınıflar, herbiri 10’ar kişilik masalara geçer, beyaz servis ceketli asker garsonlar ellerinde kocaman servis tabakları, İngiliz yemek dağıtma usûliyle sol yanlardan tabağı uzatarak dağıtma işini bitirir. Ve bütün masalar servisin sona ermesini bekler.</span></p>

    <p class="Normal para-style-override-3"><span class="Normal char-style-override-4">Orta boşluktaki tek kişilik masasında, yemeğini almış beklemekte bulunan zabit, ilk iş, önündeki çanı çalar ve yüksek sesle Besmele çeker. Herkes, sesler kısık, Besmeleyi tekrar eder ve yemek başlar.</span></p>

    <p class="Normal para-style-override-3"><span class="Normal char-style-override-4">Ortada (Jakomi) isimli, patlıcan burunlu, muşmula suratlı, çökük ağızlı, resmî - sivil kılıklı bir ihtiyar dolaşmaktadır. O, gûya hem (metrdotel), hem de talebeye muallimlik vazifesinde bir İtalyan... Onu bu vazifeye getiren, ceket kollarında kaç sırmalı şerit taşıdığını hatırlayamadığım, Avrupa terbiye ve kültürünün deli - dîvanesi, mektep müdürü olmalı...</span></p>

    <p class="Normal para-style-override-3"><span class="Normal char-style-override-4">(Jakomi) ihtiyarlığına rağmen cin mi cin!.. Bıçak tabak sesi çıkaranlara, bıçak sağ ve çatal sol elde yemek yenirken çatalı sağ ele aktaranlara, su içerken başta ve sonda ağzını silmeyenlere, ağzı dolu konuşanlara, dudak kenarlarını yağlı bırakanlara, sümkürmek için masa altına kaçanlara, geğiren ve sert sert öksürenlere ayıplarını ihtar eder, garsonların da en küçük yanlışına müsamaha göstermez.</span></p>

    <p class="Normal para-style-override-3"><span class="Normal char-style-override-4">Bir de piyano ve en âdi soyundan bir yemek müziği...</span></p>

    <p class="Normal para-style-override-3"><span class="Normal char-style-override-4">Yemek biter, çıngırak çalınır, herkes susar.</span></p>

    <p class="Normal para-style-override-3"><span class="Normal char-style-override-4">Ve nöbetçi zabitin sesi:</span></p>

    <p class="Normal para-style-override-3"><span class="Normal char-style-override-4">– Elhamdülillah...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Şu Batı delisi müdür Şevket bey ömür adam ve ender bir tip...</span></p>

    <p class="Normal para-style-override-3"><span class="Normal char-style-override-4">Uzun, kavak ağacı boylu, daima baştan aşağı kolalanmış beyaz elbiseler içinde, takma dişleri de kolalı hissini verecek kadar beyaz ve hep görünürde... Konuşurken yayvan ağızlı ve kısık sesli... Askerden başka her şey... Veremden İsviçre’de tedavi görmüş ve o yüzden mesleğine yabancı kalmış, hayli yaşlı, tohumluk bir salon zabiti karalaması... Bazı Kasımpaşa karılarının edasiyle, elleri belinde çarpık tavırla ve onların üslûbuna uygun konuşur, bazen de yakası açılmadık sıfatlar ve teşbihler kullanmaktan geri kalmaz. İncelik gayreti içinde kabalığın ta kendisi...</span></p>

    <p class="Normal para-style-override-3"><span class="Normal char-style-override-4">İttihatçılar bu adamı Bahriye Mektebine müdür seçmekle, hasta hayal ve mecnun ütopyalarına en yerinde hizmeti yapmışlardır. Zira o, bu ütopyanın baş maddelerinden biri olan bahriye zabiti tipini yetiştirecek... Harp Almanlar tarafından kazanılınca Fransız donanması bize verilecek... İşte bütün mesele bu donanmaya göre, hem şahsî zarafet, hem de meslekî maharette üstün bir kadro meydana getirmek... Bunun için, dışarıda herkes mısır koçanı ve saman ekmeği yerken, biz 3 - 4 kap yemek atıştırıyor, İngiliz edep ve muaşeret ölçüleri içinde yetiştiriliyor ve hocalarımız tarafından da en olgun bir kültür sahibi olmaya davet ediliyorduk.</span></p>

    <p class="Normal para-style-override-3"><span class="Normal char-style-override-4">– İleride kraliçe ve prenseslerin ellerini öpecek, her bakımdan teçhizatlı, yepyeni bir nesil... İlk numûnesi siz olacaksınız! Unutmayın!</span></p>

    <p class="Normal para-style-override-3"><span class="Normal char-style-override-4">Müdür Şevket Bey, elleriyle boş böğrüne basarak hep bu lâfları eder ve sınıf zabitlerinde küçük bir ihmal veya Şarklılık edası gördü mü, onları fena halde haşlardı:</span></p>

    <p class="Normal para-style-override-3"><span class="Normal char-style-override-4">– Olmaz efendim, olmaz! Haminnelik yok! Sümüklü Raziye tavrına veda!.. Çeşmeden takunyalı ayaklarla su taşır gibi değil, aşk ve şevk içinde, vazifeye kendimizi vererek çalışmalıyız! Nedir o sigara izmaritleri helâlarda?.. İçenleri yakalamanız, israr edenleri, kayıtları silinmek üzere rapor etmeniz gerekmez mi?</span></p>

    <p class="Normal para-style-override-3"><span class="Normal char-style-override-4">Bir zabite, iki sıra talebe karşısında:</span></p>

    <p class="Normal para-style-override-3"><span class="Normal char-style-override-4">– Pantolonunuz neye ütüsüz, boyunbağınız niçin sarkık?</span></p>

    <p class="Normal para-style-override-3"><span class="Normal char-style-override-4">İhtarında bulunacak ve onun otoritesini alenen kıracak kadar gerçek incelikten mahrum...</span></p>

    <p class="Normal para-style-override-3"><span class="Normal char-style-override-4">Bazen de bahçeye çıkar, arkasında bir gramofon taşıyan nefere onu yere bırakmasını emreder, bahçede gezinenleri yanına çağırır, etrafında halkalar ve onlara bir opera plâğı dinletirdi. Arka sırada bulunanlara sivrisinek vızıltısı gibi gelen bu zamansız, mekânsız, icapsız müzik, talebelere gayet tuhaf görünürdü.</span></p>

    <p class="Normal para-style-override-3"><span class="Normal char-style-override-4">Aradabir Mektebe getirtilen ve «Deli İhsan» kumandasındaki meşhur bahriye bandosu da, şefinin cinnet getirdiği hissini veren zıplamaları, sıçramaları, kıvranmaları yüzünden ayrı tuhaflıkta...</span></p>

    <p class="Normal para-style-override-3"><span class="Normal char-style-override-4">Müdür Bey, en öndeki koltuğunda, Deli İhsan Beyin hislenmesinden parmaklarını öperek kumanda ettiği (Travyata)nın (arya)sını dinlemektedir.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Mustafa Reşit Paşa’dan başlayarak Âli, Fuad, Midhat Paşalar koluyle gelen ve bu gelişteki sahteliği sezmiş tek Padişah Abdühlamîd’e karşı İttihat ve Terakki paşaları elinde inkıraz şartlarını tamamlayan yahudi imzalı inkılâp hareketi, o zamanın Bahriye Mektebinde, son derece net bir röntgen camı...</span></p>

    <p class="Normal para-style-override-3"><span class="Normal char-style-override-4">Ve ben, 12 - 16 yaşım arası, bu geliş ve gidişteki (komik) ve (dramatik) unsurları, henüz köklü bir tahlil ve terkibe vardıramaksızın hissetmekteyim...</span></p>

    <p class="Normal para-style-override-3"><span class="Normal char-style-override-4">(İdeoloji) ve sâf fikir adına, niyet kuşlarının çektiği puslacıklar çapında ve hepsi muhasebesiz ve muhakemesiz, sığ ve sefil tekerlemeler...</span></p>

    <p class="Normal para-style-override-3"><span class="Normal char-style-override-4">Hülâsa:</span></p>

    <p class="Normal para-style-override-3"><span class="Normal char-style-override-4">Doğru, iyi, yeni ve güzel, ne varsa Batıda; yanlış, kötü, köhne ve çirkin ne varsa da Doğuda...</span></p>

    <p class="Normal para-style-override-3"><span class="Normal char-style-override-4">Ve bu ana mizan üssüne ve nirengi noktasına göre, her sahada bataklık ve bu bataklıklarda çırpınan bir millet ve devlet...</span></p>

    <p class="Normal para-style-override-3"><span class="Normal char-style-override-4">Köke inememenin ve kurumuş yapraklar üzerinde kalıp, kök feyzinden yoksun kalmanın neticesi bu hayret tablosu da, küçük bir el aynasından küçük bir akis halinde, kendisini o zamanki Bahriye Mektebinde göstermekte...</span></p>

    <p class="Normal para-style-override-3"><span class="Normal char-style-override-4">Bağları kemiklere kadar geçmiş olduğu için atılması zor bir yük olan İslâm, bu vasatta misafirliği uzun sürmüş bir yabancı muamelesine uğratılmakta, henüz resmen kovulmamış olsa da bodurum veya tavanarasında muhafaza edilmekte...</span></p>

    <p class="Normal para-style-override-1"><span class="Normal char-style-override-15">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Mektebin camiine, o da resmî bir zorunluluk ifadesiyle değil, devam edegelmiş teamül halinde, ancak Cuma günleri gidilir. Zabitler ve hocalardan namaza rağbet gösterenler pek yoktur.</span></p>

    <p class="Normal para-style-override-2"><span class="Normal char-style-override-4">Bir zorakilik ve iğretilik ki, demeyin gitsin!..</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . ..</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Bazı günler, umumiyetle Cuma geceleri, jimnastikhanede filim de gösterilir. O gün başımızdaki «Cemaliye»leri havaya atar ve sevincimizden zıplarız. O devir artistlerinden (romantik) edalı (Pinamenikelli) ve komiklerden de züppe (Maks Linder) en tuttuklarımızdandır. Bazı şehevî sahnelerde talebenin kaskatı bir dikkat kesildiği karanlıkta bile görülür.</span></p>

    <p class="Normal para-style-override-3"><span class="Normal char-style-override-4">Sık sık kopan bu filimlerde böyle bir sahne gösterilirken kopuntu olsa ve ışıklar yansa, görülecektir ki, çehreler, duvağı düşmüş bir gelin yüzü kadar mahçup...</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Namzet sınıfını hoplaya zıplaya bitirdim ve birinci harp sınıfına geçtim.</span></p>

    <p class="Normal para-style-override-3"><span class="Normal char-style-override-4">Tek derdim 3 ayda bir verilen 1 haftalık tatil iznini iple çekmek... Evet, tatilimiz 3 ayda bir ve tam 1 hafta... Yaz tatili de cabası...</span></p>

    <p class="Normal para-style-override-3"><span class="Normal char-style-override-4">3 ayda bir kavuştuğum konakta 1 hafta kalıp mektebe dönmek bana çok ağır geliyor. Ada vapurunun alt kamarasına çekilip gizli gizli ağlıyorum.</span></p>

    <p class="Normal para-style-override-3"><span class="Normal char-style-override-4">Mektepte bizi sıraya dizip, içki içip içmediğimizi anlamak için kokluyorlar, daha binbir muayeneden geçiriyorlar.</span></p>

    <p class="Normal para-style-override-3"><span class="Normal char-style-override-4">Ve haydi teneffüshaneye!..</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Sigaraya 13 yaşında Bahriye Mektebinde başladım. Bulunmasının en zor ve cezasının en ağır olduğu yerde...</span></p>

    <p class="Normal para-style-override-3"><span class="Normal char-style-override-4">Kapıda binbir gözcü, helâ avlusunda içiyoruz. Bazı sigara bulamayanlar, içenlerin koyuverdiği dumanları yutarak avunmaya çalışıyorlar. Müdür Beyin sert tenbihlerine rağmen zabitlerden bu işe pek aldıran yok... Lâkin en ziyade geceleri nöbetçi bir kürt hademe var ki, peşimizi bırakmıyor ve bizi idareye haber vermekle korkutuyor.</span></p>

    <p class="Normal para-style-override-3"><span class="Normal char-style-override-4">– Şuna bir oyun edelim!</span></p>

    <p class="Normal para-style-override-3"><span class="Normal char-style-override-4">Dedik ve uzun seneler Bahriye Mektebinde destanlaşan meşhur «Cin oyunu»nu oynadık.</span></p>

    <p class="Normal para-style-override-3"><span class="Normal char-style-override-4">Rejisör benim!</span></p>

    <p class="Normal para-style-override-3"><span class="Normal char-style-override-4">Karşılıklı iki büyük yatakhane arası bir hol vardır ve bu holde 3 kapılı bir dolap... Bu dolaba bir adam zor sığabilir; yükseklik olarak da başı tavana değmezse ne devlet!.. Kapılarında birer nefes deliği bulunan bu dolap (kodes) adlı (sembolik) ve (fantezik) hapishane... Küçük kabahatlerin suçluları 15 dakikadan 1 - 2 saate kadar buraya tıkılır, önüne bir süngülü nöbetçi dikilir, saati gelince koyuverilir ve nöbet defterine kaydı geçirilir.</span></p>

    <p class="Normal para-style-override-3"><span class="Normal char-style-override-4">İşte, benim tiryaki arkadaşlara teklifim:</span></p>

    <p class="Normal para-style-override-3"><span class="Normal char-style-override-4">– Bu adamın nöbetçi olduğu gece, üzerimize bornozlarımızı geçirerek ve kukuletelerini çenemize kadar indirerek dolaba girelim... Onu bir bahaneyle karşı yatakhaneye çağırtır ve hemen dolaba dalarız. Adam dolabın yanındaki sıra üzerinde etrafı kollamaya başlayınca biriniz dolaptan, esrarlı tavırlar ve mırıltılarla öbürlerini davet eder: «Yeşil cin, çık; mavi cin, çık!». Çıkarlar ve davetçinin arkasında, yine esrarlı hareketler ve mırıltılarla nöbetçiye doğru yürürler... Bu vaziyette nöbetçinin korkması ve büzülüp kalması lâzım... O zaman öndeki davetçi cin tarafından adama ihtar: «Talebeleri rahat bırak; sigara içmelerine engel olma! Yoksa seni çarparız!»</span></p>

    <p class="Normal para-style-override-3"><span class="Normal char-style-override-4">Bir arkadaş:</span></p>

    <p class="Normal para-style-override-3"><span class="Normal char-style-override-4">– Ya, adama vız gelir de üzerimize saldırırsa?..</span></p>

    <p class="Normal para-style-override-3"><span class="Normal char-style-override-4">– Kukuletelerimizi kaldırır, kendimizi gösterir, «şaka ettik, kusura bakma!» der, oyalarız.</span></p>

    <p class="Normal para-style-override-3"><span class="Normal char-style-override-4">Tatbikat aynen plâna uydu. Herif, en önde ben, sahte cinleri görünce donup kaldı ve oturduğu sıradan ileriye doğru kaymaya başladı.</span></p>

    <p class="Normal para-style-override-3"><span class="Normal char-style-override-4">Tam o ânda beklenmedik bir hadise! Arkamdaki cinler yatakhaneye doğru kaçmaya başlamaz mı? Nöbetçi zabiti, elinde palaskası, merdiven başında...</span></p>

    <p class="Normal para-style-override-3"><span class="Normal char-style-override-4">Enselendik ve muziplik olsun diye girdiğimiz dolapta, ertesi gün, cezalı olarak 1 saat bekletildik. Fakat mesele bu kadariyle kapanmadı. Bizden sonraki sınıfların küçük yaşta talebeleri arasında cin hikâyesine inananlar oldu. Bunlar, gece yataklarından çıkamaz ve donlarına kaçırır oldular. Bir hikâyedir sürdü.</span></p>

    <p class="Normal para-style-override-3"><span class="Normal char-style-override-4">Bizi ve daha küçük sınıfları toplanmaya çağırdılar.</span></p>

    <p class="Normal para-style-override-3"><span class="Normal char-style-override-4">Kumandan:</span></p>

    <p class="Normal para-style-override-3"><span class="Normal char-style-override-4">– 1054 Necip Fazıl, 3 adım ileri, marş!..</span></p>

    <p class="Normal para-style-override-3"><span class="Normal char-style-override-4">Yüzümü talebelere çevirttiler:</span></p>

    <p class="Normal para-style-override-3"><span class="Normal char-style-override-4">– Şu gördüğünüz haylaz, gece nöbetçisini korkutmak için bir cin hikâyesi uydurmuştur. Bu işin aslı faslı yoktur. İşte kendisini cin, cin diye satan haylaz karşınızda!.. Onu en büyük ceza olarak teşhir ediyorum!.. Siz de rahatınıza bakın ve geceleri korkunuzu gidermekte kuşkuya düşmeyin!</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Mektebe, ders ve disiplin nâzırı sıfatiyle bir Almanı getirdiler: (Her Boltz)...</span></p>

    <p class="Normal para-style-override-3"><span class="Normal char-style-override-4">Tez zamanda selâhiyetini sonsuza kadar çıkarmayı beceren bu uzun boylu, 45 - 50 numara ayakkabılı, hareketleri sert ve keskin adam öyle bir disiplinciydi ki, rüzgârın adayı uçururcasına estiği kış gecelerinde yangın borusu çaldırıp talebeleri toplamaya, onlara gemilik elbiselerini giydirmeye, kayıkhanede 4 çifte işkampavya indirtip ada etrafında bir tur yaptırdıktan sonra yatma izni vermeye kadar gidebildi.</span></p>

    <p class="Normal para-style-override-3"><span class="Normal char-style-override-4">Buna benzer hareketleriyle meşhurdu. Meselâ teneffüshanenin temizlik muayenesinde, her taraf pırıl pırıl ışıldarken, o, gider, piyanonun üst kapağını açar ve içindeki tozu parmaklayıp arkasından gelen zabite gösterir, tozu onun yüzüne sürmediği kalırdı.</span></p>

    <p class="Normal para-style-override-3"><span class="Normal char-style-override-4">Bir gün, bir esneyene karşı, kocaman ellerini avuç içlerinden birleştirip parmaklarını açıp kapayarak timsah ağzı şeklinde taklit hareketi yaptığını hatırlıyorum.</span></p>

    <p class="Normal para-style-override-2"><span class="Normal char-style-override-15">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Bir defasında, benim sıramın yanıbaşında sınıfa bir şeyler anlatırken, eğildim, tebeşirle muhteşem ayağının boyunu çizmeye kalkıştım. Gördü ve beni kulağımdan tutup ayağa kaldırdı; sınıfın bir köşesinde tek ayak üzerinde bekletti.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">İngiliz terbiyesinden Alman eğitimine geçmiştik. Türk’ü arayan ve soran yoktu.</span></p>

    <p class="Normal para-style-override-3"><span class="Normal char-style-override-4">Amerikan terbiyesine ise henüz vakit vardı.</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Barışmaz unsurların (kokteyl) vâri çalkantısı içinde, kraliçelerin ellerini öpecek kıratta bahriye zabiti yetiştirmek hayali daima yerinde...</span></p>

    <p class="Normal para-style-override-3"><span class="Normal char-style-override-4">Dans ve muaşeret edebi dersleri, Tatlısu freng’i hocalar elinde ve ön plânda...</span></p>

    <p class="Normal para-style-override-3"><span class="Normal char-style-override-4">En iyi (vals) yapan benim ve daima (kavalye) mevkiindeyim... (Dam) rolünü oynayan yine benim gibi bir talebe... Erkek erkeğe dans... Ne komik değil mi?</span></p>

    <p class="Normal para-style-override-3"><span class="Normal char-style-override-4">Siz ağlatıcı komikliğin derecesine bakın ki, İsveç veliahtı İstanbul’u ziyarete geldiği zaman, onu, Bahriye Mektebine de davet ettiler. Bu, boz renkli ceketinin göğsü nişanlarla dolu ve şapkası sorguçlu Prens’e müthiş bir Avrupalılık vesikası olarak, erkek erkeğe dansımızı seyrettirdiler.</span></p>

    <p class="Normal para-style-override-3"><span class="Normal char-style-override-4">Jimnastikhanede, ayak üstü, heykel gibi, bizi ciddi ciddi seyreden ve sonunda beyaz eldivenli ellerini sessiz sessiz birbirine çarpıp alkışlayan Prens acaba ne düşündü?</span></p>

    <p class="Normal para-style-override-3"><span class="Normal char-style-override-4">– Nerede İsveç tahtının timsali (Demirbaş Şarl) zamanındaki haşmetli Türkiye, nerede şimdiki tımarhanelik (manyak)?..</span></p>

    <p class="Normal para-style-override-3"><span class="Normal char-style-override-4">Böyle mi?..</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">İstanbul’a Avusturyalı bir operet kumpanyası geldi. Yıldızı, şehlâ gözlü meşhur dilber (Miloviç)... İttihatçı bağlısı harp zenginlerinin, halk dilinde «bulgu palâs» sahiplerinin şiltesini banknotla doldurduğu, dillere destan aşüfte... Bahriye Nâzırı ve yeni bahriye zabiti hayâlcisi Cemal Paşa’nın da gözdesi...</span></p>

    <p class="Normal para-style-override-3"><span class="Normal char-style-override-4">(Miloviç)i Mektebe getirdiler, ona bir konser verdirdiler. Konserden sonra, beni, elime bir buket sıkıştırıp Mektebin «Hünkâr dairesi» denilen şeref kısmına aldılar.</span></p>

    <p class="Normal para-style-override-3"><span class="Normal char-style-override-4">Paşalar, yabancı amiraller, generallerle dolu büyük salon... Şehlâ gözlü dilber, sırmalı üniformalar arasında...</span></p>

    <p class="Normal para-style-override-3"><span class="Normal char-style-override-4">Buketi uzatıyorum ve Almanca ezberletilmiş olan şu lâfları söylüyorum:</span></p>

    <p class="Normal para-style-override-3"><span class="Normal char-style-override-4">– Lûtfunuzdan ötürü size, arkadaşlarım adına bu buketi takdim ederim!</span></p>

    <p class="Normal para-style-override-3"><span class="Normal char-style-override-4">Kadın, sıcak bir gülüşle buketi alıyor ve öpülme biçiminde elini uzatıyor.</span></p>

    <p class="Normal para-style-override-3"><span class="Normal char-style-override-4">Müdür Şevket Bey kadının arkasında...</span></p>

    <p class="Normal para-style-override-3"><span class="Normal char-style-override-4">Hem eliyle tarifini yapıyor, hem de söylüyor:</span></p>

    <p class="Normal para-style-override-3"><span class="Normal char-style-override-4">– Sakın öptükten sonra eli alnına götürme!..</span></p>

    <p class="Normal para-style-override-3"><span class="Normal char-style-override-4">Yani alafranga, tırnak ucundan öp!..</span></p>

    <p class="Normal para-style-override-3"><span class="Normal char-style-override-4">– Ben bilirim!</span></p>

    <p class="Normal para-style-override-3"><span class="Normal char-style-override-4">Diyorum ve artistin elini bir Viyanalı zabit edasiyle öpüyorum.</span></p>

    <p class="Normal para-style-override-3"><span class="Normal char-style-override-4">Tavrım o kadar hoşa gidiyor ki, iri kıyım bir Alman generali beni Almanvâri bir üslûpla iki dirseğimden kavrayıp havaya kaldırıyor ve sahne kapanıyor.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Üç ayda bir çıktığım tatillerden birinde, babam beni, mahut Tepebaşı Tiyatrosunda (Miloviç)in (Çardaş Fürstin) operetine götürdü. O da kadının uzaktan uzağa âşıklarından...</span></p>

    <p class="Normal para-style-override-3"><span class="Normal char-style-override-4">Opereti tek seyredişte adetâ ezberledim. Sonraları bando ve piyanodan dinlediğim bu operet bana öyle işledi ki, harfi harfine hafızama nakşettim.</span></p>

    <p class="Normal para-style-override-3"><span class="Normal char-style-override-4">Babam beni yanına oturtur ve (Çardaş)ı söyletirdi. Mest, kendinden geçmiş, beni dinlerdi.</span></p>

    <p class="Normal para-style-override-3"><span class="Normal char-style-override-4">Babamdan gördüğüm bütün alâka bu kadardır.</span></p>

    <p class="Normal para-style-override-1"><span class="Normal char-style-override-15">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Tiyatrodan eve dönerken bana dedi ki:</span></p>

    <p class="Normal para-style-override-3"><span class="Normal char-style-override-4">– Sen henüz kadınlık sırlarından anlayacak yaşta değilsin! Bak, şimdi eve gidiyoruz. Göreceksin, kapıyı anan açacak... Taşlıkta bir kenara çekilmiş bizi bekliyordur. İşte bu hal, kadınlık sırrına ters... Erkeğine bunca mahkûmluk gösteren bir kadında cazibe diye bir şey kalmaz... Kadın dediğin, tiyatroda bir örneğini gördüğün gibi, erkeği peşinden çekmeli...</span></p>

    <p class="Normal para-style-override-3"><span class="Normal char-style-override-4">Gerçekten kapıyı annem açtı. Uykusuzluk ve yorgunluktan gözleri mahmur... Babam ona tek söz söylemeden odasına çekildi.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-1"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Kadın, her yerde, çeşitliliğine rağmen aynı mahlûk olsa da, bu misalde yine bir Doğu - Batı ayırımına mevzu teşkil ediyor ve fedakârlığını zillet diye gösteren bir telâkkiye çarpıyordu. Zira Türk cemiyeti, eskiden tek mihrakta topladığı erkeğini ve kadınını kaybetme yolundaydı.</span></p>

    <p class="Normal para-style-override-3"><span class="Normal char-style-override-4">Nitekim babam, kendisi 30 yaşında ve oğlu 13 yaşındayken, annemi boşadı ve bana mektepten her çıkışımda dayıma, annemin yanına sığınmak düştü.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Babam, bir müddet sonra kendisine yazacağım mektuba:</span></p>

    <p class="Normal para-style-override-3"><span class="Normal char-style-override-4">– Ne de güzel yazın ve üslûbun varmış!</span></p>

    <p class="Normal para-style-override-3"><span class="Normal char-style-override-4">Cevabını verecek kadar oğlundan habersizdi.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">4 yıl sonra, ben Erzurum’da dayımın yanındayken ölüm haberini alacak olduğum babamı bir daha görmedim ve onunla, o çağıma değin hayatımda hepsi hepsi 1 günlük kadar konuşamadım.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">O, girdaplar çizen, her türlü nefs muhasebesine yabancı, ne yaptığını ve ne istediğini bilmez bir rüzgârdı; ve ne durgunlaşabildi, ne de kasırgalaşabildi, satıh üstü esip geçti.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Bir gün endam aynası karşısında:</span></p>

    <p class="Normal para-style-override-3"><span class="Normal char-style-override-4">– Ben güzelim, ben güzelim, ben soyluyum!</span></p>

    <p class="Normal para-style-override-3"><span class="Normal char-style-override-4">Diye mırıldandığına şahit olduğum babam, istidadına malik bulunduğu halde olamamanın, yerini alamamanın hazin ve içinden mahzun örneği...</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Bahriye Mektebi bahsini bu kadar uzatışım, bir dekor ve madde plânına değer vermekten gelmez. Aksine yaşımın tesadüf ettiği mekânda, ruhî billûrlaşmamı, yani mekân yerine zamana bağlı iç hayatımı resmetmek için...</span></p>

    <p class="Normal para-style-override-3"><span class="Normal char-style-override-4">Bahriye Mektebi, bana göre, içindeki bütün ışık cümbüşleriyle bir ayna; bana beni gösteren çerçeve mahiyetinde mücellâ bir zemin... Bu bakımdan üzerinde durulmaya lâyık...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-1"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">İlk (metafizik) arayıcılıklarım orada başladı. Madde ötesi düşünce ve bedahetler ilerisi eşyayı kurcalama, altında ne var diye tırmıklama gayreti...</span></p>

    <p class="Normal para-style-override-3"><span class="Normal char-style-override-4">Sabit ve burgu burgu işleyici, sülük gibi yapışkan, asla kovulmaz, atılmaz, sökülmez hayaller...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Başta ismine «vehim» dediğim, sonradan «Tasavvuf» bahsinde «hatar - hatarat» denildiğini öğrendiğim, ve yıldırımvâri kalbe inişini tattığım bu zehirli hayaller, ruhumda sarmaşıklar gibi öyle dolanmaya başladı ki, «yoksa deli mi oluyorum?» şüphesine düştüm.</span></p>

    <p class="Normal para-style-override-1"><span class="Normal char-style-override-15">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Evvelâ, kahkahalarla güldürücü mü, yoksa hüngür hüngür ağlatıcı mı, ne olduğu belirsiz bir hayret...</span></p>

    <p class="Normal para-style-override-3"><span class="Normal char-style-override-4">– Bu dünyada her mevcut bir hayret mevzuu... Fakat kimse farkında değil...</span></p>

    <p class="Normal para-style-override-3"><span class="Normal char-style-override-4">– Göz görüyor, ama nasıl görüyor? Ya kör ne görüyor ve rüyada ne yüzden görüyoruz? Kitaplardaki izah işin kabuk tarafı; öz nerede?..</span></p>

    <p class="Normal para-style-override-3"><span class="Normal char-style-override-4">– Yoksa bunlar hakikati arama vasıtası değil, onu kaçırma âleti, aldanma ve birbirini aldatma oyunu mu?</span></p>

    <p class="Normal para-style-override-3"><span class="Normal char-style-override-4">Ve daha katar katar, nice şüphe, vesvese, vehim...</span></p>

    <p class="Normal para-style-override-3"><span class="Normal char-style-override-4">Hususiyle «O ve Ben» adlı eserimde dokunduğum daire sırrı... Her şey daire içinde, bir yuvarlakta mahpus... Dünya daire, başım daire, bileklerim daire... Dümdüz bir hat bile asgarî belirtide bir genişlik göstermesi için uzatılmış, incelmiş bir daire olmaya muhtaç... Her şey bükülmüş, kırılmış, yassılaştırılmış, köşelendirilmiş dairelerden oluşuyor. Ya bu dairenin dışına çıkmak nasıl mümkün?..</span></p>

    <p class="Normal para-style-override-3"><span class="Normal char-style-override-4">Boğuluyor, fakat kimseye halimi açamıyordum.</span></p>

    <p class="Normal para-style-override-1"><span class="Normal char-style-override-15">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Bir gece, beni tutan ve boğan bu cin fikirlerden ayılmak için yüzüme su serpmek üzere musluklara çıktığım zaman kalbime ok gibi şu telkini sapladım:</span></p>

    <p class="Normal para-style-override-3"><span class="Normal char-style-override-4">– Niçin semtine kimsenin uğramadığı muhaller peşinde koşuyorum da herkesin rahatça içinde barındığı bedahetler ve mümkünler dünyasına sığamıyorum?.. «Bu hezeyan!» de ve geç!..</span></p>

    <p class="Normal para-style-override-1"><span class="Normal char-style-override-15">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Sabahleyin kalkarken lisanını unutacağı vehmine düşen çocuk, ben, bu telkin üzerine derin bir kurtuluş nefesi almıştım.</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Tasavvufla ilk temasım Edebiyat hocamız Aşkî Beyin yol göstermesiyle başlar.</span></p>

    <p class="Normal para-style-override-3"><span class="Normal char-style-override-4">İbrahîm Aşkî... Bundan birkaç yıl önce, belki 100 yaşlarında ve hiç ayrılmadığı Heybeliada’da ölen Tatar asıllı bu adam, dar bir muhitin tanıdığı ve kıymetler borsasının ismini kaydetmediği, «şöhret âfettir» sırrına ermiş bir adam... Eski bahriyeli ve sonra emekli; ve Bahriye Mektebinde muallim... İngiltere’de de tahsil görmüş, yüksek riyaziye okumuş derin irfan sahibi...</span></p>

    <p class="Normal para-style-override-3"><span class="Normal char-style-override-4">Nefesini içine çekerek ve ağzını şapırdatarak lâf eder ve edebiyatı şöyle anlatırdı:</span></p>

    <p class="Normal para-style-override-3"><span class="Normal char-style-override-4">– Fenlerden başka her mücerret ilim edebiyat çerçevesine dahildir.</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Mektepte ismim, şair aşağı, şair yukarı... Bir de «Nihal» isimli tek nüshalık bir dergi çıkarıyorum.</span></p>

    <p class="Normal para-style-override-3"><span class="Normal char-style-override-4">Bizden iki sınıf ileride olan Nazım Hikmet de aynı şekilde tek nüsha, el yazması bir derginin başında... Bize rakip...</span></p>

    <p class="Normal para-style-override-3"><span class="Normal char-style-override-4">O zamanki kafasiyle:</span></p>

    <p class="Normal para-style-override-3"><span class="Normal char-style-override-13">«Ben de mürîdinim işte Mevlâna!»</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Gibilerden şiirler yazıyor.«Beni Stalin yarattı!» diyeceği günlere henüz 30 - 35 yıl uzaktadır.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Aruz vezniyle işe başlamış ve «Edebiyat-ı Cedide» tesirinden daha çıkamamış bulunuyorum:</span></p>

    <p class="Normal para-style-override-2"></p>

    <p class="Normal para-style-override-3"><span class="Normal char-style-override-13">Bir refrefe-i bâl-i hubut gibi perran</span></p>

    <p class="Normal para-style-override-3"><span class="Normal char-style-override-19">(Bir güvercin kanadının çırpınışı gibi uçan)</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Zâbitlerin bile «şair!» diye çağırdıkları ben, teneffüshanede birkaç arkadaşı toplayıp aruz talimleri yaptırıyorum:</span></p>

    <p class="Normal para-style-override-3"><span class="Normal char-style-override-4">– Ne dedin? (Failün)</span></p>

    <p class="Normal para-style-override-3"><span class="Normal char-style-override-4">– Ne var ne yok? (Mefailün</span></p>

    <p class="Normal para-style-override-3"><span class="Normal char-style-override-4">– Yârim benim bahriyeli... (Müstef’ilin, müstef’ilin)</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Derken sade Türkçeye, halk diline dönüyor ve ona en uygun kalıp olarak hece veznini seçiyorum...</span></p>

    <p class="Normal para-style-override-3"><span class="Normal char-style-override-4">Hâsılı, bir şey yapmak, şekli ve ruhiyle bir oluşa yerleşmek istiyor, fakat onun ne özünü, ne kabuğunu bulabiliyorum.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"></p>

    <p class="Normal para-style-override-3"><span class="Normal char-style-override-4">Ben bu çırpınış halindeyken, bazı ders vazifelerimden, geçirdiğim ilk oluş ve berzah acılarımı sezinleyen hocam İbrahim Aşkî Bey, bana sınıfta şöyle hitap etti:</span></p>

    <p class="Normal para-style-override-3"><span class="Normal char-style-override-4">– Sana gel diyorum, dört ayağını diremiş gelmem diyorsun!..</span></p>

    <p class="Normal para-style-override-3"><span class="Normal char-style-override-4">Ve ağzını şapırdatarak ilâve etti:</span></p>

    <p class="Normal para-style-override-3"><span class="Normal char-style-override-4">– Kendi otladığın yerden memnunsun, ama asıl cevherli otu bulmaktan âcizsin!</span></p>

    <p class="Normal para-style-override-2"></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Kendisine o zaman çıkan «Erenlerin Bağından» müellifi Yakup Kadri hakkında ne düşündüğünü sorduğum zaman da şöyle demişti:</span></p>

    <p class="Normal para-style-override-3"><span class="Normal char-style-override-4">– Bağına girmiş ama üzümünü yiyememiş...</span></p>

    <p class="Normal para-style-override-3"><span class="Normal char-style-override-4">İşte bu İbrahim Aşkî Bey, bana evinden iki kitap getirdi: «Semerat-ül Fuad» ve «Divan-ı Nakşî»... Gönül ürünleri mânasına gelen «Semerat-ül Fuad» Sarı Abdullah Efendi namında birinin iptidaî sayılabilir eseri, Tasavvufu anlatıyor ve bazı velî menkıbelerini hikâye ediyor. El yazması öbür kitap da, her halde fazla bulunmayan bir eser olarak, Nakşî zevk ve hikmetlerini manzumelendirmiş...</span></p>

    <p class="Normal para-style-override-3"><span class="Normal char-style-override-4">İlk kitap bende, (kaleodoskop) içinde apayrı; ve kanunları bu dünyaya bir âlem seyretmenin vecdini yaşatan bir tesir bıraktı. Henüz meselenin meselesi Tasavvuf hakkında bir mizan bilgisine sahip değildim ve gözleri kapalı hayranlık çığırındaydım.</span></p>

    <p class="Normal para-style-override-3"><span class="Normal char-style-override-4">İkinci kitaptan da bir şey anlamadım.</span></p>

    <p class="Normal para-style-override-3"><span class="Normal char-style-override-4">Geceleri erken saatte uzandığımız yatakta, yatsı ezanı okunurken elimle başımı örtüyor ve dua ediyorum:</span></p>

    <p class="Normal para-style-override-3"><span class="Normal char-style-override-4">– Allahım, bana yolumu göster!</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">İngilizcesinden (Oskar Vayld)’i, hattâ (Şekspir)’i, (Lord Bayrın)’ı okuyorum. Amerikan mektebinden aldığım sermayeden ötürü İngilizcem kuvvetli... Gittikçe de kuvvetleniyor.</span></p>

    <p class="Normal para-style-override-3"><span class="Normal char-style-override-4">(Madam Bâkir) diye bir İngilizce muallimimiz var... (Rey) adında ölmüş bir bahriyelinin dul karısı... Topal, zaif, kara kuru, sesi ancak işitilebilir... Sarkık bir iplik gibi püf desen havalanacak derecede mukavemetsiz bir yapı... Hiçbir hayatiyeti, varlık nümayişi yok... Sanki bir çığ altında kalmış da son dakikada kurtarılmış.. Öylesine donuk, bitik, ezik, ürkek... Sınıfa girerken ayağa kalkan talebeden ödü patlar gibidir.</span></p>

    <p class="Normal para-style-override-3"><span class="Normal char-style-override-4">Arkadaşlar bana sordu:</span></p>

    <p class="Normal para-style-override-3"><span class="Normal char-style-override-4">– Şu kadını sınıfta bayıltabilir misin?</span></p>

    <p class="Normal para-style-override-3"><span class="Normal char-style-override-4">– Çok kolay... Siz dediğimi yapın, yeter!</span></p>

    <p class="Normal para-style-override-3"><span class="Normal char-style-override-4">Kadın sınıfa girdi. Ben «bak!» diye çok yüksek sesle kumandayı bastım. Bütün sınıf beton döşemeyi çökertecek bir şiddet ve «rap!» sedasiyle ayakta...</span></p>

    <p class="Normal para-style-override-3"><span class="Normal char-style-override-4">Kadın iki adım atamadan düşüp bayıldı. Birkaç arkadaş onu koltuk altlarından ve ayaklarından kavradık; ve doğru (revir)e...</span></p>

    <p class="Normal para-style-override-3"><span class="Normal char-style-override-4">Sual, sepet, ihtar, kodes...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Türk muharrirlerinden hiçbiri beni sarmıyor</span></p>

    <p class="Normal para-style-override-3"><span class="Normal char-style-override-4">Romanımız Batıya nispetle «Darülaceze»lik; şiirimiz ise, Ziya Gökalp dürtüşüyle sade dile dümen tutmuş olsa da muhtevası bir posa...</span></p>

    <p class="Normal para-style-override-3"><span class="Normal char-style-override-4">Ortada, genç nesil olarak, ilk Ziya Gökalp devşirmeleri Orhan Seyfi, Yusuf Ziya, Faruk Nafiz’den başkası yok...</span></p>

    <p class="Normal para-style-override-3"><span class="Normal char-style-override-4">Ahmed Haşim ve Yahya Kemal muallâkta birer kandil, Tevfik Fikret ukalâ bir avukat, Abdülhak Hâmid dahi rolünde zoraki bir haşmet...</span></p>

    <p class="Normal para-style-override-3"><span class="Normal char-style-override-4">Bütün bunları, o zamandan düşünebiliyor veya hissediyorum.</span></p>

    <p class="Normal para-style-override-3"><span class="Normal char-style-override-4">Namık Kemal - ki bütün bir devrin siyasî dayanağı- kuru bir tebliğci, vatan, millet davulcusu...</span></p>

    <p class="Normal para-style-override-3"><span class="Normal char-style-override-4">Nerede Fuzulî’den Şeyh Galib’e kadar gelen dümdüz sâf şiir hattı, nerede bu kılçık parçaları?..</span></p>

    <p class="Normal para-style-override-3"><span class="Normal char-style-override-4">Fikirde de tam bir haremağalığı...</span></p>

    <p class="Normal para-style-override-3"><span class="Normal char-style-override-4">İleride sahte kahramanların baş örneklerinden biri olarak göreceğim ve göstereceğim Ziya Gökalp, bu milleti bir oymak olarak teslim alıp Cihan İmparatorluğuna götürmüş eksiksiz bir ideolocyanın ters - yüz edicisi ve İslâmın Türkçülükle değiştiricisi olmaktan öteye, bir tefekkür asliyet ve şahsiyetine malik değil...</span></p>

    <p class="Normal para-style-override-3"><span class="Normal char-style-override-4">Duyuyorum ama lisanını getiremiyorum o zaman...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Bahriye Mektebi askerlikten korunmak istenen bazı isim sahiplerine sığınak oldu. Türk Ocakları güdücüsü Hamdullah Suphi, Yahya Kemal, Aksekili Hamdi bunlar arasında...</span></p>

    <p class="Normal para-style-override-3"><span class="Normal char-style-override-4">Hamdullah Suphi... Kumral bıyıkları sıcak maşayla içine kıvrık hale getirilmiş, dalga dalga kır saçları orta yerinden ayrılı, aynı dalgalara denk bir (lâterna) âhengiyle konuşan ve hiçbir değişik ruh haleti belirtmeyen bu meşhur hatip, rivayete bakarsanız Rum asıllıdır, mühtedi bir aileden gelmektedir, fakat kim Türk, kim değil, fetva vermek makamındadır. Süleyman Nazif ne güzel söylemiş:</span></p>

    <p class="Normal para-style-override-3"><span class="Normal char-style-override-4">– Ci, cü, cu gibi meslek edatlarının aslî maddeyle hiçbir zat alâkası olamaz! Meselâ ipekçi ipek, ütücü ütü, mumcu mum olmak demek değildir.</span></p>

    <p class="Normal para-style-override-3"><span class="Normal char-style-override-4">Bu hikmeti:</span></p>

    <p class="Normal para-style-override-3"><span class="Normal char-style-override-4">– Milliyet şuur işi değil, çok defa sahibinin farkında olmadığı, sadece yaşadığı bir HAL’dir</span></p>

    <p class="Normal para-style-override-3"><span class="Normal char-style-override-4">Diyen (Bergson) felsefesi de doğrular.</span></p>

    <p class="Normal para-style-override-3"><span class="Normal char-style-override-4">Halbuki, din öyle değil... Onu şuurlaştıracak, bayrağını açacak ve öyle yaşayacaksınız!..</span></p>

    <p class="Normal para-style-override-3"><span class="Normal char-style-override-4">Tepesinde civciv yazan tavuskuşu, renk renk ve pırıl pırıl hakikatini karartmış olur. Bu dâva da gide gide cevherle posa arasındaki farka çatar ve orada kalır. Ferdî ve kavmî olanla beşerî ve umumî olan arasındaki fark, dağ ve uçurum nispetine denk...</span></p>

    <p class="Normal para-style-override-3"><span class="Normal char-style-override-4">İşte Türkçülük dâvası kahramanlarından, tek telli saz hanendesi Hamdullah Suphi’yi Bahriye Mektebine, İttihat ve Terakki ütopyasına hizmet etsin ve bir nevi ruh hamurkârlığı işini yapsın diye muallim ve konferansçı olarak böylece mal ettiler.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Yahya Kemal’in Bahriye Mektebindeki hikâyesi «Bâbıâli» adlı kitabımda yazılı...</span></p>

    <p class="Normal para-style-override-3"><span class="Normal char-style-override-4">Tekrarcı olmadan, yalnız birkaç çizgi içinde yeni bir belirtiş:</span></p>

    <p class="Normal para-style-override-3"><span class="Normal char-style-override-4">Tarih muallimi... Tarihi, şapırşupur, bir istekle yenilen yemek gibi -zaten midesine pek düşkündü- ağzının iki yanından salyalar akıtıcı bir lezzet edası içinde, ballandıra ballandıra anlatır. Fakat hiçbir seyir ve zaman ölçüsü takip etmez, her derste hangi bahis üzerinde kalındığını sorar ve o bahsi başından alıp aynı noktaya getirir ve bırakır.</span></p>

    <p class="Normal para-style-override-3"><span class="Normal char-style-override-4">Ondan sonraki derste aynı sual:</span></p>

    <p class="Normal para-style-override-3"><span class="Normal char-style-override-4">– Nerede kalmıştık?..</span></p>

    <p class="Normal para-style-override-3"><span class="Normal char-style-override-4">– Fatih ayağını özengiye atarken boru çalmıştı.</span></p>

    <p class="Normal para-style-override-3"><span class="Normal char-style-override-4">– Hâ evet, devam edelim!..</span></p>

    <p class="Normal para-style-override-3"><span class="Normal char-style-override-4">Fakat, Fatih beyaz atına binemeyecek, ayağını tam özengiye atıp sıçrayacağı sırada boru çalacak Yahya Kemal, fesinin üstüne heybetli bir selâm kondurarak girdiği dershaneden kaçak bir selâmla fırlayıp gidecektir.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">O, derslerini bitirince mektebin kayıkhane kısmında bekleyen iki çifte futaya atlar ve karşıya, Büyükada’ya geçer.</span></p>

    <p class="Normal para-style-override-3"><span class="Normal char-style-override-4">Nazım Hikmet’in annesi Büyükada’da oturuyor ve halkın kemiksiz dili bu ya, Yahya Kemal ona sevdalı...</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Birkaç derse gelmedi.</span></p>

    <p class="Normal para-style-override-3"><span class="Normal char-style-override-4">Mektepte bir uğultu:</span></p>

    <p class="Normal para-style-override-3"><span class="Normal char-style-override-4">– İntihara kalkışmış!..</span></p>

    <p class="Normal para-style-override-3"><span class="Normal char-style-override-4">Bekledik. Geldi. Beti benzi uçuk...</span></p>

    <p class="Normal para-style-override-3"><span class="Normal char-style-override-4">Plân gereği ben ayağa kalktım.</span></p>

    <p class="Normal para-style-override-3"><span class="Normal char-style-override-4">– Ne istiyorsunuz?</span></p>

    <p class="Normal para-style-override-3"><span class="Normal char-style-override-4">– Müsaade ederseniz bir dilekte bulunacağım!</span></p>

    <p class="Normal para-style-override-3"><span class="Normal char-style-override-4">– Neymiş o dilek?</span></p>

    <p class="Normal para-style-override-3"><span class="Normal char-style-override-4">– Teessür beyanı...</span></p>

    <p class="Normal para-style-override-3"><span class="Normal char-style-override-4">– Ne teessürü efendi?</span></p>

    <p class="Normal para-style-override-3"><span class="Normal char-style-override-4">– İşittiğimize göre intihara teşebbüs etmişsiniz. Teessür beyan eder, sağlık dilerim.</span></p>

    <p class="Normal para-style-override-3"><span class="Normal char-style-override-4">Masasına çöktü, önüne kâğıt - kalem aldı ve «silk-i Celil-i askerî» ile uyuşmaz hareketimden dolayı beni rapor etti.</span></p>

    <p class="Normal para-style-override-3"><span class="Normal char-style-override-4">– İsminiz?</span></p>

    <p class="Normal para-style-override-3"><span class="Normal char-style-override-4">– Necip Fazıl...</span></p>

    <p class="Normal para-style-override-3"><span class="Normal char-style-override-4">– Numeronuz kaj?</span></p>

    <p class="Normal para-style-override-3"><span class="Normal char-style-override-4">Numaraya numero der ve bazı kelimelerde «ç» harfini «j» diye söylerdi.)</span></p>

    <p class="Normal para-style-override-3"><span class="Normal char-style-override-4">– 1054...</span></p>

    <p class="Normal para-style-override-3"><span class="Normal char-style-override-4">– Kaj?</span></p>

    <p class="Normal para-style-override-3"><span class="Normal char-style-override-4">– 1054...</span></p>

    <p class="Normal para-style-override-3"><span class="Normal char-style-override-4">O gün, Fatih Sultan Mehmed’in ata binmesine lüzum kalmadı. Hamdullah Suphi’nin anlatışıyle Türk şiirini en ince ve titiz nakışlarla gergefleyen şair sınıftan çıkıp gitti.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Sonradan dostu olduğum ve her mısra ve kelimeme dikkat eder olduğunu gördüğüm Yahya Kemal, muhakkak ki, eşyanın dış yüzüne müstesna bir zevk ve (estetik) gözlüğüyle bakmış, fakat ileriye geçememiş, bütün küçüklükler ve aşağılıklardan arınmış, fakat büyük «ulvî»ye yükselememiş, has ekmek yerine pasta kreması yuğurmuş ve ondan ibaret kalmış, kütük ve nakşı birbirine mezcedememiş, çileli tecritten yoksun, sadece (plâstik) bir idrak...</span></p>

    <p class="Normal para-style-override-3"><span class="Normal char-style-override-4">O, şahsıyle de, mâverâ kurcalayıcısı bir görünüş ifadesine sahip olmak yerine, sınıfta burnunu karıştıran dalgın dâhi mevkiinde kaldı; ve Yunus Emre gibi «zehirle pişmiş aşı yemeye kim gelir?» sualini nefsine sormaksızın, Abdullah Lokantasında hindi dolması yemeye bayıldı.</span></p>

    <p class="Normal para-style-override-3"><span class="Normal char-style-override-4">Bunlara rağmen hakikiliğini koruyabildi.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Eski Diyanet İşleri Başkanı Aksekili Hamdi, verdiği bir vazifeye cevabımı sınıfta birkaç kere okumuş ve demişti ki:</span></p>

    <p class="Normal para-style-override-3"><span class="Normal char-style-override-4">– Sende istikbalin beklediği İslâm düşünce adamından ışıklar görüyorum.</span></p>

    <p class="Normal para-style-override-2"></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Dershaneler binasının denizden yana giriş avlusunda, bir masa üzerinde ve camekân içinde bir harp gemisi maketi vardır. Artık modası geçmiş bir zırhlı, bir (dretnot)... İsmi «Sultan Osman»... Harbe girmeden İngiltere’ye ısmarlanan, girince üstüne oturulan ve maketi bizde, aslı onlarda kalan, parası 1 milyon altın olarak önceden ödenmiş bulunan gemi..</span></p>

    <p class="Normal para-style-override-3"><span class="Normal char-style-override-4">Avrupa’yla her münasebetimizde, aslı va hakikati onlarda, maketi ve kopyası bizde kalma bahtının ne hazin simgesiydi bu maket!..</span></p>

    <p class="Normal para-style-override-3"><span class="Normal char-style-override-4">Bir iftihar madalyonu gibi yerleştirilmiş bu maketi dalgın dalgın seyrederken, onu hayalimde yüzlerce defa büyültüyor ve içinde kraliçelerin ellerini öpmek üzere yetiştirilmiş keten elbiseli zabitlerin dolaştığını görüyordum.</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Harp bitti. Mütareke...</span></p>

    <p class="Normal para-style-override-3"><span class="Normal char-style-override-4">İstanbul’a Beyaz Rus akını... Gemilerin küpeştesinden aşağıdaki sandala altın yüzüğünü iple sarkıtanların oltasına bir somun ekmek bağlanıyor ve tuttuğu balıktan yüzlerce defa haşmetli bu olta yemi alışverişinden her taraf memnun görünüyor.</span></p>

    <p class="Normal para-style-override-2"></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"></p>

    <p class="Normal para-style-override-3"><span class="Normal char-style-override-4">Üçüz paşalar kaçmış ve memleketi alevler içinde bıraktıktan sonra, uzaktan yangın seyirciliğine çıkmışlardır.</span></p>

    <p class="Normal para-style-override-1"><span class="Normal char-style-override-15">&nbsp;</span></p>

    <p class="Normal para-style-override-1"><span class="Normal char-style-override-8">●</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Bahriye Mektebi öksüz, Müdür Şevket Bey sessiz, hocalar dilsiz, (Jakomi) silinmiş; ve yemekten ahçının çorabı çıkmıyor, ne âlâ!..</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-2"><span class="Normal char-style-override-4">. . . . . . . . . . . . . . . . . . .</span></p>

    <p class="Normal para-style-override-2"><span class="Normal char-style-override-4">&nbsp;</span></p>

    <p class="Normal para-style-override-3"><span class="Normal char-style-override-4">Ben son sınıf talebesiyim, mektepten gınâ getirmiş durumdayım ve bir kolayını bulup Bahriyeden ayrıldıktan sonra Üniversiteye - o zaman ismi Darülfünun- girmek düşüncesindeyim.</span></p>

    <p class="Normal para-style-override-3"><span class="Normal char-style-override-4">«Kolay» kendi kendisine geldi.</span></p>

    <p class="Normal para-style-override-3"><span class="Normal char-style-override-4">Son sınıf imtihanlarını kazanıp mektebi bitirmişken tahsil müddetine 1 sene daha ilâve ettiler.</span></p>

    <p class="Normal para-style-override-3"><span class="Normal char-style-override-4">Ben de, ilâve sınıf imtihanlarında, üzerine «Bilmiyorum!» yazarak kâğıdımı boş teslim ettim.</span></p>

    <p class="Normal para-style-override-3"><span class="Normal char-style-override-4">Kaydımı sildiler ve:</span></p>

    <p class="Normal para-style-override-3"><span class="Normal char-style-override-4">– Serbestsin!</span></p>

    <p class="Normal para-style-override-3"><span class="Normal char-style-override-4">Dediler.</span></p>
  </div>
</body>
</html>
