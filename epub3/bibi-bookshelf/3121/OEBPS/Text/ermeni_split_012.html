<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ermeni</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="indentmetinbold">Birçok Ermeni, Rus İşgali’ni silahlı olarak destekledi...</p>

    <p class="normal2">Serdar Palabıyık :</p>

    <p class="normal3"><span class="ideitalik">Peki, ya 1915 Türkiyesi..? Tehcir kararının alınmasını sağlayacak meşru “askeri nedenler” gerçekten var mıydı? Varsa bile, yüzbinlerce insanı kapsayacak bir uygulamayı haklı kılıyor muydu?</span></p>

    <p class="normal2">Uluç Gürkan :</p>

    <p class="normal">Bu soruyu yanıtlamak için, 1915 Türkiyesi’nde yaşananları kronolojik olarak anımsayalım:</p>

    <p class="normal"><span class="idebold">28</span> <span class="idebold">Temmuz</span> <span class="idebold">1914</span>: I. Dünya Savaşı başladı, Osmanlı Devleti tarafsız kalacağını ilan etti.</p>

    <p class="normal"><span class="idebold">2 Ağustos 1914</span>: Gizli bir Türk-Alman ittifakı imzalandı. Buna göre Almanya, savaşa katılması halinde Osmanlı İmparatorluğu’na askeri ve ekonomik yardım sağlayacaktı.</p>

    <p class="normal"><span class="idebold">30 Ağustos 1914:</span> Ermeni örgütleri önce Zeytun’da sonra da Kayseri, Bitlis, Erzurum, Elazığ, Diyarbakır, Sivas, Trabzon, Ankara, İzmit, Van, Adapazarı, Bursa, Adana, Halep, İzmir ve Canik’te ayaklandılar.</p>

    <p class="normal"><span class="idebold">Eylül 1914</span>: Rusya Osmanlı İmparatorluğu’na savaş ilan etti. Rus askerlerinin Doğu Anadolu’da Osmanlı topraklarında ilerlemeye başlaması üzerine çok sayıda rütbeli ve rütbesiz Ermeni, Osmanlı ordusundan ayrıldı ve Rusların safına geçti. Liderliğini, General Tercanlı, Andranik, Albay Morel, Sivaslı Murad, Bayburtlu Arsak, Dr. Azaryev, Albay Torkom, Muşlu Simbat, Vanlı Hamazasp, Dr. Karakin Pastırmacıyan, Nisan, Gazzo, Setrak, Simo, Hovi, Arankil, Gare, Heri, Purul Kaha, Manikaha, Karabet, Artin, Boyacı, Arakil, Hocuk, Purut, Aspador, Vaso, Aram Paşa, Mıgırdıç Hırimyan gibi asker kökenli Ermenilerin yaptığı ve Osmanlı ve Kafkas Ermeni gönüllülerinden oluşan 300-400 kişilik çeteler oluşturuldu. Bu çeteler, Amerikan Büyükelçisi Amiral Bristol’ün raporlarında belirtildiği gibi, hem Türk yerleşim birimlerine saldırıyor hem de Rus işgalini kolaylaştırmak için yolları, köprüleri tahrip ediyordu.</p>

    <p class="normal"><span class="idebold">Kasım 1914:</span> Osmanlı ordusu, Hasin Köprü köyünde Rusları mağlup ediyor. Mevzii bir zafer kazanıyor. Paris’te yayınlanan Hınçak Ermeni gazetesi “Devrimci” buna tepkisini şöyle gösteriyor: “Bütün Ermeni ulusu maddi ve manevi güçlerini birleştirecek ve devrimin kılıcını sallayarak bu dünya çatışmasına, Üçlü İttifakın, özellikle Rusya’nın yoldaşları olarak katılacaktır. Müttefiklerle işbirliği yapacak, siyasi ve devrimci bütün araçları nihai zafer için kullanacaktır...”</p>

    <p class="normal"><span class="idebold">Aralık 1914:</span> Ermeniler, Van’da Müslümanlara saldırdılar. Van’ın isyan merkezi olması planlanıyordu.</p>

    <p class="normal"><span class="idebold">Şubat 1915:</span> Ermeniler, Gevaş ve Çatak’taki resmi görevlilere ateş açtılar, telgraf hatlarını kestiler.</p>

    <p class="normal"><span class="idebold">27 Şubat 1915:</span> Sayıları 5 bine ulaşmış silahlı Ermeniler, Adilcevaz ve Van arasında 300 kişilik bir Müslüman birliğine saldırdılar. Van’da da Osmanlı Bankası, Düyun-u Umumiye, Reji ve Posta-Telgraf binalarını, hükümet dairelerini ve birçok özel mülkü bombaladılar. Şehrin birçok yerinde yangın çıkarttılar.</p>

    <p class="normal"><span class="idebold">Mart 1915:</span> Rus ordusunun Van’a doğru hareket etmeye başlamasıyla birlikte Vanlı Ermeniler Rus güçlerinin yolunu açmak amacıyla bölgede genel bir ayaklanma başlattılar.</p>

    <p class="normal"><span class="idebold">7 Nisan 1915:</span> Van’daki Müslümanlar şehrin iç kalesine sığınmak zorunda kaldılar.</p>

    <p class="normal"><span class="idebold">11 Nisan 1915:</span> Ermeni isyancıların sayısı 30 bin kişiyi aşmıştı.</p>

    <p class="normal"><span class="idebold">21 Nisan 1915:</span> Rus Çarı II. Nikolay, Van’daki Ermeni Devrimci Komitesi’ne bir telgraf çekerek “Ruslara hizmetlerinden dolayı teşekkür” etti.</p>

    <p class="normal"><span class="idebold">24 Nisan 1915:</span> Van Valisi Cevdet Bey, İçişleri Bakanı Talât Paşa’ya şu telgrafı yolladı: “Asiler (Ermeniler) köylerimize saldırıp yakıyorlar. Birçok çocuk ve kadın barınaksız kaldı. Bu insanları köylere yakın yerlerde barındırmak imkânsız. Bu insanların (Kürt ve Türk göçmenler) Batı vilayetlerimize nakli mümkün müdür?”</p>

    <p class="normal">Osmanlı Devleti de aynı gün Ermeni Komitelerini kapattı ve yöneticilerinden 2345 kişiyi “devlet aleyhine faaliyette bulunmak” suçundan tutuklattı.</p>

    <p class="normal"><span class="idebold">24 Mayıs 1915:</span> Amerika Birleşik Devletleri’nde yayımlanan Ermeni <span class="ideitalik">“Gochnak”</span> gazetesi, Van’da 1500 Türk’ün kaldığını, gerisinin öldürüldüğünü yazdı.</p>

    <p class="normal">Üçüncü Ordu Kurmay Başkanı, Savaş Bakanlığı’na, Osmanlı mevzileri içerisindeki Ermeni çetelerin lojistik (ikmal) hatlarını ciddi kesintiye uğrattıklarını, bu nedenle bu bölgelerde yaşayan ve çetelere yardım eden Ermenilerin ülkenin başka yerlerine veya ülke toprakları dışına taşınmaları, yerlerine Ruslardan kaçan Kafkas kökenli Müslümanların yerleştirilmeleri ricasıyla bir mektup gönderdi.</p>

    <p class="normal">Osmanlı belgelerinde, Ermenilerin isyanı nedeniyle Batı cephelerinde, bu arada Çanakkale’de görevlendirilebilecek 400 bin askerin fazladan Doğu’da tutulduğu belirtiliyordu.</p>

    <p class="normal"><span class="idebold">27 Mayıs 1915:</span> Osmanlı Hükümeti, Ermenileri savaş cephesinden, ülke içinde savunmaya bir tehdit oluşturmayacak diğer bölgelere gönderilmeleri için tehcir kararnamesini çıkardı. Daha sonra bu kararname huzursuzluk içinde olan diğer şehirleri de kapsayacak şekilde genişletildi. Ancak tehcir uygulaması, daha önce belgeleriyle ortaya koyduğumuz gibi, Ermenilerin bütününü kapsamadı. Bırakın katledilmelerini, kötü muameleye maruz bırakılmaları kastını da taşımadı.</p>

    <p class="normal">Bernard Lewis’e göre; kronolojik özetimiz, “tamı tamına, Osmanlı sınırları içerisindeki Ermenilerin, 1915 yılında ülkelerini koruma çabası içerisindeki Osmanlılar tarafından nakillerine sebep olan kendi eylemlerini kapsar...” Tehcir uygulamasının bu nedenle de “soykırım” olarak nitelenemeyeceğine dikkat çeken Bernard Lewis, yaşananların “bir savaş trajesi” olduğu kanısında...</p>

    <p class="normal">Ermeni olaylarının “savaş trajedisi” olduğu, aynı zamanda Soykırım Sözleşmesi hazırlayan Birleşmiş Milletler’in de iradesidir.</p>

    <p class="normal">“Soykırım” sözcüğünün mucidi olan Yahudi kökenli Polonyalı bir hukukçu olan Raphael Lemkin, bu konuda kafa yormaya Ermenilerle ilgili “katliam” iddiaları nedeniyle başlamıştır. Lemkin’in, Talât Paşa’yı öldüren Ermeni suikastçi Soghomon Tehlirian’ın yargılamasını izlediği, işlediği cinayete rağmen cezalandırılmamasından etkilendiği biliniyor.</p>

    <p class="normal">II. Dünya Savaşı sonrasında “soykırım” sözcüğünü bir “insanlık suçu” olarak Birleşmiş Milletler’e kabul ettiren Lemkin, ilgili sözleşme hazırlanırken Ermeni olaylarına da atıf yapılmasını ve sözleşmeye, “soykırıma muhatap olanların soykırımcılardan intikam almak amacıyla cinayet işlemeleri halinde bu eylemlerinin meşru müdafaa sayılmasının” eklenmesini önerir. Soykırım sözleşmesini kabul eden Birleşmiş Milletler Konferansı, Lemkin’in bu önerisini reddeder. Ret gerekçesini de, “bu öneri kabul edilirse bütün savaşları ‘soykırım’ olarak kabul etmek zorunda kalırız” diye açıklar.</p>

    <p class="normal">I. Dünya Savaşı yıllarında Anadolu’da Türkler ve Kürtler ile Ermeniler arasında yaşananların, Bernard Lewis’in deyişiyle, “bir savaş trajedisi olduğu” Birleşmiş Milletler’in yazılı bir kararı değildir, ama soykırım sözleşmesini hazırlarken ortaya koyduğu iradedir.</p>

    <p class="normal">Tehcir konusunda anımsatmak istediğim bir konu da, günümüzün uluslararası hukuk uygulamasında zorunlu göç’ün tek başına soykırım suçunu oluşturmayacağı anlayışıdır. Sırp lider Radislav Krstic, Nisan 2004’de Srebrenitsa’da yaşayanları olumsuz koşullarda göçe zorladığı için Uluslararası Ceza Mahkemesi tarafından soykırımdan suçlu bulunmuştu. Dava, temyiz edildi. Yugoslavya Savaş Suçları Temyiz Mahkemesi, 2006 yılında, “Srebrenitsa’daki kadın, çocuk ve yaşlı insanların göçe zorlanması ve bu göçün ölümle sonuçlanması olasılığının yüksek olmasına karşın, zorla göçün tek başına soykırım suçu oluşturmadığına, olayların bütünü içinde dikkate alınacak bir unsur olduğuna” hükmetti. Krstic’i de “soykırım” değil, “savaş suçlusu” olarak cezalandırdı... Mahkeme, Sırp polis memuru “Mladen Blagoyeviç Kararı”nda da bu görüşü doğruladı (Rıza Türmen, “Soykırım Suçu”, <span class="ideitalik">Milliyet</span>, 12.03.2010). Burada, Srebrenitsa’daki zorunlu göçle ilgili hiçbir geçerli askeri neden olmadığını da unutmamamız gerekiyor.</p>

    <p class="ortaitalik"><span class="ideitalik">Uluç Gürkan’ın, Ermeni Tehciri üzerine konuşurken, Batılı toplumların kendi tarihlerindeki trajediler sırasında yaşadıkları ve yaşattıkları üzerine de düşünmeye dikkat çektiği yazısı, “soykırım” suçunun bir toplum üzerinde haksızca nasıl bir kara lekeye dönüşebildiğini gösteriyor...</span></p>

    <p class="normal">------&gt;</p>

    <p class="ortayazi"><span class="idebold">Önyargılar Değişir mi?</span></p>

    <p class="normal">Ermenilerin “soykırım” iddialarıyla ilgili olarak çeşitli ülke parlamentolarında üstüste Türkiye aleyhine kararlar alınıyor... Buradaki öncelikli amacın, bu ülkelerdeki Ermeni kökenli yurttaşları tatmin etmek olduğu söylenebilir. Ancak, “soykırım” kararını veren Batılı parlamenterlerin çoğunun 1915 Ermeni olaylarının büyük bir katliam olduğuna inandığı da yadsınamaz. Oysa, Ermeni soykırımı iddiası doğru değildir. Ermeniler, deyim yerindeyse tarihi yeniden yazmış ve çarpıtmıştır.. I. Dünya Savaşı’nda, işgalci Rus ve Fransız ordularının üniformasını giyerek savaştıkları Osmanlı Devleti’nin kendilerine “soykırım” uyguladığını iddia etmiştir. Önyargılı Hıristiyan dünyası da bu iddiayı hiç sorgulamadan, incelemeden kabullenmiştir. Şimdi bu iddia, Kıbrıs ve Kürt sorunlarıyla paralel biçimde yeniden ısıtılmaktadır... Hıristiyan Batı’nın bu konudaki kemikleşmiş önyargısı değiştirilebilir mi? Türk Tarih Kurumu’nun “Ermeniler: Sürgün ve Göç” adlı çalışması bu konuda önemli bir adım olmuştur. Prof. Yusuf Halaçoğlu, Prof. Hikmet Özdemir, Prof. Kemal Çiçek, Prof. Ömer Turan ve Yrd. Doç. Ramazan Çalık, iki yıl süreyle ilgili yabancı devletlerin arşivlerindeki 15 bin belgeyi taramış ve 1.5 milyon Ermeni’nin soykırıma uğradığı iddiasının tarihi gerçekleri ne ölçüde çarpıttığını ortaya koymuştur. Ne 1914 yılının Anadolu’sundaki Ermeni nüfusuyla ilgili saptamalar, ne de yabancı devletlerin arşivlerindeki göç bilgileri bu iddiayı doğrulamamaktadır. Tarih Kurumu’nun “arkasını getireceğini” açıkladığı bu çalışmasına Ermenilerin gürültülü bir kampanyayla karşılık vermeyi deneyecekleri kesindir. Çünkü soykırım iddiası; Ermeni tarihini, devleti ve ulusuyla birlikte yeniden var edebilmenin temel ögesidir. Soykırımın tanınmasını sağlamak ve soykırımı reddedenlere karşı terör dahil her yola başvurmak Ermenilerin vazgeçilmez politikasıdır. Bu oldukça tehlikeli bir politikadır. Soykırımla varolmak çabası, ister istemez ırkçı nefret duygularını da beslemektedir. Bu konuda Yahudiler çarpıcı bir örnektir... Yahudiler, yüzyıllar boyunca baskı görmüş, kimlikleri horlanmış ve Avrupa’nın göbeğinde gerçekten soykırıma uğramış bir ulustur. Ancak bugün Filistinlileri “çoluk çocuk” demeden kurşunlayıp bombalayabilmektedir... Acılı Yahudi tarihi hoşgörüyü değil, paranoyayı doğurmuştur. Ermenilerin soykırım iddialarına Hıristiyan Batı’nın verdiği destek aynı şekilde ırkçı bir paronoyayı beslemektedir. Onlarca Türk diplomatının “intikam” gerekçesiyle katledilmiş olması ve Türkiye’nin doğu illerinin “Batı Ermenistan” diye adlandırılması bu olgunun canlı kanıtlarıdır. Star, <span class="idebold">8 Mayıs 2005</span></p>

    <p class="sagnormal">------|</p>

    <p class="ortaitalik">Lahey Temyiz Mahkemesi’nin Srebrenitsa Katliamı’nda Hollanda’nın tazmin sorumluluğuna hükmeden kararının (Temmuz 2011) Türkiye medyasındaki işlenme biçimi, “Ermeni Soykırımı” tezlerini güçlendiriyor...</p>

    <p class="indentmetinbold">Türkiye medyasının hukuk cehaleti, “Ermeni Soykırımı” tezlerini güçlendiriyor...</p>

    <p class="normal2">Serdar Palabıyık :</p>

    <p class="normal3"><span class="ideitalik">“Soykırım” suçunun ve bu suçun sabit olduğuna ilişkin kararın ancak uluslararası yetkisi tanınmış mahkemelerce, BM Soykırım Sözleşmesi ve ilgili mevzuat uyarınca verilebileceğini belirttiniz. Ayrıca, hiçbir “tüzel kişi”nin soykırım suçlusu sayılamayacağını, “gerçek kişi”lerin soykırım suçunun öznesi olabileceğini eklediniz. Devletlerin ise, birer “tüzel kişilik” olarak, “soykırım” suçunun işlenmesi konusundaki eylem ve işlemeleri nedeniyle –yaptıkları kadar yapmadıkları, göz yumduklarıyla birlikte- tazminat sorumlulukları olabileceğini söyledik. Buna karşın hem dünya hem de Türkiye basınında “soykırım” suçlusu gösterilen devletler var. Yerel bir üst mahkeme olan Hollanda’daki Lahey Temyiz Mahkemesi’nin, Bosna’da yaşanan katliamların ardından Hollanda devleti hakkında verdiği “tazminat” kararının Türkiye basınında “Hollanda, Lahey Adalet Divanı tarafından soykırım suçlusu ilan edildi” başlığıyla haberleştirilmesini nasıl yorumluyorsunuz? Basınımız, “soykırım”ın hukuki içeriğinden ve kararın hangi mahkeme tarafından verildiğinden nasıl olur da bu kadar bîhaber olur?</span></p>

    <p class="normal2"><span class="idebold">Uluç Gürkan :</span></p>

    <p class="normal">Bu konuda basınımızın sicili hiç de parlak değildir. Özellikle soykırım hukuku alanında, sevgili Uğur Mumcu’nun deyişiyle, “bilgi sahibi olmadan” her türlü “fikir” sorumsuzca sahiplenilebilmektedir. Örneğin, kimi basın mensuplarımız Türkiye’yi “Ermeni Soykırımı”yla suçlamayı görev edinmiş gibidir. Ancak, bunu “soykırım” iddialarına gerçekten inandıkları için yaptıkları söylenemez. Ötesinde, sahiplendikleri iddiaların içeriğini ne ölçüde bildikleri de oldukça kuşkuludur. Onlara göre, hemen her konuda olduğu gibi “Ermeni Soykırımı” konusunda da fırsat bulunca Türkiye’yi suçlamak “ileri demokrat” olmanın gereğidir.</p>

    <p class="normal">Kimi basın mensuplarımız ise “soykırım” iddialarını tartışmaya dahi kapalıdır. Bu grubun çoğunluğu, Türkiye’de “Ermeni Soykırımı”nı savunanları baştan “hain” saymaktadır. Ermeni iddialarını sahiplenen ülkelere verdikleri yanıt da “asıl soykırımcı sizsiniz” suçlamasından ibarettir... Kısacası, Türkiye’ye ülkesi ve ulusuyla yapılan bir haksızlık, tarihi ve hukuki gerçeklerle çürütülmek yerine, başkalarına aynen tekrarlanarak aşılmaya çalışılmaktadır. Bu tavır, “soykırım” suçlamaları konusunda inandırıcı bir yanıt olmaktan çok, tartışmadaki bilgi yetersizliğinin tescilidir. İşte 2006 yılından çarpıcı bir örnek:</p>

    <p class="normal">“(...) Türkiye’nin Ermenilerle ilgili tarihi tabii ki pek parlak sayılmaz. Ama bu konu gerek I. Dünya Savaşı şartlarının yarattığı olağanüstü atmosfer, gerek o döneme ait tarih kayıtlarının muğlaklığından, gerekse yerinde tespit fırsatının ebediyen kaçmış olmasından dolayı hakkında kesin bir bilgi ortaya koymanın imkânsız olduğu bir konudur.</p>

    <p class="normal">Oysa Ermeni soykırımı konusunda insancıl rollere soyunan hem Fransa hem de Hollanda’nın öyle çok uzak değil, yakın geçmişleri bile tam bir utanç manzarası arz ediyor. Bir mahkeme kurulsa, birinci dereceden mağdurları, şahitleri ve sonuçları hemen gözler önüne sürülecek bir sürü yüz kızartıcı soykırım vakası var geçmişlerinde. Fransa Cezayir, Ruanda ve Uganda’daki sicili hiçbir adalet duygusunu kımıldatmaksızın ortada dururken Ermeni meselesinde giriştiği bu işgüzarlık, gerektiğinde milletlerin acılarının nasıl arsızca siyasi veya ekonomik çıkarlar üretebildiğini gösteriyor.</p>

    <p class="normal">Hollanda ise çok değil, daha 11 yıl önce Srebrenitsa’da yaşanan, II. Dünya Savaşı’ndan sonra Avrupa’da yaşanan en büyük katliamdaki payının hesabını verebilmiş değildir.”</p>

    <p class="normal">Yasin Aktay, “Hollanda Soykırım Beğenmiyor”, Yeni Şafak, 02.12.2006</p>

    <p class="normal">Tipik bir “tencere dibin kara, seninki benden kara” edebiyatı... Bu yazıda Fransa ve Hollanda, dünyada aynen Türkiye’ye yapıldığı gibi, birtakım genellemelerle suçlanıyor. Ortada ne somut bir kanıt var, ne de suçlanan bir “gerçek kişi”. Buna rağmen suçlusu olmayan soyut bir “soykırım” suçundan söz ediliyor ve bu suç, ulusuyla birlikte bir ülkenin üzerine yıkılıyor. “Tencere dibin kara, seninki benden kara” edebiyatının Türkiye’ye yararı yoktur. Tam aksine, zararı vardır. İyi niyetli dahi olsa, bu edebiyat sonuçta Türkiye’yi hedef alan soyut suçlama mantığını meşrulaştırmaktadır.</p>

    <p class="normal">2006’daki bu köşe yazısının ardından gelelim 2011 Temmuz’una...</p>

    <p class="normal">Hollanda’da yerel bir istinaf (temyiz) mahkemesinin (Lahey Temyiz Mahkemesi) Bosna-Srebrenitsa Katliamı’nda “Hollanda devletini üç Bosnalı’nın ölümünde sorumlu” bulan ve “tazminat ödemesi gerektiğine” hükmeden kararının Türkiye’de bazı basın organlarında, <span class="ideitalik">“Hollanda, Lahey Adalet Divanı tarafından soykırım suçlusu ilan edildi”</span> biçiminde haberleştirilmesi, kimse kusura bakmasın, tam bir cehalet örneğidir...</p>

    <p class="normal"><span class="ideitalik">Birincisi</span>, haberleştirilen kararı Birleşmiş Milletler (BM) örgütünün ana yargı organı olan Lahey’deki Uluslararası Adalet Divanı vermemiştir. Yukarıda da belirttiğim gibi, Hollanda’nın Lahey kentindeki ulusal bir istinaf (temyiz) mahkemesi vermiştir.</p>

    <p class="normal"><span class="ideitalik">İkincisi,</span> kararda Hollanda “soykırım suçlusu” ilan edilmemiştir. Hollanda devleti Srebrenitsa Katliamı’nda üç Bosnalı’nın ölümündeki ihmali nedeniyle “sorumlu” bulunmuş ve “tazminat ödemesi gerektiğine” hükmedilmiştir.</p>

    <p class="normal">Bu konuda basınımızın çoğunluğunun Türkiye’yi “Ermeni Soykırımı”yla suçlayan Hollanda’yı suçlamak hevesine kapıldığı, konuyu doğru biçimde yansıtanların az sayıda kaldığı söylenebilir. Ancak, bu niyetle de olsa yapılan yanlışlar bir bakıma Türkiye’nin “kendi ayağına kurşun sıkması” anlamını taşır.</p>

    <p class="normal">Neden böyle olduğunu anlamak için, Srebrenitsa’da yaşananlarla ilgili uluslararası ve ulusal yargı süreçlerini özetle de olsa bilmemizde büyük yarar var. Bu süreçler, “Ermeni Soykırımı” iddialarının hukuki içeriği konusunda da bize ışık tutacak önemdedir.</p>

    <p class="normal">1992-1995 yılları arasındaki Bosna Savaşı sırasında BM, Boşnakların yaşadığı Srebrenitsa’yı “güvenli bölge” ilan etmiş ve silahlardan arındırmıştı. Bölgenin korumasını da BM Barış Gücü (Koruma Gücü) UNPROFOR kapsamında görev yapan Hollanda birliğine vermişti.</p>

    <p class="normal">11 Temmuz 1995’te Ratko Mladiç komutasındaki Sırp birlikleri Hollanda askerlerinin hiçbir direnişiyle karşılaşmadan, silahlardan arındırılmış Srebrenitsa’ya girmiştir. Şehrin düşmesi üzerine sivil Boşnak halk korku içinde, Hollanda askerlerinin bulunduğu Potoçari köyündeki BM kampına doğru kaçmaya başlamıştır. 6 bin kadar Boşnak kampa girmeyi başarırken, geri kalanlar kampın çevresinde toplanmış, bazı Boşnaklar ise Tuzla kentine gitmek üzere orman yoluna girmiştir.</p>

    <p class="normal">Srebrenitsa’dan kaçan bu insanların ardından gelen Mladiç, önce “kimseye zarar vermeyeceklerini” açıklamış, daha sonra kampın sorumlusu Hollandalı Albay Thom Karremans ile yaptığı toplantıda, “kampın içindeki ve etrafındaki Boşnakların kendisine teslim edilmesini, aksi takdirde kampı bombalayacağını” söylemiştir.</p>

    <p class="normal">Kamp komutanı bu tehdide boyun eğmiş ve kadrolu kamp görevlileri dışındaki bütün Boşnakları Sırplara teslim etmiştir. Ratko Mladiç’in kimseye zarar verilmeyeceğini söylemesine karşın, teslim alınan 8 bini aşkın genç ve yetişkin erkek katledilmiştir. Katledilen Boşnakların çığlıkları kamptan duyulurken Hollandalı askerler, teslim edilmemeleri için kendilerine yalvaran Boşnakları silah zoruyla kampı terk etmek zorunda bırakmıştır.<sup class="calibre3"><a href="../Text/ermeni_split_182.html#footnote-57358-167" id="footnote-57358-167-backlink">[167]</a></sup></p>

    <p class="normal">Kamptaki Hollandalı askerler “Srebrenitsa Anıları” adlı kitapta bu olayda suçlu olduklarını itiraf etmiştir. Kitapta, 1994-95’te Srebrenitsa’da görev yapan 850 Hollanda askerinden 171’inin ağır psikolojik bunalıma girdiği, bunlardan 15’inin intihar ettiği, 270 askerin eşinden ayrıldığı, 300 askerin de yoğun travma belirtileri sebebiyle ordudan ilişkilerinin kesildiği açıklanmıştır. 1994-1995 yılları arasında Bosna’da görev yapan ve Srebrenitsa’da binlerce sivil Boşnak’ı Sırplara teslim eden Hollandalı askerler, yaşanan korkunç katliamın ardından ülkelerine döndükten sonra&nbsp; bunalıma girdiklerini, bakanlığın kendilerine sahip çıkmadığını ileri sürerek Hollanda Savunma Bakanlığı aleyhine “bedensel ve psikolojik zarar görme” iddiasıyla milyonlarca avroluk tazminat davası açmıştır.<sup class="calibre3"><a href="../Text/ermeni_split_183.html#footnote-57358-168" id="footnote-57358-168-backlink">[168]</a></sup></p>

    <p class="normal">Hollanda’da 2002 yılında da, Sırplara teslim edilen anne, babası ve kardeşinin ölümlerine tanık olan Srebrenitsa’daki BM kampının tercümanı Hasan Nuhanoviç ile elektrikçi olarak çalıştığı sırada öldürülen Rıza Mustoviç’in yakınları tarafından da Hollanda devleti aleyhine tazminat davaları açılmıştır.</p>

    <p class="normal">Davayı görüşen Lahey’deki ulusal kaza mahkemesi, 2008 yılında verdiği kararda, Hollandalı askerlerin Bosna-Hersek’te BM komutası altında görev yaptığını, bu yüzden Hollanda devletinin ölümlerden sorumlu tutulamayacağını hükmetmiştir. Mahkemede Hollanda’nın yaptığı;</p>

    <p class="normal">Kampın Hollandalı askerlerden sayıca 20-25 kat daha fazla olan Sırp birliklerince kuşatıldığı;</p>

    <p class="normal">BM Barış Gücü uygulama kurallarına göre, Hollandalı askerlerin sadece hafif silahlara sahip oldukları, Sırp birliklerinin ise her türlü ağır silahla donatılmış bulunduğu;</p>

    <p class="normal">Kamp komutanlığının Bosna-Hersek’teki UNPROFOR karargâhından talep ettiği hava ve kara desteğini alamadığı özetindeki savunması da dikkate alınmıştır.</p>

    <p class="normal">Davacılar tarafından üst mahkemeye taşınan bu karar, 5 Temmuz 2011’de bozulmuştur. Lahey’deki Ulusal İstinaf (Temyiz) Mahkemesi, Ratko Mladiç komutasındaki Sırp birliklerinin gerçekleştirdiği 1995 Bosna-Srebrenitsa Katliamı’nda hayatını kaybeden üç Bosnalı’nın ölümünde “Hollanda devletinin sorumluluğu bulunduğuna”, dolayısıyla “ölenlerin yakınlarının tazminat haklarının olduğuna” hükmetmiştir. Mahkeme bu kararını, Hollandalı askerlerin bölgede BM’ye bağlı olarak görev yapmalarına karşın, kamplarına sığınan sivil Boşnakları korumayıp Sırp birliklerine teslim ederken “öldürüleceklerini tahmin etmeleri gerektiği” gerekçesine dayandırmıştır.</p>

    <p class="normal">Srebrenitsa’da yaşananlarla ilgili Hollanda’daki bu “ulusal yargı süreci”nin doğru bilinmesi, “soykırım suçu”nun hukuki içeriğinin tam olarak kavranması bakımından önemlidir. Aynı önemdeki bir başka süreç de, Srebrenitsa Katliamı’nın uluslararası yargı boyutudur.</p>

    <p class="normal">Bosna-Hersek’te işlenen savaş suçları için Boşnak tarafı, BM’nin ana mahkemesi sayılan Lahey Uluslararası Adalet Divanı’na Srebrenitsa Katliamı öncesinde, 1993’te başvurusunu yapmıştır. Adalet Divanı’nın bu başvuruyla ilgili kararı, soykırımın önlenmesi için taraflara yapılan BM çağrısını açıklamak olmuştur.</p>

    <p class="normal">Boşnak tarafının ikinci başvurusu ise 9 Mayıs 2006’da yapılmıştır. Başvuruyu değerlendiren Divan, oybirliğiyle, 26 Şubat 2007’de Srebrenitsa’da tamamına yakını erkek 8 bini aşkın sivil Boşnak’ın öldürülmesinin “soykırım” olduğuna hükmetmiştir:</p>

    <p class="normal">“Mahkeme, Sırp Cumhuriyet Ordusu (VRS) üyelerinin 13 Temmuz 1995’ten sonra Srebrenitsa civarındaki eylemlerinin bir grup Bosna-Hersekli Müslüman’ı yok etmek kastıyla gerçekleştirildiğine; dolayısıyla BM Soykırım Sözleşmesi’nin ikinci maddesinin (a) ve (b) fıkralarına uyan soykırım eylemleri olduğu sonucuna varmıştır.” “Batı’nın Önyargılı ‘Türk’ İmgesi ve ‘Yeni Dünya Düzeni’ ” başlıklı bölümde incelediğimiz “Birleşmiş Milletler Soykırım Suçlarının Önlenmesine ve Cezalandırılmasına Dair Sözleşme”nin ilgili maddesini hatırlayalım:</p>

    <p class="ortayazi"><span class="ideitalik">Soykırım suçunun tanımlandığı ikinci madde:</span></p>

    <p class="indentmetin">Bu Sözleşme bakımından, ulusal, etnik, ırksal veya dinsel bir grubu, kısmen veya tamamen ortadan kaldırmak amacıyla işlenen aşağıdaki fiillerden her hangi biri, soykırım suçunu oluşturur.</p>

    <p class="indentmetin">a) Gruba mensup olanların öldürülmesi;</p>

    <p class="indentmetin">b) Grubun mensuplarına ciddi surette bedensel veya zihinsel zarar verilmesi;</p>

    <p class="indentmetin">c) Grubun bütünüyle veya kısmen, fiziksel varlığını ortadan kaldıracağı hesaplanarak yaşam şartlarını kasten değiştirmek;</p>

    <p class="indentmetin">d) Grup içinde doğumları engellemek amacıyla tedbirler almak;</p>

    <p class="indentmetin">e) Gruba mensup çocukları zorla bir başka gruba nakletmek.</p>

    <p class="normal">Bosna’da yaşanan diğer toplu cinayetleri “soykırım” yerine “katliam” olarak tanımlayan Divan, Srebrenitsa Soykırımı nedeniyle “doğrudan sorumluluk” yüklemeyi reddederek Bosnalıların beklediği tazminat yolunu kapatmıştır. Uluslararası Adalet Divanı Başkan Yardımcısı’nın “Sırbistan’ın ana ya da yardımcı aktör olduğu” gerekçesiyle muhalefet şerhi koyduğu bu kararda şöyle denilmiştir:</p>

    <p class="normal">“Mevcut uluslararası hukuka göre, sorumluğu bulunan kişi ve kurumlarıyla Sırbistan, soykırım yapmamıştır. Sırbistan, soykırım işlemek için plan yapmamış, soykırım eylemini kışkırtmamıştır. Sırbistan, BM Soykırım Suçunun Önlenmesi ve Cezalandırma Sözleşmesi’ne göre yükümlülüklerini ihlal ederek, soykırıma iştirak etmemiştir.</p>

    <p class="normal">Sırbistan, Temmuz 1995’te Srebrenitsa’da meydana gelen soykırım konusunda, BM Soykırım Suçunun Önlenmesi ve Cezalandırma Sözleşmesi’ni, Ratko Mladiç’in soykırım ve soykırıma iştirak suçlamaları nedeniyle yargılanacağı eski Yugoslavya için kurulan Uluslararası Ceza (Savaş Suçları) Mahkemesi’ne teslim edilmemesi ve mahkemeyle tam bir işbirliği yapmaması nedenleriyle ihlal etmiştir. Sırbistan, eski Yugoslavya için kurulan Uluslararası Ceza Mahkemesi’ne soykırım ve başka suçlarla itham edilen kişilerin teslimi ve mahkemeyle tam bir işbirliği konularında yükümlülüklerini yerine getirecek acil tedbirler almalıdır.”</p>

    <p class="normal">Sırp Komutan Ratko Mladiç 2011’de yakalanmış, yargılanmasına eski Yugoslavya için kurulan Uluslararası Ceza Mahkemesi’nde 3 Haziran 2011’de başlamıştır.</p>

    <p class="normal">Bu mahkemede “soykırım suçlusu” olduğu iddia edilen “gerçek kişi”lerin yargılamaları yapılmaktadır. Mahkeme, “soykırım”la suçladığı Sırp General Radislav Kristiç’i önce 35 yıl hapis cezasına çarptırmış, ancak temyiz sonrasında General Kristiç’in “Srebrenitsa Katliamı’nda rolü olmadığına, sadece Boşnakları göçe zorladığına ve zorla göçün tek başına soykırım suçu oluşturmadığı”na hükmeden mahkeme, soykırım suçlamasını ‘savaş suçu’ olarak değiştirmiş ve cezayı hafifletmiştir.</p>

    <p class="normal">Mahkemede yargılaması tamamlanan Albay Vidoje Blagoyeviç, hakkında verilen 18 yıl hapis cezasını temyiz etmemiştir. Eski Sırp Lideri Slobodan Miloseviç ise yargılanırken ölmüştür. 2008’de yakalanan Sırp politikacı Radovan Karadziç ile General Ratko Mladiç’in yargılamaları ise sürmektedir...</p>

    <p class="normal">Görüldüğü gibi, Lahey’deki Uluslararası Adalet Divanı’ndaki yargılamada Sırbistan’a ülkesi ve ulusuyla soykırım suçlaması yapılmamıştır. Buna karşın, Sırbistan devletinin kişi ve kurumlarıyla BM Soykırım Suçunun Önlenmesi ve Cezalandırma Sözleşmesi’ne göre yükümlülüklerini ihlal edip etmediği, dolayısıyla tazminat sorumluluğunun olup olmadığı değerlendirilmiştir.</p>

    <p class="normal">BM Soykırım Suçunun Önlenmesi ve Cezalandırma Sözleşmesi uyarınca, “soykırım suçlusu” olabilecek “gerçek kişiler” ise eski Yugoslavya için kurulan Uluslararası Ceza Mahkemesi’nde görülmektedir.</p>

    <p class="normal">Srebrenitsa Soykırımı konusunda Hollanda Lahey’deki uluslararası ve ulusal yargı süreçlerinde altı bir kez daha çizilen ve “Ermeni Soykırımı” iddialarının tartışılmasında da yaşamsal önemi olan beş temel uluslararası hukuk dersi vardır:</p>

    <p class="indentmetin">1. Bir olayın “soykırım” olup olmadığına sadece uluslararası yetkili mahkemeler karar verebilir. Srebrenitsa Soykırımı kararını BM’nin ana yargı kurumu olan Lahey’deki Uluslararası Adalet Divanı vermiştir.</p>

    <p class="indentmetin">2. Uluslararası yetkili bir mahkeme tarafından soykırıma hükmedilmişse, soykırım suçlamaları ülkelere ve uluslara değil, ancak “gerçek kişi”lere yönelebilir. Eski Yugoslavya için BM tarafından kurulan Uluslararası Ceza Mahkemesi’nde, Srebrenitsa Soykırımı dahil savaş suçları nedeniyle “gerçek kişi”ler yargılanmaktadır.</p>

    <p class="indentmetin">3. Devletler, eğer görevli kişileri ve kurumlarıyla soykırım işlemek için plan yapmış ya da soykırım eylemini kışkırtmışsa “sorumlu” tutulabilir ve tazminata mahkûm edilebilirler. Uluslararası Adalet Divanı, Sırbistan için bu değerlendirmeyi yapmış ve sorumluluğa hükmetmeyerek tazminat yolunu açmamıştır.</p>

    <p class="indentmetin">4. Devletler için ulusal mahkemeler, o da sadece devletlerin kendi ulusal mahkemeleri, ölümler için “sorumlu” tutabilir ve tazminata hükmedebilirler. Hollanda’daki Lahey Ulusal İstinaf (Temyiz) Mahkemesi, Srebrenitsa’da üç Bosnalı’nın ölümünden sorumlu bulup tazminata mahkum etmiştir.</p>

    <p class="indentmetin">5. Ulusal mahkemeler, uluslararası yetkili bir mahkemenin hem “soykırım” hem de bu soykırımla ilgili “doğrudan sorumluluk” kararları olması durumunda, devletlerini sorumlu tutuldukları ölümler için “soykırım” temelinde de tazminata mahkûm edebilirler... Srebrenitsa Soykırımı Sırbistan için “doğrudan sorumluluk” kararı yoktur. Hollanda için ise böylesi bir suçlama söz konusu dahi değildir</p>

    <p class="normal">Srebrenitsa Katliamı ile ilgili yargı süreci, Türkiye için özellikle önemli olmasına karşın, atıf yaptığımız birkaç istisna dışında basınımızda maalesef son derece yanlış biçimlerde haberleştirilmiştir. Bunlar son derece kritik yanlışlıklardır. Salt Hollanda’yı soykırım suçlusu ilan etmekle kalmamakta, yanlış aktardığı hukuki mevzuat yoluyla, Türkiye’nin Ermeni Sorunu’nda lehine olan uluslararası hukuki durumu da çarpıtmaktadır.</p>

    <p class="normal">Yanlışlıklar tazminat davasının açılmasıyla birlikte başlamıştır. Bir gazetemiz, tazminat davasının üst mahkemeye taşınma sürecini “ ‘Hollanda soykırım yaptı’ iddiası” başlığıyla duyurmuştur. Ayrıca, haber metninde davanın “Hollanda devlet mahkemesinde görüşülmeye başlandığı” ifade edilmesine karşın, alt başlığında “Lahey Adalet Divanı” vurgusu yapılmıştır.<sup class="calibre3"><a href="../Text/ermeni_split_184.html#footnote-57358-169" id="footnote-57358-169-backlink">[169]</a></sup></p>

    <p class="normal">Karar sürecinde de bir gazetemiz, sizin de dikkat çektiğiniz gibi, Hollanda’nın Lahey kentindeki ulusal İstinaf (Temyiz) Mahkemesi’nin kararını, “Lahey Uluslararası Ceza Mahkemesi, 1995’te Sırplar tarafından gerçekleştirilen Srebrenitsa Katliamı’nda üç Bosnalının hayatını kaybetmesinde Hollanda’yı suçlu buldu” başlığıyla vermiştir.<sup class="calibre3"><a href="../Text/ermeni_split_185.html#footnote-57358-170" id="footnote-57358-170-backlink">[170]</a></sup></p>

    <p class="normal">Çok sayıda basın organımız da “ölümlerdeki sorumluluğu” belirlenen Hollanda’yı doğrudan “soykırım suçlusu” ilan etmiştir:</p>

    <p class="normal">• <strong class="calibre7">Yeni Şafak:</strong> “Hollanda Soykırımda Suçlu”<sup class="calibre3"><a href="../Text/ermeni_split_186.html#footnote-57358-171" id="footnote-57358-171-backlink">[171]</a></sup></p>

    <p class="normal">• <span class="idebold">Gazete5.com:</span> “Hollanda’ya Srebrenitsa Cezası... Mahkem<span class="idebold">e,</span> (...) Hollanda’nı<span class="idebold">n</span> suçlu bulunduğunu açıkladı... Hollandalı askerlerin (...) bu soykırımdan suçlu oldukları kararını aldı.”<sup class="calibre3"><a href="../Text/ermeni_split_187.html#footnote-57358-172" id="footnote-57358-172-backlink">[172]</a></sup></p>

    <ul>
      <li class="normal4"><span class="idebold">Yeniçağ:</span> “Holanda da Srebrenitsa Katliamı suçlusu sayıldı”<sup class="calibre3"><a href="../Text/ermeni_split_188.html#footnote-57358-173" id="footnote-57358-173-backlink">[173]</a></sup></li>

      <li style="list-style: none; display: inline">
        <p class="normal2">Serdar Palabıyık :</p>

        <p class="normal3"><span class="ideitalik">Soruyu, özneleri değiştirerek yeniden soralım: Aynı haberi “Hollanda” yerine “Türkiye” yazarak yeniden okursak; Türkiye’nin 1915 Olayları nedeniyle, “devlet” olarak herhangi bir yerel ya da uluslararası mahkeme tarafından “tazminat ödemeye” mahkûm edilmesini Türk basını “Türkiye soykırım suçlusu ilan edildi ve tazminat ödeyecek” biçiminde işleseydi, kendi kendimizi ne hale sokmuş olurduk?</span></p>

        <p class="normal2"><span class="idebold">Uluç Gürkan :</span></p>

        <p class="normal">Basınımızın yanlışlıklarının “Türkiye’nin ayağına kurşun sıkması”yla eş anlamlı olduğunu söylemem bu nedenledir. Söyleşimizin başında da konuşmuştuk; Amerika’da Federal Temyiz Mahkemesi, “1915 olaylarında ölen Ermenilerin mirasçılarına sigorta şirketlerine karşı dava açma hakkı<span class="idebold">”</span> tanımıştı. Arjantin’de bir mahkeme de, Türkiye’nin “insanlığa karşı suç işlediği” yolundaki subjektif bir karara imza atmıştı.</p>

        <p class="normal">Basımızın Hollanda’yı “soykırım suçlusu” ilan eden yanlışlıklar mantığıyla bu kararlar şöyle çarpıtılabilir:</p>

        <p class="normal">ABD ve Arjantin mahkemeleri, “uluslararası yetkili mahkeme”ymiş gibi yansıtılabilir.</p>

        <p class="normal">“Ermeni Soykırımı” iddialarıyla ilgili uluslararası yetkili bir mahkemenin ne soykırım, ne de Osmanlı Devleti’ni “doğrudan sorumlu” sayan bir kararı olmadığı halde, Türkiye Cumhuriyeti’nin hem Osmanlı Devleti’nin yerine ikame edilmesi, hem de “gerçek kişi” olarak suçlusu bulunmayan bir suç işlendiği gerekçesiyle tazminat ödemesinin söz konusu olabileceği düşünülebilir.</p>

        <p class="normal">Oysa Ermenilerin “toplu katliama uğradıkları” iddiasının soruşturulması için yetkilendirilmiş olan İngiliz Kraliyet Başsavcılığı, bu konuda dava açmaya yeterli delil olmadığına hükmetmiştir. Osmanlı Devleti de, tehcir sırasında Ermenilerin zarar görmesine sebep olan görevlilerini yargılayıp cezalandırarak kişi ve kurumlarıyla “toplu katliam” kastının olmadığını kanıtlamıştır.</p>

        <p class="normal">Ancak Türk ulusal mahkemelerine ait olan tazminata hükmetme yetkisinin - yukarıda da vurguladığımız gibi, “Ermeni Soykırımı” iddialarıyla ilgili uluslararası yetkili bir mahkemenin soykırım olduğu ve bundan Osmanlı Devleti’ni “doğrudan sorumlu” bulunduğu yolunda bir kararı olması halinde– yabancı ülkelerin ulusal mahkemelerince de kullanılabileceği izlenimi yaratılabilir.</p>

        <p class="normal">Bu koşullarda kendi kendimizi ne hale sokmuş olacağımızın yanıtını, iyisi mi tek kelimeyle “komik” diye verelim ve geçelim.</p>

        <p class="indentmetinbold">Tartışma, kısırdöngü olmaktan çıkarılmalı...</p>

        <p class="normal2"><span class="idebold">Serdar Palabıyık :</span></p>

        <p class="normal3"><span class="ideitalik">“Ermeni Soykırımı” tartışmamızı sürdürelim... Srebrenitsa Katliamı sırasında yeniden andığımız BM Soykırım Sözleşmesi’nin 2. maddesini “Ermeni Soykırımı” iddiaları üzerinden tartışmak isterim. Madde, belli bir topluluğun üyelerinin “salt o topluluğa ait olmalarından ötürü” öldürülmesini ayrıntılandırıyordu.</span></p>

        <p class="normal3"><span class="ideitalik">İddianıza göre, 1915’teki Tehcir Kanunu’ndan önce Ermeniler silahlanıp direniş örgütü kurmuş, Osmanlı’nın savaştığı düşman kuvvetlerle işbirliğine geçmişti. Osmanlı askeri birliklerine kara yoluyla ulaştırılacak malzemeyi Ermeni çeteler yol keserek engelliyor ve Osmanlı ordusunu zor duruma sokuyordu. Ermenilerin bu gibi tutumları, sürülmelerinin dayanağını kurdu ve bu kanunun uygulanması sırasında yaşanan ölümler, Ermenilerin salt Ermeni olmalarından dolayı katledilmesi değil, I. Dünya Savaşı’ndan itibaren Ermenilerin takındığı tutum karşısında Osmanlı’nın aldığı bir önlemin sonucuydu ve savaş trajedisi kapsamında değerlendirilmeliydi. Ancak Ermeni ayaklanmalarının tarihsel nedenlerini Osmanlı yönetiminin baskıcı tutumuna bağlayanlar ve bu yönetim karşısında işgal kuvvetlerine sığınan, silahlanan Ermeni toplulukların tercihini haklı sayan, meşru müdafaa kapsamında değerlendirenler de var. II. Abdülhamid dönemindeki baskılar, Zeytun İsyanlarının birtakım vergi adaletsizlikleri yüzünden çıkması ve devletçe kanlı biçimde bastırılması, tehcir kararından sonra Ermenilerin Rusların yardımıyla silahlanması ve Van’ı işgal etmeleri, göç edip Fransız Lejyonlarına katılanların ise Fransızların desteğiyle eski bölgelerine geri dönebilmeleri bu iddialara örnek verilebilir. Öyleyse, Ermenilerin silahlanması ve işgal kuvvetleriyle ilişkiye geçmesi, Osmanlı’ya karşı bir tür intikam alma olarak yorumlanabilir mi? Bununla bağlantılı olarak, “Ermeniler mi, yoksa İttihatçılar mı bu kavgayı önce başlattı?” sorusu etrafında dönen tartışmalar sizce anlamlı ve yararlı mıdır? Bu tartışmadan bir sonuca varılabilir mi?</span></p>

        <p class="normal2">Uluç Gürkan :</p>

        <p class="normal">“Önce kim başlattı?” tartışması ne anlamlı ne de yararlı... Bu tartışma bir tür kısırdöngüdür. Sonuç vermez. Yanısıra, sorunlarımızı “tencere dibin kara, benimki senden kara” edebiyatıyla da çözemeyiz. Bu bağlamda, “hangi taraftan, nerede, ne kadar kişi öldü?” tartışması, aynen “kavgayı önce kim başlattı?” tartışması kadar anlamsızdır. Bu “savaş trajedisi”nde ölü sayıları ve başlangıcıyla ilgili milatlar, “Ermeni Soykırımı” iddialarının çözümü için bir yarar sağlamaz. Taraflara üstünlük de getirmez. Olsa olsa, Taner Akçam gibi “Ermeni Soykırımı” savunucularına şov yapma olanağı verir.</p>

        <p class="normal">Televizyonda böylesi bir tartışmayı anımsıyorum... “Kaç kişi yaşamını yitirdi, Ermeniler mi çoktu, Türkler mi çoktu; Ermeniler mi başlattı, Türkler mi başlattı” diye hararetle konuşulurken, Taner Akçam fırsatı kaçırmamış, sesini yükselterek <span class="ideitalik">“Ermeniler ne yapmış olursa olsun, isterse Anadolu’nun altını üstüne getirmiş olsunlar, bu sizin soykırım yapmış olduğunuz gerçeğini değiştirmez</span>” diye kendince havasını atmıştı...</p>

        <p class="normal">Tartışmayı kendi içinde bir kısırdöngüden kurtarıp sağlıklı ve gerçekçi bir zemine oturtmamız gerekiyor. Ermeni ayaklanmalarının tarihsel nedenlerinin irdelenmesi bu yöndeki bir açılım olabilir.</p>

        <p class="normal">Anadolu’nun Selçuklular’la başlayan Türkleşme sürecinde Ermeniler’le herhangi bir sorun yaşanmamıştır. İyi ilişkiler, Osmanlı döneminde de 19. yüzyılın ortalarına kadar sürmüştür. Anadolu’da yüzyıllar boyunca “millet-i sadıka–<span class="ideitalik">sadık millet</span>” olarak yaşayan Ermeniler dinlerini ve dillerini korumakta hiç zorlanmamıştır.</p>

        <p class="normal">Ermenilerin bu durumu, Osmanlı coğrafyasında 19. yüzyılda gelişen milliyetçilik akımlarıyla paralel biçimde değişmiştir. 1915 öncesindeki tarihsel kopuşları, milliyetçiliğin Osmanlı coğrafyasında 19. yüzyıl boyunca izlediği yolda görebiliriz. Ermeniler, Osmanlı ile tarih boyunca çok iyi ilişkiler içinde ve “sadık belde” düsturu üzerinden ilişkilerini yürütürken, tıpkı Balkan coğrafyasında rastladığımız gibi, milliyetçilik akımları Osmanlı’ya yeni bir yön çizmiş, Ermeni milliyetçiliği de bundan etkilenmiştir. Özellikle Yunan ayaklanması ve bağımsızlığı sonrasında Ermenilerin konumu, ilk bakışta daha da güçlenmiştir. Ermeniler, Osmanlı devlet yapısında, kısaca Bab-ı Âli denilen hükümette, Tercüme Odası’ndaki ve Hariciye Nezareti’ndeki görevlere yerleşmiştir. İç ve dış ticarette hâkim konuma yükselmişler; iyi yetişmiş genç kadroları, çalışkanlıkları ve sanatkâr yetenekleriyle Osmanlı Devleti’nde mimarlık, barutçuluk, Darphane Nazırlığı gibi stratejik görevleri de yüklenmişlerdir.</p>

        <p class="normal">Osmanlı Devleti’nde güçlenen İstanbul merkezli Ege, Marmara ve Batı Anadolu’daki bu Ermeni topluluğunun karşısında, Doğu ve Orta Anadolu’da Van merkezli ikinci bir Ermeni topluluğu da kendi içinde ortaya çıkmıştır. Bu ayrım, bir yandan Osmanlı coğrafyasında yayılan milliyetçilik akımlarından etkilenirken, bir yandan da Ermeniler arasındaki farklı bölgelere ve farklı mezheplere mensup olmaktan kaynaklanan gerilimden beslenmiştir. Yunan bağımsızlığından sonra bütün Osmanlı Hıristiyanlarını harekete geçiren bağımsızlık isteği, öncelikle Van merkezli Ermeni topluluğunu sarmıştır.</p>

        <p class="normal">Ermeni bağımsızlık hareketi Avrupa ve Rusya tarafından da tahrik edilmiştir. 1897’de Cenevre’de Hınçak ve 1890’da Tiflis’te Taşnak Dernekleri kurulmuştur. Balkanlar’daki Bulgar komitelerinin örgütlenme ve eylem biçimini esas alan bu Ermeni örgütleri, adlarını Sason Ayaklanması, İstanbul’da Kumkapı Olayı, Osmanlı Bankası’nın işgali ve 1896 Van Ayaklanması gibi terör olaylarıyla duyurmuşlardı.</p>

        <p class="normal">Ermenilerin 1890-1915 arasında gerçekleştirdikleri silahlı eylemlerinin hedefi bağımsızlıktı. Ermeniler bağımsızlığı “tarihi hakları” olarak savunuyorlardı. Ancak, bağımsız devleti, nüfusça azınlıkta oldukları bir bölgede kurmak istiyorlardı. Bölgede, Türkler ve Kürtlerden, Arapça konuşanlardan oluşan Müslüman bir çoğunluk ile Süryaniler ve Keldaniler gibi Hıristiyan, ama dilleri, kültürleri Ermenilerden farklı halklar vardı.</p>

        <p class="normal">Ermenilerin bu ortamda bölgenin Müslüman çoğunluğuna karşı kanlı bir mücadele yolunu seçmelerinin tepki ve intikam duyguları uyandırdığı kuşkusuzdur. Kürt aşiretlerinin Hamidiye Alayları olarak örgütlenmelerinde; Kürtleri Osmanlı Devleti’nin gözetiminde Rusya karşısında güçlü bir askeri güç olarak kullanmak amacının yanında, Ermenilere karşı yükselen tepki de etkili olmuştur. Nitekim Kürt aşiretleri, Ermenilerin eylemlerine aynı yöntemle karşı koyunca, Batı’da, “yüzbinlerce Ermeni’nin öldürüldüğü” yolundaki söylentiler başlamıştır.</p>

        <p class="normal">Ermenilerin I. Dünya Savaşı sırasındaki eylemleri ve işgalci Ruslarla yaptıkları işbirliği nedeniyle Osmanlı Devleti’nin aldığı karşı önlemler ve tehcir uygulaması sonucu yaşanan acılar konusunda, “vatana ihanetlerinin bedeli” ya da “etme bulma dünyası” gibi bir anlayışım yok.</p>

        <p class="normal">Ötesinde, Ermenilerin bağımsızlık için mücadelelerini de yadsımıyorum. Ermenilerin de, tıpkı Yunanlılar, Sırplar, Bulgarlar gibi “kaderlerini tayin hakkına” sahip olduklarını düşünüyorum. Bunda bir tereddüdüm yok. Aynı şekilde, Osmanlı Devleti’nin kendi bütünlüğünü korumak için mücadele etme hakkı olduğunu da kabul ediyorum. Ermeniler, kendi açılarından bağımsızlık mücadelesi verirken ne kadar haklıydılarsa, Osmanlı Devleti de toprak bütünlüğünü tehdit eden Ermeni ayaklanmalarına karşı tedbir almakta o kadar haklıydı. Bu konuda da tereddüdüm yok.</p>

        <p class="normal">Şu sorulabilir: Bir olayda çatışan tarafların her ikisi de haklı olabilir mi? Bence olabilir... Yaşam ak ve karalardan ibaret değildir. Arada gri tonlar da vardır. İnsan aklının üstünlüğü bu gri tonların kavranabilmesiyle ölçülmelidir. Ermeni Sorunu’yla ilgili gri tonu şöyle özetleyebiliriz: <span class="ideitalik">Ermeniler “kaderlerini tayin hakkı”na sahiptir. Ancak bu hak, savaş koşullarında isyan etmelerini ve düşmanla işbirliği yapmalarını haklı kılmaz. Savaş koşullarında düşmanla yapılan silahlı işbirliği, Osmanlı Devleti’nin karşı askeri önlemleri almasına meşruiyet kazandırır.</span> Burada benim için önemli olan, Osmanlı Devleti’nin Ermeni isyanına karşı güç kullanımının ve tehcir uygulamasının orantısıdır... Açık anlatımıyla, Bernard Lewis’in tanımladığı biçimiyle gerçekten bir “savaş trajedisi” boyutunda mıdır; yoksa bunu aşmış, Ermenilerin ırkları ve dinleri farklı oldukları için katledilmelerine mi dönüşmüştür?</p>

        <p class="normal">Malta Yargılaması süreciyle ilgili olarak unuttuğumuz, bize unutturulan gerçekleri anımsarken, tehcir belgeleri ile uygulamasını Cenevre Sözleşmeleri kapsamında irdelerken gördüklerimiz de, “Ermenilerin yok edilmeleri” gibi bir soykırım kastının güdülmediğini ortaya koymaktadır. Eldeki bütün bulgular, çarpıtılmadıkları sürece, yaşananların bir “savaş trajedisi” olduğu yönündedir. Bu “savaş trajedisi”nden ötürü son derece üzgünüm ve Ermenilerin geçmişte milliyetçilik temelli bağımsızlık hareketlerini anlayabiliyorum. Kabul etmediğim husus, Osmanlı idaresinde farklı görevlerini sürdüren Ermeni kökenli kişiler belliyken, tehcirin başından sonuna dek sanki planlı bir soykırımın ürünüymüş gibi uluslararası alanda tartışılmasıdır. Eğer bir “soykırım”dan bahsetseydik, bu Ermeni kökenli yöneticilerin de en azından tasfiyesini gerektirmez miydi?</p>

        <p class="normal">Ermeni çetelerin ayaklanmalarında Osmanlı idaresindeki bakanlar, mebuslar, büyükelçiler, memurlar görevlerinden alınmadı, sadece silahlı mücadele yürüten çetelere yönelen bir bastırma politikası izlendi. Osmanlı Hükümeti’nin müdahaleleri, isyan eden grupların bastırılması ve cephe gerisinin güvenliğinin sağlanmasıyla sınırlı tutuldu, elbette aşırılığa kaçıldığı oldu ama Ermenilerin “sırf Ermeni oldukları için” görevden alınmalarına, öldürülmelerine ya da göç ettirilmelerine dair bir strateji izlenmedi. Ermeniler kendi açılarından bağımsızlık mücadelesi verirken ne kadar haklı idilerse, Osmanlı hükümeti de toprak bütünlüğünü tehdit eden Ermeni ayaklanmalarına karşı tedbir almakta o kadar haklıydı. Bu nedenle, tehcir kararı, I. Dünya Savaşı koşullarını da hesaba katarsak, tam anlamıyla bir “savaş trajedisi” olarak değerlendirilmelidir. Karşılıklı nefret söylemleri, ölümlerin sayısal hesabı ya da önce kimin öldürdüğü tartışması bizi hem tarihsel bağlamdan koparır hem de bugün bu sorunu çözmekten alıkoyar.</p>

        <p class="normal">------&gt;</p>

        <p class="ortayazi"><span class="idebold">Osmanlı Ermenileri ve Milliyetçilik Akımları</span></p>

        <p class="normal">Osmanlı Devleti’nde yaşayan Ermenilerin milliyetçi akımlarla tanışmaları Osmanlı Devleti’nin diğer gayrımüslim tebasına nazaran daha geç bir tarihte olmuştur. Bunun temel nedeni Ermenilerin Batı ile olan temasının Balkan halklarına göre az olması ve Ermenilerin Balkan halklarına, özellikle de Rumlara göre kapitalist dünya sistemine eklemlenmelerinin çok daha düşük bir seviyede seyretmesidir.</p>

        <p class="normal">Ermeni cemaati arasında milliyetçi fikirler her ne kadar 19. yüzyılın son çeyreğinden önce yavaş yavaş yayılmaya başladıysa da Ermeni milliyetçiliğinin altın çağı 1877-1878 Osmanlı-Rus Savaşı’ndan sonraki dönemde yaşanmıştır. Bunun en temel nedeni ise özellikle Rusya’nın baskıları ve talepleri doğrultusunda bu savaşın ardından yapılan Ayastefanos ve Berlin Antlaşmaları ile Ermeni meselesinin uluslararası bir sorun haline getirilmesi olmuştur.</p>

        <p class="normal">Bu çerçevede Ermeni milliyetçiliğinin zaman zaman birbiriyle kesişen iki farklı düzlemde hareket ettiğini söylemek mümkündür. Bunlardan birincisi dinsel düzlemde yürütülen milliyetçi harekettir ve bu düzlemin Ortodoks Gregoryen ayağı İstanbul Ermeni Patrikliği tarafından, Katolik ve Protestan ayaklarının ise temelde misyoner okulları tarafından yürütüldüğü söylenebilir.</p>

        <p class="normal">1863 yılında Ermeni Nizamnamesi’nin çıkarılmasının ardından İstanbul Ermeni Patrikliği merkezi yönetimden daha fazla hak talep etmeye başlamıştır. Özellikle 19. Yüzyılın ikinci yarısında Patriklik makamına gelen Mıgırdiç Hırimyan (1869-1873) ve Nerses Varjabedyan (1874-1884) Ermeni milliyetçiliğinin gelişmesinde önemli rol oynamışlardır. Hırimyan özellikle Osmanlı Ermenilerinin gözünün Rusya kontrolündeki Ermenistan’a çevrilmesine ön ayak olmuş ve Ermeni Nizamnamesinin daha da genişletilmesi yönünde çalışmalar yapmıştır. Varjabedyan ise 1877-78 Savaşı sırasında Patriklik yapmış ve Doğu Anadolu’da bağımsız bir Ermenistan kurulması fikrini İstanbul’daki İngiliz Büyükelçisi Sir Henry Layard ile paylaşmıştır. Varjabedyan ayrıca Ayastefanos Antlaşması müzakere edilirken Rus Çarı II. Aleksandr’ın kardeşi Grandük Nicola ile görüşmüş ve antlaşmaya “Ermenistan” tabirini içeren bir madde koydurmayı başarmıştır. Ancak antlaşmanın tadili gündeme geldiğinde Varjabedyan bir taraftan Beşiktaş Başpiskoposu Horen Nar’ı Rusya’ya Çar ile görüşmek üzere göndermiş, diğer taraftan da eski Patrik Hırimyan’ı Avrupa başkentlerine göndererek özerk bir Ermenistan kurulması yönünde kamuoyu oluşturulmasına çalışmıştır.</p>

        <p class="normal">Berlin Antlaşması’nın 61. Maddesi uyarınca “Ermenistan’da ıslahat yapılması” gündeme geldikten sonra Varjabedyan 1879’da yayımladığı Osmanlı Devleti’nde görev yapan Ermeni piskoposlara gönderdiği bir genelge ile halkın “Ermeni davası” konusunda bilinçlendirilmesi için çalışmalar yapılmasını talep etmiştir.</p>

        <p class="normal">Ermeni Patrikhanesi 1880’lerin sonunda aşağıda ele alınacak olan Ermeni komiteleri kurulduğunda ise gerek Katogigosluklarla gerekse komitelerle işbirliği yapılması hususunda da çalışmalar yapmıştır. Bu hususta özellikle Doğu Anadolu bölgesindeki vilayetlerin valileri merkeze raporlar gönderip gereken tedbirlerin alınması gerektiğini bildirmişlerdir.</p>

        <p class="normal">Osmanlı Devleti’ndeki misyoner okullarının Ermeni milliyetçiliğine katkılarına gelince bu konuda özellikle Amerikan Protestan misyoner faaliyetlerinin etkisinden bahsetmek mümkündür. 1820’li yıllardan itibaren Doğu Anadolu’da faaliyet gösteren Protestan misyonerler bir taraftan Ermenileri Protestanlaştırmaya diğer taraftan da Ermeni milliyetçiliğine katkıda bulunmaya çalışmışlardır. Özellikler Ermenilere Ermeni tarihinin, dilinin ve kültürünün, özgürlük ve eşitlik gibi kavramlar çerçevesinde öğretilmesi Ermeni milliyetçiliğinin gelişiminde önemli rol oynamıştır.<sup class="calibre3"><a href="../Text/ermeni_split_189.html#footnote-57358-174" id="footnote-57358-174-backlink">[174]</a></sup></p>

        <p class="normal">Misyonerlerin eğitime yönelik faaliyetleri Ermeni isyanlarının başlamasının ardından bu isyanlara doğrudan veya dolaylı katkı sağlanması şeklinde devam etmiştir. Örneğin 1893’te Bitlis’te ortaya çıkan olaylarda Protestan misyoner George P. Knapp bir vaaz vererek şu sözleri söylemiştir:</p>

        <p class="normal">“Biliyor musunuz? Bu sıralarda Ermeni milletinin tarihi yazılıyor! Bu tarihi şöyle ya da böyle yazmak, şerefle açıp, şerefle bitirmek sizin, Ermeni kavmi necibinin elindedir. Anadolu’nun her tarafında isyan başlamıştır. Payitahttaki ihtilaller yeniden canlanmıştır. Ermeni bayrağı her yerde dalgalanıyor, Bu bayrağın üzerinde istiklal, hürriyet ve Barbar Türklere lanet yazılıdır. Bütün Düvel-i Muazzama sizinle beraberdir. İngiltere size en yeni silahlardan göndermiştir. Bu silahları ben pekâlâ biliyorsunuz ki, iktiza edenlere verdim. Silahı olmayan bana müracaat etsin, vereyim.”<sup class="calibre3"><a href="../Text/ermeni_split_190.html#footnote-57358-175" id="footnote-57358-175-backlink">[175]</a></sup></p>

        <p class="normal">Kısacası Ermeni milliyetçiliğin oluşmasında Avrupa’daki pratiğin aksine dini otoritenin, yani kilise ve misyoner okullarının büyük etkisi vardır. Ancak Ermeni milliyetçiliğinin örgütlenmesi daha seküler bir pratik izlemiş ve Batılı devrimci örgütler model alınmıştır. Bu çerçevede de ondokuzuncu yüzyılın son yıllarında devrimci Ermeni komiteleri kurulmuştur.</p>

        <p class="normal">Aslında Ermeni örgütlenmesi 1860’lardan itibaren önce sosyal toplulukların kurulması ile başladı. 1860’ta İstanbul’da kurulan Hayırsever Cemiyeti’ni, 1870-80 yılları arasında Doğu Anadolu’da kurulan Araratlılar, Okulsevenler ve Milliyetçi Kadınlar gibi cemiyetler izledi. Bu sosyal örgütlenmeler 1870’lerin sonundan itibaren birleştiler ve Ermenlilerin Birleşik Cemiyeti’ni kurdular. Bunu da özellikle Doğu Anadolu bölgesinde kurulan ilk devrimci örgütler, yani 1878’de Van’da kurulan Kara Haç ve 1881’de Erzurum’da kurulan Anavatan Müdafiileri Cemiyetleri izledi<sup class="calibre3"><a href="../Text/ermeni_split_191.html#footnote-57358-176" id="footnote-57358-176-backlink">[176]</a></sup>.</p>

        <p class="normal">Sosyal ve devrimci nitelikteki bu örgütlenmeleri ise Ermeni siyasi partilerinin kuruluşu izledi. Bunların ilki İstanbul doğumlu bir Ermeni olup, Van’da ve daha sonra da Fransa’da öğretmenlik yaparak pek çok milliyetçi öğrenci yetiştiren Mıgırdıç Portakalyan’ın öğrencileri tarafından 1885’te kurulan Armenakan Partisi’dir. Partinin programında kuruluş sebebi “ihtilal yolu ile Ermenilerin kendi kendilerini idare etme hakkını elde etmek” olarak belirlenmiş, bunun yöntemi olarak da “ihtilalci fikirleri yaymak, üyelere silah kullanmayı ve askeri disiplini öğretmek, gerilla kuvvetleri oluşturmak ve halkı genel bir harekete hazırlamak” kabul edilmiştir.<sup class="calibre3"><a href="../Text/ermeni_split_192.html#footnote-57358-177" id="footnote-57358-177-backlink">[177]</a></sup></p>

        <p class="normal">Armenakan Partisi’nden iki sene sonra ise bu kez İsviçre’de Kafkasya kökenli Ermenilerden Avedis Nazarbeg tarafından Marksist prensiplerden hareketle Hınçak (Çan) Partisi kurulmuştur. Hınçak Partisi’nin siyasi programı incelendiğinde partinin kuruluş amaçları şöyle dile getirilmektedir:</p>

        <p class="normal">“İhtilal çıkarmak, mutlakiyet idaresine mensup sınıfları yok etmek, Ermeni halkını bulundukları kölelik durumundan kurtarmak, siyasi işlere katılmaları için kendilerine siyasi kudret ve kuvvet vermek, iktisadi gelişmelerini, genellikle kültürce ilerlemelerini önleyen engelleri kaldırmak, işçi sınıfının eğilimlerini ve ve isteklerini serbestçe söyleyebilmeleri için siyasi şartlar yaratmak...”<sup class="calibre3"><a href="../Text/ermeni_split_193.html#footnote-57358-178" id="footnote-57358-178-backlink">[178]</a></sup></p>

        <p class="normal">İhtilalin faaliyet alanı bu programda “Türkiye Ermenistanı” olarak belirlenmiş ve “Ermeni halkının ve Ermenistan’ın kaderini Türk imparatorluğunun kaderinden ayırmak gerektiğinden” Ermeni ulusal bağımsızlığının sağlanması kararlaştırılmıştır. Yöntemler ise propaganda, terör, akıncı alayları teşkilatı, genel ihtilal teşkilatı ve isyan alayları teşkilatının kurulması ve herhangi bir devletin Türkiye’ye savaş açması için genel bir isyan başlatılması olarak belirlenmiştir.<sup class="calibre3"><a href="../Text/ermeni_split_194.html#footnote-57358-179" id="footnote-57358-179-backlink">[179]</a></sup> Hınçak Partisi İstanbul’da düzenlenen Kumkapı Nümayişi, Sasun İsyanı, Bab-ı Âli Nümayişi ve Zeytun İsyanı’nı üstlenmiştir.<sup class="calibre3"><a href="../Text/ermeni_split_195.html#footnote-57358-180" id="footnote-57358-180-backlink">[180]</a></sup></p>

        <p class="normal">Hınçak Partisi’nin ardından kurulan üçüncü önemli siyasi parti ise Ermeni Devrimci Federasyonu, yani Taşnaksutyun’dur. Bugün de Ermenistan’da varlığını sürdüren ve genellikle koalisyon ortağı olarak hükümetlerde yer alan bu parti 1890 yılında Tiflis’te kurulmuştur. Önceleri Hınçak Partisi yeni kurulan bu parti ile sıkı bir işbirliğine girmiş olsa da, Taşnaksutyun’un komünizme Hınçaklar kadar yakın durmaması üzerine 1891’den itibaren bu işbirliğini kesmiştir.<sup class="calibre3"><a href="../Text/ermeni_split_196.html#footnote-57358-181" id="footnote-57358-181-backlink">[181]</a></sup></p>

        <p class="normal">Taşnak Partisi’nin 1890 yılında yayımladığı bir bildiride Ermenilerin bir bayrak altında toplanması isteniyor ve “Türk Ermenistanı’nın siyasi ve iktisadi hürriyetini amaç edinmiş olan” partinin “aslında halkın hükümete karşı başlatmış olduğu savaşa girmiş ve vatanın hürriyeti için kanının son damlasını akıtmayı görev edinmiş” olduğu ifade ediliyordu.<sup class="calibre3"><a href="../Text/ermeni_split_197.html#footnote-57358-182" id="footnote-57358-182-backlink">[182]</a></sup></p>

        <p class="normal">1891 yılında yayımlanan bir diğer bildiride ise partinin yöntemi şöyle belirleniyordu: “Taşnaksutyun Türkiye Ermenistanında genel isyanı çıkaracak ve göreve daveti yapacaktır”.<sup class="calibre3"><a href="../Text/ermeni_split_198.html#footnote-57358-183" id="footnote-57358-183-backlink">[183]</a></sup> Sonuç olarak, Ermeni komiteleri 1890’lardan itibaren Ermeni milliyetçiliğini daha seküler ve daha devrimci bir düzlemde yürütmüşler ve Ermenilerin bağımsızlığı temelinde siyasi mücadeleyi öngören bir siyaset izlemişlerdir.</p>

        <p class="normal"><span class="idebold">Hazırlayan: Serdar Palabıyık</span></p>

        <p class="sagnormal">------|</p>

        <p class="indentmetinbold">Tehcirin kapsamını, Osmanlı Devleti’nin güvenlik endişeleri belirledi...</p>

        <p class="normal2">Serdar Palabıyık :</p>

        <p class="normal3"><span class="ideitalik">Bu noktada bir itiraz dile getiriliyor: “Osmanlı kendi varlığını korumak adına sadece silahlı Ermeni çeteleriyle mücadele etme kararını aldıysa, tehcir kapsamına o halde neden sivil halkı, özellikle kadın ve çocukları dahil etti? Tehcirin kapsamı neden bu denli geniş tutuldu?”</span></p>

        <p class="normal2">Uluç Gürkan :</p>

        <p class="normal">Bu soruyu yanıtlamak için daha önce ayrıntılı olarak konuştuğumuz ve belgelendirdiğimiz bazı olguları kısaca yinelememiz gerekiyor:</p>

        <p class="normal"><span class="ideitalik">Birincisi</span>, tehcir kararnamesi, 27 Mayıs 1915’te, Rus işgalini destekleyen Ermenilerin Van’ı işgal etmeleri üzerine alınmıştır. Buradaki öncelikli amaç, Osmanlı savaş cephesinin gerisinde lojistik (ikmal) hatlarını vuran Ermeni çetelerini engellemektir. Bunun için çetelere yardım eden Ermenilerin Osmanlı toprakları içinde Suriye’de Halep, Şam ve Lübnan’a sevkleri öngörülmüştür.</p>

        <p class="normal"><span class="ideitalik">İkincisi</span>, tehcir uygulamasının kapsamı daha sonra genişletilmiştir. Savaş koşullarında, Ermenilerin yaşadığı çok sayıdaki yerleşim biriminde Müslümanlar ile Ermeniler arasında çatışma çıkmasından korkulmaktadır.</p>

        <p class="normal"><span class="ideitalik">Üçüncüsü</span>, kapsamının genişletilmiş olmasına karşın, tehcir uygulaması, bütün Ermenileri kapsamamıştır. Daha önce de konuştuğumuz gibi, Katolik Ermeniler tehcire tâbi tutulmamıştır. Protestan Ermenilerin de tehcirinden vazgeçilmiştir. Bunun yanında, Ermeni milletvekilleri ve aileleri; asker, subay ve askeri doktor aileleri; demiryolları ve istasyon görevlileri ile aileleri; yerel yönetimlerce mahzur görülmeyen sanatkârlar, halkın ihtiyaçlarını üreten fabrikalarda çalışanlar ile askerlik, Protestanlık ya da Katoliklik’ten başka sebeplerle yerinde kalmak için başvurup başvurusu kabul edilenler de tehcir kapsamı dışında kalmıştır.</p>

        <p class="normal"><span class="ideitalik">Dördüncüsü,</span> tehcir kapsamındaki Ermenilerin bırakın öldürülmemeleri, kötü muamele görmemeleri konusunda Osmanlı idari görevlileri özellikle talimatlandırılmıştır.</p>

        <p class="normal">Nitekim, tehcir uygulamasını bazı idareciler oldukça kansız biçimde gerçekleştirmiştir. Bölgelerindeki Ermenileri tehcirin nihai noktalarına salimen ulaştırmışlardır. Buna karşın Osmanlı görevlileri, Ermenilerin Doğu’da yaptıkları nedeniyle öfkelerine hâkim olamamış ve tehcirin düzenli gitmesine gereken özeni göstermemiştir. Özensiz Osmanlı görevlileri, 1915 ve 1916 yıllarında savaşın bütün şiddetiyle sürdüğü günlerde Osmanlı Hükümeti’nin kendi iradesiyle kurduğu mahkemelerde yargılanmış ve cezalandırılmıştır.</p>

        <p class="normal">Tehcir uygulamasında, Doğu cephesinde Osmanlı ordusunun hareket alanını güvenceye almak ve cephe gerisinde Müslümanlar ile Ermeniler arasında olası çatışmaları önlemek amacı olduğu kuşkusuzdur. Bu amaç doğrultusunda, tehcir kapsamının, bütün istisnalara karşın günümüz ölçülerine göre geniş tutulması ve kadınlar ile çocukları da kapsaması kaçınılmazdı. Örneğin; kadın ve çocukların yerlerinde bırakılmaları, onları savaş koşullarında hem korumasız hem de yaşamlarını sürdürecek olanaklarından yoksun bırakabilirdi. Ötesinde, “kim Ermeni militanıydı, kim değildi?” Osmanlı yönetiminin savaş koşullarında bu ayrımı yapabilmesi de kolay değildi.</p>

        <p class="normal">Nihayet, Ermenilerin yoğun yaşadığı pek çok yerde isyan etmemiş ya da düşmanla işbirliğine geçmemiş sivil gruplar göç ettirilmemiştir. Örneğin; Kayseri-Talas’taki askeri fabrikalarda çalışmayı sürdüren Ermenilere dokunulmadığını, 1950’li yıllarda oradaki öğrenimim sırasında edindiğim Ermeni arkadaşlarımdan biliyorum.</p>

        <p class="normal">Uluç Gürkan, çocukluğundan bugüne dek edindiği çok sayıda Ermeni arkadaşının öyküsünü anlattığı bir yazısında, Ermeni Tehciri konusunda Prof. Halil Berktay’ın tezlerine yanıt veriyor. Bu yazı, yaşanmışlıkları, dostlukları tarih ve hukuk bilimiyle ulayan, kardeşliği pekiştiren niteliğiyle ön plana çıkıyor...</p>

        <p class="normal">------&gt;</p>

        <p class="ortayazi"><span class="idebold">Prof. Agop Kotoğyan’dan Prof. Halil Berktay’a...</span></p>

        <p class="normal">Sabancı Üniversitesi’nden Prof. Dr. Halil Berktay, “Türkiye kendi tarihiyle hesaplaşma basiretini göstersin” buyuruyor ve ekliyor: “Adına ‘soykırım’ demese de 1915’de Ermenilerin toplu olarak katledildiğini kabul etsin. Ancak, Türkiye Cumhuriyeti olarak sorumluluğu üstlenmesin. İttihat Terakki’nin üç lideri, Talât, Enver ve Cemal paşalara, yetmezse Osmanlı’ya yıksın. O zaman Ermeni sorunu kapanır.” Hiç olacak iş mi? Bu, Türkiye tarihinin yalanlarla çarpıtılarak yeniden yazılması anlamına gelir. Prof. Berktay tarihi açıkça çarpıtıyor. “Tehcir emri bütün Ermeni tebaasını hedef alıyordu.. (Bu nedenle) Tehcir Kanunu başlı başına bir etnik temizliktir” diyor. Bu doğru değil. Ben ortaokulu Talas’ta (Kayseri) okudum. Ülkenin dört bir yanından gelmiş 30 sınıf arkadaşımın beşi Ermeni kökenliydi. Beşiktaş Yıldız’da da birlikte top peşinde koştuğum üç, bilemediniz dört arkadaşımdan biri de Ermeni’ydi. 1950’li yıllarda birlikte okuduğum, oyun oynadığım bu Ermeni arkadaşlarım, tehcir olayının bütün Ermenileri değil, yurt topraklarını işgal eden düşmanlarla işbirliği yapılan bölgelerde yaşayanları kapsadığının canlı kanıtlarıdır. Prof. Berktay, savaş koşullarında karşılıklı bir trajediye dönüşen bu olayın “öldürme amaçlı” olmadığını, belki de istemeyerek ağzından da kaçırıyor. Buna rağmen olayı, “günümüzde ‘öldürme’ unsuru hariç, bir etnik grubu topluca yok etme, sürüp atma kategorisinde ‘jenosit’ tanımına giriyor” diye saptırmaktan kaçınmıyor. “Jenosit” uluslararası hukukta tanımlanmış bir sözcüktür. En son, Birleşmiş Milletler’in 25 Ocak 2005 tarihli “Darfur Raporu”nda yer almıştır. Bu tanımı kimse keyfince eğip büküp 1915 Ermeni olaylarına uyduramaz. Prof Berktay, Talât Paşa’nın Diyarbakır Valisi’ne çektiğini söylediği bir telgrafı da, sözde “soykırımı” kanıtlayan “gizli bir emir” olarak pazarlamaya çalışıyor.. Bu iddia, Aram Andonyan’ın Paris’te yayınladığı bir kitapta yer almıştı. Sahte olduğu kanıtlandı. Ermeniler dahi uzun süredir bu telgrafa atıf yapmıyorlar. Ancak Sabancı Üniversitesi’nden Prof. Berktay, Türkiye’nin çok satan etkin bir gazetesinde bu sahte telgrafla tarihi saptırmayı deneyebiliyor. Prof. Berktay ve bir avuç gürültücü yandaşının en azılı Ermeni militanından daha ateşli olabilmeleri gerçekten ilginç bir olay. Aralarında, Ermeni olayının da ötesinde, Kıbrıs’ı tartışırken en fanatik Rum’dan daha keskin, terörü tartışırken de en ırkçı Kürt’ten daha sert olabiliyorlar. Bilemiyorum, Cerrahpaşa Tıp Fakültesi’nden Kasım 2004’te emekli olan Prof. Dr. Agop Kotoğyan’ın yaşamöyküsü, tarihi çarpıtarak bir güncel politika silahı olarak kullanmak isteyenlere ders olur mu? Prof. Kotoğyan, hastalarının tanıdığı adıyla “Cildiyeci Kolsuz Agop”, 1915 trajedisinin mağdurlarından... Atalarının yaşadığı Yozgat’taki köyü basan çeteler bütün erkekleri öldürmüşler. Agop Kotoğyan’ın o tarihte dört yaşında olan dedesi Kirkor, annesi tarafından köyün yakınındaki madendeki mağaralarda saklanarak kurtarılmış. İşte o Kirkor’un torunu olan Agop, ünü yurt dışına da yayılan bir tıp adamı olunca, Almanya, Fransa, Kanada ve Amerika’dan cazip teklifler almış, ancak hepsini elinin tersiyle geri çevirmiş. Kendisini tahrik etmeye çalışmışlar, “Ermeni olduğun için dedeni, fukara olduğun için kolunu kaybettiğin o ülkede ne işin var” demişler. “Evet, doğrudur: Ülkemde çok acı çektim. Sefaletin dibinde yaşadım. Dedemi, çocukluğumu, kolumu kaybettim. Ama yolumu kaybetmedim. Bu ülkede yaşayan milyonlarca insandan hiçbir zaman farklı olmadığımı düşündüm. Bu topraklarda yaşayan tüm insanları kardeşim olarak benimsedim. Bir ülkeyi sevmek demek, bu topraklarda geçirdiğin güzel ve iyi günleri sevmek demek değildir. İyi günde ve kötü günde burada olmak, vatanın yanında kalmak demektir yurt sevgisi” yanıtını vermiş. Bu sözler bana, Ermeni çocukluk arkadaşlarımı, Talas ve Tarsus’taki sevgili sınıf arkadaşlarımı, okuldaşlarımı anımsattı. Yurtiçinde ve yurtdışında daha nice Agop’lar var. Onlar, Türkiye’nin tarihinin gerçek parçaları olarak kucaklanmayı bekliyorlar.</p>

        <p class="normal">Star, 13 Mart 2006</p>

        <p class="sagnormal">------|</p>

        <p class="normal2">Serdar Palabıyık :</p>

        <p class="normal3"><span class="ideitalik">Tehcir kararından sonra göç ettirilecek yöre halkının belirlenmesinde yerel idarecilerin rolü üzerinden konuşalım biraz da...</span></p>

        <p class="normal2">Uluç Gürkan :</p>

        <p class="normal">Tehcir kararı, Rus işgal kuvvetleriyle işbirliği yapan Ermenilerin Van’ı işgal etmeleri sonrasında uygulandı. Osmanlı Devleti, bu süreçte Rus ordusunun ilerlemesine engel olamadı, cephe gerisinden ihtiyacı olan lojistik desteğin sağlanmasında da zorlandı. Ermeni çetelerinin kestiği yollar nedeniyle Osmanlı ordusuna asker ve mühimmat takviyesi yapılamadı, yaralılar cephe gerisinde tedavi görecekleri noktalara güvenli olarak taşınamadı.</p>

        <p class="normal">Göç etmesine karar verilen Ermenilere baktığınızda, başlangıçta ikmal yolları üzerindeki çetelerinin ve bu çetelere yardım ettiği ya da edeceği düşünülen yerel halkın hedef alındığını görebiliyoruz. Osmanlı’nın güvenlik endişesi ve Doğu Cephesi’ne ikmal yolları üzerinden rahat yardım ulaştırma arzusu, tehcir kararının kapsamını belirliyor.</p>

        <p class="normal">Bu konuda yerel idarecilerin takdiri, hiç kuşkusuz farklı olmuştur. Ancak, takdirini Ermeniler aleyhine haksız ve keyfi olarak kullanıp mağduriyete yol açanların 1915 ve 1916 yıllarında dönemin Osmanlı Hükümeti’nin kendi iradesiyle kurduğu mahkemelerde yargılandığının altını da tekrar tekrar çizmemiz gerekiyor.</p>

        <p class="normal2">Serdar Palabıyık :</p>

        <p class="normal3"><span class="ideitalik">“Soykırım” tezini savunan bazı yazarlar, merkezle yerel arasındaki koordinasyonun –özelde telgraf teknolojisi ve haritacılık biliminin- o günün şartlarında sanıldığından daha sık ve başarılı kurulduğu görüşündeler. Bu tezin arka planında, tehcir sırasındaki uygulamalardan, toplu öldürmelerden merkezin haberinin olduğu ya da toplu öldürme emrinin zaten bizzat merkez tarafından verildiği görüşü hâkim.</span></p>

        <p class="normal3"><span class="ideitalik">“Soykırım” tezine karşı çıkanların şu argümanı da bu sayede çürütülüyor: “Tehcirler sırasındaki infazlar bizzat merkezin emirleri dâhilinde gerçekleştirilmedi. Bazı emirler ya eksik ya da kontrolden çıkmış askerlerin suistimaliyle uygulanınca, ortaya büyük bir ‘trajedi’ çıktı. Ne var ki, bazı askerlerin emir-komuta zincirinden çıkarak Ermeni topluluğa karşı giriştiği bu toplu öldürmeler, Osmanlı hükümetinin tehcir kararını Ermenileri öldürmek amacıyla aldığı sonucunu doğurmaz. Osmanlı hükümetinin sorumluluğu ancak bu askerleri yeterince eğitememesinde aranabilir. Onun dışında, Osmanlı’nın ya da Türklerin soykırımdan suçlanabilmeleri tarihsel gerçeklere aykırı olup hukuken de mümkün değildir.”</span></p>

        <p class="normal2">Uluç Gürkan :</p>

        <p class="normal">I. Dünya Savaşı koşullarında Osmanlı Devleti’nde merkezin yerelle koordinasyonu ne kadar iyiydi, telgraf teknolojisi ve haritacılık bilimi o günün koşullarında ne kadar başarıyla kullanılıyordu, bu oldukça tartışmalı bir konudur... Buna rağmen, varsayalım ki merkezin yerelle koordinasyonu güçlüydü, günün iletişim teknolojisi başarıyla kullanılıyordu; bu, tehcir sırasında yaşanan acılardan Osmanlı Hükümeti’nin haberdar olduğu, acıyla sonuçlanan olayları önlemeyerek örtülü ya da açık destek verdiği anlamına mı gelir?</p>

        <p class="normal">Bu soruya “evet” yanıtını vermek haksızlıktır... Osmanlı Hükümeti, tehcir uygulaması sırasında Ermenilerin canına, malına zarar verilmesinden sorumlu görevlileri kendi inisiyatifiyle ve savaşın bütün şiddetiyle sürdüğü 1915–1916 yılarında yargılatmıştır. Suçlu bulunan çok sayıdaki görevli de Osmanlı mahkemelerinde “idam” dâhil çeşitli cezalara çarptırılmıştır. Bu mahkeme safahatını (Divan-ı Harb) ayrıntılarıyla konuşmuştuk.</p>

        <p class="normal">Bu yargılama ve cezalandırma süreci, Osmanlı Devleti’nin “soykırım” kastının olmadığını kanıtlıyor. Ötesinde, merkezin yerelle olan koordinasyonunun tehcirin Ermenilere zarar vermeyecek biçimde uygulanması için değerlendirildiğini, istenmeyen bir zarar doğduğunda da bunun hiç zaman yitirilmeden yargıya taşındığını ortaya koyuyor.</p>

        <p class="normal">27 Mayıs 1915’te başlayan tehcirin uygulamasıyla ilgili aksaklıklar aynı yıl içinde yargıya taşındı. Dünya tarihindeki benzer suçlamalara konu olan olayları anımsayalım, işlenen suçların sahiplenilmediği ve anında yargıya taşındığı ikinci bir örnek yoktur. Tek örnek, Osmanlı Devleti’nin savaş ortamında gerçekleştirdiği bu yargılamadır.</p>

        <p class="normal">Merkezle yerel arasındaki koordinasyonun tehcirin Ermenilere zarar vermemesi için değerlendirildiğinin önemli bir kanıtı da, aksaklıkların ve istenmeyen uygulamaların düzeltilmesi için merkezden yerele gönderilen talimatlardır. Tehcir belgelerindeki bu konuyla ilgili bazı örnekler aşağıdadır:</p>

        <p class="indentmetin">- Ermenilerin muayyen bölgelere muntazam sevklerine ait tedbirlerin tamamlanması ve bu konudaki ihtiyaçların tahkik ve temini ile ilgililere talimat verilmesi (“İçişleri Bakanlığı Emri”, Belge No. 295-296, 01.06.1915),</p>

        <p class="indentmetin">- Başka bölgelere nakledilecek Ermenilerin taşınabilir mallarının çok ucuza fırsatçılara satıldığı ve böylece mal sahiplerinin büyük ölçüde zarar gördükleri haber alınmıştır Önlemek için gerekli tedbirleri alınız (Belge No. 173, 20.07.1915).</p>

        <p class="normal">Hiç kuşkusuz, alınan bu önlemler nedeniyle tehcirin acısız uygulandığını söyleyemeyiz. Ancak, yerelde yaşanan ve yaşatılan acıların merkezin bilgisi ve onayıyla yapıldığını söylersek de haksızlık etmiş oluruz.</p>

        <p class="normal">Tehcir sırasında yaşananlara doğrudan tanık olan İsveç ve Rus askeri ve sivil gözlemcilerin yayınlanmış anıları var. Bu anılarda genelde kötü muameleye fazla rastlanmadığı, Osmanlı’nın güvenlik endişelerinin ön plana çıktığını ifade ediliyor. Bütün bunlar, devrin Osmanlı Hükümeti için “soykırım kastı taşıyordu” denemeyeceğini açıkça ortaya koymakta.</p>

        <p class="normal">Bu tespiti yapalım, ancak insani açıdan tehcir uygulamasının acılarına da gözlerimizi kapatmayalım. Uygulamayı ırkçı bir yaklaşımla istismar eden Osmanlı yetkilileri olmuştur. Özellikle Doğu ve Güneydoğu bölgelerinde Ermeni kafileler, genelde intikam duygularıyla, özelde ise yağma amacıyla saldırılara uğramıştır. Ancak hem bu yetkililer, hem de sivil halktan yağmacılar 1915-1916 yıllarında Osmanlı mahkemelerinde yargılanmıştır.</p>

        <p class="normal">Burada, yaşananların insani açıdan gözardı edilmemesi gereken bir özelliğine de dikkat çekebiliriz... Tehcir günlerinde Ermenileri sahiplenen, komşulukları bir arada yaşamaya dönüştüren Türk ve Kürt Müslümanlar da vardır. Bunlar, Ermeniler ile dostluğu pek çok yerde pekiştirmiş, hatta kökleştimiştir. Tehcir sırasındaki yakınlaşmaların, dayanışmaların, acıların her biri, kendi içinde ayrı bir dostluk öyküsü olabilecek insani zenginlik taşımaktadır. İstenirse bu insani zenginlik, Türk–Ermeni ilişkilerinin geleceğini bugünkü ırkçı nefret temelinde karartmak yerine, barış ve dostluk üzerinde daha iyiye, daha güzele taşıyabilir.</p>

        <p class="normal2">Serdar Palabıyık :</p>

        <p class="normal3"><span class="ideitalik">“Tehcir” kararını o zaman hangi hukuki bağlama yerleştirebiliriz? 1948 tarihli BM Soykırım Sözleşmesi m. 2/c şöyle diyor: “(...) Grubun bütünüyle veya kısmen fiziksel varlığının ortadan kalkacağı hesaplanarak yaşam şartlarını kasten değiştirmek...” “Soykırım” iddiaları da genelde bu tanıma dayanılarak somutlaştırılmakta. Şöyle ki; “soykırım için bir grubun tümüyle göç ettirilmesine gerek yoktur, kısmen göç ettirilen grubun ilerlediği yolda yiyecek ihtiyacı karşılanmamıştır, su kaynaklarına uzak bir güzergâh öngörülmüştür ve orada Ermeniler bir biçimde ölüme terk edilmiştir. Dolayısıyla, sözleşmenin ilgili maddesi uyarınca, soykırım suçu işlenmiştir.” Bu iddia, soykırım sözleşmesinin andığımız maddesi üzerinden nasıl yanıtlanabilir?</span></p>

        <p class="normal2">Uluç Gürkan :</p>

        <p class="normal">Bu, kendi içinde çelişki taşıyan bir iddiadır... Ne deniyor? “Göç ettirilen grubun yiyecek ihtiyacı karşılanmamıştır, su kaynaklarına uzak bir güzergâh öngörülmüştür...”</p>

        <p class="normal">“Yiyecek” konusunda Osmanlı Hükümeti’nin yerel yöneticilere verdiği talimat, “yer değiştiren Ermenilere, gönderildikleri bölgelere kadar gerekli yiyeceğin temini ile muhtaç durumda olanların yiyecek masraflarının göçmen tahsisatından ödenmesi...” biçimindedir (Belge No. 190, 28.08.1915).</p>

        <p class="normal">“Su kaynaklarına uzak bir güzergâh öngörülmüştür” iddiasına gelince; hiç olacak iş mi? Tehcir edilen Ermeniler ülkenin değişik bölgelerinden yola çıkarılmıştır. Her birinin güzergâhı birbirinden farklıdır. Toptancı bir anlayışla su kaynaklarına uzak bir yol güzergâhından bahsetmek iyi niyetle bağdaşmaz.</p>

        <p class="normal">Burada yol güzergâhları değil de, Ermenilerin tehcir edildikleri Suriye ve Lübnan’daki toplama kampları kastediliyor ve “çöl” edebiyatı yapılıyorsa, bu konuda da devrin Osmanlı Hükümeti’nin şu düzenlemesi aydınlatıcı olacaktır:</p>

        <p class="normal">“Tehcir edilenlerin toplama bölgelerini daimi bir denetim ve gözetim altında bulundurunuz ve onların güvenlik ve düzenlikleri ile istirahatlerini sağlamak için gerekli tedbirleri alınız. Âciz ve fakir olanların yiyeceklerini temin ediniz. Her gün bir doktor getirilmesi ile sıhhi şartları gözden geçiriniz, hastaların tedavisi, loğusa kadınların ve çocukların sıhhatlerinin korunması için gerekli her türlü malzemeyi sağlayınız.” (Belge No. 191, 28.08.1915)</p>

        <p class="normal">Ötesinde, tehcir bölgelerine salimen ulaşan yüzbinlerce Ermeni’nin Fransız işgal lejyonlarına katıldığını ve Osmanlı’ya karşı savaşı sürdürdüğünü; gemilerle Amerika ve Fransa’ya göç ettiğini, Lübnan’a yerleştiğini de biliyoruz. Göç ettirilen bu insanların yaklaşık sayısına bakıldığında, ölümlerin abartıldığı kadar fazla olmadığını, çoğunlukla başka ülkelere göçlerin yaşandığını ve bu yeni topraklarda kuşaklar boyu soyların devam ettirildiğini görüyoruz.</p>

        <p class="normal">Tehcir edilen Ermenilerin tehcir sürecinin acısız geçtiği anlamını yüklemiyorum. Amacım, Osmanlı Devleti’nin tehcir uygulamasına “Ermenileri yok etmek” kastıyla başvurmadığını anlatabilmek...</p>

        <p class="indentmetinbold">Malta Yargılamaları,</p>

        <p class="indentmetinbold">“Ermeni Soykırımı” iddialarına karşı en temel hukuksal referanstır...</p>

        <p class="normal2">Serdar Palabıyık :</p>

        <p class="normal3"><span class="ideitalik">“Soykırım” tartışmaları konusundaki temel iddialarınızdan birisi olan Malta Askeri Mahkemesi’ne bağlı askeri savcılığın “takipsizlik” kararının önemsenmesine geri dönmek istiyorum.</span></p>

        <p class="normal3"><span class="ideitalik">İlk olarak siz, Malta Askeri Ceza Mahkemesi’nin 1920’li yılların koşullarında uluslararası alanda tanınmış, yetkili bir mahkeme olarak görülmesini, kararının da “Ermeni Sorunu konusunda tarihsel ve hukuksal referans sayılması” gerektiğini savunuyorsunuz. Savcılığın “takipsizlik” kararının bizatihi soykırım suçunun (ya da o günkü adlandırmayla kötü muamale ve toplu öldürme) işlenmediğine dayanak teşkil ettiğini vurguluyor ve Türkiye’nin bu tezi artık devlet düzeyinde de savunmasını istiyorsunuz.</span></p>

        <p class="normal3"><span class="ideitalik">İkinci olarak ise şunu hatırlatmak istiyorum: 1948 tarihli Soykırım Sözleşmesi’nin 6. maddesine göre; “bir uluslararası ceza mahkemesinin kararı yahut suçun işlendiği ülkedeki devletin yetkili bir mahkemesinin vereceği karar”, olayı “soykırım” olarak adlandırıp adlandırmamamıza yol açıyor. Siz, Malta’da kurulan mahkemenin –o günün şartlarında- bir “uluslararası ceza mahkemesi olarak kabul edilmesi” gerektiği görüşündesiniz. Peki, sözleşmedeki ikinci unsur olan “bir devletin kendi yetkili mahkemesi”nin, örneğin Nemrut Mustafa Divanı’nın ya da Sıkıyönetim Mahkemelerinin tehcir nedeniyle cezalandırdığı kişilerden hareketle Osmanlı’nın bir soykırım yaptığı sonucuna ulaşılabilir mi?</span></p>

        <p class="normal2">Uluç Gürkan :</p>

        <p class="normal">Sözleşmenin ilgili maddesi, belirttiğiniz üzere, “suçun işlendiği ülkedeki belli bir devlet”ten bahsediyor. 1920 yılında, Sévres koşullarına göre, artık böyle bir devletten ve ülkeden bahsedebilir miyiz? Nemrut Mustafa Divanı, işgal patronajı altındaki bir mahkemedir, yani bağımsız değildir. Ayrıca münferit olaylarda cezalandırmaya gitmiştir. Osmanlı Hükümeti’nden emir almadıkları halde, kişisel kusurları sonucu “toplu öldürme” suçunu işleyen askerleri bu mahkeme yargılamıştır. Yani bu divandan çıkan kararlar, Osmanlı Devleti’nin “soykırım” yaptığını bir biçimde kabul ettiği ve ona uygun yargılamaların gerçekleştiği şeklinde yorumlanamaz. Tam tersine, Osmanlı yönetimi emir vermediği ve planlamadığı halde, devletin kararlarına aykırı hareket eden askerlerin Ermeni toplulukları öldürdüğü isnadıyla yargılanmasıdır ve bağımsız bir mahkeme değildir. Bu divan, “soykırım” tezini ileri sürenlerin kanıt olarak Nemrut Mustafa Divanı’nı kullanmalarının aksine, Osmanlı’nın “soykırım” yapmadığının delilidir. Hükümet tarafından verilmeyen bir “toplu öldürme” emrini kişisel kusurlarıyla ve kasıtlı olarak gerçekleştirdiklerini belgelemektedir. Mahkemenin bağımsız olduğu kabul edilecekse bile, verdiği kararlar kişileri muhatap almakta, belli bir devlet ya da hükümeti hedeflememektedir.</p>

        <p class="normal">------&gt;</p>

        <p class="ortayazi"><span class="idebold">I. Dünya Savaşı Sonrasında Osmanlı Devleti ve<br class="chapter" />
        “Divan-ı Harb-i Örfî”</span></p>

        <p class="normal">I. Dünya Savaşı sona ererken 13 Ekim 1918’de İttihatçı veya İtilafçı olmak yerine tarafsız bir isim olarak bilinen Ahmet İzzet Paşa’ya hükümeti kurma görevi verilmiştir. Bu hükümetin ilk icraatlarından biri tehcir edilen Ermenilerin geri dönüşüne izin verilmesini sağlayan bir karar yayınlamak olmuştur.<sup class="calibre3"><a href="../Text/ermeni_split_199.html#footnote-57358-184" id="footnote-57358-184-backlink">[184]</a></sup> Bunun ardından da İttihatçı liderlerin Ermeni kırımı da dahi olmak üzere çeşitli suçlardan yargılanmaları konusu gündeme gelmiş ve Osmanlı Meclis-i Mebusan’ında yoğun bir biçimde tartışılmıştır. Ancak Ahmet İzzet Paşa sabık hükümetin mensuplarının yargılanması konusunda aceleci değildir ve bu durumun İttihatçılara yönelik bir intikam kampanyasına dönüşmesinden endişelidir. Zaten hükümeti de fazla uzun ömürlü olmamış ve bu hususta yapılan baskılar nedeniyle 11 Kasım’da istifa etmiş ve yerine Tevfik Paşa Hükümeti kurulmuştur.<sup class="calibre3"><a href="../Text/ermeni_split_200.html#footnote-57358-185" id="footnote-57358-185-backlink">[185]</a></sup></p>

        <p class="normal">Bu hükümetin kuruluşundan birkaç gün önce ise sabık İttihat ve Terakki Hükümetlerinin mensuplarının Meclis-i Mebusan bünyesinde kurulacak olan Divan-ı Âli’ye sevkedilmeleri hususu karara bağlandı ve gereken tahkikatlara başlandı. İlk olarak da eski sadrazamlardan Said Halim Paşa 9 Kasım 1918’de sorgulamaya alındı. Onu sabık hükümetlerin başka üyeleri izlediyse de 21 Aralık 1918’de Sultan Vahdettin’in Meclis-i Mebusan-ı feshetmesiyle tahkikatlar sonuç vermeden sona erdi.<sup class="calibre3"><a href="../Text/ermeni_split_201.html#footnote-57358-186" id="footnote-57358-186-backlink">[186]</a></sup></p>

        <p class="normal">Ermeni tehciri ve diğer savaş suçlarından sorumlu tutulanlanların yargılanması sürecine Mondros’u müteakiben ülkenin bazı bölümlerinin Müttefikler tarafından işgal edilmesinin ardından Müttefiklerin, özellikle de İngilizlerin baskısı üzerine başlandığını söylemek mümkündür. Bu çerçevede ilk girişim 24 Kasım 1918’de “Tahkik-i Seyyiat” (Suçların Araştırılması) Komisyonu’nun kurulması olmuştur. Bu komisyon özellikle tehcir sırasındaki suistimalleri araştırmayı amaçlamaktadır ve yapılan araştırmalar sonucunda 130 kişi hakkında yargılama talebiyle dosya hazırlanmıştır.<sup class="calibre3"><a href="../Text/ermeni_split_202.html#footnote-57358-187" id="footnote-57358-187-backlink">[187]</a></sup> Bu yargılamaları yapmak üzere de 14 Aralık 1918’de bir Divan-ı Harb-i Örfîlerin kurulması kararlaştırılmıştır. Bunların ilki üçü gayrımüslim olmak üzere yedi üye tarafından emekli Ferik (tümgeneral ile korgeneral arasında bir rütbe) Mahmut Hayret Paşa’nın başkanlığında 16 Aralık’ta İstanbul’da kurulmuştur. İstanbul’da kurulan mahkemeyi Tekfurdağı, İzmir, Antep, Bursa, Van, Beyazıt ve Samsun Divan-ı Harb-i Örfîlerinin kuruluşu izlemiştir.<sup class="calibre3"><a href="../Text/ermeni_split_203.html#footnote-57358-188" id="footnote-57358-188-backlink">[188]</a></sup></p>

        <p class="normal">Bu arada özellikle İngiliz Yüksek Komiserliği’nin Hükümete verdiği listeler çerçevesinde tutuklamalar başlar. 9 Ocak 1919’a kadar toplam 130 kişi tutuklanır ve hapishaneye dönüştürülen Bekirağa Bölüğü’ne gönderilir. Ardından da 30 Ocak’ta İttihatçı liderlere yönelik bir gece baskınında İttihat ve Terakki Fırkası’nın önde gelen 32 mensubu tutuklanır.<sup class="calibre3"><a href="../Text/ermeni_split_204.html#footnote-57358-189" id="footnote-57358-189-backlink">[189]</a></sup> Bu arada ilk dava da tehcir sırasında görevini kötüye kullandığı iddia edilken Boğazlıyan Kaymakamı Mehmet Kemal Bey hakkında açılır.</p>

        <p class="normal">Bu sırada yargılamalar konusunda gevşek davrandığı düşünülen Tevfik Paşa Hükümeti istifa eder ve yerine 4 Mart 1919’da Damat Ferit Paşa Hükümeti kurulur. Damat Ferit Paşa yargılamaların bir an önce başlamasından ve sonuçlandırılmasından yanadır. Bu nedenle yavaş çalışan eski İstanbul Divan-ı Harbi yerine 8 Mart 1919’da yeni bir Divan-ı Harb kurulur. Dersaadet Divan-ı Harb-i Örfîsi olarak bilinen bu mahkemenin reisi ise Ali Fevzi Paşa’dır. Ancak bu mahkemenin üyeleri zaman zaman kendilerine yapılan baskılar sebebiyle istifa edecek ve hem başkanı hem de üyeleri sıkça değiştirilecektir.<sup class="calibre3"><a href="../Text/ermeni_split_205.html#footnote-57358-190" id="footnote-57358-190-backlink">[190]</a></sup></p>

        <p class="normal">Yeni mahkeme hızla Mehmet Kemal Bey’in davasını görüşür ve dava 8 Nisan 1919’da Kemal Bey’in idam kararı ile sonuçlanır. Karar padişah tarafından onaylanır ve Kemal Bey 10 Nisan’da idam edilir. Böylece ilk infaz da gerçekleştirilmiş olur. 26 Mart’ta başlayan Trabzon tehciri yargılamasında ise eski Trabzon Valisi Cemal Azmi ve Trabzon İttihat ve Terakki Cemiyeti Katib-i Mesul’ü Nail Bey 28 Mayıs’ta gıyaplarında idam cezasına çarptırılırlar.<sup class="calibre3"><a href="../Text/ermeni_split_206.html#footnote-57358-191" id="footnote-57358-191-backlink">[191]</a></sup></p>

        <p class="normal">Bu arada asıl önemli dava olan İttihatçı liderlerin yargılanmasına 27 Nisan’da başlanır; ancak bu liderlerin işlediği suçlarla ilgili kesin deliller bulunamaması ve yargılamanın bu nedenle bir türlü sonuçlanamaması üzerine İngilizler duruma el koyarak tutuklanan İttihatçı liderlerin büyük kısmının Malta’ya gönderilmesine karar vermişlerdir. Malta’ya gönderilenlerin davası ayrılmış ve geri kalanların davalarına devam edilmiştir. 5 Temmuz’da açıklanan karar göre Talât, Enver ve Cemal Paşalar ile Dr. Nazım Bey’e gıyaben idam, Cavid Bey ve Mustafa Şeref Bey’e ise gıyaben 15 sene kürek cezası verilmiştir.<sup class="calibre3"><a href="../Text/ermeni_split_207.html#footnote-57358-192" id="footnote-57358-192-backlink">[192]</a></sup></p>

        <p class="normal">Bu davayı İttihat ve Terakki Cemiyeti’nin Katib-i Mesullerinin yargılandığı dava izlemiştir. 21 Haziran’da başlayan ve 7 ay süren dava zanlılara çeşitli kürek cezaları verilmiştir.<sup class="calibre3"><a href="../Text/ermeni_split_208.html#footnote-57358-193" id="footnote-57358-193-backlink">[193]</a></sup> 13 Ocak 1920’de tamamlanan Elazığ tehciri yargılamasının sonucunda ise bir diğer önemli İttihat ve Terakki mensubu olan Bahaaddin Şakir’in gıyaben idamına karar verilmiştir.<sup class="calibre3"><a href="../Text/ermeni_split_209.html#footnote-57358-194" id="footnote-57358-194-backlink">[194]</a></sup></p>

        <p class="normal">Bu arada 1 Ekim 1919’da istifa eden Damat Ferit Paşa Hükümeti’nin yerine Ali Rıza Paşa ve hemen ardından da Salih Paşa Hükümetleri kurulmuş ve yargılamaların hızlandırılması için bir takım düzenlemeler yapılarak hem İstanbul’daki Divan-ı Harblerin sayısı arttırılmış hem de yapıları değiştirilmiştir.<sup class="calibre3"><a href="../Text/ermeni_split_210.html#footnote-57358-195" id="footnote-57358-195-backlink">[195]</a></sup> 5 Nisan 1920’de ise Damat Ferit Paşa bir kez daha sadrazam olmuştur. 16 Mart’ta Müttefikler İstanbul’u işgal ettiklerinden Damat Ferit Paşa yoğun bir İngiliz baskısı ile karşı karşıya kalmıştır. Damat Ferit’in ilk icraatlarından biri ise davaları en hızlı şekilde sonuçlandıracağına güvendiği daha sonra muhalifleri tarafından Nemrut Mustafa Paşa olarak anılacak olan Mustafa Paşa’yı 16 Nisan’da Divan-ı Harbi Örfî’nin başkanlığına atamıştır. Mustafa Paşa derhal yargılamalara başlamış ve birbiri ardına idam kararları ile sonuçlanan kararlar almıştır. Buna göre Zor Mutasarrıfı Zeki Bey hakkında 28 Nisan’da, Urfa Mutasarrıfı Nusret Bey hakkında 20 Temmuz’da, Erzincan tehcirinin sorumlularının bazıları hakkında ise 28 Temmuz’da idam kararı çıkmıştır. Nusret Bey’in cezası 5 Ağustos’ta, Erzincan sanıklarının cezası ise 29 Temmuz’da infaz edilmiştir.<sup class="calibre3"><a href="../Text/ermeni_split_211.html#footnote-57358-196" id="footnote-57358-196-backlink">[196]</a></sup></p>

        <p class="normal">Yargılamaların usule uygun yapılmaması, yalancı şahitlerin ifadelerine göre hareket edilmesi, Damat Ferit Paşa’nın mahkeme üzerindeki yoğun baskısına byun eğilmesi gibi hususlarda suçlanan Mustafa Paşa’nın reisliği 17 Ekim’de istifa eden Damat Ferit Paşa Hükümeti’nin sona ermesi ve Tevfik Paşa Hükümeti’nin kurulmasıyla sona ermiş ve kendisi derhal görevden alınmıştır. Ardından Divan-ı Harblerde görülen davaların temyizi konusu gündeme gelmiş ve özellikle idam cezasına çarptırılanlar başta olmak üzere pek çok davada sanıklara suçsuz yere ceza verildiği anlaşılmıştır.<sup class="calibre3"><a href="../Text/ermeni_split_212.html#footnote-57358-197" id="footnote-57358-197-backlink">[197]</a></sup> Nemrut Mustafa Paşa da mahkeme reisliği sırasındaki suistimallerinden dolayı yargılanarak yedi ay hapse mahkûm olmuş ancak Sultan Vahdettin kendisinin tutuklu bulunduğu süreyi göz önüne alarak affetmiştir.<sup class="calibre3"><a href="../Text/ermeni_split_213.html#footnote-57358-198" id="footnote-57358-198-backlink">[198]</a></sup> Divan-ı Harb-i Örfîlerin yetkileri 1921-22 yıllarında büyük ölçüde kısıtlanmış ve Türk ulusal hareketinin yönetimi ele almasının ardından hukuki varlıkları kendiliğinden ortadan kalkmıştır.<sup class="calibre3"><a href="../Text/ermeni_split_214.html#footnote-57358-199" id="footnote-57358-199-backlink">[199]</a></sup></p>

        <p class="normal">Hazırlayan: Serdar Palabıyık</p>

        <p class="sagnormal">------|</p>

        <p class="normal2">Serdar Palabıyık :</p>

        <p class="normal3"><span class="ideitalik">Peki, 1948 Soykırım Sözleşmesi’nin hükümlerini Malta Askeri Mahkemesi’ne kadar geri götürebilir miyiz?</span></p>

        <p class="normal2">Uluç Gürkan :</p>

        <p class="normal">Hayır, Malta 1919-1920 koşullarındaki düzenlemelere göre düşünülmeli. Burada önemli olan, uluslararası bir yetkinliktir. Osmanlı‘yı mağlup eden güçler, bize savaş sonrasında Mondros ve Sévres’i “uygun” gördü. Sévres’in ilgili maddeleri “Osmanlı’nın egemenlik alanı içinde kendi vatandaşlarına –özellikle Ermenilere- karşı işlenen suçların yargılanması” hükmünü içeriyordu.</p>

        <p class="normal">Malta’daki olayı ise, bugüne dek genelde bir “sürgün” çerçevesinde yorumladık, olayın siyasi boyutunun önemli olduğunu düşündük. Ancak Malta’yı sadece bir sürgünle sınırlayamayız. Malta’ya bir yargılama amacıyla gönderilen kişilere –tekrar edersek- 3 suç isnat edildi:</p>

        <p class="normal">- Savaşı sona erdiren Mondros ve Sévres koşullarına uymamak,</p>

        <p class="normal">- İngilizlere kötü muamele,</p>

        <p class="normal">- Ermenilere kötü muamele etmek.</p>

        <p class="normal">Ermeniler konusunda, önceden bahsettiğim gibi, savcılığın yeterli delil bulun(a)madığı, suç vasfının oluşmadığı yönünde verdiği “takipsizlik” kararı var. Ancak 1948’de belirecek “soykırım tanımı”ndan 1919-20 koşullarında bahsedemeyeceğimiz için, mahkemenin kuruluşu ve soruşturma süreci “soykırım” suçlaması üzerinden yürümemiştir. İngiliz Kraliyet Başsavcılığı’nın üzerinde durduğu yargısal sürecin bileşenleri; Ermenilere kötü muamele edilmesi/edilmemesi, onları yerlerinden ederken toplu öldürme kastının varlığı/yokluğudur. Başsavcılığın “takipsizlik” kararı da “soykırım” kavramı üzerinden değil, “kötü muamele veya toplu öldürme kastı”na yönelik suçlama yapılabilecek yeterli delilin oluşmadığı yönündedir. Kaldı ki, yargı süreci, Osmanlı Hükümeti’ne, devletine ya da toplumuna değil, tehcir kararının alınması ve uygulanması sürecine katılan İttihat ve Terakki yöneticilerinin yargılanmasına yöneliktir, “suç ve cezanın şahsiliği” ilkesini korumuştur. Yeterli delilin oluşmadığı gerekçesiyle verilen “takipsizlik” kararı ise, “toplu öldürme kastı veya kötü muamele” suçunun yöneticiler düzeyinde de işlenmediğinin kanıtıdır.</p>

        <p class="normal">Malta’daki yargı sürecinin sonucu bu kadar açık ve netken, mahkemenin bugün tarihsel hafızamızdan silinmek istenen bir diğer gerçeği şudur: Malta, dönemin Milletler Cemiyeti’nin yargılama yetkisini uluslararası alanda kabul ettiği ve kararlarını referans saydığı bir yapılanmadır. Daha önce konuştuğumuz gibi, İngiliz Parlamentosu’nun Mayıs ve Temmuz 1920 tarihindeki oturumlarında, Ermenilerin tehcir sırasında uğradığı kötü muamele ve toplu öldürmelerin akıbeti üzerine yöneltilen soruya yetkililer, “gereken Malta’da yapılıyor, yargılama sürüyor” yanıtını vermişti.</p>

        <p class="normal2">Serdar Palabıyık :</p>

        <p class="normal3"><span class="ideitalik">1948 Sözleşmesi’nin, kendisinden önce gerçekleşen olaylara uygulanması ve yorumlanmasının Ermeni Sorunu’na tarihsel, toplumsal ve hukuksal bir katkı koymayacağını ifade ediyorsunuz...</span></p>

        <p class="normal2">Uluç Gürkan :</p>

        <p class="normal">“Sözleşmenin kendisinden önceki olaylara direkt uyarlanamayacağı, geri döndürülemeyeceği” görüşü, bana biraz ucuz bir savunma gibi geliyor. Suç, “insanlık suçu” kapsamındaysa, rahatlıkla geri döner. Savunma daha temel argümanlarla kurulmalı. Soykırım tanımını içeren sözleşmenin 1948’de kabulünden önce işlenen insanlık suçlarının soykırım olarak nitelendirilemeyeceği ve yargı yolunun kapalı olması gerektiği savı çok da güçlü değil... Soykırım, tartışmasız biçimde bir insanlık suçu, bunu tartışmıyorum bile. Böyle bir suç işlendiyse hesabı elbette verilmeli ve yapılanlarla samimi biçimde yüzleşilmeli. Dolayısıyla 1948’den önce “soykırım” tanımı yoktu diye böyle bir insanlık suçu görmezden gelinemez, yargılanmaktan kaçınılamaz. Kaldı ki, 1948 Sözleşmesi’ne giden yolda Birleşmiş Milletler bünyesinde yürütülen tartışmalarda, insanlık suçunun geriye dönük yorumlanabileceğine dair konuşmalar mevcut... Özellikle “Ermeni Soykırımı” iddialarına ve Yahudi Soykırımı’na dair atıfların yapıldığını biliyoruz.</p>

        <p class="normal">Sözleşmenin mimarlarından Polonyalı Yahudi hukukçu Paphael Lemkin’in “soykırımla ilgilenmeye başlaması, 1915 Ermeni tehcirinde annesini kaybeden Soghomon Tehlirian adlı Ermeni gencin İttihat ve Terakki liderlerinden Talat Paşa’yı öldürmesiyle (15 Mart 1921) ilgili davayla başlamıştır. Lemkin, Tehlirian’ın jüri tarafından “cezai ehliyeti olmadığı” gerekçesiyle beraat ettirildiği bu dava sonrasında dil eğitimini bırakıp hukuk öğrenimine başlamış ve zaman içinde “soykırım suçunun cezalandırılması için ulusal ve uluslararası bir hukuk düzeni kurulması“ düşüncesini geliştirmiştir. Buna rağmen, ulusal ve uluslararası hukukun adaleti gerçekleştirmediği durumlarda, “soykırıma uğrayan halktan birinin öcünü kişisel biçimde almasının suç sayılmaması” saplantısından kendisini arındıramamıştır... Bu saplantısını soykırım sözleşmesine taşımaya da çalışmış, Ermeni olaylarına da atıf yapılarak hukukun adaleti gerçekleştiremediği durumlarda kişisel öç alma eylemlerinin “meşru müdafaa sayılmasını Birleşmiş Milletlere önermiştir. Ancak, sözleşme üzerinde çalışan Birleşmiş Milletler Konferansı Lemkin’in bu önerisini, “bu durumda savaş şartlarındaki tüm karşılıklı ölümleri soykırım kapsamına almış oluruz” gerekçesiyle reddetmiştir.</p>

        <p class="normal">Dolayısıyla Birleşmiş Milletler’de Soykırım Sözleşmesi’ni hazırlayan yetkililer, bu öneriyi reddederken, savaş şartlarındaki karşılıklı ölümleri “soykırım” kapsamına almamış, tarihçi Bernard Lewis’in belirttiği gibi, 1915’teki ölümleri “savaş trajedisi” kapsamında değerlendirmiştir. Bu değerlendirme, savaş sırasındaki ölümleri hafife almak, trajediyi olağanlaştırmak, “savaşta her şey olur, ne yapalım!” demek değildir, vicdanı dondurmak ve sıkışınca koşulları öne çıkarmak anlamına gelmez.</p>

        <p class="indentmetinbold">ABD, soykırım konusunda ikiyüzlü tavır sergiliyor...</p>

        <p class="normal2">Serdar Palabıyık :</p>

        <p class="normal3"><span class="ideitalik">Şimdi buradan spekülatif bir noktaya gelmek istiyorum. Soykırım Sözleşmesi 1948’de imzalanıp 1951’de yürürlüğe girdi. Türkiye, sözleşmeyi kabul eden ilk devletlerden olurken, ilginç biçimde, ABD bu sözleşmeye 1988’de taraf oldu. ABD, ayrıca sözleşmeye çekince koyarak “hiçbir devletin ya da uluslararası örgütün, ABD’yi, ABD’nin kabul etmediği biçimde, Uluslararası Adalet Divanı’na veya başka bir mahkemeye soykırım yaptığı suçlamasıyla götüremeyeceğini” belirtti. ABD, bu çekinceyle, bir filli “soykırım” saymıyorsa, gerçekte “soykırım” olarak nitelendirilebilcek bir suçu işleyen yurttaşlarının yargılanmamasını hedefliyor. Bu noktadan hareketle, Ermeni Sorunu’nu da kapsayan güncel bir soru yöneltmek isterim: Amerikan Kongresi Dışişleri Komitesi’nden “Ermeni Soykırımı” hakkında 2010 yılında çıkan kararı nasıl yorumluyorsunuz?</span></p>

        <p class="normal">------&gt;</p>

        <p class="ortayazi"><span class="idebold">Uluslararası Sözleşmelerin Yürürlük ve “Çekince” Şartları</span></p>

        <p class="normal">Bir uluslararası antlaşmanın imzalanması ve onaylanması süreci ile ilgili hukuki hususlar 1969 tarihli Viyana Antlaşmalar Hukuku Sözleşmesi’nde kararlaştırılmıştır. Bu sözleşmenin 9. Maddesi antlaşmaların kabulünü düzenler. Buna göre bir antlaşma metninin kabulü antlaşmanın hazırlanmasına katılan bütün devletlerin rızasıyla olur. Ancak bir uluslararası konferansta bir antlaşma metninin kabulü, mevcut ve oy kullanan devletlerin üçte-ikilik oy çoğunluğu ile olur veya aynı çoğunluk farklı bir kuralın uygulanmasını karara bağlayabilir. Sözleşmenin 12. Maddesine göre bir devlet bir antlaşmaya o antlaşmanın imzalanması, 13. Maddesine göre antlaşma metinlerinin teati edilmesi ile, veya 16. Maddesine göre onay, kabul, tasvip veya katılma belgelerinin teati veya tevdi edilmesi ile bağlanır. Antlaşmaların yürürlüğe girmesi ile ilgili 24. Madde ise şu hususları ortaya koymuştur:</p>

        <p class="normal">1. Bir antlaşma, kendisinin öngördüğü veya görüşmeci Devletlerin mutabık kalabilecekleri tarzda ve tarihte yürürlüğe girer.</p>

        <p class="normal">2. Böyle bir hüküm veya mutabakat yoksa, antlaşma bütün görüşmeci Devletler için antlaşma ile bağlanma rızası tespit edilir edilmez yürürlüğe girer.</p>

        <p class="normal">3. Antlaşmanın yürürlüğe girmesinden sonraki bir tarihte bir Devletin antlaşma ile bağlanma rızasını açıklaması halinde, antlaşma aksini öngörmedikçe, o Devlet bakımından antlaşma o tarihte yürürlüğe girer.</p>

        <p class="normal">Devletler, imzaladıkları antlaşmalara çekinceler koyabilirler. Bunun nasıl yapılacağı da Viyana Sözleşmesi’nde belirlenmiştir. Sözleşmenin 19. maddesine göre bir devlet, imzaladığı antlaşma çekince koymayı yasaklamadıysa ve sadece söz konusu çekinceyi kapsamı dışında bırakan, belirli çekincelerin ileri sürülebileceğini öngörmedikçe ve ileri sürdüğü çekince antlaşmanın konu ve amacı ile bağdaşmazlık etmedikçe çekince koyabilir.</p>

        <p class="normal">Türkiye Cumhuriyeti Anayasası’nın 90. maddesinin son fıkrasında ‘’Usulüne göre yürürlüğe konulmuş milletlerarası andlaşmalar kanun hükmündedir. Bunlar hakkında Anayasaya aykırılık iddiası ile Anayasa Mahkemesine başvurulamaz. (Ek cümle: 5170 - 7.5.2004 / m.7) Usulüne göre yürürlüğe konulmuş temel hak ve özgürlüklere ilişkin milletlerarası andlaşmalarla kanunların aynı konuda farklı hükümler içermesi nedeniyle çıkabilecek uyuşmazlıklarda milletlerarası andlaşma hükümleri esas alınır.’’ ifadeleri yer almaktadır. Bu madde uluslararası antlaşmalar ile kanunlar arasında bir uyuşmazlık çıktığı zaman uygulanacak prosedürü belirtmişken uluslararası antlaşmalar ile anayasa arasında bir uyuşmazlık çıkması halinde uygulanması gereken prosedürü belirtmemiştir. Bu da ciddi bir hukuki sorun yaratmıştır. Böyle bir çatışma durumunda anayasada değişiklik yapılarak anayasanın uluslararası antlaşmaya uydurulması gündeme gelebilir.</p>

        <p class="normal"><span class="idebold">Hazırlayan: Serdar Palabıyık</span></p>

        <p class="sagnormal">------|</p>

        <p class="normal2">Uluç Gürkan :</p>

        <p class="normal">ABD kendisini korumayı amaçlıyor... Varsayalım ki, bu amaçla Soykırım Sözleşmesi’ni onaylarken koyduğu 1988 tarihli çekince kendi mantığı içinde doğrudur ve haklıdır. Bu durumda sormamız gerekiyor; kendisi için “beni soykırımla suçlamayacaksınız” çekincesine sığınan ABD’nin Türkiye’yi “soykırım” yapmakla suçlamaya hakkı var mı?</p>

        <p class="normal">Bu bağlamda ABD’nin yaptığı, Kongre’de Dışişleri Komitesi’nin Türkiye’yi suçlayan kararı, tek kelimeyle ikiyüzlülüktür. Siyasal anlamıyla çifte standarttır..! Çifte standartlar genelde hastalıklı siyasal kültürlerin ürünüdür. “Ermeni Soykırımı” iddiaları somutunda ırkçı nefret duygularını yansıtmaktadır.</p>

        <p class="normal">Türkiye, özünde ayrımcılık içeren bu gibi çifte standartlara hiçbir koşulda boyun eğmemelidir. Türkiye, ırkçı nefret duyguları tarihin çöp sepetine atılana kadar mücadelesini kararlılıkla sürdürmelidir.</p>

        <p class="normal2">Serdar Palabıyık :</p>

        <p class="normal3"><span class="ideitalik">Zaten 1900-1945 dönemini esas aldığımızda, tek “soykırım” hareketi Ermenilere yönelik olan mıdır? Ermeni Tehciri’ni “soykırım” olarak nitelendireceksek, aynı dönemde dünyanın başka köşelerinde, Afrika, Hindistan, Kafkaslar ve Balkanlar’da yaşananları da rahatlıkla “soykırım” kapsamına alamaz mıyız?</span></p>

        <p class="normal2">Uluç Gürkan :</p>

        <p class="normal">Burada biraz önce konuştuğumuz Lemkin’in Ermeni önerisini yeniden anımsamamız gerekiyor... “Soykırım” sözcüğünün mucidi Raphael Lemkin, “Soykırım Sözleşmesi” hazırlanırken Ermeni olaylarına da atıf yapılmasını ve sözleşmeye, “soykırıma muhatap olanların soykırımcılardan intikam almak amacıyla cinayet işlemeleri halinde bu eylemlerinin meşru müdafaa sayılması” anlamına gelen bir ekleme yapılmasını önermiştir. Lemkin’in “soykırım” eşiğini oldukça düşük tutan, sizin de değindiğiniz hemen her olayı kapsamasına dönük bu önerisi, Birleşmiş Milletler Konferansı’nca reddedilmişti. Birleşmiş Milletler Konferansı’nın Lemkin’i ret gerekçesi önemlidir. Denilmiştir ki, “bu öneri kabul edilirse bütün savaşların “soykırım” olarak kabul edilmesi kaçınılmaz olur.”</p>

        <p class="normal">Bu gerekçe, hem “Ermeni Soykırımı”nın olmadığını hem de değindiğiniz olayların “soykırım” olarak tanımlanamayacağını göstermektedir. Savaş ortamlarında yaşanan insani kayıpların “soykırım”la özdeşleştirilmemesi, uluslararası hukuk kuralıdır. Buna rağmen, I. Dünya Savaşı günlerinde isyan eden ve savaşın tarafı olan Ermenilerin tehcirinin “soykırım” olarak değerlendirilmesi bu kurala aykırı bir çifte standart olmanın ötesine gitmemektedir.</p>

        <p class="normal">Bu değerlendirme, değindiğimiz gibi, savaş sırasındaki ölümleri hafife almak, trajediyi olağanlaştırmak, “savaşta her şey olur, ne yapalım!” demek değildir. Vicdanları dondurmak ve sıkışınca koşulları öne çıkarmak hiç değildir. “Soykırım” suçunun uluslararası hukuktaki tanımıyla ilgili çarpıtmaları önlemektir.</p>

        <p class="ortayazi"><span class="idebold">20. Yüzyılın İlk “Soykırım”ı Gerçekten<br class="chapter" />
        “Ermeni Soykırımı” mıydı?</span></p>

        <p class="normal">Birçok tarihçi ve yazar, “Ermeni Soykırımı”nın yüzyılın ilk “soykırım”ı olduğunu yazar. Oysa 1940’lardan, yani Holokost’tan (Holocaust) önce, bazı tarihçiler tarafından “soykırım” olduğu iddia edilen pek çok vaka kaydedilmiştir. Bunlardan birkaçı aşağıda kısaca incelenmiştir...</p>

        <p class="ortayazi"><span class="idebold">Almanların Herero Soykırımı</span></p>

        <p class="normal">Almanya’nın 1871’de birliğini sağlamasının ardından girdiği koloni arayışı Almanları Güney Afrika’ya yönlendirdi ve özellikle Namibya, Almanya’nın kolonyal genişlemesinin önemli bir sahası haline geldi. Bölgede yaşayan yerel halklardan bazıları, özellikle de Nama ve Herero halkları Almanya’nın kolonizasyonuna karşı çıktılar. Bu yerel kabilelerle Alman ordusu arasında 1904 yılında yapılan Waterberg Savaşı’nı kaybeden Herero ve Nama’lar üzerinde Almanların baskısı gittikçe arttı. Özellikle Hererolar toplama kamplarına gönderildi veya çöle sürüldüler. 1904-1908 yılları arasında bu toplama kamplarında Herero nüfusunun %50’si ile %80’inin, yani 60.000 ile 100.000 kişinin yetersiz beslenme, hastalık ve ağır çalışma koşulları nedeniyle öldüğü düşünülmektedir.<sup class="calibre3"><a href="../Text/ermeni_split_215.html#footnote-57358-200" id="footnote-57358-200-backlink">[200]</a></sup></p>

        <p class="ortayazi"><span class="idebold">Avustralya’da İngilizlerin Aborijin Soykırımı İddiaları</span></p>

        <p class="normal">19. yüzyılın başlarında başlayıp 20. yüzyılın ortalarına kadar devam eden bir diğer soykırım iddiası da Avustralya’nın yerli halkı olan Aborijinlerin adaya göç eden İngilizler tarafından soykırıma uğratıldığı iddiasıdır. Demografik olarak bakıldığında İngilizlerin adaya ayak bastığı 1788 yılında yaklaşık 250.000 ile 750.000 arasında değiştiği rivayet edilen Aborijinlerin sayısı 1911 yılında 31.000’e düşmüştür ve bunun temel nedeni İngilizlerin bulaştırdıkları salgın hastalıklar ve Aborijinlerin İngilizlerin kurdukları plantasyonlarda ağır işlerde çalıştırılmaları olmuştur.<sup class="calibre3"><a href="../Text/ermeni_split_216.html#footnote-57358-201" id="footnote-57358-201-backlink">[201]</a></sup> Bunun dışında İngilizler çeşitli Aborijin katliamlarına da girişmişlerdir; örneğin kayıtlar Queensland bölgesinin İngiliz yerleşimcileri 1824-1908 yılları arasında yaklaşık 10.000 Aborijin’i “insanlık dışı yaratık” ve “vahşi hayvan” olarak kabul ederek öldürdüklerini göstermektedir.<sup class="calibre3"><a href="../Text/ermeni_split_217.html#footnote-57358-202" id="footnote-57358-202-backlink">[202]</a></sup> Asimilasyon ve Aborijin çocuklarının ailelerinden zorla koparılmaları ise Aborijin soykırımı tartışmalarının bir diğer önemli boyutudur. Sadece New South Wales bölgesinde 1883-1969 yılları arasında ailesinden zorla koparılan çocukların sayısı 5625’tir ve bu sayının adı geçen dönemde Avustralya genelinde 100.000’e ulaşmış olabileceği düşünülmektedir.<sup class="calibre3"><a href="../Text/ermeni_split_218.html#footnote-57358-203" id="footnote-57358-203-backlink">[203]</a></sup></p>

        <p class="ortayazi"><span class="idebold">İskandinav Ülkelerinde Öjeni Pratiği</span></p>

        <p class="normal">İskandinav ülkelerinde 19. yüzyılın sonlarından itibaren özellikle Darwinci kuramlardan etkilenen ve genetik biliminin gelişmesinden yararlanan bilim adamları arî ırkın öjeni (ırkın doğum kontrolü ve kısırlaştırma ile temizlenmesi) yoluyla yaratılabileceğini ileri sürdüler. 1900’lerin başından itibaren de Danimarka, İsveç ve Norveç’te öjeni kuruluşları oluşturuldu. Danimarka’da özellikle zihinsel bozuklukları olan kadınların kısırlaştırılması gündeme gelir ve uygulanırken İsveç’te de öjeni pratiği Tattare adı verilen göçerler (bazı kaynaklara göre Çingeneler) üzerinde yoğun bir biçimde uygulandı. <sup class="calibre3"><a href="../Text/ermeni_split_219.html#footnote-57358-204" id="footnote-57358-204-backlink">[204]</a></sup></p>

        <p class="normal">Tattare halkı 1920’lerden itibaren İsveç’te kurulması amaçlanan refah devletinin önünde “biyolojik ve sosyal bir tehdit” olarak kabul edildi ve öjeni yoluyla toplumun bu tehditten arındırılması gündeme geldi. Bu çerçevede 1941 yılında İsveç’te kabul edilen Kısırlaştırma Kanunu’nun Tattare halkı üzerinde uygulanması kabul edildi.<sup class="calibre3"><a href="../Text/ermeni_split_220.html#footnote-57358-205" id="footnote-57358-205-backlink">[205]</a></sup> Ancak İsveç’te kaç Tattare kadınının kısırlaştırıldığı konusunda net bir sayıya ulaşılamadı.</p>

        <p class="normal">Norveç’te ise 1900-1959 yılları arasında öjeni üzerine çalışan kuruluşların 2513 Tattare kadını hakkında rapor tuttukları ve bunların 840 tanesinin “aşağı ırka mensup olmak” ve “gerizekalı Tattare çocuklarının çoğalmasını önlemek” için zorla kısırlaştırıldıkları kaydedilmiştir.<sup class="calibre3"><a href="../Text/ermeni_split_221.html#footnote-57358-206" id="footnote-57358-206-backlink">[206]</a></sup> Norveç’in 1934’te kabul ettiği Kısırlaştırma Kanunu’nun ardından 1976 yılına kadar toplam 40.891 kısırlaştırma vakası kaydedilmiştir.<sup class="calibre3"><a href="../Text/ermeni_split_222.html#footnote-57358-207" id="footnote-57358-207-backlink">[207]</a></sup> İskandinav ülkelerinde ari ırk yaratma düşüncesinin bir diğer pratiği de farklı ırklardan gelen çocukların ailelerinden ayrılarak özel kamplara yerleştirilmesi olmuştur. Örneğin; Norveç’te, 1900-1970 yılları arasında 1500 Tattare çocuğunun ailelerinden ayrılarak asimilasyon kurumlarında ve “yeni aile”lerinin yanlarında zorla tutuldukları kaydedilmiştir.<sup class="calibre3"><a href="../Text/ermeni_split_223.html#footnote-57358-208" id="footnote-57358-208-backlink">[208]</a></sup></p>

        <p class="normal5"><span class="idebold">Hazırlayan: Serdar Palabıyık</span></p>
      </li>
    </ul>
  </div>
</body>
</html>
