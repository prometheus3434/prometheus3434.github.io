<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ermeni</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik1" id="calibre_toc_4">Malta Yargılamaları,<br class="chapter" />
  “Soykırım” Suçunun İşlenmediğini Kanıtlıyor...</h1>

  <p class="normal2">Serdar Palabıyık :</p>

  <p class="normal3"><span class="ideitalik">Türkiye’ye ve Türklere karşı kalıplaşmış tarihsel önyargıların, “Yeni Dünya Düzeni”nin temel anlayışı doğrultusunda, bu defa “Ermeni Soykırımı” tartışmaları üzerinden yeniden üretildiğini savunuyorsunuz. Yetkili, tanınmış bir mahkemenin nihai kararı olmadan, üstelik ancak “gerçek kişiler”in soykırım suçlusu kabul edilebileceği kuralı dışlanarak, önyargılı tespitlerle bir halkın, ulusun, ülkenin ya da bir devletin mahkûm edilmesine karşı çıkıyorsunuz. Buna karşılık, 1948’de tanımlanan “soykırım” suçunu oluşturan fiilleri, 1915’teki tehcir sonucu yaşanan “insanlık trajedisi”ne geri götürsek dahi, mahkemeler tarafından bugüne kadar somut bir kanıtın kabul edilmediğini savunuyorsunuz. Böyle bir karar olmadığı gibi, aksine, “soykırım” suçunun unsurlarının “oluşmadığı”na dair bir yargısal sürecin varlığına, yani Malta Yargılamalarına işaret ediyorsunuz. “Takipsizlik kararı”nın İngiliz Kraliyet Başsavcılığı tarafından verilmiş olmasını önemsiyorsunuz.</span></p>

  <p class="normal3"><span class="ideitalik">Malta sürecinin ana hatlarını daha önce konuşmuştuk... Şimdi ise biraz ayrıntıya girelim. Malta’da çıkan “kovuşturmaya yer olmadığına” dair başsavcılık kararını (“takipsizlik kararı”) “soykırım” suçunun işlenmediğini ifade eden bir uluslararası hukuk belgesi olarak yorumlayabilir miyiz?</span></p>

  <p class="normal2">Uluç Gürkan :</p>

  <p class="normal">Evet, yorumlayabiliriz... 1948 tarihli Birleşmiş Milletler Soykırım Sözleşmesi, soykırım kararlarının “yetkin bir uluslararası mahkeme” tarafından verilmesini öngörmektedir. Sözleşmenin 6. maddesinde, yargılamanın “devletin yetkili bir mahkemesi veya yargılama yetkisine sahip bulunan uluslararası bir ceza mahkemesi” tarafından yapılması öngörülmektedir. Maddeyi hatırlayalım:</p>

  <p class="normal">------&gt;</p>

  <p class="ortayazi"><span class="idebold">1948 yılında kabul edilen ve Türkiye Cumhuriyeti’nin de imzaladığı Birleşmiş Milletler “Soykırım Suçlarının Önlenmesi ve Cezalandırılmasına Dair Sözleşme”</span></p>

  <p class="normal">Madde 6 [Soykırım suçu ile suçlanan kişilerin yargılanması]</p>

  <p class="normal"><span class="idebold">Soykırım</span> fiilini veya 3. maddede belirtilen fiillerden birini işlediğine dair hakkında suç isnadı bulunan kimseler, suçun işlendiği ülkedeki Devletin yetkili bir mahkemesi veya yargılama yetkisini kabul etmiş olan Sözleşmeci Devletler bakımından yargılama yetkisine sahip bulunan uluslararası bir ceza mahkemesi tarafından yargılanır.</p>

  <p class="sagnormal">------|</p>

  <p class="normal">Bugün bir parlamentonun soykırım konulu açıklamada bulunması, karar alması; yargı sürecine olumlu katkı sağlayacak olsa bile bilimsel bir yayının yapılması, toplantının düzenlenmesi; ilgili devletlerin anlaşması sonucunda bir tarih komisyonu kurulması, Birleşmiş Milletler tarafından yetkilendirilmiş uluslararası bir mahkemenin yargılama sonucunda vereceği kararın yerine geçemez, onu etkileyemez, ona alternatif oluşturamaz. Ötesinde, uluslararası hukuk açısından da hiçbir değer taşımaz.</p>

  <p class="normal">Yahudi Soykırımı yargılamasında uluslararası yetkin mahkeme Nürnberg’de kurulmuştu. Konunun hukuksal boyutuna bakarsak, “Ermeni Soykırımı” iddialarının geçerli olması için de benzer bir yetkin mahkeme kararı gerekir. Aksi halde, uluslararası hukuk açısından bu iddialar sözde kalmaya mahkûmdur.</p>

  <p class="indentmetinbold">Malta Yargılamaları, uluslararası yetkinliğe sahiptir.</p>

  <p class="indentmetinbold">Bu yetkisi bakımından Nürnberg Mahkemelerinden farkı yoktur...</p>

  <p class="normal2">&nbsp;</p>

  <p class="normal2">Serdar Palabıyık :</p>

  <p class="normal3"><span class="ideitalik">Böyle bir mahkeme var mıydı?</span></p>

  <p class="normal2">Uluç Gürkan :</p>

  <p class="normal">“Kovuşturma” anlamında yoktu, “soruşturma” safhası açısından vardı... Ermeni iddialarını kovuşturmak üzere uluslararası yetkinliği olan bir mahkeme kurulmamıştır. Dolayısıyla, Ermenilerin “katledildikleri” yolundaki iddiaları doğrulayan, dolaylı da olsa destekleyen bir mahkeme hükmü olmadığı gibi, bu iddiaları yadsıyan bir karar da yoktur. Kısacası, “soykırım” iddiasının geçerliliğini ortaya koyan bir mahkeme yoktur, fakat tam tersine, bu iddiaların geçersizliğini belgeleyen bir yargısal süreç mevcuttur. Kuşkusuz 1900’lerin başında üzerinde uzlaşılmış bir soykırım tanımı yoktu, bunun için 1948’e dek beklemek gerekecekti ama İttihat ve Terakki Hükümeti’nin Ermenilere karşı programlı ve kitlesel bir katliam uyguladığına ilişkin yeterli delilin bulun(a)madığına, dolayısıyla bu konuda bir dava açılmasına yer olmadığına dair İngiliz Başsavcılığı’nın bir karar bulunmaktadır.</p>

  <p class="normal">Ancak bu durum, Ermeni iddialarının yargıya hiç taşınmadığı anlamına gelmemektedir. Ermeni iddiaları, başta İngiltere olmak üzere I. Dünya Savaşı’nın galipleri tarafından uluslararası yargıya taşınmıştır. Katliam yaptıkları varsayılan 100’ü aşkın İttihat ve Terakki yöneticisi hakkında soruşturma açılmıştır. Soruşturmayı İngiliz Kraliyet Başsavcılığı yürütmüştür.</p>

  <p class="normal">İki yılı aşkın süreyle “suçlu” oldukları varsayılan Türkler hakkında dünyanın dört bir yanında, Türkiye’nin ötesinde Kafkasya’da, Irak’ta, Mısır’da ve ABD’de kanıt aranmış, ancak bulunamamıştır. Sonuçta Kraliyet Başsavcılığı “Ermenilerin katledildikleri yolunda hukuken geçerli hiçbir kanıt bulunamadığı” gerekçesiyle takipsizlik kararı vermiş, açık anlatımıyla “bir hukuk mahkemesinde yargılama konusu yapılmasına yer olmadığına” hükmetmiştir.</p>

  <p class="normal">İngiliz Kraliyet Başsavcılığı’nın bu hükmü, “soykırım yoktur” savını doğrulayan, “soykırım yoktur” demeyi haklı kılan bir karardır. “Ermeni Soykırımı” iddialarını hem hukuki hem de tarihi olarak bütünüyle boşa çıkaran güçlü bir karardır...<sup class="calibre3"><a href="../Text/ermeni_split_036.html#footnote-57358-20" id="footnote-57358-20-backlink">[20]</a></sup> Kimse dudak büküp, burun kıvırmaya kalkmasın. Tarih kayıtlarına “Malta Yargılaması” olarak geçen Ermeni iddialarıyla ilgili bu soruşturma, aslında son derece ciddi bir yargısal süreçtir. Uluslararası hukuk bağlamında yetkinlik ölçütleri de en az Nürnberg süreci kadar geçerlidir...</p>

  <p class="indentmetinbold">Nazi Soykırımı ile anılmaktan çekinmeyelim; “Nürnberg neyse, Malta odur” diyelim...</p>

  <p class="normal2">Serdar Palabıyık :</p>

  <p class="normal3"><span class="ideitalik">Malta ve Nürnberg Yargılamalarının uluslararası yetkinliğini hangi ölçütlere dayandırıyorsunuz? İki süreci karşılaştırdığınızda ne gibi sonuçlara ulaşıyorsunuz?</span></p>

  <p class="normal2">Uluç Gürkan :</p>

  <p class="normal">Malta Yargılaması’nın “uluslararası yetkin mahkeme” kararı olarak değerlendirilmesi gerektiği tezimi, Yahudi Soykırımı konusundaki Nürnberg yargılamasıyla kıyaslayarak ortaya koyabilirim. Nürnberg’deki mahkeme, II. Dünya Savaşı sonrasında imzalanan 8 Ağustos 1945 tarihli Londra Antlaşması ile galip devletler tarafından kurulmuş ve yargılama yetkisi Almanya’ya da kabul ettirilmiştir. Ötesinde, Nürnberg mahkemesinin savaş suçlarıyla ilgili ilkeleri, Birleşmiş Milletler tarafından, 1946 yılı sonlarındaki bir oturumda “soykırım”ın tanımına, dolayısıyla 1948’de Soykırım Sözleşmesi’ne esas alınmıştır.</p>

  <p class="normal">Nürnberg, Yahudi Soykırımı konusunda uluslararası yetkin mahkemedir. Bunun dayanakları; uluslararası bir antlaşmayla kurulmuş ve yetkisinin Birleşmiş Milletler tarafından tanınmış olmasıdır. Günümüzde de savaş suçlarını, soykırım iddialarını yargılayan Lahey’deki Uluslararası Ceza Mahkemesi, Birleşmiş Milletler tarafından kurulmuş ve yetkilendirilmiştir...</p>

  <p class="normal">Malta Yargılaması’na dönersek; burada Ermeni iddialarıyla ilgili soruşturmayı Londra’daki İngiliz Kraliyet Başsavcılığı yürütmüştür. İngiliz Kraliyet Başsavcılığı’nın bu konudaki yetkisi, Ocak 1919’da toplanan Paris Barış Konferansı ve kimi çevrelerin hâlâ yere göğe sığdıramadıkları Temmuz 1921 tarihli Sévres Antlaşması’na dayandırılmıştır.<sup class="calibre3"><a href="../Text/ermeni_split_037.html#footnote-57358-21" id="footnote-57358-21-backlink">[21]</a></sup> Ayrıca, o günlerin Birleşmiş Milletler’i olan Milletler Cemiyeti’nin çeşitli oturumlarında Malta’da İngiliz Kraliyet Başsavcılığı’nın yürüttüğü soruşturmaya atıf yapılarak dava açılması halinde ilgili mahkemenin nasıl kurulacağı ayrıntılarıyla konuşulmuştur.<sup class="calibre3"><a href="../Text/ermeni_split_038.html#footnote-57358-22" id="footnote-57358-22-backlink">[22]</a></sup></p>

  <p class="normal">Milletler Cemiyeti, 1920 yılında bu konuda çalışma yapması için hukukçulardan oluşan bir Danışma Kurulu atamıştır. Uluslararası hukuk kurumlarının oluşturulması için çalışmalar yapmakla görevlendirilen kurul, Belçika’dan Baron Descamps’ın “uluslarararası adalet yüksek mahkemesi” kurulması yolundaki önerisini tartışmaya açmıştır.<sup class="calibre3"><a href="../Text/ermeni_split_039.html#footnote-57358-23" id="footnote-57358-23-backlink">[23]</a></sup></p>

  <p class="normal">Bütün bu gelişmeler açıkça gösteriyor ki, İngiliz Kraliyet Başsavcılığı, Malta’daki Türk tutuklular hakkında “kovuşturma” kararı verip dava açmış olsaydı, Ermenilerin “katledildikleri” yolundaki iddialarının Milletler Cemiyeti tarafından yetkilendirilen bir uluslararası mahkeme tarafından ele alınması gündeme gelebilecekti.</p>

  <p class="normal">“Malta Yargılaması (<span class="ideitalik">Malta Tribunal</span>)” adıyla anılan ve Londra’daki İngiliz Kraliyet Başsavcılığı’nın “kovuşturmaya yer olmadığı” yolundaki kararıyla son bulan bu soruşturma süreci Türkiye’de pek bilinmiyor. Deyim yerindeyse, bu süreci bize unutturmuşlar, biz de üzerinde durmamışız. “Savaş koşullarında gerçekleşen ve yargı boyutu olmayan bir sürgün” olarak algılamakla yetinmişiz.</p>

  <p class="normal2">Serdar Palabıyık :</p>

  <p class="normal3"><span class="ideitalik">1920’lerde tanımlanmış bir “soykırım” suçu henüz uluslararası düzeyde yapılmamışken, Malta Yargılamalarını bir tür “soykırım yargılaması” olarak okumak tarihsel ve hukuksal açılardan doğru mudur?</span></p>

  <p class="normal2">Uluç Gürkan :</p>

  <p class="normal">Bir suç yoksa, başka deyişle bu suç “tanımlanmamışsa”, cezalandırma da olamaz. Bu, ceza hukukunun “kanunilik” adı verilen evrensel bir kuralıdır. I. Dünya Savaşı sırasında Ermeni olayları yaşandığında, “soykırım” suçu tanımlanmamıştı. Soykırım suçu 1948’de, II. Dünya Savaşı sonrasında, Birleşmiş Milletler tarafından kabul edilen bir sözleşmeyle tanımlandı. Evet, buna rağmen, Ermeni olaylarının soykırım olup olmadığını tartışıyoruz. Bu tartışma tarihsel ve hukuksal anlamda ne kadar doğruysa, Malta’yı bir soykırım yargılaması olarak okumak o kadar doğrudur. Malta’da, bugün “soykırım” olduğu iddia edilen olaylar soruşturulmuştur. “Malta Yargılamaları” bundan yıllar önce, “soykırım” suçunun henüz tanımlanmadığı bir sırada gerçekleşmiş olan bir hukuki süreçtir. Ancak, sonuçları itibariyle “Ermeni Soykırımı” iddialarının geçersizliğini hem hukuksal hem de tarihsel açıdan açıkça ortaya koymaktadır. Malta sürecini bu nedenle bütün boyutlarıyla öncelikle kendimiz anımsamalıyız, sonra dünyaya anlatmalıyız. Şöyle ki; I. Dünya Savaşı bitmiş, Osmanlı Devleti, 30 Ekim 1918’de imzaladığı Mondros Ateşkes Antlaşması ile teslim olmuştur. Ardından İstanbul İngiliz, Fransız ve İtalyanlar tarafından işgal edilmiştir. İşgalciler, özellikle de İngilizler bu süreçte, bir yandan Osmanlı topraklarını aralarında paylaşırken, diğer yandan “Ermenileri katletmek”le suçladıkları Türkleri cezalandırmanın peşindedirler. Bu konudaki kararlılıklarını savaşın ilk günlerinde de ortak bir bildiriyle açıklamışlardır. Fransa, İngiltere ve Rusya’nın 24 Mayıs 1915 tarihli ortak bildirisinde, “Türkiye’nin insanlığa ve medeniyete karşı suç işlediği” iddia edilirken, bundan “Osmanlı Devleti’nin sorumlu tutulacağı” belirtilmiştir. Türk Hükümeti’ne, o tarihte henüz savaşa girmemiş olan ABD aracılığıyla iletilen ortak bildiriden ilerleyelim:</p>

  <p class="normal">------&gt;</p>

  <p class="ortayazi"><span class="idebold">FRANSA, İNGİLTERE ve RUSYA,<br class="chapter" />
  Ortak Karar, 24 Mayıs 1915</span></p>

  <p class="normal">Gön. Telgraf: ABD Dışişleri Bakanlığı, Washington</p>

  <p class="normal">29 Mayıs 1915</p>

  <p class="normal">Amerikan Büyükelçiliği, İstanbul</p>

  <p class="normal">Fransa Dışişleri, aşağıdaki bildirinin Türk Hükümeti’ne tebliğini istemektedir:</p>

  <p class="normal">“Yaklaşık bir aydan beri Ermenistan’ın Türk ve Kürt toplulukları, sıklıkla Osmanlı yetkililerinin de yardım ve göz yumması ile Ermenilere katliam yapmaktadırlar. Bu katliamlar Nisan ayının ortalarında Erzurum, Dertchun, Eguine, Akn, Bitlis, Muş, Samsun, Sivas’tan Kilikya’ya kadar uzanmaktadır.</p>

  <p class="normal">Van yakınlarındaki yaklaşık 100 köyün Ermeni halkı öldürülmüştür. Bu şehirde Ermeni Mahallesi Kürtler tarafından kuşatılmıştır. İstanbul’un Osmanlı Hükumeti zararsız Ermeni halkına kötü muamelelerde bulunmaktadır.</p>

  <p class="normal">Türkiye’nin insanlığa ve medeniyete karşı işlediği bu yeni suçlar karşısında, müttefik devletler Osmanlı Devleti’ni ve bu suçların faili ajanlarını sorumlu tutacaklarını açıkça belirtirler.”</p>

  <p class="sagnormal">------|</p>

  <p class="normal">24 Mayıs 1915 tarihli bu Fransız, İngiliz ve Rus ortak bildirisi savaş propagandası amaçlıdır. ABD’nin savaşa katılması için Amerikan kamuoyunun din duygularını istismar etmeyi hedeflemektedir. Bu nedenle gerçekte yaşananlar da pervasızca çarpıtılmıştır. İlerleyen bölümlerinde ayrıca değinebiliriz, ancak burada kısa da olsa anımsatmamız gerekir ki, Osmanlı topraklarında yaşayan Ermeniler 24 Mayıs 1915 öncesinde isyan etmiş, Doğu Anadolu’da Osmanlı ile savaş halindeki Rus Çarlığı’nın yanında saf tutmuştur.</p>

  <p class="normal">Van’daki Ermeni ayaklanması Aralık 1914’te başlamıştır. 27 Şubat 1915’te Ermeni çeteleri Adilcevaz-Van arasında 300 kişilik bir Osmanlı birliğine saldırmış, bu arada Van’da Osmanlı Bankası, Dûyun-u Umumiye, Reji, Posta-Telgraf binaları ile Türklere ait çok sayıdaki evi bombalamışlardır.</p>

  <p class="normal">Mart 1915’te Rus birliklerinin Van’a doğru hareket etmesi üzerine Van ve çevresindeki Ermeni çeteleri Rusların yolunu açmak üzere harekete geçmişlerdir. 11 Nisan 1915’te Van’daki Türk askerleri ve siviller şehrin iç kalesine sığınmışlardır. 21 Nisan 1915’te Rus Çarı Nikolay II., Van Ermeni Devrim Komitesi’ne bir telgraf çekerek “Ruslara hizmetleri” nedeniyle kendilerine teşekkür etmiştir. 24 Nisan 1915’te Van iç kalesinde Ermenilerin muhasarası altında bulunan Vali Cevdet Bey, İçişleri Bakanı Talât Paşa’ya bir telgraf çekerek “civardaki Türk ve Kürtlerin barınaksız kaldığını, bu nedenle onların Batı vilayetlerinin naklinin gerektiğini” bildirmiştir.</p>

  <p class="normal">Fransa, İngiltere ve Rusya’nın Türkiye’yi “insanlığa ve medeniyete karşı suç işleniyor” diyerek cezalandıracaklarını ilan ettikleri 24 Mayıs 1915 gününe gelince... O gün ABD’de yayınlanan Ermeni gazetesi <span class="ideitalik">Gochnak,</span> Van’da “sadece 1.500 Türk’ün kaldığını”, diğerlerinin “katledildiğini” gururlu bir üslupla yayımlamıştır...</p>

  <p class="normal">Bugün “soykırım” olduğu iddia edilen olaylar, geçmişte Malta’da soruşturulmuştu...</p>

  <p class="normal2">Serdar Palabıyık :</p>

  <p class="normal3"><span class="ideitalik">Yayımlanan ortak bildiriyi bir “savaş propagandası” olarak görüyorsunuz. Malta’da kurulan mahkeme için soruşturmasını tamamlayan başsavcının, Ermenilerin katledildiğine ilişkin yeterli delil bulunamadığı için “kovuşturmaya yer olmadığı” yönündeki “takipsizlik” kararının ardından Londra Hükümeti’nden kendisine delil bulunması için baskı yapıldığını da belirttiniz. 1915-1921 arasındaki bu iki olayı birlikte değerlendirdiğinizde, savaş döneminde Türklerin elinin zayıflatılmasına dair bir siyasi çabanın, “katil Türkler” imajının hukuk kanalıyla ilerletilmek istendiğini mi ima ediyorsunuz?</span></p>

  <p class="normal2">Uluç Gürkan :</p>

  <p class="normal">Özellikle İngilizler bakımından bu sorunun yanıtı “kesinlikle evet”tir... 2 Ocak 1919’da İstanbul’daki İngiliz Yüksek Komiseri Amiral Calthorpe, İngiltere Dışişleri Bakanlığı’na başvurarak, Türkiye’de “ateşkes ihlallerinin süreklilik kazandığını” ve Ermenilere karşı “her zamanki gibi acımasız davranıldığını” öne sürerek, bu konularda “suçluluk karinesi olan Türklerin” acilen tutuklanmalarını İngiliz askeri yetkililerinden talep etmek için yetkilendirilmesini ister.<sup class="calibre3"><a href="../Text/ermeni_split_040.html#footnote-57358-24" id="footnote-57358-24-backlink">[24]</a></sup></p>

  <p class="normal">İngiliz Yüksek Komiseri’ne göre, Osmanlı Hükümeti’nin özellikle Ermeni kırımına ağırlık vermesi sağlanabilir. Padişah Vahdettin ve Tevfik Paşa Hükümeti, “siyasi düşman” saydıkları İttihat ve Terakki Komitesi üyelerine karşı harekete geçmek için isteklidir... “Türkleri yenildikleri ve Ermenilere saygı göstermek zorunda oldukları” konusunda etkileyecek en uygun eylem bu olacaktır.<sup class="calibre3"><a href="../Text/ermeni_split_041.html#footnote-57358-25" id="footnote-57358-25-backlink">[25]</a></sup></p>

  <p class="normal">İngiliz Hükümeti, Amiral Calthorpe’un bu telgrafı üzerine , “suçlu” olduğunu varsaydıkları Türkleri yargılayıp cezalandırmak için harekete geçer. İngiltere Savunma Bakanlığı, 3 Ocak 1919 tarihinde İstanbul, Kahire ve Bağdat Başkomutanlıklarından, “İngiliz kontrol ve nüfuz bölgelerinde Türkleri yargılamak üzere sürekli sıkıyönetim askeri mahkemeleri kurulmasını” ister.<sup class="calibre3"><a href="../Text/ermeni_split_042.html#footnote-57358-26" id="footnote-57358-26-backlink">[26]</a></sup></p>

  <p class="normal">Bu arada, İstanbul’daki İngiliz Yüksek Komiseri Amiral Calthorpe da boş durmamaktadır. İngiliz Büyükelçiliği’nde uzun yıllardan beri çevirmen olarak çalışan, yerli Ermeniler ve Rumlarla çok yakın ilişkileri bulunan ve “Türkiye’de en çok nefret edilen kişi” olarak tanımlanan<sup class="calibre3"><a href="../Text/ermeni_split_043.html#footnote-57358-27" id="footnote-57358-27-backlink">[27]</a></sup> Andrew Ryan’ı Başçevirmeni ve II. Müsteşarı yapmış, onun yönlendirdiği biçimiyle Ermeni iddialarını sahiplenmiştir.</p>

  <p class="normal">Amiral Calthorpe, 7 Ocak 1919’da görüştüğü Osmanlı Dışişleri Bakanı Mustafa Reşit Paşa’dan, “en önemli konu” dediği ve İngiltere’nin suçluları “en sert biçimde cezalandırmaya kararlı olduğunu” söylediği “Ermeni Kırımı” konusunda gereken hassasiyeti göstermesini ister. Ancak, Reşit Paşa’nın bu konuda “Divan-ı Harb-i Örfî mahkemelerinin kurulduğu ve adaletin yerini bulacağı” yolundaki sözlerini fazlaca ciddiye almaz.<sup class="calibre3"><a href="../Text/ermeni_split_044.html#footnote-57358-28" id="footnote-57358-28-backlink">[28]</a></sup> Buna rağmen, 9 Ocak 1919’da da, İttihat ve Terakki Komitesi’nin yedi liderinin; Talât, Enver ve Cemal Paşalar ile Dr. Nazım, Bedri, Azmi ve Şakir Beylerin tutuklanmasını buyurur.<sup class="calibre3"><a href="../Text/ermeni_split_045.html#footnote-57358-29" id="footnote-57358-29-backlink">[29]</a></sup></p>

  <p class="normal">13 Ocak 1919’da, İngiliz Askeri İstihbarat Başkanı General Thwaites, İngiliz kontrol ve nüfuz bölgelerindeki askeri sıkıyönetim mahkemelerinin nerede ve kimin sorumluluğunda kurulacağını açıklar. Mısır’da Mareşal Allenby’ye, Irak’ta General Marshall’a, Kafkasya’da da General Milne’ye “suçlu” sayılan Türkleri yargılatma görevi verilir.<sup class="calibre3"><a href="../Text/ermeni_split_046.html#footnote-57358-30" id="footnote-57358-30-backlink">[30]</a></sup></p>

  <p class="normal">İngiliz kontrol ve nüfuz bölgeleri dışında kalan Türklerin yargılanması ise Malta’da yapılacaktır. Bu konu Yüksek Komiser Amiral Calthorpe’un İngiltere Dışişleri Bakanlığı’na gönderdiği 15 Ocak 1919 tarihli “çok ivedi” telgrafında yer alır.<sup class="calibre3"><a href="../Text/ermeni_split_047.html#footnote-57358-31" id="footnote-57358-31-backlink">[31]</a></sup> Aynı gün, İngiltere Savunma Bakanlığı Askeri İstihbarat Başkanlığı İngiliz askeri mahkemelerince ilk aşamada yargılanacak 9 Türk subayının isimlerini bildirir.<sup class="calibre3"><a href="../Text/ermeni_split_048.html#footnote-57358-32" id="footnote-57358-32-backlink">[32]</a></sup></p>

  <p class="normal">18 Ocak 1919 tarihinde Osmanlı Sadrazamı Tevfik Paşa ile görüşen Amiral Calthorpe, “savaş esirlerine kötü muamele ve Ermeni Katliamı sorumluları” dediği Türklerin mutlaka cezalandırılmaları gerektiğini bildirir. İngiltere Dışişleri Bakanlığı’nı bilgilendirirken de, Türklerin yakalanması için Osmanlı yetkilileriyle işbirliği yapılması gerektiğini, bunun için de, suçlular yakalanırsa Osmanlı Sultanı’na karşılaşacağı her sorunda İngiltere’nin tam desteğine sahip olacağı konusunda kesin güvence verilmesi gerektiğini savunur. Amiral Calthorpe’un istemi, bu konuda yetkilendirilmesidir.<sup class="calibre3"><a href="../Text/ermeni_split_049.html#footnote-57358-33" id="footnote-57358-33-backlink">[33]</a></sup></p>

  <p class="indentmetinbold">İngilizler kararlı: Türkler cezalandırılacak!..</p>

  <p class="normal">İstanbul’daki İngiliz Yüksek Komiserliği, “suçladığı” Türklerin tutuklanması için Osmanlı Hükümeti üzerindeki baskısını her geçen gün artırmaktadır. Amiral Calthorpe’un Başçevirmeni Andrew Ryan, 23 Ocak 1919’da, tutuklanacak 173 kişilik bir listeyi Osmanlı İçişleri Bakanlığı’na “gayrı resmi” olarak verir. Bu konuda İngiltere Dışişleri Bakanlığı bilgilendirilirken, “tutuklamalar konusunda sadece öneride bulunduk, kanıt garantisi için sorumluluk üstlenmedik” denilir.<sup class="calibre3"><a href="../Text/ermeni_split_050.html#footnote-57358-34" id="footnote-57358-34-backlink">[34]</a></sup> İngiliz Yüksek Komiserliği, genellikle Ermeni muhbirlerinden ve İstanbul’daki Ermeni Patrikhanesi’nden derlediği, “kanıt sorumluluğu üstlenmediği” üç ayrı listeyi daha, sonuncusu 7 Nisan 1919’da olmak üzere, Osmanlı Hükümeti’ne verir. Osmanlı Hükümeti de kanıt konusunu umursamaz, İngilizlerin listesinde adı bulunan 112 Türk’ü tutuklayarak “Bekir Ağa Bölüğü” adı verilen Harbiye Nezareti’ne koyar. Amiral Calthorpe, 24 Ocak 1919’da, İngiltere Dışişleri Bakanlığı’na bu konuda şu bilgiyi aktarır:</p>

  <p class="normal">“Sadrazam (Tevfik Paşa) bana 160 ile 200 kişinin tutuklandığını bildirdi. Bu sayının abartılı olduğunu sanıyorum. Ancak bazı tutuklamaların olduğu kesindir... (Osmanlı) İçişleri Bakanı, Ermeni Kırımı’ndan sorumlu 60 kadar kişinin listesini hazırlamıştır. Onları da bir baskınla yakalamak istemekte ve önerilerimizi beklemektedir. Baskının Padişahın (Vahdettin) ürkekliği nedeniyle ertelendiği kanısındayım. Ancak olay hızla sonuca yaklaşıyor. Yakın gelecekte baskının gerçekleşmesi bana sürpriz olmayacak.”<sup class="calibre3"><a href="../Text/ermeni_split_051.html#footnote-57358-35" id="footnote-57358-35-backlink">[35]</a></sup></p>

  <p class="normal2">Serdar Palabıyık :</p>

  <p class="normal3"><span class="ideitalik">İstanbul’da bu yazışmalar sürerken, Londra’nın tavrı nasıldı?</span></p>

  <p class="normal2">Uluç Gürkan :</p>

  <p class="normal">Londra, gelişmelere seyirci değildi. Türklerin yargılanıp cezalandırılmalarına nasıl bir hukuki formül uygulanacak, bunun çalışmasını yapıyordu. İstanbul’da tutuklamaların yapıldığı 23 Ocak 1919 tarihi, Londra’da İngiltere Savunma Bakanlığı’nda, Dışişleri, Harbiye ve Bahriye Bakanlıkları temsilcileriyle ortak bir toplantı yapılır. Katılanların hiçbirinin hukukçu olmadığı bu toplantıda, tutuklanan ve daha sonra tutuklanacak Türklerin hangi suçlardan yargılanıp cezalandırılacakları 7 başlık halinde listelendi:</p>

  <p class="indentmetin">1. Ateşkes koşullarına uymamak,</p>

  <p class="indentmetin">2. Ateşkes koşullarının uygulanmasını tehlikeye düşürmek,</p>

  <p class="indentmetin">3. İngiliz komutanlarına ve yetkililerine saygısızlık,</p>

  <p class="indentmetin">4. Esirlere kötü muamele,</p>

  <p class="indentmetin">5. Türkiye’deki ve Kafkasya’daki Ermeniler ile Osmanlı tebaası diğer ırklara zorbalık,</p>

  <p class="indentmetin">6. Yağmaya karışmak, mülkiyete saldırı,</p>

  <p class="indentmetin">7. Savaş yasalarının ve geleneklerinin diğer ihlalleri</p>

  <p class="normal">(Bkz. Taner Akçam, <span class="ideitalik">İnsan Hakları ve Ermeni Sorunu: İttihat Terakki’den Kurtuluş Savaşı’na</span>, Ankara, İmge Kitabevi Yayınları, 2. Baskı, 2002, s. 379).</p>

  <p class="normal">Toplantıda ayrıca, Batum, Suriye ve Mezopotamya’da kurulacak İngiliz askeri mahkemelerinin hemen harekete geçmesi de kararlaştırılır. Ötesinde, işgal bölgeleri dışında yakalanan suçlu Türkleri yargılayıp cezalandırmak için Malta’da bir tutuklama kampı kurulması önerisi bu toplantıda da tartışılır. Bütün bu konularda ne müttefiklerin (özellikle Fransa) onayının alınmasına, ne de bu konu gündeminde olmasına karşın Paris Barış Konferansı’nda alınacak kararların beklenmesine gerek duyulur. Buna karşın, Osmanlı Devleti’ne baskı yapmak amacıyla, İstanbul’un işgal edilmesinin Paris Barış Konferansı’na önerilmesi kararlaştırılır.<sup class="calibre3"><a href="../Text/ermeni_split_052.html#footnote-57358-36" id="footnote-57358-36-backlink">[36]</a></sup></p>

  <p class="normal">Toplantının ardından, 25 Ocak 1919’da, İngiltere Savunma Bakanlığı, İstanbul, Kahire ve Bağdat Başkomutanlıklarına, askeri mahkemelerin hemen çalışmaya başlaması ve suçlanan Türkleri yargılaması için yazılı emir verir.<sup class="calibre3"><a href="../Text/ermeni_split_053.html#footnote-57358-37" id="footnote-57358-37-backlink">[37]</a></sup>.</p>

  <p class="normal">5 Şubat 1919’da da İngiltere Dışişleri Bakanlığı, Türklerin belirlenen 7 suçtan nerede ve nasıl yargılanıp cezalandırılacakları konusunda İstanbul’daki İngiliz Yüksek Komiserliği’ne bir talimat gönderir. İngiltere Dışişleri Bakanı Lord Curzon’ın imzasını taşıyan bu şifreli telgraf talimatıyla Malta Yargılaması fiilen başlatılmıştır. İngilizlerin 1919 ve 1920 yıllarında tutukladıkları Türkleri Malta’ya gönderirken dayandıkları bu talimatın ilgili bölümü aynen şöyledir:</p>

  <p class="normal">“Osmanlı İmparatorluğu’nun işgal altındaki bölgelerinde ve Kafkasya’da suç işlemiş olan tutuklu Türkleri yargılamak üzere, İngiliz askeri mahkemeleri kurulmaktadır. Müttefik işgali dışında kalan topraklarda suç işlemiş olan Türklerin, Türk makamlarınca yargılanıp cezalandırılmasına Majestelerinin Hükümeti razı olamaz. Bu nedenle, İngiliz Yüksek Komiseri, bu gibi Türk suçluların, Müttefiklerin daha sonra verecekleri karara göre yargılanıp cezalandırılmaları için Malta’daki bir tutsak kampına gönderilmek üzere İngilizlere teslim edilmeleri için ısrarlı olmalıdır. Nasıl bir yol izleneceği henüz kararlaştırılmamıştır. Ancak bu konu Paris’te (Barış Konferansı’nda) görüşülecektir.”</p>

  <p class="normal">Talimatta Amiral Calthorpe’a, işbirliği yapması karşılığında İngiltere’nin destek olacağı konusunda Padişah’a güvence verme yetkisi de tanınır.<sup class="calibre3"><a href="../Text/ermeni_split_054.html#footnote-57358-38" id="footnote-57358-38-backlink">[38]</a></sup> İngiltere’nin Türklerin Türk makamlarınca yargılanmasına razı olmadığını açıkladığı bu talimatın Londra’dan İstanbul’a tellendiği 5 Şubat 1919 tarihi, Osmanlı Hükümeti’nin oluşturduğu Divan-ı Harbi Örfilerde İttihat ve Terakki Komitesi liderlerini “savaş ve Ermeni Tehciri” suçlamasıyla yargılamaya başladığı gündür.</p>

  <p class="indentmetinbold">Malta, bir “sürgün öyküsü”ne indirgenemez, başlı başına bir yargılamadır...</p>

  <p class="normal2">Serdar Palabıyık :</p>

  <p class="normal3"><span class="ideitalik">Malta’yı çoğunlukla bir “sürgün olayı” olarak biliyorduk... Değindiğiniz İngiliz belgeleri, bunun bir yargı süreci olarak planlandığını, mahkemelerin Osmanlı’yı ve ileride TBMM Hükümeti’ni köşeye sıkıştıracak mahkûmiyet kararlarını çıkartmak amacıyla kurulduğunu, işletildiğini gösteriyor.</span></p>

  <p class="normal2">Uluç Gürkan :</p>

  <p class="normal">Malta, Türklerin hafıza kaydında “savaş yıllarında yaşanmış bir sürgün olayı” olarak yer almaktadır. Bu, yanıltıcıdır ve olayın yargısal boyutunu içermemektedir. Oysa Malta’nın yargısal boyutu son derece önemlidir. “Ermeni Soykırımı” iddialarının tarihsel açıdan temelsizliğini, hukuksal yönden de geçersizliğini kanıtlamaktadır...</p>

  <p class="normal">İngiliz Yüksek Komiseri Amiral Calthorpe, ülkesinin Malta planının takipçisidir... İngiliz kontrol ve nüfuz bölgeleri dışında kalan Türklerin Malta’da yargılanması konusuna İngiltere Dışişleri Bakanlığı’na gönderdiği 15 Ocak 1919 tarihli telgrafında değindiğini biliyoruz. Malta’daki İngiliz Umumi Valisi’yle de bu konuda yazıştığını İngiliz belgelerinden öğreniyoruz...</p>

  <p class="normal">Amiral Calthorpe, 30 Ocak 1919 tarihinde Malta Valisi’ne çektiği telgrafında, Osmanlı Hükümeti’nin suçlu Türkleri tutuklamak için bir operasyon başlattığını, ancak Türkiye dışında güvenli bir hapishane gerekebileceğini, 50-60 kişi için Malta’da bir düzenleme yapılıp yapılamayacağını sorar.<sup class="calibre3"><a href="../Text/ermeni_split_055.html#footnote-57358-39" id="footnote-57358-39-backlink">[39]</a></sup></p>

  <p class="normal">Osmanlı Hükümeti, bir gün sonra, 31 Ocak 1919’da 40 kadar “önemli” İttihat ve Terakki Komitesi yetkilisini tutuklar. Bu gelişmeyi “çok tatminkâr” bulan İngiliz Yüksek Komiseri, Osmanlı İçişleri Bakanlığı’na yeni isimler verme niyetini de ortaya koyar.<sup class="calibre3"><a href="../Text/ermeni_split_056.html#footnote-57358-40" id="footnote-57358-40-backlink">[40]</a></sup></p>

  <p class="indentmetinbold">Malta planını yaşama geçirmek için Amiral Calthorpe’un dur durağı yoktur...</p>

  <p class="normal">Amiral Calthorpe, Osmanlı Dışişleri Bakanlığı’na 1 Şubat 1919’da bir nota vererek, “İngiliz savaş esirlerine kötü davrandığını” öne sürdüğü 23 Türk’ün yakalanarak teslimini ister. Bunun bir ilk adım olduğunu, yeni listeler hazırlayacağını ve Osmanlı Hükümeti’nden onların da tesliminin isteneceğini belirtir.<sup class="calibre3"><a href="../Text/ermeni_split_057.html#footnote-57358-41" id="footnote-57358-41-backlink">[41]</a></sup></p>

  <p class="normal">İngiltere Dışişleri Bakanlığı’nın “Türklerin yargılanması” konulu 5 Şubat 1919 tarihli talimatı, Amiral Calthorpe için Malta yolunda yeni bir fırsattır. Talimat uyarınca, Osmanlı İmparatorluğu’nun işgal edilmemiş bölgelerinde “suç işledikleri” varsayılan Türklerin Malta’ya gönderilmek üzere İngilizlere teslimini isteyen bir nota hazırlar. Notayı Osmanlı Hükümeti’ne vermeden önce İstanbul’daki Fransız Kuvvetleri Komutanı General Franchet d’Esperey’in görüşüne sunar. Müttefikleri olan ve Osmanlı topraklarını birlikte paylaştıkları Fransızlarla işbirliğini amaçlamaktadır, ancak, beklemediği bir tepkiyle karşılaşır. General Franchet d’Esperey, 11 Şubat 1919’da, İngiliz Yüksek Komiseri’ne “Ermenilere karşı saldırganlıktan, savaş yasalarını çiğnemekten sanık kişilerin cezalandırılmaları gerektiğini, ancak Osmanlı İmparatorluğu’nun işgal edilmemiş bölgelerinde yargılama ve cezalandırma yapma yetkisinin Türk makamlarına ait olduğunu” yazar.<sup class="calibre3"><a href="../Text/ermeni_split_058.html#footnote-57358-42" id="footnote-57358-42-backlink">[42]</a></sup></p>

  <p class="normal">Fransız meslektaşının bu yazısı Amiral Calthorpe’u duraksatır. Hazırladığı notayı Osmanlı Hükümeti’ne vermeyi erteler. Londra’yı bilgilendirir ve talimat ister.</p>

  <p class="normal2">Serdar Palabıyık :</p>

  <p class="normal3"><span class="ideitalik">Londra hangi yönde hareket edilmesine karar verdi?</span></p>

  <p class="normal2">Uluç Gürkan :</p>

  <p class="normal">Londra kararsızdır... Paris ile temas kurulur. General d’Esperey’in tepkisi konusunda ne düşünüldüğü sorulur. Bu arada, Londra’daki kimi Dışişleri Bakanlığı yetkilileri, “Malta onun önerisiydi” diyerek yaşananlar konusunda Amiral Calthorpe’u suçlamaktadır.</p>

  <p class="normal">General d’Esperey’in tepkisinin Osmanlı Hükümeti’ni de cesaretlendirdiği anlaşılmaktadır. Osmanlı Dışişleri Bakanlığı, “İngiliz esirlerine kötü muamele yaptıkları” iddia edilen 22 Türk subayının İngilizlere teslim edilemeyeceğini Amiral Calthorpe’a bildirir. Aslında, Tevfik Paşa Hükümeti, İttihat ve Terakki Komitesi liderlerinin yargılanıp cezalandırılması konusunda isteklidir. Bunun için İngilizlerle işbirliği de yapmaktadır. Ne var ki, Osmanlı İmparatorluğu’nun işgal edilmemiş bölgelerinde suç işledikleri varsayılan Türklerin Malta’ya gönderilmek üzere İngilizlere teslim talebini kabul etmeyi göze alamaz.</p>

  <p class="normal">16 Şubat 1919’da İngiliz Yüksek Komiseri’ne Dışişleri Bakanı Mustafa Reşit Paşa imzasıyla verilen yanıtta, İngiliz esirlerine kötü davranmakla suçlanan Türklerin teslim talebinin “egemenlik haklarıyla çatıştığı” belirtilir ve “Devletler Hukuku uyarınca her devletin kendi yurttaşlarını kendi topraklarında işledikleri suçlar nedeniyle kendi mahkemelerinde yargılama hakkına sahip olduğu” vurgulanır. Ayrıca, anılan kişilerin Osmanlı adaleti önüne çıkarılabileceği belirtilerek, bunun için suç fiilleriyle ilgili bilgilerin gönderilmesi istenir.<sup class="calibre3"><a href="../Text/ermeni_split_059.html#footnote-57358-43" id="footnote-57358-43-backlink">[43]</a></sup></p>

  <p class="normal">Paris’in yanıtı da üç gün sonra, 19 Şubat 1919’da gelir. Fransa Hükümeti de İngilizlerin Malta planını benimsememektedir. Londra’ya iletilen Paris görüşü özetle şöyledir:</p>

  <p class="normal">“Türkiye’nin işgal edilmemiş bölgelerinde, Müttefikler sanıkları tutuklayamazlar. Sanıkların Fransa, Türkiye dışına sürülmelerini de kabul edemez. Bu, Türkiye’den öç alınmak istendiği izlenimini yaratır, sürülecek kişilere ün kazandırır. Fransa Hükümeti, General d’Esperey’in görüşlerini desteklemektedir...”<sup class="calibre3"><a href="../Text/ermeni_split_060.html#footnote-57358-44" id="footnote-57358-44-backlink">[44]</a></sup></p>

  <p class="normal2">Serdar Palabıyık :</p>

  <p class="normal3"><span class="ideitalik">İngiltere bu durumda ne yaptı?</span></p>

  <p class="normal2">Uluç Gürkan :</p>

  <p class="normal">İngiltere, bu gelişmeler nedeniyle Malta planını bir süre ertelemek durumunda kalır, ancak bütünüyle de vazgeçmez. İngiliz Hükümeti, suçlu olduğunu varsaydığı Türklerin Osmanlı mahkemelerinde yargılanmasına karşıdır. Osmanlı mahkemelerinde yargılananların cezalandırılıp cezalandırılmayacakları konusunda kuşkuları vardır.</p>

  <p class="normal">Önceki Diyarbakır Valisi Dr. Reşid Bey’in 25 Ocak 1919’da hapiste tutulduğu Bekir Ağa Bölüğü’nden kaçması, İngilizlerin kuşkularını arttırır. Amiral Calthorpe’un Malta Umumi Valisi’nden “güvenli hapishane yardımı” istemesi bu nedenledir. Anadolu’ya geçmeye çalışan Dr. Reşat Bey’in 6 Şubat 1919’da yakalanacağını anlayınca başına dayadığı tabancasını ateşleyerek intihar etmesi de İngilizleri rahatlatmaz. Bunun “İttihat ve Terakki Komitesi’ni İstanbul’da yıldıracağını” umarlar.<sup class="calibre3"><a href="../Text/ermeni_split_061.html#footnote-57358-45" id="footnote-57358-45-backlink">[45]</a></sup> Ancak, bu umutları Türkleri Malta’da yargılama konusundaki kararlılıklarını değiştirmez.</p>

  <p class="normal">Malta planını doğrudan yaşama geçirmekte zorlanınca, İngilizler Türkleri yargılamak için işgal bölgelerinde kurdukları askeri mahkemeleri harekete geçirirler. 14 Şubat 1919’da Mareşal Allenby, Mısır’da askeri mahkemeyi oluşturduğunu ve yargı sürecini başlatacağını, ancak cezalandırılması gerekenleri Malta’ya göndereceğini açıklar.<sup class="calibre3"><a href="../Text/ermeni_split_062.html#footnote-57358-46" id="footnote-57358-46-backlink">[46]</a></sup></p>

  <p class="normal">Kafkasya’da Batum Askeri Mahkemesi’ni kurduran General Milne’nin yaklaşımı da benzer biçimdedir. Batum’daki mahkemeyi çalıştırırken bazı Türkleri de Malta’ya göndermeyi düşünmektedir. Kafkas İslam Ordusu ile Dokuzuncu Ordu mensubu bazı Türk subaylarını yakalatıp yargılamalarını da başlatır. Osmanlı Hükümeti bu yargılamalara itiraz eder. Batum’da yargılanan Osmanlı subaylarının Osmanlı mahkemelerinde yargılanması gerektiğini savunur. Hatta İngiltere’ye bu subayların bir Türk-İngiliz karma mahkemesinde yargılanmasını da önerir.<sup class="calibre3"><a href="../Text/ermeni_split_063.html#footnote-57358-47" id="footnote-57358-47-backlink">[47]</a></sup> Ne var ki, İngilizler bu ödüne razı olmaz. İstanbul’daki İngiliz Yüksek Komiseri Amiral Calthorpe’un yardımcısı Amiral Webb, “Türk subaylarının İngiliz makamlarına hesap vereceğini” Osmanlı Dışişleri Bakanlığı’na bildirir.<sup class="calibre3"><a href="../Text/ermeni_split_064.html#footnote-57358-48" id="footnote-57358-48-backlink">[48]</a></sup></p>

  <p class="normal">İngilizlerin Türk subaylarını işgal bölgelerinde kurdukları askeri mahkemelerde yargılama inadı, Anadolu’da Mustafa Kemal’in başlattığı ulusal kurtuluş mücadelesi güçlendikçe kırılır. Ulusal kurtuluşçuların elinde Anadolu’da görevli İngilizler vardır. Bu İngilizler arasında Erzurum’da Kâzım Karabekir’in tutuklattığı Yarbay Rawlinson’ın İngiliz Parlamentosu’nda akrabaları vardır. Bu nedenle, Anadolu’da tutuklanan İngilizlerin durumu İngiltere’de en üst düzeyde takip edilmektedir. İngilizler, askeri mahkemelerde Türk subaylarına verilecek cezalara Mustafa Kemal’in benzeri biçimde karşılık vereceğinden korkmaktadır. Bu nedenle, başta Batum olmak üzere İngiliz askeri mahkemeleri işlevsizleşir. Bu mahkemelerde yargılanan yüksek rütbeli bazı Türk subayları da Malta’ya gönderilir. Malta yargılamasının hukuki sonuçlarını sulandırmak için ortaya atılan “esir değişimi” çarpıtmalarında, Anadolu’nun bu kararlılığına da atıf yapılmaktadır. Oysa işgal bölgelerinde kurulan İngiliz askeri mahkemelerinin çalıştırılmak istendiği günlerde Malta Yargılaması henüz başlamamıştı.</p>

  <p class="indentmetinbold">Osmanlı Devleti, görevini kötüye kullanan tehcir sorumlularını yargılamıştır...</p>

  <p class="normal2">Serdar Palabıyık :</p>

  <p class="normal3"><span class="ideitalik">Osmanlı’nın kurduğu mahkemelere gelirsek; İngilizlerin Osmanlı mahkemelerini önemsemediğini, hatta güvenmediğini söylediniz ama bu mahkemeler kuruldu ve çalıştırıldı...</span></p>

  <p class="normal2">Uluç Gürkan :</p>

  <p class="normal">Evet, 1919 ve 1920 yıllarında, İngilizler işgal bölgelerindeki askeri mahkemeleri harekete geçirmeye çalıştığı sırada, hatta sonrasında Malta’daki yargılama planlarını yaşama geçirdikleri günlerde Osmanlı Hükümeti, ülkenin çeşitli kentlerinde “Divan-ı Harb-i Örfî” adlı mahkemeler kurmuş ve çalıştırmıştır. Bu mahkemelerdeki, özellikle de İstanbul’da “Nemrut Mustafa” tanımlamasıyla ünlenen mahkemedeki yargılamaları kısaca anımsamak, Malta’nın bir sürgün kampı değil, İngiltere ve o günün dünya kamuoyu tarafından son derece önemsenen bir yargılama süreci olduğunu ortaya koyması bakımından özellikle önemlidir. Ancak, bunun öncesinde, 1915-1916 yılında İttihat ve Terakki Hükümeti’nin kendi iradesiyle gerçekleştirdiği yargılamaları da anımsamalıyız.</p>

  <p class="normal">1915 yılı I. Dünya Savaşı’nın en sıcak dönemidir. Dört cephede birden savaşan Osmanlı Devleti, Doğu’da Rus işgali tehdidiyle karşı karşıyadır. İsyan eden Ermeniler de Rus Ordusu’nun yanında Osmanlı’ya karşı savaşmaktadır. İttihat ve Terakki Hükümeti, bu koşullarda savaşın gerektirdiği önlemleri almaktadır. “Soykırım Günü” olarak anılması istenen 24 Nisan 1915’te, Osmanlı’ya isyan ve Türklere karşı savaş yanlısı çok sayıda Ermeni örgütü kapatılır, yöneticileri de gözaltına alınır. İsyancı Ermenilerin Van’ı işgali üzerine de, yurdun başka bölgelerinde benzeri sorunlarla karşılaşmamak için Ermeniler için tehcir (zorunlu göç) kararı alınır. Zorunlu göç kararı bütün Ermenileri kapsamamaktadır. Güvenlikleri tehlikede olan ve kendileri tehlike oluşturulan Ermenilerin tehciri söz konusudur. Ne var ki, tehcir uygulaması öngörüldüğü gibi yürütülemez. Ermeni ölümleri ve mallarının gasbı gibi istenmeyen olaylar yaşanır. Hükümet, “savaş koşulları” mazeretine sığınmaz, gereken duyarlılığı gösterir. “Görevini kötüye kullandığı” gerekçesiyle çok sayıda yöneticiyi azleder. Ötesinde, İçişleri Bakanı Talât Paşa’nın 28 Eylül 1915 tarihli tezkeresi üzerine Osmanlı Hükümeti “soruşturma komisyonları” kurma kararı alır.</p>

  <p class="normal">Kararda, Ermenilerin sevk ve iskânı sırasında bazı görevlilerin suistimalleri ile halktan yasadışı eylemleri olanların saptandığı kaydedilerek, suçluların Divan-ı Harb’e sevk edileceği belirtilir. Kararda ayrıca, olayları yerinde incelemek amacıyla, Bursa ve Ankara vilayetleri ile İzmit, Karesi, Eskişehir, Karahisar-ı Sabih, Kayseri ve Niğde sancaklarına gönderilmek üzere üç heyet oluşturulduğu açıklanır.<sup class="calibre3"><a href="../Text/ermeni_split_065.html#footnote-57358-49" id="footnote-57358-49-backlink">[49]</a></sup></p>

  <p class="normal">Tehcir bölgelerinde inceleme yapan Soruşturma Komisyonlarının verdikleri raporlara dayanılarak 1673 kişi tutuklu yargılanır. Yargılananların 528’i güvenlik görevlisi, 170’i kamu görevlisi, 975’i halktandır. Yöneltilen suçlamalar; “adam öldürme, yaralama, Ermenilerin mallarına zarar verme, çalma, zorla para ve eşya alma, rüşvet, yağma ve yankesicilik, Ermeni kızlarıyla izinsiz evlilik ve görevi suistimal”dir.</p>

  <p class="normal">1916 yılına kadar Divan-ı Harblerde verilen cezalar şöyledir: 67 ölüm cezası; 524 hapis cezası; 68 kürek, para, kale hapsi, pranga ve sürgün cezası; 227 beraat ve yargılama reddi.<sup class="calibre3"><a href="../Text/ermeni_split_066.html#footnote-57358-50" id="footnote-57358-50-backlink">[50]</a></sup></p>

  <p class="normal">İttihat ve Terakki Hükümeti’nin savaşın bütün şiddetiyle sürdüğü günlerde “savaş koşulları” mazeretine sığınmaksızın görevini kötüye kullanan asker ve sivil kamu görevlileri ile çetecilik yapan halktan kişileri yargılayarak cezalandırmış olması, günümüzde “soykırım” olarak tanımlanmak istenen “Ermeni Kırımı” kastının olmadığının açık kanıtıdır. Kaldı ki, orijinalleri İngiltere’de bulunan ve “<span class="ideitalik">Displacement of Armenians Documents</span> – <span class="ideitalik">Ermenilerin Tehcir Belgeleri”</span> adıyla İngilizce, Fransızca ve Türkçe olarak üç dilde yayınlanan Osmanlı Hükümeti kararları da bir “kırım” (günümüz diliyle “soykırım”) kastının söz konusu olmadığını açıkça ortaya koymaktadır. Kararlar bütün Ermenileri kapsamamaktadır... Tehcir (zorunlu göç) işlemi Ruslarla aynı kiliseye bağlı Ortodoksları hedef almıştır. Katolikler tehcire tabi tutulmazken (23.07.1915: Belge No. 173), Protestan Ermenilerden Ağustos ayı başına kadar tehcir edilmeyenlerin de tehcirinden vazgeçilmiştir (02.08.1915: Belge No. 171). Ötesinde, konumlarını şöyle özetleyebileceğim Ermeniler de tehcir uygulamasının dışında kalmıştır:</p>

  <p class="indentmetin">- Ermeni milletvekilleri ve aileleri (02.08.1915: Belge No.171),</p>

  <p class="indentmetin">- Asker, subay ve askeri doktor aileleri (02.08.1915: Belge No. 171),</p>

  <p class="indentmetin">- Demiryolları ve istasyon görevlileri ile aileleri (04.08.1915: Belge No.170),</p>

  <p class="indentmetin">- Yerel yönetimlerce mahzur görülmeyen sanatkârlar, halkın ihtiyaçlarını üreten fabrikalarda çalışanlar (28.08.1915: Belge No. 189),</p>

  <p class="indentmetin">- Askerlik, Protestanlık ya da Katoliklik’ten başka sebeplerle yerinde kalmak için başvurup başvurusu kabul edilenler (28.08.1915: Belge No. 191).</p>

  <p class="normal">Tehcir ve iskân sırasında Ermeni kafilelerin güvenliklerinin sağlanmasına azami çaba gösterildiği gibi, bu amaçla gerekli düzenlemeler yapılmıştır. Yiyecek ihtiyaçlarının göçmen tahsisatından karşılanması, güvenlik ve istirahatlerinin sağlanması, her gün doktor getirilerek sağlık tedbirlerinin alınması öngörülmüştür (28.08.1915: Belge No. 190). Bu konularda valiler, kaymakamlar ve mutasarrıflar sırasıyla sorumlu kılınmıştır (28.08.1915: Belge No.191). Kafilelerin güvenliğiyle ilgili önlemler ise şöyle belirlenmiştir (28.08.1915: Belge No.192):</p>

  <p class="indentmetin">- Saldırıya uğranması halinde saldırganlar yakalanarak divanı harbe nakledilecektir,</p>

  <p class="indentmetin">- Rüşvet ve hediye alan, kadınların namusuna dokunan, tehcir edilenlerle kanundışı ilişki kuranlar derhal işten el çektirilecek, divanı harbe sevkedilerek şiddetle cezalandırılacaktır,</p>

  <p class="indentmetin">- Görevlilerin ilgisizliği ya da ihmali söz konusu olursa kendilerine maaş kesintisi ve derece indirimi cezası verilecektir.</p>

  <p class="normal">Osmanlı Hükümeti’nin kararları, tehcir edilenlerin geri dönüşlerinde haklarının korunmasını da öngörmüştür (29-30.07.1915: Belge No. 173):</p>

  <p class="indentmetin">- Fırsatçılara düşük fiyatlarla yapılan mal satışlarının iptali ve yasa dışı kar sağlanmasını önlenmesi,</p>

  <p class="indentmetin">- Geride bırakılan çürümeyecek eşyaların mal sahibi adına korunması,</p>

  <p class="indentmetin">- Bir mal sahibini mal üzerindeki tüm haklarından yoksun bırakacak ve onun ülkeyle olan ilişkilerini kesecek kiralama, rehine koyma, satma ya da ipotek gibi tüm anlaşmaların önlenmesi,</p>

  <p class="indentmetin">- Tehcirlerin başladığı tarihten itibaren yapılan bu tür anlaşmaların geçersiz sayılması,</p>

  <p class="indentmetin">- Yabancıları arazi ve ev eşyaları satın almasına engel olunması.</p>

  <p class="normal">İttihat ve Terakki Hükümeti’nin gerçekleştirdiği 1915-1916 yargılamaları ve cezalandırmaları bu düzenlemeler bağlamındadır.</p>

  <p class="indentmetinbold">1919’daki “yeniden yargılama” maskaralığı...</p>

  <p class="normal2">Serdar Palabıyık :</p>

  <p class="normal3"><span class="ideitalik">Böylesine geniş kapsamlı bir düzenleme uyarınca yapılan 1915-1916 yargılamalarından sonra 1919 yargılamalarına neden ihtiyaç duyulmuş olabilir? Nasıl bir eksiklik söz konusu olabilir?</span></p>

  <p class="normal2">Uluç Gürkan :</p>

  <p class="normal">Savaş bitmiştir. Osmanlı Devleti’ni Almanların yanında savaşa sokan ve alınan ağır yenilgiden sorumlu tutulan İtthat ve Terakki Hükümeti değişmiştir. Ancak, etkinliği bütünüyle kırılamamıştır... Padişah Vahdettin ve dönemin Osmanlı Hükümetleri, genel olarak savaş suçları yanında “Ermeni Kırımı” suçlamalarını İttihatçılara yönelterek hem bu etkinliği kırmayı hem de Paris Barış Konferansı’nda barış koşullarını yumuşatmayı ummaktadır. Asker ve sivil önde gelen bütün İttihatçıların yargılanıp cezalandırılmasına bu amaçla çaba harcanmaktadır.</p>

  <p class="normal">İngilizlerin hedefinde ise sadece İttihatçılar yoktur. İşbirliğine, başka bir deyişle kayıtsız şartsız teslimiyete yanaşmayan bütün Türkler hedef alınmaktadır. İstanbul’daki İngiliz Yüksek Komiseri Amiral Calthorpe’nin yardımcısı Yardımcısı Amiral Webb, 3 Nisan 1919’da, Barış Konferansı için Paris’te bulunan Dışişleri Bakanı Arthur Balfour’a şöyle yazar:</p>

  <p class="normal">“Ermenilere zulmetmekten suçlu olan herkesi cezalandırabilmek için, Türkleri toptan idam etmek gerekir. O bakımdan cezalandırmanın, hem son Türk İmparatorluğunu parçalayarak ulusu cezalandırma, hem de benim listemdeki gibi yüksek görevlileri ibret için yargılayıp kişileri cezalandırmak şeklinde olmasını öneriyorum.”<sup class="calibre3"><a href="../Text/ermeni_split_067.html#footnote-57358-51" id="footnote-57358-51-backlink">[51]</a></sup></p>

  <p class="normal">Açıkça görüldüğü gibi, 1919’da başlatılan yargılamanın amacı adalet değildir. Din temeli de bulunan ırkçı bir önyargıdır... “Ermeni Soykırımı” iddialarının zaman içinde Türkiye’ye ve Türk ulusuna karşı bir nefret söylemine dönüşmesinin maddi temeli bu önyargıya dayanmaktadır...</p>

  <p class="normal">Şubat 1919’da İngilizlerin, savaş esirlerine kötü muamele yaptıkları iddia edilen 23 Türk subayının kendilerine teslimini istediğini, ancak Fransa’nın tepkisiyle karşılaştığını, biraz da bundan cesaret alan Osmanlı Hükümeti’nin talebini İngiltere’nin reddettiğini daha önce anımsamıştık. Bu koşullarda, ister istemez Malta planını bir süre için ertelemek zorunda kalan İngiltere, Ocak 1919’da başlayan tutuklamaları sürdürmesi için Osmanlı Hükümeti ile işbirliği yapar. Yargılanacakların cezalandırılacakları güvencesiyle, başlangıçta soğuk baktığı Divan-ı Harb-i Örfî mahkemelerinin çalışmalarıyla ilgili çekincesini de yumuşatır.</p>

  <p class="normal">Osmanlı Hükümeti, 14 Aralık 1918’de, tehcir (zorunlu göç) sırasında suç işleyenlerin Divan-ı Harb-i Örfî adıyla kurulacak askeri harp divanlarında yargılanmalarına karar verir.<sup class="calibre3"><a href="../Text/ermeni_split_068.html#footnote-57358-52" id="footnote-57358-52-backlink">[52]</a></sup> İlki İstanbul’da kurulan harp divanının başkanlığına da Emekli Korgeneral Mahmut Hayret Paşa getirilir. Yedek üyeyle birlikte 8 üyeden oluşan mahkeme üyelerinin 4’ü azınlıklar arasından seçilir.<sup class="calibre3"><a href="../Text/ermeni_split_069.html#footnote-57358-53" id="footnote-57358-53-backlink">[53]</a></sup></p>

  <p class="normal">Bu arada, Ermeni tehcirini incelemek için Osmanlı Mebusan Meclisi tarafından kurulan komisyonun gördüğü lüzum üzerine; Sivas eski Valisi Muammer Bey, Diyarbakır eski Valisi Dr. Reşid Bey, Elazığ eski Valisi Sabit Bey, Musul eski Valisi Memduh Bey, Sayıştay üyelerinden Macid Bey ve Boğazlıyan Kaymakamı Mahmut Kemal Bey tutuklanır.<sup class="calibre3"><a href="../Text/ermeni_split_070.html#footnote-57358-54" id="footnote-57358-54-backlink">[54]</a></sup></p>

  <p class="normal">Boğazlıyan Kaymakamı Kemal Bey’in yargılanmasına 5 Şubat 1919’da başlanır. Bu dava tipik bir hukuk skandalıdır... Kemal Bey, Ermeni tehciri sırasında “ölümlere sebebiyet verdiği” iddiasıyla daha önce Yozgat İstinaf Mahkemesi’nde yargılanmış, suçsuz bulunmuş ve serbest bırakılmıştır. Buna rağmen, hukukun genel ilkeleri hiçe sayılarak, Harp Divanı’nda aynı suçlamalarla yeniden yargılanır.<sup class="calibre3"><a href="../Text/ermeni_split_071.html#footnote-57358-55" id="footnote-57358-55-backlink">[55]</a></sup></p>

  <p class="normal">Bu süreçte Tevfik Paşa Hükümeti, yargılamaya uluslararası meşruiyet ve güvenirlik kazandırmayı dener. 19 Şubat 1919’da I. Dünya Savaşı’nın tarafsız ülkeleri Danimarka, İsveç, İsviçre, Hollanda ve İspanya hükümetlerine başvurarak, savaş suçlarını ve “Ermeni kırımı” iddialarını soruşturmak üzere ikişer yargıç görevlendirmelerini ister. İngilizler telaşlanır. Savaş boyunca propagandasını yaptıkları “Ermeni kırımı” iddialarını, savaşı bitiminde yargılamaya ve Türklerin cezalandırılmasına dönüştürmeyi öngörmektedirler. Bu nedenle, “Ermeni kırımı” iddialarının tarafsız ülkelerin yargıçları tarafından incelenmesine sıcak bakmazlar.</p>

  <p class="normal">İngilizler, Osmanlı Hükümeti’nin bu çağrısının İsveç, İsviçre ve Hollanda’ya ulaşmasını engellerler. Çağrının ulaştığı Danimarka ve İspanya’ya, Fransa’nın da desteğiyle, gözdağı verirler. “Ermeni kırımı” iddialarını, Paris’te toplanmış olan Barış Konferansı’nın ele alacağını söylerler. Propagandaya göre; Osmanlı Hükümeti’nin “tarafsız yargıç” çağrısının kabul edilmesi, <span class="ideitalik">“Barış Konferansı’nda alınacak tedbirlerle çelişecek ve ciddi güçlükler yaratabilecekti.”</span></p>

  <p class="normal">“Tarafsız yargıç” girişimi, Tevfik Paşa Hükümeti’nin sonunu getirir. Padişah Vahdettin, düşürülen Tevfik Paşa’nın yerine sadrazamlığa, İngilizlerin istediği Damat Ferit Paşa’yı 4 Mart 1919’da atar.</p>

  <p class="normal">Bütün bu yaşananları yargılanırken izleyen Boğazlıyan Kaymakamı, savunmasında, kendisinin cezalandırılması için mahkemenin üzerinde kurulan baskıya dikkat çeker ve verecekleri karar hakkında mahkeme heyetine şöyle seslenir:</p>

  <p class="normal"><span class="idebold">“Düne kadar bir hâkimler heyeti halinde olan sizler, şu dakikada bir tarih mahkemesi sıfatını almış bulunuyorsunuz.”</span></p>

  <p class="normal">Mahkeme Başkanı Hayret Paşa’nın yanıtı, <span class="idebold">“Kemal Bey, emin olun, mahkeme hükmünü hiçbir dış etki altında kalmaksızın, sadece vicdani kanaatine göre verecektir”</span> olur.<sup class="calibre3"><a href="../Text/ermeni_split_072.html#footnote-57358-56" id="footnote-57358-56-backlink">[56]</a></sup> Ancak, Hayret Paşa’ya vicdani kanaatiyle hüküm vermesi için fırsat tanınmaz. İngiliz Yüksek Komiserliği ve Ermeni Patrikhanesi, “Ermeni Kırımı” propagandasına meşruiyet kazandırmak umuduyla Boğazlıyan Kaymakamı’nın idamını istemektedir. Sadrazam Damat Ferit bu konuda Hayret Paşa’yı uyarmış, ancak ikna edememiştir. Hayret Paşa, baskılar iyice artınca mahkedeki görevinden ayrılmak zorunda kalır. Yerine başkan olarak, <span class="ideitalik">“ne isteniyorsa ben yaparım”</span> diyen mahkeme üyelerinden Mustafa Paşa atanır... İstanbul’daki Divan-ı Harb-i Örfî, bu atama sonrasında mahkeme olma özelliği yitirir. İngiltere’nin ve Osmanlı Hükümeti’nin isteklerini yerine getirmeye kurgulanmış bir “adalet maskaralığı” aygıtına dönüşür. Mustafa Paşa da, mahkemede hukuku hiçe sayan acımasız davranışlarıyla “Nemrut Mustafa” adıyla ün salar. Nemrut Mustafa’nın mahkemesinin yetkileri olağanüstüdür. Yargılama süreci halka açık değildir. Ayrıca kararları da kesindir, temyiz edilememektedir. Adı mahkemedir, ama adil yargıla(n)manın hiçbir güvencesi yoktur. Boğazlıyan Kaymakamı Kemal Bey, 8 Nisan 1919’da “Nemrut Mustafa Mahkemesi” tarafından idama mahkûm edilir. Hüküm iki gün sonra, 10 Nisan 1919’da infaz edilir.</p>

  <p class="normal">İngiliz Yüksek Komiseri Amiral Calthorpe mutludur. Gelişmeleri Londra’ya bildirirken, <span class="ideitalik">“Ermeni Kırımı suçuna katılmaktan dolayı bir kimse, ilk defa layık olduğu cezaya çarptırılmıştır”</span> der. Osmanlı Hükümeti’nin bundan sonra “özellikle yüksek düzeydeki suçluların” üzerine de aynı sertlikle gitmesi gerektiğini savunur.<sup class="calibre3"><a href="../Text/ermeni_split_073.html#footnote-57358-57" id="footnote-57358-57-backlink">[57]</a></sup> Ne var ki olaylar, Amiral Calthorpe’un düşündüğü gibi gelişmez. Kemal Bey’in idamı sırasında başlayan tepkiler, cenaze töreninde İngilizlere ve Osmanlı Hükümeti’ne karşı büyük bir milliyetçi gösteriye dönüşür.</p>

  <p class="normal">Gösterilerin şiddetinden tedirgin olan İngilizler, bu törene izin verdiği için Osmanlı Hükümeti’ni “zaafiyet göstermek”le suçlarlar.<sup class="calibre3"><a href="../Text/ermeni_split_074.html#footnote-57358-58" id="footnote-57358-58-backlink">[58]</a></sup> Bu nedenle, İstanbul’da Bekir Ağa Bölüğü’nde tutulan Türklerin ülke dışına gönderilmesini yeniden tartışmaya açarlar.<sup class="calibre3"><a href="../Text/ermeni_split_075.html#footnote-57358-59" id="footnote-57358-59-backlink">[59]</a></sup></p>

  <p class="normal">Osmanlı Hükümeti ise yargılamaları Türkiye’de sürdürme yanlısıdır. Bu amaçla, Divan-ı Harb-i Örfî mahkemelerinin olağanüstü yetkilerinin arttırılması yoluna gidilir. 26 Nisan 1919’da yayımlanan “Divan-ı Harblerin Teşkilat ve Vazifeleri Hakkındaki Kararname” ile “yargılananların savunma yapma ve avukat tutma” hakları da ellerinden alınır.</p>

  <p class="normal">Bundan iki gün sonra, 28 Nisan 1919’da, önde gelen İttihatçıların yargılanmasına başlanır. Yargılananlar arasında; önceki Sadrazam Said Halim Paşa, yakalanıp tutuklanmış bakanları ve Ziya Gökalp gibi tutuklular ile Talât, Enver ve Cemal Paşalar gibi yurtdışına kaçmış olan İttihatçı liderler de vardır.</p>

  <p class="normal">15 Mayıs 1919’da İzmir’in Yunanlılar tarafından işgal edilmesi Türkiye’yi ayağa kaldırır. Bu duygusal ortamda Ziya Gökalp de “Ermeni Kırımı” suçlamalarına karşı sesini yükseltir. 17 Mayıs 1919’da mahkemede şöyle konuşur: “Milletimize iftira etmeyiniz. Türkiye’de bir Ermeni Kırımı değil, bir Türk–Ermeni vuruşması vardır. Bize arkadan vurdular, biz de vurduk...”</p>

  <p class="normal">Ziya Gökalp’in bu konuşması, halkın öfkesini Yunan işgali yanında Divan-ı Harblerdeki yargılamalara da yönlendirir. Damat Ferit Hükümeti, halkı yatıştırmak için, Bekir Ağa Bölüğü’ndeki 41 tutukluyu serbest bırakır. Gerek serbest bırakmalardan, gerekse protesto gösterilerinden dolayı telaşlanan İngilizler, Osmanlı Hükümeti’nin önerisiyle, 28 Mayıs 1919’da Bekir Ağa Bölüğü’ndeki 67 tutukluyu gözetimlerine alırlar. Eylül ayında bunların 55’ini Malta’ya, 12’sini Mondros’a götürürler. Türkleri cezalandırmak konusunda Osmanlı mahkemelerinden umudu kalmayan İngilizlerin Malta planını yeniden yaşama geçirmek dışında bir çaresi kalmamıştır. &nbsp;</p>

  <p class="normal">İstanbul’daki Harp Divanı, önde gelen İttihatçılarla ilgili kararını 22 Haziran 1919’da açıklar. “Anayasal düzeni zorla kaldırmaya teşebbüs” ve “Ermeni Kırımı” gerekçeleriye Talât, Enver ve Cemal Paşalar ile Nazım Bey’i gıyaplarında ölüm cezasına çarptırır. Diğer yargılananlara da uzun süreli hapis cezaları verilir. Bu arada, Mustafa Kemal ve arkadaşlarının da gıyaplarında idamları öngörülür. Ancak mahkemeyi, özellikle İngilizler ciddiye almaz. Harp Divanlarında sahnelenen rezilliklerden İngilizler de rahatsız olmaya başlamıştır. Yüksek Komiser Amiral Calthorpe, 1 Ağustos 1919’da, Londra’ya gönderdiği raporda, duruşmaları “maskaralık” olarak niteler, bunun Osmanlı Hükümeti’nin yanında İngiltere’ye de zarar verdiğini belirtir: “Mahkeme süreci, hem bizim hem de Türk Hükümeti’nin itibarını zedeleyen bir maskaralığa dönüşmüştür...”<sup class="calibre3"><a href="../Text/ermeni_split_076.html#footnote-57358-60" id="footnote-57358-60-backlink">[60]</a></sup> Gerçekten, Divan-ı Harblerdeki hukuk skandalları maskaralığın da ötesindedir...</p>

  <p class="normal">“Ermeni Kırımı” iddiasıyla suçlananlardan Urfa Mutasarrıfı Nusret Bey hakkında aynı suç isnadı için iki ayrı karar alınmıştır. Nusret Bey önce, 4 Temmuz 1920’de kürek cezasına çarptırılır. Bu karar mahkeme heyeti tarafından da imzalanır, ancak 20 Temmuz 1920’de bu kez Nusret Bey’in idamına karar verilir. 11 Ağustos 1920’de, Ankara’daki Büyük Millet Meclisi (BMM) Hükümeti, hiçbir itibarı kalmamış Harp Divanlarının duruşmalarının durdurulmasını ister. Damat Ferit Paşa Hükümeti’nin 17 Ekim 1920’de istifa etmesiyle de duruşmalar sonlandırılır. Hükümeti yeniden kuran Tevfik Paşa, Harbiye Nezareti’ne bağlı Divan-ı Temyiz-i Askeri Mahkemesi’ni kurdurur. Böylece temyiz yolu açılmış olur. Temyiz edilen mahkûmiyet kararlarının hemen hepsi bozulur.</p>

  <p class="normal">İngiliz Yüksek Komiserliği’ne Amiral Calthorpe’un yerine atanan Amiral John de Robeck bu durumu, Osmanlı Harp Divanları için “başarısızlık” olarak niteler. Bu mahkemelerin vardığı bulgular için de “kat’i surette dikkate alınamaz” der... Nitekim, İngiliz Hükümeti, Malta’da topladığı Türkleri yargılayıp cezalandırmak için kanıt peşinde koşarken, İngiliz Kraliyet Başsavcılığı, 1919-1920 Osmanlı Harp Divanlarını ve sözde yargılamalarının bulgularını dikkate almaz. Başsavcılık, Osmanlı Harp Divanlarını bağımsız ve adil yargılama koşullarına sahip yargısal kurumlar olarak algılamaz. Günümüzde “Ermeni Soykırımı”nı savunanlardan bazılarının bu mahkemeleri ve her suçlamaya kanıt değeri atfeden bulgularını “soykırım” tezine referans vermeleri, iddialarının boşluğunun en önemli kanıtlarındandır.</p>

  <p class="indentmetinbold">Türkleri cezalandırmak için kurgulanan hukuksal altyapı...</p>

  <p class="normal2">Serdar Palabıyık :</p>

  <p class="normal3"><span class="ideitalik">Malta Yargılaması’nın, Divan-ı Harb’in son bulmasının ardından başlamasını nasıl değerlendiriyorsunuz?</span></p>

  <p class="normal2">Uluç Gürkan :</p>

  <p class="normal">İngilizlerin Malta planı aslında en başından beri gündemdedir, ancak uygulamada karşılaşılan güçlükler nedeniyle bir süre için işgal bölgelerindeki İngiliz askeri mahkemeleri ve Osmanlı Hükümeti’nin kurduğu Harp Divanlarının gerisinde kalmıştır. Malta’ya gönderilen ilk Türk, Ali İhsan (Sabis) Paşa’dır. Musul bölgesindeki 6. Ordu Komutanı olan Ali İhsan Paşa, Osmanlı Devleti’nin teslim olmasına karşın ordusunu dağıtmamış, “Türkiye’yi parçalamanın, Doğu Anadolu’yu Ermenilere peşkeş çekmenin peşindeler” dediği İngilizlere karşı direnmiştir.</p>

  <p class="normal">İngilizlerin baskısı üzerine Osmanlı Hükümeti tarafından İstanbul’a çağırılan Ali İhsan Paşa, 2 Mart 1919’da sabaha karşı treni Haydarpaşa’ya varınca İngilizler tarafından tutuklanmıştır. Bir ay sonra, 29 Mart 1919’da Malta’da hazırlanan tutsak evine gönderilmiştir.<sup class="calibre3"><a href="../Text/ermeni_split_077.html#footnote-57358-61" id="footnote-57358-61-backlink">[61]</a></sup> Anımsayacaksınız, İstanbul’daki İngiliz Yüksek Komiseri Amiral Calthorpe’un Ocak 1919 sonunda Malta Umumi Valisi’nden bu tutukevinin hazırlanmasını istediğini konuşmuştuk.</p>

  <p class="normal">Ali İhsan Paşa’nın ardından Malta’ya gönderilenler, Amiral Cathorpe’un Şubat 1919’da İngiliz esirlere kötü muamele suçlamasıyla teslimini istediği, ancak Tevfik Paşa Hükümeti’nin Fransızların itirazından da güç alarak teslimini reddettiği 22 Türk subayıdır. İngiliz Yüksek Komiseri, Tevfik Paşa Hükümeti düşürülüp yerine Damat Ferit Paşa Hükümeti kurulunca Türk subaylarının teslimini yeniden talep eder. Damat Ferit bunun uluslararası teamüllere ve Mondros Mütarekesi’ne aykırı olacağını belirtir ve bir orta yol olarak, anılan subayların yargılanması için İstanbul’da “Türk-İngiliz Sıkıyönetim Mahkemesi” kurulmasını önerir.<sup class="calibre3"><a href="../Text/ermeni_split_078.html#footnote-57358-62" id="footnote-57358-62-backlink">[62]</a></sup> Amiral Calthorpe bu öneriyi kabul etmez. İngiliz Hükümeti’nin, anılan Türk subaylarının teslimi konusunda ısrarcı olduğunu bildirir.<sup class="calibre3"><a href="../Text/ermeni_split_079.html#footnote-57358-63" id="footnote-57358-63-backlink">[63]</a></sup> Damat Ferit Paşa Hükümeti de buna boyun eğer. İngilizler, Ali İhsan Paşa’nın ardından, 1919 yılının Mayıs ayı sonu itibariyle Malta yolunu açmıştır. Çok sayıda Türk subayı ve İttihatçı, kafileler halinde Malta’ya gönderilir. Bu konuda Fransızların itirazları da dikkate alınmaz.</p>

  <p class="normal">Amiral Calthorpe, İstanbul’daki Fransız ve İtalyan Yüksek Komiserlerine, hükümetinin talimatı uyarınca Türk tutukluların Malta’ya gönderildiğini ve müttefiklerce kararlaştırılacak biçimde yargılanıp cezalandırılıncaya kadar orada kalacağını duyurur.<sup class="calibre3"><a href="../Text/ermeni_split_080.html#footnote-57358-64" id="footnote-57358-64-backlink">[64]</a></sup></p>

  <p class="normal">Fransa bu durumu hükümet düzeyinde protesto eder. Londra’daki Fransız Büyükelçiliği, 4 Haziran 1919 tarihinde, İngiltere Dışişleri Bakanlığı’na bir nota verir. Notada, “Osmanlı topraklarında tutuklanan Osmanlıları Türkiye dışındaki hiçbir mahkemenin yargılamaya, bu amaçla delil toplamaya ve tanıkları dinlemeye yetkili olamayacağı” vurgulanır.<sup class="calibre3"><a href="../Text/ermeni_split_081.html#footnote-57358-65" id="footnote-57358-65-backlink">[65]</a></sup> Fransız notasına İngiltere Dışişleri Bakanlığı, 14 Haziran 1919’da, “Türklerin Malta’ya Osmanlı Harp Divanı’nın oyalayıcı tutumu ve sanıkların hapisten kaçma tehlikesi yüzünden gönderildiği” yanıtını verir.<sup class="calibre3"><a href="../Text/ermeni_split_082.html#footnote-57358-66" id="footnote-57358-66-backlink">[66]</a></sup></p>

  <p class="normal2">Serdar Palabıyık :</p>

  <p class="normal3"><span class="ideitalik">Amiral Calthorpe’un, “Türk tutukluların Malta’ya müttefiklerce kararlaştırılacak biçimde yargılanıp cezalandırılmak üzere gönderildikleri” açıklaması dikkat çekici... Biraz da bu açıklama üzerinden gidelim...</span></p>

  <p class="normal2">Uluç Gürkan :</p>

  <p class="normal">Evet, açıklama ilginçtir. İngilizler, Malta’ya gönderdikleri Türkler için uluslararası bir mahkeme kurmak arzusundadırlar. Bu konuyu Ocak 1919’da toplanan Paris Barış Konferansı’nda da gündeme getirmişlerdi. Barış Konferansı’nda İngiltere’yi temsil eden Dışişleri Bakanı Arthur Balfour, tutuklanan Türklerin “Ermeni Kırımı”, savaş esirlerine kötü davranmak ve mütareke koşullarına uymamak gibi suçlardan sanık olduklarını öne sürerek, yargılanmaları için uluslararası bir mahkeme kurulmasını önerir. Fransa ise, Türkleri yargılamak için uluslararası müttefik mahkemesinin kurulmasına karşıdır. Bu nedenle, Barış Konferansı’nda mahkemenin kurulması yönünde ortak karar alınamaz.<sup class="calibre3"><a href="../Text/ermeni_split_083.html#footnote-57358-67" id="footnote-57358-67-backlink">[67]</a></sup></p>

  <p class="normal">İngiltere, buna rağmen, tutuklanan çok sayıda Türk’ü Malta’ya göndermektedir. Bu arada, konu İngiliz Parlamentosu’na da taşınır. Yarbay Aubert Herbert adlı bir parlamenter, Dışişleri Bakanlığı’na, “Ermeni Kırımı’ndan sorumlu Almanlar ile Türklerin cezalandırılması için ne yapıldığını” sorar. Paris Barış Konferansı’nda bir karar alınamadığı için kendisine yuvarlak bir cevap verilir:</p>

  <p class="normal">“Müttefikler, sorumluları cezalandırmaya kararlıdır. Sanıkların birçoğu hapistedir. Bunların cezalandırılmalarını sağlayacak tedbirler, şimdilik Paris’te görüşülmektedir.”<sup class="calibre3"><a href="../Text/ermeni_split_084.html#footnote-57358-68" id="footnote-57358-68-backlink">[68]</a></sup> Fransa’nın tepkisi nedeniyle Barış Konferansı’nda istediği sonucu alamayan İngiltere Hükümeti, bu kez Londra’daki İngiliz Kraliyet Başsavcılığı’na başvurur. Hükümet adına Dışişleri Bakanlığı’nın yaptığı 10 Temmuz 1919 tarihli başvuruda, Hıristiyan Almanlar ile Müslüman Türkler için farklı politikalar izleneceği belirtilir:</p>

  <p class="normal">“Türk Hükümeti’ne karşı izlenen tutum ile Alman Hükümeti’ne karşı izlenen tutum arasında bir benzerlik kurulamaz... Yapılacak barış antlaşmasında Türkiye’nin, Müttefik Mahkemelerinin yargı yetkisini tanımak gerekir...”<sup class="calibre3"><a href="../Text/ermeni_split_085.html#footnote-57358-69" id="footnote-57358-69-backlink">[69]</a></sup></p>

  <p class="normal">Başvuruda ayrıca, Kraliyet Başsavcılığı’na şu sorular yöneltilir:</p>

  <p class="indentmetin">- İşgal altındaki topraklarda İngiliz askeri mahkemelerinin, 7 suçtan herhangi biriyle suçlananların yargılanmalarına ve cezalandırılmalarına hukuki bir engel var mıdır?</p>

  <p class="indentmetin">- Varsa, hangi suçlar askeri mahkemelerce yargılanmalı, hangi suçların yargılanmaları Barış Konferansı bir karar verene kadar ertelenmelidir?</p>

  <p class="indentmetin">- Türkiye’deki suçluların müttefik askeri mahkemelerince yargılanmak üzere müttefiklere teslim edilmelerini öngören hükümlerin barış antlaşmasında yer alması uygun mudur?</p>

  <p class="indentmetin">- Türk Hükümeti’nin, sanıkları güvenilir bir hapishanede tutamayacağını bildirmesi halinde, savaş yasaları ve törelerine karşı suç işlemiş olan kişilerin müttefik hapishanelerinde (Malta’da) tutulmasına hukuksal bir engel var mıdır?</p>

  <p class="indentmetin">- Suçlular, Türk mahkemelerince yargılanmakta olsalar bile, bu davaların bozulup sanıkların yeniden müttefik mahkemelerince yargılanacakları yolundaki hükümlerin Türkiye ile yapılacak barış antlaşmasına konulması pratik ve uygun olur mu?</p>

  <p class="normal">İngiliz Kraliyet Başsavcılığı, İngiliz Hükümeti’ne 7 Ağustos 1919 tarihinde yanıt verir.<sup class="calibre3"><a href="../Text/ermeni_split_086.html#footnote-57358-70" id="footnote-57358-70-backlink">[70]</a></sup> Birinci ve ikinci sorular birlikte yanıtlanır:</p>

  <p class="normal">“İngiliz Hükümeti’nce onaylanmışsa, askeri mahkemelerin yargı yetkileri vardır. Konu, iç hukuk çevresine değil, savaş töre ve kuralları çerçevesine girer. Türk Hükümeti’nin rızası olursa, herhangi bir engel kalmaz. Türk Hükümeti’nin rızası olmadan, İngiliz askeri mahkemeleri, işgal edilen yerlerde şu suçluları yargılayıp cezalandırabilirler:</p>

  <p class="normal">-Mütarekeye uymakta kusur edenler,</p>

  <p class="normal">-Mütarekenin uygulanmasına engel olanlar,</p>

  <p class="normal">-İngiliz subaylarına hakaret edenler.</p>

  <p class="normal">Öteki suçları yargılama işini barış antlaşması kararına bırakmak uygun olur.”</p>

  <p class="normal">Kraliyet Başsavcılığı, Türkiye’deki suçların müttefik askeri mahkemelerince yargılanmak üzere müttefiklere teslim edilmelerini öngören hükümlerin barış antlaşmasında yer almasını “uygun” bulurken, Türklerin Malta’da tutulmalarını da “bu bir hükümet kararıdır. Buna karşı hukuki itiraz yapılamaz” diyerek onaylar.</p>

  <p class="normal">Osmanlı mahkemelerinde yargılanan Türklerin müttefik mahkemelerinde yeniden yargılanmaları için barış antlaşmasına hüküm konulması da Kraliyet Başsavcılığı’nca yerinde bulunur. Malta konusunda Türkiye’deki özgün çalışmalardan birinin yazarı olan Bilâl Şimşir, İngiliz Kraliyet Başsavcılığı’nın bu yanıtını şöyle değerlendiriyor:</p>

  <p class="normal">“Tek sözcükle, İngiltere Dışişleri Bakanlığı istediği ‘fetva’yı çıkartmıştır. Suçlu Türklerin bir kısmı, İngiliz askeri mahkemelerinde yargılanacaktır. Bir kısmı Malta’da tutulacak, bunların yargılanmaları için barış antlaşmasının imzalanması beklenecektir. Yeni barış antlaşması ile bir ‘Müttefiklerarası Askeri Mahkeme’ kurulacaktır. Barış antlaşmasından sonra, başka suçluların da müttefiklere tesilim edilmeleri istenecektir. Bunlar, daha önce Türk mahkemelerinde yargılanmış bile olsalar, yeniden müttefik mahkemesi önünde hesap vereceklerdir. Türk mahkemelerinin kararları bozulacaktır. Demek oluyor ki, Türkiye’ye ‘sömürge’ gibi davranılacaktır. Türk devletinin yargı yetkisi, egemenliği tanınmayacaktır... (Suçlu Türklerin) yargılanıp cezalandırılmaları ilke olarak kararlaştırılmıştır... Ne var ki, ilke kararı vermek bütün sorunları çözümlemez, Yeni sorunlar ortaya çıkar...”<sup class="calibre3"><a href="../Text/ermeni_split_087.html#footnote-57358-71" id="footnote-57358-71-backlink">[71]</a></sup></p>

  <p class="normal">Bilâl Şimşir’in değerlendirmesine eklenebilecek tek nokta, <span class="ideitalik">Malta’da başlatılan ve İngiliz Kraliyet Başsavcılığı’nın 7 Ağustos 1919 tarihli ‘fetva’sıyla hukuki taşları döşenen yargılama sürecinin, daha önce belirttiğimiz gibi, Nürnberg Yargılaması’na uluslararası hukuk meşruiyeti kazandıran bütün kabullere sahip olduğudur.</span></p>

  <p class="indentmetinbold">Somut kanıt arayışı...</p>

  <p class="normal2">Serdar Palabıyık :</p>

  <p class="normal3"><span class="ideitalik">Bilâl Şimşir’in “Malta Sürgünleri” adlı çalışması aracılığıyla değindiği, sizin de yeni hukuksal ve siyasal analizler getirdiğiniz temel sorunlar nelerdir?</span></p>

  <p class="normal2"><span class="idebold">Uluç Gürkan :</span></p>

  <p class="normal">Konumuzla ilgili ortaya çıkan en önemli sorun, “kanıt”tır... Yüzlerce Türk suçlanmakta ve de tutuklanmaktadır. Ancak, aleyhlerinde delil kullanılabilecek “kanıt” yoktur. Oysa, İngiliz Kraliyet Başsavcılığı’nın devreye sokulması, yargılamaların hukuk temeline oturtulması anlamına gelmektedir. Bu da, yargı sürecinde “suçlamaların somut kanıtlara dayandırılması” gereğini ortaya koymaktadır.</p>

  <p class="normal">İstanbul’daki İngiliz Yüksek Komiserliği kanıt yaratma konusunda zorlanmaktadır... Tutuklamaları sorgusuz sualsiz yapmış, suçlamalarını da ikinci, hatta üçüncü ağızdan keyfi iftiralara dayandırmıştır. Bunlarsa, tutuklananların bir hukuk mahkemesi önünde yargılanmaları için yeterli değildir. Yüksek Komiser Amiral Calthorpe, İstanbul’daki son günlerinde, 1 Ağustos 1919’da, Londra’ya gönderdiği raporunda kendisini kanıt sorumluluğundan kurtarmaya çalışır. <span class="ideitalik">“Malta ve Mondros sürgünleri aleyhine kanıt gösterme ve iddialar ortaya koyma zorunluluğu Yüksek Komiserliğe yüklenemez”</span> der ve tarihi bir itirafta bulunur: “Zaten sanıkların büyük çoğunluğu aleyhinde adli kanıt toplama olanağı bulunmadığı apaçıktır...”<sup class="calibre3"><a href="../Text/ermeni_split_088.html#footnote-57358-72" id="footnote-57358-72-backlink">[72]</a></sup></p>

  <p class="normal">Amiral Calthorpe’un yerine İstanbul’a Yüksek Komiser olarak atanan Amiral John de Robeck de kanıt konusunda umutsuzdur. 21 Eylül 1919’da Londra’ya sunduğu raporunda Malta’ya gönderilenler hakkında şu değerlendirmeyi yapar:</p>

  <p class="normal">“Seçim, pek alelacele yapıldı ve bilinen suç fiillerine dayanılmadı; sadece genel ilkeler uygulanabildi. Bu koşullar altında, bir Müttefik Mahkemesi önünde tutukluların çoğuna karşı kesin suçlamada bulunmak pek güç olabilir. Bu kimselerin geri dönmeleri siyasal bakımdan arzu edilmez, ama bunlar hakkında ne gibi bir işlem yapılacağı konusunda Majesteleri Hükümeti’nin açık fikre kavuşması gerekir.”<sup class="calibre3"><a href="../Text/ermeni_split_089.html#footnote-57358-73" id="footnote-57358-73-backlink">[73]</a></sup></p>

  <p class="normal">Sonraki günlerde yeni İngiliz Yüksek Komiseri’nin en önemli işi, Malta’daki tutukluların bir hukuk mahkemesi önünde suçlanmalarını sağlayacak koşulları yaratabilmektir. Bu amaçla, tutukluların yargılanıp cezalandırılmaları için üç ayrı suçlama getirilir:<sup class="calibre3"><a href="../Text/ermeni_split_090.html#footnote-57358-74" id="footnote-57358-74-backlink">[74]</a></sup></p>

  <p class="normal">Mondros Mütarekesi koşullarına uymamak (9 kişi),</p>

  <p class="normal">İngiliz savaş esirlerine kötü davranmak (18 kişi),</p>

  <p class="normal">Türkiye’deki ve Güney Kafkasya’daki Ermenilere kırım yapmak, Türkiye Hıristiyanlarına zorbalık etmek (130 kişi).</p>

  <p class="normal">İngiliz Yüksek Komiserliği 12 Şubat 1920’de hazırladığı bu listeye 16 Mayıs 1920’de 17 kişiyi daha ekler. Bu kişiler de “Ermeni Kırımı” yaptıkları iddiasıyla suçlanmaktadır. İstanbul’daki Yüksek Komiserliğin tutuklular aleyhine suç dosyaları oluşturmaya çalıştığı sırada, konu İngiliz Parlamentosu’nda da tartışılır. 4 Mayıs 1920 tarihinde Yarbay Walter Guiness ve Yüzbaşı Redmond adlı parlamenterler, Malta’daki Türk tutukluların yargılanıp yargılanamayacağını Avam Kamarası’nda sorarlar. Dışişleri Bakanı adına Sir Hamar Greenwood, “evet, bu sorun görüşülmektedir” yanıtını verir. P. Billing adlı bir başka Avam Kamarası üyesi parlamenterin “İstanbul’da Türk mahkemesi önünde mi?” sorusunun yanıtı da “bu sorun görüşülmektedir” biçiminde olur.</p>

  <p class="normal">Türklerin yargılanmaları, 5 Temmuz 1920’de, İngiliz Parlamentosu’nun, bu kez Lordlar Kamarası’nın gündemindedir. Sir Henry Norman, Malta’daki Türklerin hangi mahkeme önünde yargılanacaklarını sorar. Dışişleri Sözcüsü buna, “henüz cevap verecek durumda olmadığı” yanıtını verir. Sir John Butcher’ın “Türkiye ile imzalanacak barış antlaşmasında, Türk savaş suçlularının teslim edilmelerini öngören maddeler var mı?” sorusunun yanıtı ise “evet, var” biçimindedir.</p>

  <p class="normal">Bu görüşmeler sürerken, 10 Ağustos 1920’de imzalanan Sévres Antlaşması’nda konuyla ilgili 5 maddelik özel bir bölüm yer alır:</p>

  <p class="normal">------&gt;</p>

  <p class="ortayazi"><span class="idebold">Sévres Antlaşması’nın İlgili Maddeleri:</span></p>

  <p class="normal">BÖLÜM VII. / YAPTIRIMLAR (140)</p>

  <p class="normal"><span class="idebold">MADDE 226.</span></p>

  <p class="normal">Osmanlı Hükümeti, Müttefik Devletlere, savaş yasalarına ve yapılageliş [teamul] kurallarına aykırı eylemlerde bulunmakla suçlanan kişileri, kendi askeri mahkemelerine vermek hakkını tanır. Suçluluğu kanıtlanan kişilere, yasaların öngördüğü cezalar uygulanacaktır (141) Bu hüküm, Türkiye’nin ya da Müttefiklerinin mahkemeleri önündeki her çeşit kovuşturmalar ya da davalardan ayrı olarak, uygulanacaktır.(142)</p>

  <p class="normal">Osmanlı Hükümeti, savaş yasalarına ve yapılageliş kurallarına aykırı bir eylem işlemiş bulunmakla suçlanmış olup, adıyla ya da Osmanlı makamlarınca kendilerine verilmiş rütbe, görev ya da iş tanımlanarak belirtilmiş olan bütün kişileri, Müttefik Devletlere ya da Müttefik Devletlerden bu kimseleri istemiş olduğunu bildirmiş olana teslim edecektir.</p>

  <p class="normal"><span class="idebold">MADDE 227.</span></p>

  <p class="normal">Müttefik Devletlerden birinin uyruklarına karşı [suç sayılacak bir] eylemde bulunanlar, bu Devletin askeri mahkemelerinde yargılanacaklardır. Müttefik Devletlerden birkaçının uyruklarına karşı [suç sayılacak bir] eylem işlemiş olanlar, ilgili Devletlerin askeri mahkemeleri üyelerinden kurulu askeri mahkemelerde yargılanacaklardır.</p>

  <p class="normal">Bütün bu durumlarda, sanık, kendi avukatını seçmek hakkına sahip olacaktır.</p>

  <p class="normal"><span class="idebold">MADDE 228.</span></p>

  <p class="normal">Osmanlı Hükümeti, suçlama konusu olan olayların tam bilinmesi, suçluların aranması ve sorumlulukların kesinlikle saptanması için ortaya konulması gerekli görülebilecek, ne çeşit olursa olsun, bütün bilgileri ve belgeleri sağlamayı yükümlenir.</p>

  <p class="normal"><span class="idebold">MADDE 229.</span></p>

  <p class="normal">226. Maddeden 228. Maddeye kadar olan Maddelerin (143) hükümleri, savaş yasalarına ve yapılageliş [teamül] kurallarına aykırı eylemler işlemiş olmakla suçlanan ve kendi topraklarında ya da buyrukları altında bulunan kişiler bakımından, eski Osmanlı İmparatorluğu’nun toprakları kendilerine verilen ya da verilecek olan Devletlerin Hükümetlerine de uygulanacaktır.</p>

  <p class="normal">Sözü edilen kişiler, bu Devletlerden birinin uyrukluğunu almışsa, ilgili Devletin istemesi üzerine ve onunla anlaşarak ya da bütün Müttefik Devletlerin topluca istemeleri üzerine, bu kişilerin kovuşturulmasını ve cezalandırılmasını sağlamak için gerekli bütün önlemleri almayı, bu Devletin Hükümeti yükümlenir.</p>

  <p class="normal"><span class="idebold">MADDE 230.</span></p>

  <p class="normal">Osmanlı Hükümeti, 1 Ağustos 1914 tarihinde Osmanlı İmparatorluğu’nun parçası bulunan herhangi bir toprak üzerinde, savaş durumu sırasında işlenen topluca öldürmelerden sorumlu olan Müttefik Devletlerce istenen kişileri kendilerine teslim etmeyi yükümlenir.</p>

  <p class="normal">Müttefik Devletler, bu nedenle suçlanan kişileri yargılamakla görevlendirilecek mahkemeyi göstermek hakkını saklı tutarlar ve Osmanlı Hükümeti bu Mahkemeyi tanımayı yükümlenir.</p>

  <p class="normal">Uygun bir süre içinde, Milletler Cemiyeti, sözü edilen topluca öldürmeleri yargılamaya yetkili bir mahkeme kurarsa, Müttefik Devletler, sözü gecen sanıkları bu mahkemeye vermek haklarını saklı tutarlar ve Osmanlı Hükümeti bu mahkemeyi tanımayı da yükümlenir.</p>

  <p class="normal">228. Madde hükümleri, bu Maddede öngörülen durumlara da uygulanır.</p>

  <p class="normal"><span class="idebold">Notlar</span>:</p>

  <p class="normal">(140) Fransızca metinde “Sanctions”, İngilizce metinde “Penalties”, İtalyanca metinde “Sanzioni”. <span class="ideitalik">Mal-baa-iÂmire, Konya</span> ve <span class="ideitalik">Erim</span> metinlerinde “’mücazat”; <span class="ideitalik">Vakit</span> ve <span class="ideitalik">Pcyam-ı Sabah</span> metinlerinde “Ahkam-ı cezaiye”. (Çevirenler)</p>

  <p class="normal">(141) Belge kaydı: PROf. Erim, bu tümcenin, <span class="ideitalik">Konya</span> metninde bulunmadığını belirtmektedir; <span class="ideitalik">Alatbaa-i Amire</span> metninde de yoktur. Oysa, <span class="ideitalik">Vakit</span> ve <span class="ideitalik">Peyam-ı Sabah</span> metinlerinde vardır. (Çevirenler)</p>

  <p class="normal">(142) <span class="ideitalik">Matbaı-iÂmire, Konya</span> ve <span class="ideitalik">Erim</span> metinlerinde, bu tümce ters anlamda şöyle çevrilmiştir: “İş bu madde ahkamı mehakim-i osmaniyede veya müttefikin mehakiminde derdest-i icra bulunan bilcümle muhakemat veya takibata dahi teşmil edilecektir”. Oysa, <span class="ideitalik">Vakit</span> ve <span class="ideitalik">Peyam-ı Sabah</span> metinlerindeki çeviri şöyledir: “Bu karar, Türkiye yahut Müttefikler nezdinde icra edilecek muhakeme veya takibattan, ayrıca tatbik olunacaktır”. (Çevirenler)</p>

  <p class="normal">(143) <span class="ideitalik">Matbaa-i Amire, Konya</span> ve <span class="ideitalik">Erim</span> metinlerinde “226 ve 228 nci madde”; <span class="ideitalik">Vakit</span> ve <span class="ideitalik">Peyam-ı Sabah</span>’lı metinlerin de 226 ncı maddeden 228 nci maddeye kadar olan ahkâm”. (Çevirenler)</p>

  <p class="sagnormal">------|</p>

  <p class="indentmetinbold">Sévres Antlaşması, İngiliz Kraliyet Başsavcılığı’nı yetkilendirmiştir...</p>

  <p class="normal2">&nbsp;</p>

  <p class="normal2">Serdar Palabıyık :</p>

  <p class="normal3"><span class="ideitalik">Malta’daki yargı sürecinde yürütülen tartışmaların Sévres Antlaşması’na ne gibi etkileri olmuştur?</span></p>

  <p class="normal2">Uluç Gürkan :</p>

  <p class="normal">Sévres Antlaşması, özel bir mahkemenin kurulmasını öngörmektedir. Malta’daki yargılama sürecinde hem yeni bir boyuttur, hem de önemli yönlendirme noktasıdır... Malta’yı küçümsemek, gözardı etmek isteyenler bu özel mahkemenin kurulamadığına dikkat çekiyorlar, ancak bunun nedenini saklıyorlar. Mahkeme kurulamamıştır, çünkü soruşturmayı yürüten İngiliz Kraliyet Başsavcılığı kovuşturmaya yer olmadığına hükmetmiştir.</p>

  <p class="normal">Olayın gelişimi ise şöyledir: Sévres Antlaşması’nın imzalanmasının öncesinde, 19 Temmuz 1919’da, İngiltere Savaş Bakanı Winston S. Churchill, Malta’daki Türk tutukluların “ilk uygun fırsatta serbest bırakılmalarını” hükümete önerir. Bu öneri üzerine konu ilk kez hükümet düzeyinde tartışılır. Kraliyet Başsavcılığı’na danışılması kararlaştırılır. Kraliyet Başsavcılığı, görüşünü 4 Ağustos 1920’de hükümete bildirir. Malta’daki Türk tutuklularını, İstanbul’daki İngiliz Yüksek Komiserliği’nin 12 Şubat 1920’de yaptığı sınıflandırmaya benzer biçimde 3’e ayırır:</p>

  <p class="normal">-Siyasi suçlular,</p>

  <p class="normal">-Sürgün, yağma ve kırım suçluları,</p>

  <p class="normal">-İngiliz savaş esirlerine kötü davranan suçlular.</p>

  <p class="normal">İngiliz Başsavcılığı olarak bunlardan yalnızca “İngiliz savaş esirlerine kötü davrandığı iddia edilenler” için dava açabileceğini, diğer suçluların “yetki”si dahilinde olmadığını belirtir. Eldeki kanıtlar uyarınca da dava açılabilecek sanık sayısı 8’dir. Oysa, İstanbul’daki İngiliz Yüksek Komiserliği’nin “savaş esirlerine kötü muamele” yaptığını iddia ettiği Türk tutuklu sayısı 18’dir.</p>

  <p class="normal">Başsavcılık, diğer tutuklular hakkında kanıt toplamak ve iddianame hazırlamak görevinin İstanbul’daki Yüksek Komiserliğe ait olduğunu kaydeder. <span class="ideitalik">“Tutuklamalar, Yüksek Komiserin talimatıyla yapıldığına göre, kendisinin elinde, kuşkusuz, tutuklular aleyhine kanıtlar da vardır”</span> vurgusunu yapar.<sup class="calibre3"><a href="../Text/ermeni_split_091.html#footnote-57358-75" id="footnote-57358-75-backlink">[75]</a></sup></p>

  <p class="normal">Sévres Antlaşması, İngiliz Kraliyet Başsavcılığı’nı bu görüşünü değiştimek zorunda bırakır. Başsavcılık, İngiliz Hükümeti’nin de ısrarıyla, Malta’daki Türk tutukluların sadece İngiliz esirlere kötü davrananların değil, bütününün soruşturma yetkisinin kendisine ait olduğunu kabullenir. Ancak, kanıt toplama konusunda İstanbul’daki Yüksek Komiserliğin görevli olması konusunda ısrar eder. Bu görüş değişikliğinin hukuki gerekçesi ise şöyle bir temele oturtulur:</p>

  <p class="normal">Kraliyet Başsavcılığı, 7 Ağustos 1919’da İngiliz Hükümeti’ne Türkiye’deki suçluların müttefik askeri mahkemelerince yargılanmak üzere müttefiklere teslim edilmelerini öngören hükümlerin barış antlaşmasında yer almasının “uygun” olacağını belirtmiş, mahkemelerinde yargılanan Türklerin müttefik mahkemelerinde yeniden yargılanmaları için barış antlaşmasına hüküm konulmasını yerinde bulmuştu.</p>

  <p class="normal">Sévres Antlaşması İngiliz Kraliyet Başsavcılığı’nın bu hukuki yaklaşımını karşılamaktadır. Antlaşmanın 230/1 hükmü şöyledir: “Osmanlı Hükümeti, 1 Ağustos 1914 tarihinde Osmanlı İmparatorluğu’nun parçası bulunan herhangi bir toprak üzerinde, savaş durumu sırasında işlenen toplu öldürmelerden sorumlu olan müttefik devletlerce istenen kişileri kendilerine teslim etmeyi yükümlenmektedir.” M. 230/2 ise, müttefik devletlere, “(...)bu nedenle suçlanan kişileri yargılamakla görevlendirilecek mahkemeyi gösterme hakkını” vermekte, Osmanlı Hükümeti’ni de bu mahkemeyi tanımakla yükümlemektedir. M. 230/3’te, Milletler Cemiyeti’nin topluca öldürmeleri yargılamaya yetkili bir mahkeme kurması halinde, müttefik devletlerin sanıkları bu mahkemeye vermelerini ve Osmanlı Hükümeti’nin bu mahkemeyi de tanıyacağını düzenlemektedir.</p>

  <p class="normal">Malta’daki yargılama sürecini sulandırmak isteyenler, Sévres Antlaşması’nda öngörülen yetkin mahkemenin ne müttefik devletler, ne de Milletler Cemiyeti tarafından kurulduğunu, dolayısıyla yargılamanın yapılmadığını savunmaktalar. Evet, bir mahkeme kurulmamıştır, zira buna gerek kalmamıştır. Malta sürecinde yapılmayan, yargılama değildir... Yargılama başlamıştır, ama mahkeme önündeki “kovuşturma” safhasına geçilmemiştir. Bu da mahkemenin kurulmamış olması nedeniyle değildir.</p>

  <p class="normal">İngiliz Kraliyet Başsavcılığı tarafından yürütülen ve yargılamanın ilk safhası olan soruşturma sonunda, “toplu öldürme” gerekçesiyle “bir hukuk mahkemesinde dava açmaya yeterli kanıt yer olmadığına” hükmedilmiştir. Bunun anlamı, “kovuşturmaya yer bulunmadığı” için yargılamanın tamamlanmış olmasıdır. Açık anlatımıyla, kurulu bir mahkeme olsaydı dahi bu mahkeme önünde kovuşturma yapılacaktır.</p>

  <p class="normal">Burada, İngiliz Kraliyet Başsavcılığı’nın “soruşturma yetkisini” nereden aldığı, dolayısıyla “kovuşturmaya yer olmadığı” anlamındaki kararının geçerliliği sorgulanabilir. İngiliz Kraliyet Başsavcılığı’nın soruşturma sorumluluğunu “fiilen üstlenmiş” olmasına itiraz edilebilir. Ancak, İngiliz Kraliyet Başsavcılığı’nın “fiili sorumluluğu”nun hem müttefik devletler hem de Milletler Cemiyeti tarafından “gönüllü kabullenilmiş” olduğu gözardı edilemez.</p>

  <p class="normal">Ayrıca unutulmamalı ki, Kraliyet Başsavcılığı’nın “kovuşturmaya yer olmadığı” kararını verdiği Temmuz 1921’den, Sévres Antlaşması’nın yerine geçen Lozan Antlaşması’nın imzalandığı Temmuz 1923’e kadarki iki yıl süresince, müttefik devletlerden ve Milletler Cemiyeti’nden bu karara hiçbir itiraz gelmemiştir. Bunun anlamı, İngiliz Kraliyet Başsavcılığı’nın “kovuşturmaya yer olmadığı” özelliği taşıdığı ve bunun hukuki sonuçlarının kabullenildiğidir. Aradan neredeyse yüz yıla yakın bir süre geçtikten sonra bu gerçekliği görmezden gelmek, hukuku hiçe saymakla eşanlamlıdır...</p>

  <p class="indentmetinbold">Malta sürecinde, hukuki değeri olan hiçbir kanıt bulunamamıştır...</p>

  <p class="normal2">Serdar Palabıyık :</p>

  <p class="normal3"><span class="ideitalik">“İngilizler Malta’dakileri yargılasaydılar bile cezaları infaz etmelerinin mümkün olmadığını kavramışlardı, dolayısıyla İngiliz Kraliyet Başsavcılığı olayın üzerine fazla gitmedi” diyebilir miyiz?</span></p>

  <p class="normal2">Uluç Gürkan :</p>

  <p class="normal">Bu doğru bir iddia olmaz. İngiliz Kraliyet Başsavcılığı, özellikle Ermenilere karşı “kitlesel ölümlere yol açan kırım” kanıtları bulabilmek için çok uğraş verdi. Ancak, bütün çabalarına rağmen hukuki değeri olan hiçbir belge ve bilgiye ulaşamadı. İngiltere Başbakanı Lloyd George ve Dışişleri Bakanı Lord Curzon, özellikle “Ermeni Kırımı” suçlamasıyla dava açılması için ısrarcıdır. Sévres Antlaşması’nın imzalanmasıyla birlikte Kraliyet Başsavcılığı baskı altına alınır. Bu arada, soruşturmanın kapsamı, Ermenilerin yanı sıra, “bütün Osmanlı gayrimüslimleri”ni kapsayacak biçimde genişletilir.</p>

  <p class="normal">Türkiye’de koşullar da değişmektedir... İngiltere, I. İnönü Zaferi sonrasında Mustafa Kemal’in öncülüğündeki Kurtuluş Savaşı ve Büyük Millet Meclisi Hükümeti gerçeğini kabul etmek zorunda kalmıştı. Sévres Antlaşması’nı yumuşatak Ankara’ya da kabul ettirmeyi düşünürler. Bu amaçla, müttefikleri Fransızlar ve İtalyanlar ile birlikte, Londra’da bir konferans düzenlerler.</p>

  <p class="normal">Londra Konferansı’nda, Ankara’daki Büyük Millet Meclisi temsilcisiyle, Anadolu’daki İngiliz savaş esirlerine karşılık Malta’daki Türk tutsakların bir kısmının serbest bırakılmasını öngören bir antlaşma imzalanır. Ancak bu antlaşma, “Ermeni Kırımı”yla suçlanan Türkleri kapsamamaktadır ve Ankara tarafından onaylanmaz. Bu arada, İstanbul’daki İngiliz Yüksek Komiserliği’nden Londra’daki Kraliyet Başsavcılığı’na tutuklularla ilgili bilgi de gelmemektedir. Başsavcılık, hangi tutukluların serbest bırakılabileceği konusunda bir öneride bulunabilecek durumda değildir.</p>

  <p class="normal">Bu nedenle Başsavcılık, 8 Şubat 1921 tarihinde Dışişleri Bakanlığı’na başvurarak, “daha fazla gecikmeye meydan verilmemesi için, yerli Hıristiyanlara zulüm yapmak suçundan yargılanacak Türk tutuklular aleyhinde kanıt toplanmasının İstanbul’daki Yüksek Komiserlik’ten istenmesini” hatırlatır.<sup class="calibre3"><a href="../Text/ermeni_split_092.html#footnote-57358-76" id="footnote-57358-76-backlink">[76]</a></sup> İngiltere Dışişleri Bakanlığı da 16 Şubat 1921’de Yüksek Komiserliğe, yargılanacak tutukluların aleyhindeki suç kanıtlarının bir an önce hazırlanıp gönderilmesi talimatını verir.<sup class="calibre3"><a href="../Text/ermeni_split_093.html#footnote-57358-77" id="footnote-57358-77-backlink">[77]</a></sup>. Bu arada, Malta Valisi Mareşal Herbert Plumer de tutukluların suçlarının kendilerine bildirilmesini ister. İstanbul’daki yeni İngiliz Yüksek Komiseri Sir Horace Rumbold şu karşılığı verir:</p>

  <p class="normal">“Antlaşmanın (Sévres) 230. maddesi gereğince kurulacak özel mahkeme, kendi ilkelerini, yargı usulünü, kanıtlarla ilgili kurallarını kendisi koyacağı için, sürgünler hakkında kesin iddianameler hazırlamak ve bu mahkeme kurulup çalışmaya başlamadan önce sanıklara suçlarını bildirmek bana uygun görünmüyor... Şimdilik tutuklularla ilgili olarak en fazla söyleyebileceğimiz şudur: Kendileri Osmanlı Hıristiyanlarının sürülmelerine ve kırımına katılmak, savaş tutsaklarına zorbalık etmek ve savaş kurallarıyla törelerine karşı gelmekten ötürü yargılanacaklardır...”<sup class="calibre3"><a href="../Text/ermeni_split_094.html#footnote-57358-78" id="footnote-57358-78-backlink">[78]</a></sup></p>

  <p class="normal">10 Mart 1921 tarihinde Türkiye’deki İngiliz İşgal Kuvvetleri Komutanı Sir Charles Harrington, Malta’da tutuklu üst düzey 5 Türk subay hakkındaki “kanıtlar”ı Londra’ya yollar. Mesajında, kanıtların karşı casusluk çalışmalarıyla toplandığını ve kaynağının açıklanamayacağını, dolayısıyla mahkemece kabul edilmesinin çok kuşkulu olduğunu belirtir. Komutan Harrington’a göre, tutukluları mahkûm ettirecek kanıtların ileride de bulunması olası değildir.<sup class="calibre3"><a href="../Text/ermeni_split_095.html#footnote-57358-79" id="footnote-57358-79-backlink">[79]</a></sup></p>

  <p class="normal">Malta’daki Türk tutukluları bilgilendirmeyi reddeden İngiliz Yüksek Komiseri Sir Horace Rumbold, hazırlanan iddianameleri kanıtlarıyla birlikte Londra’ya 16 Mart 1921’de gönderir. Her tutuklu için ayrı ayrı hazırlanan 6-7 sayfalık iddianameler çok büyük ölçüde Ermeni Patrikhanesi’nin ikinci, hatta üçüncü ağız tanıklarının beyanlarına dayandırılmıştır. İngiliz Yüksek Komiseri bu durumu Londra’ya şöyle açıklar:</p>

  <p class="normal">“Müttefik ya da tarafsız ülkelerin hiçbirinden bilgi istenmedi. Özellikle Amerikan Hükümeti’nin elinde bol miktarda belge bulunduğu kuşkusuzdur... Barış Antlaşması (Sévres) henüz yürürlüğe girmediği için Türk Hükümeti’ne ve görevlilerine de herhangi bir baskı yapılamadı. Bu nedenle hiçbir Türk resmi belgesi de sağlanamadı. Anadolu’da gezi özgürlüğü bulunmadığı için pek az sayıda tanık gelebildi... Şimdiye kadar bilgi toplanmasında başlıca kanal Ermeni Patrikhanesi oldu...”<sup class="calibre3"><a href="../Text/ermeni_split_096.html#footnote-57358-80" id="footnote-57358-80-backlink">[80]</a></sup></p>

  <p class="normal2">Serdar Palabıyık :</p>

  <p class="normal3"><span class="ideitalik">Atıf yaptığınız bu belge hakkındaki düşünceleriniz nelerdir?</span></p>

  <p class="normal2">Uluç Gürkan :</p>

  <p class="normal">İngiliz Yüksek Komiseri’nin kanıt yokluğuyla ilgili mazeretleri doğru değildir. Başta İstanbul olmak üzere, Türkiye’nin pek çok bölgesi işgal altındadır. İngilizler, işgal ettikleri her yerde Osmanlı arşivlerine el koymuş, bunları çuvallar halinde Londra’ya göndermiştir. Osmanlı tehcir belgelerinin orijinallerinin Londra’da bulunduğuna daha önce değinmiştim. İngilizler, belgede anlatılanın aksine, işgal bölgelerinde çok sayıda Ermeni’yle doğrudan temas kurma imkânına da sahipti. Komiser Rumbold’un İstanbul’daki çalışma arkadaşlarından Sir Harry Lamb’ın bu konudaki 31 Mart 1921 tarihli değerlendirmesi çok daha gerçekçidir. Malta’ya gönderilenlerin hiçbirinin hukuki kanıtlarla tutuklanmadığını belirten Sir Lamb, “Malta tutsakları bütünü itibariyle tatminkâr değilidir... Hukuki nitelikte dosya yoktur. Pek çok olayla ilgili olarak farklı değerlere sahip Ermenilerin beyanları vardır. Amerikalıların elinde de bir yığın değersiz malzeme olmalıdır...”<sup class="calibre3"><a href="../Text/ermeni_split_097.html#footnote-57358-81" id="footnote-57358-81-backlink">[81]</a></sup></p>

  <p class="indentmetinbold">İngilizlerin Amerika umudu da boşa çıkıyor...</p>

  <p class="normal2">Serdar Palabıyık :</p>

  <p class="normal3"><span class="ideitalik">Kanıt bulamayan İngiliz Yüksek Komiseri Amerika’dan gelecek belge-bilgi desteğine bel bağlamışken, kimi çalışma arkadaşları umutlu görünmüyor...</span></p>

  <p class="normal2">Uluç Gürkan :</p>

  <p class="normal">Evet, Sir Harry Lamb gibi gerçekçilere rağmen, Yüksek Komiser Sir Horace Rumbold’un Amerika umuduna İngiltere’de özellikle Dışişleri Bakanı Lord Curzon’ın bel bağladığını gözlüyoruz. Ancak öncesinde, İngiliz Yüksek Komiserliği’nin Londra’ya gönderdiği Malta tutsakları bilgilerinin Londra Konferansı’nda bir etkisi olup olmadığına değinmek istiyorum.</p>

  <p class="normal">Hazırlanan iddianamelerin Londra’ya gönderildiği tarih, 16 Mart 1921’dir. Bu tarihte Londra Konferansı tamamlanmış, Büyük Millet Meclisi Hükümeti’nin Dışişleri Bakanı Bekir Sami (Kunduh) Bey ile “esir değişimi antlaşması” imzalanmıştır. Dolayısıyla, İstanbul’daki İngiliz Yüksek Komiserliği’nin bu konuda bir dahli olmamıştır. Ötesinde, Malta’daki yargılama sürecini sulandırmak isteyenlerin iddialarının aksine, Malta tutsaklarının bütününü kapsamayan, Türklerin ellerindeki İngiliz esirlerin tümünü serbest bırakması karşılığında İngilizlerin “Ermenilere ve İngiliz esirlerine zulüm ve suistimal etmemiş Türk esirleri iade etmelerini” öngören bu antlaşma, Ankara’daki Büyük Millet Meclisi Hükümeti’nce onaylanmamıştır.</p>

  <p class="normal">“Amerika’nın elinde kanıt var” efsanesine gelince... Bu efsane, 1913-1916 yılları arasında Amerika Birleşik Devletleri Büyükelçisi olan Henry Morgenthau’nun 1918 yılında yayınlanan anılarına dayanmaktadır. Morgenthau’nun özellikle 1915 tehciriyle ilgili anlattıkları, Amerikan basınında, deyim yerindeyse “Türklerin Ermeni kırımı iddianamesi” muamelesi görmektedir. İngilizlerin Amerika’daki bu havadan etkilendiği anlaşılmaktadır. İstanbul’daki İngiliz Yüksek Komiseri, Amerika’nın elinde bol miktarda “Ermeni Kırımı” belgesi olduğundan kuşku duymadığını Londra’ya iletir. İngiltere Dışişleri Bakanı Lord Curzon da, 31 Mart 1921’de İngiltere’nin Washington Büyükelçisi Sir Auckland Campbell-Geddes’ten bu konuyu araştırmasını ister:</p>

  <p class="normal">“Majesteleri Hükümeti’nin elinde, Malta’da, Ermeni Kırımı’na katıldıkları iddiasıyla tutuklanmış bir grup Türk vardır. Mağdurların kaybolması, dağılması ve başka nedenler yüzünden, suç delillerini ortaya çıkarmakta büyük güçlüklerle karşılaşılıyor. Amerikan Hükümeti’nin elinde, kovuşturmaya yarayacak deliller bulunup bulunulmadığının öğrenilmesini rica ederim.”<sup class="calibre3"><a href="../Text/ermeni_split_098.html#footnote-57358-82" id="footnote-57358-82-backlink">[82]</a></sup></p>

  <p class="normal2">Serdar Palabıyık :</p>

  <p class="normal3"><span class="ideitalik">Peki, Amerika’nın elinde “Ermeni Kırımı”nı gerçekten doğrulayan bir belge var mıydı?</span></p>

  <p class="normal2">Uluç Gürkan :</p>

  <p class="normal">İngilizler, genelde, böyle bir belgenin “olduğuna” inanmaktadır. Bir istisna, İstanbul’daki İngiliz Yüksek Komiserliği görevlilerinden Sir Harry Lamb’dir. Sir Lamb, Amerikalıların elindeki malzemenin de hukuki değer taşımadığı kanısındadır. Lamb, İngiltere’nin Washington Büyükelçisi’nin bu konuda talimatlandırıldığı 31 Mart 1921 tarihinde, Dışişleri Bakanlığı’nı bu konuda uyarmaya çalışmış, ancak başarılı olamamıştır. Sir Harry Lamb’in Amerikan belgeleriyle ilgili değerlendirmesi İstanbul’daki Amerikan Büyükelçisi Amiral Mark Lambert Bristol’un tespitlerinden etkilenmiş gibidir. Türkleri, Ermenileri katletmekle suçlayan ve bu konuda bir de kitap yazan Büyükelçi Morgenthau’nun yerine atanan Amiral Bristol, Amerikan Yabancı Misyon Komiserleri İdare Heyeti’ne 28 Mart 1921’de yazdığı mektupta, Türklerin “Ermeni Katliamı/Kırımı” yaptığı yolundaki raporlar ile haberlerin “kesinlikle yanlış<span class="idebold">”</span> olduğunu vurgulamıştır. Amiral Bristol, mektubunda şu bilgilendirmeyi yapmıştı:</p>

  <p class="normal">“Görüyorum ki, Türklerin binlerce Ermeni’yi katlettiği yolundaki raporlar Amerika’da serbestçe dağıtılıyor. Yakın Doğu Yardım (Örgütü), Yarrow’dan ve Amerikalı kendi vatandaşlarımızdan, Ermeni raporlarının kesinlikle yanlış olduğunu tartışmasız biçimde ortaya koyan raporlara sahiptir. Ayrıca, Alexandropol (Gümrü) ve Kars’ta bulunan Amerikan Yardım görevlilerimiz ile Yarrow gibi kişilerden gelen raporların yanında, istihbarat örgütümden gelen raporlarım da var. Biliyorum ki, Ermeni raporları doğru değildir...”</p>

  <p class="normal">Ermenilerin Türk, Kürt ve Tatarlara karşı zorbalıklarıyla ilgili örneklere de yer verilen Amiral Bristol’un mektubunda, Morgenthau’nun anılarıyla ilgili değerlendirme şöyle:</p>

  <p class="normal">“Büyükelçi Morgenthau, genellikle okumadığı raporlarının hazırlanmasında özellikle Birinci Katibi Hagop S. Andonian’a dayanmıştır. Hukuk Danışmanı Arshag K. Schmavonian da Ermeni’dir.”<sup class="calibre3"><a href="../Text/ermeni_split_099.html#footnote-57358-83" id="footnote-57358-83-backlink">[83]</a></sup></p>

  <p class="normal">Bu arada, İngiltere Dışişleri Bakanlığı, İngiliz Kraliyet Başsavcılığı tarafından da uyarılmaktadır. Başsavcılık, 20 Mayıs 1921’de, Lord Curzon’a “Sévres Antlaşması onaylanmadan, Malta’da İngiliz esirlerine kötü davranmaktan sanık 8 kişi dışındaki Türk tutukluların aleyhine kovuşturma yapılamayacağını” bildirir. “Siyasi suçlu” olarak nitelediği sürgünlerin Malta’da tutulmalarını hukuk temelinden yoksun “yüksek politika sorunu” olarak tanımlar.<sup class="calibre3"><a href="../Text/ermeni_split_100.html#footnote-57358-84" id="footnote-57358-84-backlink">[84]</a></sup></p>

  <p class="normal">İngiliz Hükümeti pes etmez. 31 Mayıs 1921’de Başsavcılığa, Dışişleri Bakanlığı’ndan Bakan Lord Curzon adına, ancak Lancelot Oliphant imzasıyla gönderilen bir yazıda, “Ermeni Kıyımı” konusunda “hukuki kanıt bulunamayacağı” itiraf edilir. Buna rağmen, hiç olmazsa Malta tutuklularından adları bildirilen 45 kişinin “yargılanıp cezalandırılmalarının siyasi açıdan <span class="ideitalik">şiddetle</span> arzulandığı” vurgulanır.<sup class="calibre3"><a href="../Text/ermeni_split_101.html#footnote-57358-85" id="footnote-57358-85-backlink">[85]</a></sup></p>

  <p class="normal">Lord Curzon dört gözle Londra’dan gelecek belgeleri bekler. Gelecek belgeler sayesinde İngiliz Kraliyet Başsavcılığı’nın dava açmak zorunda kalacağına inanır. Başsavcılık da yanıtını hemen vermez. Amerika’dan gelecek belgelerin beklenmesinde “uzlaşma” sağlanmış gibidir. Ancak, Amerika’dan istenen belgeler gelmez... Amerika’daki yeni İngiliz Büyükelçisi Robert C. Craigie, 2 Haziran 1921’de, araştırmalarıyla ilgili olarak Londra’ya şu bilgiyi verir:</p>

  <p class="normal">“Amerikan Dışişleri Bakanlığı’nda birçok soruşturma yaptım. Bana bugün bildirildiğine göre, Amerikalıların elinde, Ermeni tehciri ve kırımı ile ilgili birçok belge vardır. Ancak bu belgeler, olaylara karışmış kişilerle ilgili olmaktan ziyade, suçların işlenişiyle ilgilidir. Majesteleri Hükümeti arzu ederlerse, kaynağı açıklanmamak kaydıyla, bu belgeler büyükelçiliğimiz emrine verilecektir. Anlatılanlara bakarak, bu belgelerin, Malta’da tutuklu Türklerin kovuşturulmasında kanıt olarak işe yarayabileceğinden kuşkuluyum.”<sup class="calibre3"><a href="../Text/ermeni_split_102.html#footnote-57358-86" id="footnote-57358-86-backlink">[86]</a></sup></p>

  <p class="normal">Lord Curzon son bir umutla, 16 Haziran 1921’de Washington Büyükelçiliği’ne, “Ermenilere ve diğer Hıristiyanlara kırım” gerekçesiyle yargılanmasını istediği Türklerin adını gönderir ve “Bu kişilerden herhangi biri aleyhinde Amerikan Hükümeti’nden ivedi kanıt sağlayabilirseniz memnun olurum” talimatını verir. Washington’daki İngiliz Büyükelçisi’nin 13 Temmuz 1921’de verdiği yanıt, İngiltere’nin Amerika umudunu söndürücü niteliktedir:</p>

  <p class="normal">“Ermeni Kırımı iddiasıyla yargılanmak üzere Malta’da tutuklu Türklerle ilgili olarak, çalışma arkadaşlarımdan biri dün, 12 Temmuz’da, Amerikan Dışişleri Bakanlığı’na gitti. Son savaşta Ermenistan’da yapılan zulümlerle ilgili raporları gözden geçirmesine izin verildi. Bu raporlar, Majesteleri Hükümeti’nin ‘işe en çok yarayacak’ diye Amerikan Dışişleri’nce seçilmişti. Üzülerek arzedeyim ki, bu belgelerin içinde yargılanmak üzere Malta’da tutuklu bulunan Türkler aleyhine kanıt olarak kullanılabilecek hiçbir şey yoktur. Gözden geçirilen raporlarda, söz konusu Türk görevlilerinden yalnız iki kişinin -Sabit Bey ile Süleyman Faik Paşa– adları anılmaktaysa da, bunlar hakkında yazılanlar da raporları kaleme alanların kişisel düşüncelerini aşmıyor ve suç kanıtı olabilecek hiçbir somut fiil gösterilemiyor.</p>

  <p class="normal">Şunu da eklemekten onur duyarım ki, Amerikan Dışişleri yetkilileri konuşma sırasında, verecekleri bilgilerin hiçbirinin bir hukuk mahkemesi önünde kullanılmaması arzusunda bulunmuşlardır. Bu durum ve anılan raporların Türkler hakkında Majesteleri Hükümeti’nin halen elinde bulunan bilgilerin takviyesinde yararlı olabilecek hiçbir kanıt içermediği gerçeği dikkate alınmalıdır. Bu konuda Amerikan Dışişleri’ne yeni araştırmalar için başvurulsa dahi herhangi bir şey elde etme umudu kalmadığına inanıyorum.”<sup class="calibre3"><a href="../Text/ermeni_split_103.html#footnote-57358-87" id="footnote-57358-87-backlink">[87]</a></sup></p>

  <p class="indentmetinbold">İngiliz Kraliyet Başsavcılığı son noktayı koyuyor...</p>

  <p class="normal2">Serdar Palabıyık :</p>

  <p class="normal3"><span class="ideitalik">İngiltere, umduğu belgelerin Amerika’dan çıkmaması üzerine nasıl bir yol izledi? Kanıt taramalarına devam etti mi?</span></p>

  <p class="normal2">Uluç Gürkan :</p>

  <p class="normal">İngiliz Kraliyet Başsavcılığı, Amerika’dan beklenen belgelerle ilgili umutların tükenmesi üzerine, Malta yargılamasına son noktayı koyar. Başsavcılık, 29 Temmuz 1921’de, Dışişleri Bakanlığı’na oldukça uzun bir yazı gönderir ve Lord Curzon’ın 31 Mayıs 1921 tarihli “siyasi dava açılması” yolundaki talebini reddeder.</p>

  <p class="normal">Başsavcılığın yazısında, 20 Mayıs 1921 tarihli yazısının aksine, “Ermeni Kırımı” iddiasıyla cezalandırılmaları istenen Malta tutukluları, “siyasi suçlu” olarak tanımlanmaz. Bunun yerine, yüklenen suç “yarı siyasi” olarak nitelenir. Başsavcılık, 20 Mayıs 1921 tarihli “Sévres Antlaşması onaylanmadan, Malta’da İngiliz esirlerine kötü davranmaktan sanık 8 kişi dışındaki tutukluların aleyhine kovuşturma yapılamayacağı” tezini de yinelemez. Bunun yerine, doğrudan “kanıt bulunmadığı, bulma olanağının da kalmadığı” vurgusunu yapar. “Eldeki belge ve bilgilerin suçlamalar için hukuk mahkemesinde kanıt değeri taşımayacağını, dolayısıyla kimsenin bir hukuk mahkemesi önünde cezalandırılmasının mümkün olamayacağını” belirtir.<sup class="calibre3"><a href="../Text/ermeni_split_104.html#footnote-57358-88" id="footnote-57358-88-backlink">[88]</a></sup></p>

  <p class="normal">İngiliz Kraliyet Başsavcılığı’nın “Ermeni kırımı” soruşturmasını “kanıt olmadığı” için bir hukuk mahkemesi önünde dava konusu olamayacağını belirten bu yazısı, hiç kuşku yok, hukuki olarak kovuşturmaya yer olmadığı”, başka bir deyişle “takipsizlik kararı” özelliğindedir.</p>

  <p class="normal">Özetle; <span class="ideitalik">İngiliz Kraliyet Başsavcılığı’nın bu kararı, “Ermeni Kırımı” soruşturması kapsamında “tutuklu sanık” olarak Malta’da tutulan Türkleri “rehine” konumuna dönüştürür. İngilizler, bütün güçleriyle, Ankara’yı “esir değişimi”ne ikna etmeye çalışırlar.</span></p>

  <p class="normal2">Serdar Palabıyık :</p>

  <p class="normal3"><span class="ideitalik">Tutukluluk halinin rehineliğe dönüşmesinin hukuki ve siyasi anlamı nedir?</span></p>

  <p class="normal2">Uluç Gürkan :</p>

  <p class="normal">Bu konu önemli... Malta’daki yargılama süreci, bu süreci sulandırmak isteyenlerin iddia ettiği gibi “esir değişimi” nedeniyle sonlanmamıştır. Tam aksine, “esir değişimi”, yargısal süreç İngiliz Kraliyet Başsavcılığı’nca “kanıt yokluğu nedeniyle dava açılamayacağı” gerekçesiyle sonlandırılındıktan sonra gündeme gelmiştir. Bu gelişme, İngiliz belgelerinden de açıkça izlenebilir. İngiliz Kraliyet Başsavcılığı’nın 29 Temmuz 1921 tarihli yazısı üzerine, İngiltere Dışişleri Bakanlığı’ndan W. S. Edmonds, 3 Ağustos 1921’de şu değerlendirmeyi kayda geçirir:</p>

  <p class="normal">“Bu mektuptan (Başsavcılığın yazısı) anlaşılıyor ki, kanıt bulma şansımız sıfırdır. İtiraf edilmeli ki, Türkler, haklarında herhangi bir suçlama formüle edilmeden uzun süre özgürlüklerinden yoksun bırakılmıştır.”<sup class="calibre3"><a href="../Text/ermeni_split_105.html#footnote-57358-89" id="footnote-57358-89-backlink">[89]</a></sup></p>

  <p class="normal">İngiltere Dışişleri Bakanı Lord Curzon da 10 Ağustos 1921’de İstanbul’daki İngiliz Yüksek Komiseri Sir Horace Rumbold’a yazdığı yazıda “esir değişimi” önerisini gündeme getirir. Yazısında Türkleri yargılamak için harcanan çabaları anlatan Lord Curzon, “kanıt yokluğu” nedeniyle bunun gerçekleştirilemediğini belirtir. Bunun yanında, Fransız ve İtalyan Hükümetlerinin itirazları nedeniyle, Sévres Antlaşması’nın 230. maddesi gereğince, bir mahkemenin kurulması olasığı olmadığını kaydeder. Lord Curzon’ın, Sévres Antlaşması gereğince müttefiklerarası bir mahkeme kurulsaydı; Malta yargılamasında soruşturma yetkisinin İngiliz Kraliyet Başsavcılığı’ndan alınıp bu mahkemeye verileceğini ve Başsavcılığa kabul ettiremediği siyasi cezalandırmayı bu mahkemeye yaptırabileceğini düşündüğü anlaşılıyor. Bu koşullarda “esir değişiminin düşünülmesi” gerektiğini ifade eden Lord Curzon, değişimin nasıl olabileceğini ise şöyle açıklar:</p>

  <p class="normal">“Majesteleri Hükümeti, Anadolu’daki İngiliz esirleri geri dönünceye kadar Türk esirlerini serbest bırakmaya her ne kadar razı olamayacaklarsa da, anılan güçlükler sonucunda, Türkiye ile yapılacak genel bir anlaşma ile ‘yerli Hıristiyanlara zorbalık’tan sanık olarak Malta’da tutuklu 43 Türk’ün salıverilmesini de düşünmek zorunda olduğunu hissediyorum.”</p>

  <p class="normal">Lord Curzon, Komiser Sir Horace Rumbold’a bu konudaki düşüncesini de sorar.<sup class="calibre3"><a href="../Text/ermeni_split_106.html#footnote-57358-90" id="footnote-57358-90-backlink">[90]</a></sup> İngiliz Yüksek Komiseri, İngiliz İşgal Kuvvetleri Komutanı General Sir Charles Harrington’ın hukuk danışmanı Yargıç Sir Lindsay-Smith’e danışır. Yargıç Smith, İngiliz Kraliyet Başsavcısı’nın düşüncesinin “kesin” olduğunu ve “başarısız bir yargılamanın yarardan çok zarar doğuracağını” belirtir. Sonuç olarak da, tek seçeneğin “Malta’daki Türkleri ‘rehine’ diye tutmak olduğunu” kaydeder.<sup class="calibre3"><a href="../Text/ermeni_split_107.html#footnote-57358-91" id="footnote-57358-91-backlink">[91]</a></sup> General Harrington ise, Türkleri Malta’da tutmak için bir neden kalmadığını ve hepsinin salınması gerektiğini savunur.<sup class="calibre3"><a href="../Text/ermeni_split_108.html#footnote-57358-92" id="footnote-57358-92-backlink">[92]</a></sup>.</p>

  <p class="normal">Bu görüşleri alan İngiliz Yüksek Komiseri, Londra’ya, “İngiliz Hukuk Mahkemelerini tatmin edecek kanıt bulma olasılığının kalmadığını” belirten, bu koşullarda “Türklerin Malta’da daha fazla tutulmalarının adaletsizlik olacağını, bu konuda daha fazla itibar kaybetmemek için, İngiliz esirlere kötü muamele nedeniyle haklarında dava açılabilecek 8 tutuklu dışındaki bütün tutukluların Anadolu’daki İngiliz esirleriyle değişim için kullanılmalarını” öneren bir yazı gönderir.<sup class="calibre3"><a href="../Text/ermeni_split_109.html#footnote-57358-93" id="footnote-57358-93-backlink">[93]</a></sup></p>

  <p class="normal">Lord Curzon, 27 Eylül 1921’de, İstanbul’daki Yüksek Komiserliğe, 8 tutuklu da dahil bütün Türklerin esir değişimi için kullanılacağını bildirir. Ardından Malta’daki tüm Türk tutuklular, 25 Ekim 1921’de gemiye bindirilir ve 31 Ekim 1921’de İnebolu’da Türkiye’ye iade edilir. Türkiye’deki İngiliz esirler ise 2 Kasım 1921’de işgal altındaki İstanbul’a gönderilir.</p>

  <p class="indentmetinbold">Malta’nın tarihi, hukuki ve siyasi önemi...</p>

  <p class="normal2">Serdar Palabıyık :</p>

  <p class="normal3"><span class="ideitalik">Malta Yargılaması’nın kuruluş ve sonlandırma aşamalarına böylece değindik. Genel bir değerlendirme yapmak gerekirse, Malta’nın Ermeni Sorunu konusunda tarihi, hukuki ve siyasi sonuçları üzerine neler söyleyebilirsiniz?</span></p>

  <p class="normal2">Uluç Gürkan :</p>

  <p class="normal">Kanıt yetersizliği nedeniyle “takipsizlik” kararı verilen ve bir hukuk mahkemesi önünde dava açılamayacağı gerekçesiyle sonlandırılan Malta Yargılaması, Sévres Antlaşması’nın 230 ve 231. maddelerine dayanılarak oluşturulmuş, uluslararası yetkinliği o günlerin “Birleşmiş Milletleri” olan Milletler Cemiyeti’nde yapılan atıflarla kabul edilmiş bir İngiliz Kraliyet Başsavcılığı soruşturmasıdır. Bu özellikleriyle <span class="ideitalik">Malta Yargılaması, Yahudi Soykırımı’na uluslararası hukuki gerçekliğini kazandıran Nürnberg Yargılaması ile bire bir örtüşüyor.</span> Şöyle ki;</p>

  <p class="normal">II. Dünya Savaşı’nın bitiminde Yahudilere karşı işlenen savaş suçlularını yargılamak için kurulan Nürnberg’deki Uluslararası Askeri Mahkeme, bu davalara bakma yetkisini 8 Ağustos 1945’te savaşın galipleri olan ABD, İngiltere, SSCB ve Fransa geçici hükümeti temsilciliklerinin imzaladığı Londra Antlaşması’ndan almaktaydı. Buradaki yargılamanın yetkinliği de Nürnberg ilkelerinin Birleşmiş Milletler tarafından kabulüyle sağlanmaktaydı.</p>

  <p class="normal">Malta’da da İngiliz Kraliyet Başsavcılığı, “soruşturma” aşamasında Osmanlı arşivlerindeki yazışmalardan, ABD Başkanı Woodrow Wilson’ın Ermenistan konulu projelerinin detayından, yerel ve uluslararası basındaki yayınlardan hareketle, savaş döneminde Ermenilere karşı izlenen politikayı mercek altına aldı. Sonuçta; başsavcılık, “Osmanlı yetkililerinin suçlanacağı somut kanıtlar bulunamadığı” gerekçesiyle, dava açılamayacağını İngiliz Hükümeti’ne bildirdi.</p>

  <p class="normal">İngiliz Kraliyet Başsavcılığı’nın bu kararı, “Ermeni Kırımı” konusunda Osmanlı Hükümeti ya da yöneticilerine suçlama yöneltilebilecek yeterli kanıt bulun(a)madığını da belgelemekte. “Bulun(a)madığı” diyorum, çünkü başsavcılık, İngiliz Hükümeti tarafından kanıt üretmeye dahi zorlanmıştır. Örneğin; savaş döneminde, tarihçi Arnold Toynbee’ye yazdırılan “Mavi Kitap”ın da başsavcılığın hazırlaması öngörülen iddianamenin teorik arka planı için kullanılmasına uğraşıldı. Ancak başsavcılık, savaş şartlarında yazdırılmış bir propaganda belgesi niteliği açık olan bu kitabı kanıttan saymadı. Aynı başsavcılık, soruşturmanın sürdürüldüğü yıllarda basılmış bulunan Amerika Birleşik Devletleri’nin I. Dünya Savaşı başladığı sırada İstanbul’daki büyükelçisi Henry Morgenthau’nun anlatımlarını içeren “Büyükelçi Morgenthau’nun Öyküsü” (1918), Alman Hükümeti’nin savaş sonrasında din adamı Johannes Lepsius’a sipariş ettiği “Almanya ve Ermenistan 1914-1918” (1919) ve Osmanlı Ermenisi Aram Andonian’ın yazdığı ve İngiltere’de yayınlanan “Naim Bey’in Anıları: Ermeni Tehciri ve Katliamları ile İlgili Resmi Türk Belgeleri” (1920) adlı kitaplara da kanıt değeri atfetmedi.</p>

  <p class="normal"><span class="ideitalik">Kısacası, “katliam” olduğuna dair bir mahkeme kararı yoktur, fakat yeterli delil bulun(a)madığı için dava açılmasına yer olmadığına ilişkin savcılık kararı vardır.</span></p>

  <p class="normal2">Serdar Palabıyık :</p>

  <p class="normal3"><span class="ideitalik">Soykırım tezini savunan bazı isimlerin şu saptamasına ne diyorsunuz: “Malta’daki yargılama süreci soykırım suçlamalarını içermiyordu, çünkü o tarihlerde böyle bir suç tanımı yoktu. Dolayısıyla, İngiliz Kraliyet Başsavcılığı’nın anılan takipsizlik kararı, günümüzün Ermeni Soykırımı iddialarının geçersizliği konusunda hukuki bir argüman olamaz...”</span></p>

  <p class="normal2">Uluç Gürkan :</p>

  <p class="normal">Daha önce de değinmiştik, buna verilecek yanıt son derece basit ve hukukçu olmayı dahi gerektirmiyor... Birincisi, İttihat ve Terakki Partisi yöneticilerinin soruşturmaya tâbi tutuldukları “programlı ve kitlesel katliam” ve “eziyet, kötü muamele” suçlamaları “soykırım” tanımının içinde vardır. Malta’da “kanıt yok” denilen bu unsur olmadan “soykırım” suçlaması yapılamaz.</p>

  <p class="normal"><span class="ideitalik">İkincisi</span>, eğer Malta Yargılaması o tarihte “soykırım” tanımı olmadığı gerekçesiyle gözardı edilip hükümsüz sayılacaksa, böyle bir suç tanımının olmadığı günlerde gerçekleşen olaylar için günümüzün tanımlarıyla suçlamalar nasıl yapılabilecektir? Malta Yargılaması’nı günümüze taşımayı reddederken, günümüzün “soykırım” suçunu geçmişe taşımaya kalkışmak bir başka çifte standart olmayacak mıdır?</p>

  <p class="normal">Nihayet, unutmamak gerekir ki, Yahudi Soykırımı soruşturma ve kovuşturmasının yapıldığı Nürnberg Yargılaması süreci de 1948’deki Birleşmiş Milletler Soykırım Sözleşmesi öncesinde tanımlanmıştır. Malta sürecinde bir “ihmal”den ya da “eksiklik”ten de söz edilemez. İngiltere Dışişleri Bakanı Lord Curzon’ın İstanbul’daki İngiliz Yüksek Komiserliği’ne yazdığı 10 Ağustos 1921 tarihli yazısında özetlediği gibi, Türkleri yargılayıp cezalandırmak için her yol denenmiştir. Buna karşın, İngiliz Yüksek Komiseri Sir Horace Rumbold’un sözleriyle “bir hukuk mahkemesini tatmin edecek” kanıt bulunamamıştır. Bu gerçeği, söyleşimizde kronolojik sırası içinde atıf yaptığımız onlarca İngiliz belgesine rağmen görmezden gelmek, elimizdeki tarihi ve hukuki olgulara dudak bükmek, burun kıvırmak, eğer kötü niyet değilse, ahmaklık ölçüsündeki bir algı noksanlığıdır.</p>

  <p class="indentmetinbold">Türkiye’ye çifte standart uygulanıyor...</p>

  <p class="normal2"><span class="idebold">Serdar Palabıyık :</span></p>

  <p class="normal3"><span class="ideitalik">Öyleyse, bu mahkeme uluslararası yetkinliğe sahip olduğu halde, başsavcılıkça verilen takipsizlik kararı neden yıllardır görmezden geliniyor? Yetkili uluslararası mahkeme kararı olmadan parlamentolarından soykırım kararı çıkartabilen ülkeler, soykırım iddiasını ileri süren araştırmacılar, Malta’da verilen takipsizlik kararını neden hiçe sayıyor?</span></p>

  <p class="normal2">Uluç Gürkan :</p>

  <p class="normal">Bu, daha önce tartıştığımız gibi, birçok Batılı siyasetçinin duyduğu zaman tüylerini diken diken eden, adeta hakaret saydıkları bir söze denk düşüyor: “Çifte standart”! Soykırım konusunda çok çekmiş ve çektirmiş olan birçok Batılı ülke, II. Dünya Savaşı sonrasında soykırım sözleşmeleriyle de sağlamaya çalıştığı yeni düzene (yetkili mahkeme kararı şartı, hukuken ancak “gerçek kişi”lerin suçlanabilmesi, parlamentoların soykırım kararı alamaması) Ermeni Sorunu söz konusu olduğunda başta kendisi uymamaktadır. Ermenilere karşı soykırım yapılmadığını kamuoyu önünde savunanların cezalandırılacağına dair bazı ülkelerde yasaların çıkartılması ise ifade özgürlüğünün ne denli daraltılabildiğinin bir örneğini sergiliyor...</p>
</body>
</html>
