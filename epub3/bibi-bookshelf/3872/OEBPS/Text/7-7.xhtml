<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-7</title>
  <link href="../Styles/idGeneratedStyles.css" rel="stylesheet" type="text/css" />
  <meta content="urn:uuid:0045320b-e9bf-4901-8870-36cb95b3a37f" name="Adept.expected.resource" />
</head>

<body id="x7" xml:lang="tr-TR">
  <div class="Basic-Text-Frame">
    <p class="split"></p>

    <p class="anabaslik" id="_idParaDest-9"><a id="x.31300"></a>GÜZEL İLE İYİ’NİN BİRLİKTELİĞİ VE AYRILIĞI ÜZERİNE<span class="dipp CharOverride-13"><a class="_idFootnoteLink" href="#footnote-225-115" id="footnote-225-115-backlink">115</a></span></p>

    <p class="arabaslik_orta ParaOverride-14">Giriş</p>

    <p class="paragraf">Batı felsefesinde birer değer olarak Güzel ve İyi’nin birlikteliği, istisnalar dışında, Grek mitolojisinde rastladığımız, dağınık, fakat esas itibarıyla felsefi nitelikte olan belirlemelerden bu yana, sıklıkla rastlanan bir birlikteliktir. Bu iki değerin birlikteliğine Doğru (Hakikat) değeri de sıklıkla eşlik eder. Öyle ki, Platon’da karşılaştığımız İyi-Güzel-Doğru üçlü birlikteliği, Batı metafiziğini karakteriz eden, temel öneme sahip bir birliktelik olmuştur. Bununla birlikte, bu üçlü birliktelik içinde Güzel-İyi ikili birlikteliğine daha çok vurgu yapılmış olduğu da felsefe tarihinden bildiğimiz bir husustur. Buna karşılık Güzel ile İyi’nin ayrılığını savunanların iddiaları da felsefe tarihi boyunca yankı bulmuştur.</p>

    <p class="paragraf">Bu bildiride, etkinliğin Güzel Sanatlar Üniversitesi’nde düzenlenmiş olmasını dikkate alarak, Güzel-İyi birlikteliği ve ayrılığı üstüne yapmaya çalışacağım belirleme ve değerlendirmelerde Güzel kavramına öncelik verecek, onu odağa alacak ve söz konusu birliktelik ve ayrılığı Güzel kavramının felsefe tarihi içindeki değişik kavranılış şekillerine göndermelerle koşutluk içinde işlemeye gayret edeceğim. Bununla birlikte bu bildirinin amacı Güzel ve İyi kavramları üstüne bir felsefe tarihi sergilemesi yapmaktan çok, kavramların tarihsel serüvenini değerler felsefesi bağlamında ve (ancak birkaç noktayla sınırlı kalsa da) tarihselci/hermeneutik anlayış doğrultusunda değerlendirebilmektir.</p>

    <p class="paragraf">Güzel ve İyi kavramlarının tarihsel serüveninin burada bir bildiri kapsamı içinde ve ancak seçilmiş örneklerle sınırlı olarak izlenebileceği zaten bellidir. Burada bu sınırlı izlemenin sistematik bir izleme olmasına yardım edeceğini ve bildirimin sonuç bölümünde yapmaya çalışacağım değerlendirmelere ışık tutacağını düşündüğüm bazı ön belirlemelerde bulunmayı gerekli buluyorum.</p>

    <p class="paragraf">Felsefe tarihi boyunca Güzel-İyi birlikteliğini savunan ve bunu sürekli öne çıkaran felsefeler, büyük ölçüde rasyonalist/idealist felsefe yapma tarzı içinde karşılaştığımız, ontolojik/metafiziksel çıkışlı, <span class="CharOverride-2">nesnelci</span> felsefeler olmuşlardır. Buna karşılık, Güzel ile İyi’nin ayrılığını savunan felsefeler ise büyük çoğunlukla empirist/realist felsefe yapma tarzı içinde karşılaştığımız, hatta ontolojik ve metafiziksel yönelimi dışlayan, en azından dışlamak isteyen <span class="CharOverride-2">öznelci</span> felsefeler olarak görünmektedirler. Bununla birlikte, empirist/realist gelenekte de Güzel-İyi birlikteliğini savunan filozoflara, felsefelere rastlanması hiç de ender değildir. Bu durum Güzel-İyi birlikteliği ve ayrılığı konusunu belirli felsefe yapma tarzlarına özgüleyerek ele almanın bazen yanıltıcı olabileceğini de gözden ırak tutmamak gerektiğini hatırlatır. Örneğin 18. yüzyılda Güzel kavramını odağa yerleştiren “estetik” adlı yeni bir felsefe disiplininin Baumgarten tarafından kurulmasıyla birlikte yüzyılların klasik Güzel-İyi birlikteliğinin bir sarsıntı geçirdiğini saptarız. Baumgarten kurucusu olduğu yeni disiplinin, İyi kavramını odağa yerleştiregelmiş olan ahlak felsefesinden olabildiğince bağımsız bir disiplin olmasına çalışır. Kant da estetiğe bağımsız bir statü kazandırmak ister. Ama her ikisi de iki kavram arasında şu veya bu şekilde bağ kurmaktan vazgeçmezler. Öbür yandan filozoflarımızın kolay kolay vazgeçemedikleri İyi-Güzel (-Doğru) birlikteliği, daha antikçağda eleştiriye uğramıştır. Platon’un antikçağdaki eleştirmenlerinden, çağdaşı ve yeğeni Speusippos, Platon’dan sonra Akademia’nın başına geçip Platon öğretisini yaygınlaştırmaya çalışmış olsa da Güzel ve İyi’yi yücelten dayısı Platon’a ciddi eleştiriler yöneltmekten de çekinmemiştir.</p>

    <p class="paragraf">Speusippos, Platon’un idea düzeyine yükselttiği sayıları somut ilkeler saymış, Güzel ve İyi’nin ise ilk ilke (<span class="CharOverride-2">Urprinzip</span>) statüsüne sahip olamayacaklarını, onların ancak varlık düzeni içinde ikincil bir statüye sahip, sonradan oluşmuş ilkeler (<span class="CharOverride-2">Prinzipat</span>) olabileceklerini, aralarında da hiçbir zorunlu bağıntı veya birliktelik bulunmadığını bildirmiştir. (Bu eleştirilere bildirinin sonunda yine değinilecektir.) Platoncu Güzel-İyi (ve Doğru) birlikteliğine daha sonra da eleştiriler yöneltilmiş olmakla birlikte bu eleştiriler Platon’un ezici otoritesi karşısında yüzyıllar boyunca fazla etkili olamamışlardır. Bununla birlikte, örneğin 19. yüzyılın ikinci yarısı ile 20. yüzyılın başlarında Baudelaire, Rimbaud, Lautremont gibi avangardistler ve sürrealistler, bu geleneksel birlikteliği köktenci bir şekilde reddetmişlerdir. Onlar Güzel-İyi birlikteliği düşüncesinin esasen bir yanılsama olduğunu, bu yanılsamaya estetiğin Güzel’i odağa alan bir disiplin sayılmasının da dahil bulunduğunu belirtmişlerdir.</p>

    <p class="paragraf">Böylece felsefe tarihinde biri Güzel-İyi birlikteliğini savunan güçlü bir gelenek ile Güzel ile İyi’nin ayrılığını savunan ikinci bir gelenek bulunduğu söylenebilir. Aşağıda onların birlikteliğini onaylayan ve reddeden filozof ve felsefe anlayışlarından vereceğim örnekler bildirinin son bölümünde değerler felsefesinde karşımıza çıkan iki temel tavır olarak nesnelci ve öznelci tavırlar açısından ve tarihselci/hermeneutik yönelimli bir eleştiriye dayanak oluşturacak şekilde değerlendirileceklerdir.</p>

    <p class="arabaslik_orta">Antikçağ</p>

    <p class="paragraf">Grek felsefesinde Grek mitolojisinden gelen etkiler çerçevesinde mükemmel ölçülere sahip insan bedeni, Güzel’in, Güzelliğin başlıca örneği, prototipi, hatta bizzat kendisi sayılmıştır.<span class="dipp CharOverride-13"><a class="_idFootnoteLink" href="#footnote-225-116" id="footnote-225-116-backlink">116</a></span> Esasen, Grek-Roma antikitesinde ortak olan bir husus, Güzel’in öncelikle ve genellikle “doğal Güzel” olarak anlaşılmış olmasıdır. Oysa bilindiği üzere, modern zamanlarda “sanatsal Güzel” “doğal Güzel”in önüne konmuştur.</p>

    <p class="paragraf">Burada antik ve modern Güzellik anlayışları arasındaki üç önemli farka değinmek, bildirinin bundan sonraki hemen tüm bölümlerinde üstünde durulacak olan hususların değerlendirilmesine ışık tutacak önemdedir:</p>

    <p class="paragraf">1. Hemen tüm antikçağ Güzel’i parçalar arası <span class="CharOverride-2">simetri, büyüklük, orantı, renk</span> kategorilerine göre belirlemiştir ki, bu, aynı Güzel’i imlem, kavram, ide ile bağıntılı bir şey olarak anlayan modern dönemlerin estetik tavrına tamamen karşıttır.</p>

    <p class="paragraf">2. Antikçağın Güzellik anlayışlarının çoğunda keyif, zevk ve erotizm Güzel’in alımlanmasında belirleyici bir yere sahiptir. Oysa modern estetikte keyif, zevk ve erotizmin Güzel’in alımlanmasında hemen hiçbir belirleyiciliği yoktur.</p>

    <p class="paragraf">3. Güzel-İyi birlikteliği açısından çok önemli olan bir husus olarak şu belirtilmelidir ki, antikçağ Güzel’e bağımsız bir statü tanımaz; tersine, bu çağ Güzel’i İyi’nin kapsamında düşünür, hatta ona ağırlıklı olarak ahlaksal bir tavırla yönelir. Oysa modern estetikte Güzel İyi’den çok Doğru ile bağıntı içinde ele alınır. Çünkü modern zamanlarda Güzel’e epistemolojik bir ilgiyle yönelinir ve en önemlisi Güzel İyi’den ayrı bir yere konulmak, hatta Güzel’in İyi’den ilkece ayrı olduğu gösterilmek istenir. Oysa antikçağda Platon ve Yeni Platoncular dışında Güzel’e epistemolojik bir ilgiyle yönelişe hemen hiç rastlanmaz; buna karşılık antikçağ filozoflarının büyük kısmında Güzel-İyi birlikteliğine sürekli vurgu yapıldığı görülür.</p>

    <p class="paragraf">Kültür tarihçilerinin ve felsefe tarihçilerinin üstünde büyük ölçüde birleştikleri bir saptamaya göre, Güzel ve Güzellik üstünde hemen hiçbir kültürde Grek kültüründeki kadar yoğunlukla durulmamıştır. Örneğin, Hegel’e göre Grek kültürünü karakterize eden tinsel motiflerin başında Güzellik gelir; bu kültürü anlamak için bu kültürde Güzellik idesinin Grek yaşamını nasıl yönlendirdiğini görmek gerekir. Öyle ki Hegel’e göre “Grekler Güzel’le ve Güzellik’le âdeta büyülenmişçesine ilgilenmişlerdir.”<span class="dipp CharOverride-13"><a class="_idFootnoteLink" href="#footnote-225-117" id="footnote-225-117-backlink">117</a></span> Bu ilginin somut örneklerini mitoslarda (Paris’in Helena’ya aşkı vb.), dinde (tanrı yontuları, kültik güzellik yarışmaları), edebiyatta (epos, lirik, eleji, epigram) bulmak olanaklıdır. lsokrates’e göre “Güzel en saygın, en değerli ve en tanrısal olandır.”<span class="dipp CharOverride-13"><a class="_idFootnoteLink" href="#footnote-225-118" id="footnote-225-118-backlink">118</a></span></p>

    <p class="paragraf">Klasik Yunancada Güzel ve İyi sözcükleri homonim sözcüklerdir. Daha Homeros’ta Güzel’in (<span class="CharOverride-2">kalos</span>) İyi’yi (<span class="CharOverride-2">kallos</span>) de içerecek biçimde çeşitli anlamlarda kullanıldığı görülür: 1. Güzel, hayranlık uyandırdığı kadar erotik duyguları da kışkırtan nesnedir. 2. Güzel, insani ihtiyaçları karşılamakta kullanılan “yararlı” nesnedir. 3. Güzel, ahlaksal anlamda “uygun”, “yaraşır”, “iyi” olan nesne ve eylemdir. Herakleitos Tanrı için her şeyin Güzel, İyi ve Adil olduğunu, ne var ki insanların bazılarının aynı şeyi Güzel, bazılarının Çirkin saydıklarını, bazılarının İyi ve Adil bulduğunu diğerlerinin böyle bulmadıklarını belirtir. Yine Herakleitos’a göre, Güzel ve İyi, tanrılar katında mutlak iken, insanlar katında görelidir.<span class="dipp CharOverride-13"><a class="_idFootnoteLink" href="#footnote-225-119" id="footnote-225-119-backlink">119</a></span> Demokritos Güzel’i çok büyük ve çok küçük olmayan, ölçülü ve dengeli nesnelerin özelliği sayar ve aynı ölçülülük ve dengenin ahlaksal edimlerin, eylemlerin de özellikleri olması gerektiğini söyleyerek Güzel’in İyi ile birlikteliğinin psikolojik bir çözümlemesine girişir. Öyle ki, ona göre Güzel nesneler insan ruhunda neşe uyandırırlar, Güzel bedenler erotik duyguları kışkırtırlar.<span class="dipp CharOverride-13"><a class="_idFootnoteLink" href="#footnote-225-120" id="footnote-225-120-backlink">120</a></span></p>

    <p class="paragraf">Güzel-İyi birlikteliğine vurgu yapan bu filozoflara karşı, sofist Epicharmos hiçbir şeyin doğası gereği Güzel ve İyi olmadığını, bir şeyin Güzel veya Çirkin sayılmasını, İyi veya Kötü olarak nitelendirilmesini insani eğilimlerin, hep farklı olan beğenilerin ve bunlar kadar etkili olacak şekilde kültürün ve göreneklerin (<span class="CharOverride-2">kairos</span>) belirlediğini söyler.<span class="dipp CharOverride-13"><a class="_idFootnoteLink" href="#footnote-225-121" id="footnote-225-121-backlink">121</a></span></p>

    <p class="paragraf">Sokrates sofistlerin göreciliğini bir tehlike olarak görür ve Güzel ve İyi’nin belirlenmesinde herkes için geçerli ölçütlerin olması gerektiğini ileri sürer. Ne var ki, aynı Sokrates bu tavrıyla çelişki oluşturacak bir şekilde, Güzel’i Yararlı ile özdeşleştirerek, eleştirdiği sofistik göreciliğin tuzağına düşer. Bir lazımlık yararlı bir eşyadır ve amacına uygun bir işlev ve kullanıma sahip olduğu için Güzel’dir de. Buna karşılık kötü yapılmış bir altın şilt Çirkin’dir. Sokrates sistematik bir Güzellik felsefesi geliştirme yolunda bir girişimde bulunur görünürken, belirlemelerinde ve verdiği örneklerde gelenekle aktarılagelen kanaatlerin sınırlarını hiç de aşmış görünmez.<span class="dipp CharOverride-13"><a class="_idFootnoteLink" href="#footnote-225-122" id="footnote-225-122-backlink">122</a></span></p>

    <p class="paragraf">Platon, Sokrates’in temellendirme girişimini sürdürür. Ne var ki, bu arada Sokrates’inki de dahil, tüm geleneksel yorumları, kavrayış şekillerini eleştirir, bunların yetersizliklerinin altını çizer ve Güzel’i şöyle tanımlar: “Kendisi aracılığıyla diğer her şeyin Güzel göründüğü şey, Güzel’in kendisidir.” Bu, Güzel hakkındaki geleneksel kanaatlerin sınırlarının aşıldığı bir tanımdır. Güzel, göze ve kulağa hitap eden, bizde sevinç, coşku uyandıran, bize Yararlı olan şeyle özdeş değildir; o bunlara neden olan, fakat kendisi öyle olmayandır. Güzel bulduğumuz şeylerin güzelliği, o şeylerden bağımsız olarak, Güzel idesinden gelir; Güzel şeyler kendilerinden dolayı değil, Güzel idesinden pay almaları dolayısıyla Güzel görünürler ve Güzel idesi olmadan hiçbir şey Güzel görünemez.<span class="dipp CharOverride-13"><a class="_idFootnoteLink" href="#footnote-225-123" id="footnote-225-123-backlink">123</a></span> Güzel şeylerden Güzel idesine giden bir yol vardır ve Platon bu yolu <span class="CharOverride-2">Şölen</span>’de Diotima’ya şöyle açıklar: İnsan Güzel bedenlere duyduğu erotik heyecanın<span class="dipp CharOverride-13"><a class="_idFootnoteLink" href="#footnote-225-124" id="footnote-225-124-backlink">124</a></span> kışkırtmasıyla tek tek bedenlerden Güzel bedene, Güzel eylemlere, Güzel yasalara, Güzel bilgilere ve en nihayet bunlardan mutlak Güzel’e yönelir. “Güzel hep kendi içindir; diğer tüm Güzel şeyler ondan pay alırlar. Tüm diğer Güzel şeyler meydana gelirler, gelip geçicidirler; mutlak Güzel ise meydana gelmemiştir; o, oluştan (<span class="CharOverride-2">genesis</span>) bağımsızdır, salttır; ne büyür, ne küçülür ne de herhangi bir etkiye maruz kalır.”<span class="dipp CharOverride-13"><a class="_idFootnoteLink" href="#footnote-225-125" id="footnote-225-125-backlink">125</a></span> Güzel bilgilerden, Güzel eylemlerden söz etmekle Platon, Güzel-İyi-Doğru birlikteliğini de pekiştirmiş olur. Bununla birlikte Güzel idesi duyusal olarak algılanabilirlik özelliği de taşıdığı düşünülen biricik ide olarak ideler öğretisinin anahtar idesi konumundadır.<span class="dipp CharOverride-13"><a class="_idFootnoteLink" href="#footnote-225-126" id="footnote-225-126-backlink">126</a></span> Güzel, algılanabilir şeyler olarak düzenle, ölçüyle, harmoniyle, simetriyle işaret edilebilir bir şeydir.<span class="dipp CharOverride-13"><a class="_idFootnoteLink" href="#footnote-225-127" id="footnote-225-127-backlink">127</a></span> Ne var ki Güzel’deki algılanabilirlik ile onun her türlü algılanabilirlikten arınmış salt idealitesi arasında bir bağdaşmazlık olduğu açıktır ve bu bağdaşmazlık bundan sonra örneklerle de değinileceği gibi, hemen tüm Batı metafiziğinde sürekli bir sorun olarak karşımıza çıkar.</p>

    <p class="paragraf">Aristoteles Platon’un idealar öğretisine yönelttiği genel eleştiri kapsamında, onun ontolojik temelli Güzel yorumunu da kabul etmez. O, esasen Güzel’i İyi’den ayırır.<span class="dipp CharOverride-13"><a class="_idFootnoteLink" href="#footnote-225-128" id="footnote-225-128-backlink">128</a></span> İyi daima eylemle birlikte ortaya çıkan, kendisini eylemle bağıntılı olarak tanıdığımız bir şey iken, Güzel kendisini duyusal olan aracılığıyla gösterir.<span class="dipp CharOverride-13"><a class="_idFootnoteLink" href="#footnote-225-129" id="footnote-225-129-backlink">129</a></span> Tüm Grek düşüncesinde “kalon”un, “kalos”un hem Güzel hem İyi anlamına gelmesi Aristoteles’te de karşımıza çıkar. Öyle ki, o, “kalon”u geleneksel, ahlaksal anlamıyla ahlaksal eylemin amacı olarak belirlediğinde terimi İyi karşılığı kullanırken, <span class="CharOverride-2">kalokagathia</span> (Güzel-İyi) terimini kullandığında buradaki “kalon” daha çok Güzel’i karşılar.<span class="dipp CharOverride-13"><a class="_idFootnoteLink" href="#footnote-225-130" id="footnote-225-130-backlink">130</a></span> Öyle ki, Aristoteles Güzel’in (kalon) diğer Grek filozoflarından çok daha fazlasıyla, ahlaksal değil estetik yönüne vurgu yapmak ister.<span class="dipp CharOverride-13"><a class="_idFootnoteLink" href="#footnote-225-131" id="footnote-225-131-backlink">131</a></span></p>

    <p class="paragraf">O, <span class="CharOverride-2">Poietika</span>’sında sanatı bir taklit etkinliği olarak belirlerken, bu taklidin ereğinin ahlaksal olduğunu ekler. Özellikle tragedyada amaç, korku ve acıma duygularının (<span class="CharOverride-2">pathos</span>) uyandırılmasıyla ruhun arındırılmasını (<span class="CharOverride-2">katharsis</span>) sağlamaktır. Böylece sanatsal Güzel ahlaksal İyi’nin gerçekleşmesinin araçlarından biri olur; fakat bu bir Güzel-İyi özdeşliğine yol açmaz.<span class="dipp CharOverride-13"><a class="_idFootnoteLink" href="#footnote-225-132" id="footnote-225-132-backlink">132</a></span></p>

    <p class="paragraf">Helenistik çağ filozoflarının temel ilgileri ahlak sorunlarına yöneliktir. Estetik sorunlar ve ilgili olarak Güzel kavramı bu uzun çağ boyunca hiç de yoğunlukla ele alınmaz. Epikuros Güzel’i hazla, yararla ilgi içinde ele alır; sadece haz veren şeyin Güzel olarak adlandırılabileceğini söyler ve hatta onun estetik anlamına hemen hiç değinmez.<span class="dipp CharOverride-13"><a class="_idFootnoteLink" href="#footnote-225-133" id="footnote-225-133-backlink">133</a></span> Hele sanatsal Güzel’e hiç önem vermez; edebi eserleri “şairce zırvalar, edebi şamatalar” olarak nitelendirir.<span class="dipp CharOverride-13"><a class="_idFootnoteLink" href="#footnote-225-134" id="footnote-225-134-backlink">134</a></span> Öğrencisi Philodemos Güzel’i Yararlı ve İyi’ye karşıt bir konuma bile yerleştirir.<span class="dipp CharOverride-13"><a class="_idFootnoteLink" href="#footnote-225-135" id="footnote-225-135-backlink">135</a></span> Gerçekten de Epikurosçu okulda empirist/materyalist bir eğilim doğrultusunda Güzel ve İyi farklı yerlere konulur ve aralarında ilişki kurulmaz. <span class="CharOverride-2">Kalon</span>’un çifte anlamından ancak İyi anlamı üstünde durulur.</p>

    <p class="paragraf">Stoa Okulu Epikuros’un Güzel’in tek yanlı olarak sadece hedonistik yanını öne çıkarmasına karşı çıkar ve Güzel’in rasyonel olarak kavranabilir bir bileşimine ulaşmak ister. Örneğin Stoacıların anahtar kavramı “simetri”dir ve onlar etik ve estetik bakış açıları arasında bu kavram aracılığıyla bir köprü kurarlar. Chrissippos için “Güzel İyi’dir, doğası gereği sayılarla belirlenebilir olan bir mükemmellik olarak simetriye sahip olan şeydir.”<span class="dipp CharOverride-13"><a class="_idFootnoteLink" href="#footnote-225-136" id="footnote-225-136-backlink">136</a></span> Kitionlu Zenon bu konudaki Stoacı temel önermeyi şöyle formüle eder: “Ancak Güzel olan İyi olabilir.”<span class="dipp CharOverride-13"><a class="_idFootnoteLink" href="#footnote-225-137" id="footnote-225-137-backlink">137</a></span> Chrissippos <span class="CharOverride-2">kalon</span>’la agathon’u özdeşleştirir.<span class="dipp CharOverride-13"><a class="_idFootnoteLink" href="#footnote-225-138" id="footnote-225-138-backlink">138</a></span></p>

    <p class="paragraf">Güzel birbiriyle bağıntılı parçaların simetrisidir. Stoacılar için simetrinin sadece estetik bir anlamı yoktur; hatta o daha fazlasıyla psikolojik ve ahlaksal bir anlama sahiptir. Ruhta da simetri vardır. Chrissippos “duyguların simetrisi”sinden söz eder. Ahlaksal yaşamda da aynı simetri olmalıdır. Bilge insan kozmostaki düzenin, <span class="CharOverride-2">Logos</span>’un hükmettiği bu düzenin bir küçük örneği (mikrokozmos) olarak Güzel-İyi birlikteliğini gerçekleştiren insandır.<span class="dipp CharOverride-13"><a class="_idFootnoteLink" href="#footnote-225-139" id="footnote-225-139-backlink">139</a></span></p>

    <p class="paragraf">Güzel kavramına tutkuyla bağlı olan <span class="CharOverride-2">Plotinos</span>, Güzel’in Bir’e giden yol üzerinde bulunan insanın duygu dünyasına geçişli bir şey olduğunu söyler.<span class="dipp CharOverride-13"><a class="_idFootnoteLink" href="#footnote-225-140" id="footnote-225-140-backlink">140</a></span> Hatta mistik bir algılamanın konusu olarak Güzel, Bir ve İyi’den daha üstte bir statüye sahiptir.<span class="dipp CharOverride-13"><a class="_idFootnoteLink" href="#footnote-225-141" id="footnote-225-141-backlink">141</a></span> Böylece Plotinos İyi’yi bir bakıma Güzel’in altına koymuş olur ki, bu noktada Platoncu Güzel-İyi özdeşliğini benimsememiş olduğu açıktır.<span class="dipp CharOverride-13"><a class="_idFootnoteLink" href="#footnote-225-142" id="footnote-225-142-backlink">142</a></span></p>

    <p class="arabaslik_orta"><a id="x.31303"></a>Ortaçağ</p>

    <p class="paragraf">Ortaçağda Güzel’in iki farklı gelenek tarafından işlendiğini görüyoruz.</p>

    <p class="paragraf">Augustinus’un başını çektiği ilk gelenek, Platon’un <span class="CharOverride-2">Timaos</span> diyaloğundaki belirlemelerden hareketle, Güzel’in özünü çokluktaki birlik, nesnelerin sayılabilir/hesaplanabilir orantılılığı ve harmonisi olarak tanımlar. Augustinus şöyle der: “Güzel (<span class="CharOverride-2">pulchrum</span>) bizzat kendisiyle uyumlu olan, fakat diğer şeylerle de harmoni içinde bulunandır.” “Bedenin güzelliği parçalarının orantısına bağlıdır, bu parçaların arasında da uygunluk olmalıdır.”<span class="dipp CharOverride-13"><a class="_idFootnoteLink" href="#footnote-225-143" id="footnote-225-143-backlink">143</a></span> Boethius da <span class="CharOverride-2">Timaos</span>’taki belirlemelerden hareketle ve Augustinus’u izleyerek, “en Güzel”in (<span class="CharOverride-2">pulcherrismus</span>) Tanrı olduğunu, onun her şeyi biçimlendirdiğini, onun biçimlendirdiği haliyle dünyanın matematiksel bir düzene sahip bulunduğunu, matematiğin dünyanın yaratılışında Tanrı’nın başvurduğu modeli oluşturduğunu, bu nedenle evrendeki güzelliğin sayılar arasındaki harmoniden kaynaklandığını söyler ve Tanrı’nın ve onun yaratısının tam da bu nedenle İyi olduğunu ekler.<span class="dipp CharOverride-13"><a class="_idFootnoteLink" href="#footnote-225-144" id="footnote-225-144-backlink">144</a></span></p>

    <p class="paragraf">Ortaçağın Güzellik anlayışını belirleyen ikinci gelenek Ps.Dionysius Aeropagita’ya dayanır. Bu gelenekte göstergesel olan, sadece harmoninin değil, açıklığın (<span class="CharOverride-2">claritas</span>) da Güzellik için özsel olduğu ve Güzel’in İyi ile özdeşliğidir. “Güzel’den ve İyi’den payını almayan hiçbir şey yoktur.”<span class="dipp CharOverride-13"><a class="_idFootnoteLink" href="#footnote-225-145" id="footnote-225-145-backlink">145</a></span> Ayrıca Güzel-İyi özdeşliği, örneğin Albertus Magnus’ta <span class="CharOverride-2">kallos</span> <span class="CharOverride-2">(</span>pulchrum) ile <span class="CharOverride-2">kalos</span>’un (<span class="CharOverride-2">bonum</span>) özdeşliği olarak bir kez daha pekiştirilir. İyi, kendisine ulaşılmak istenen şey olması dolayısıyla Güzel ile özdeştir.<span class="dipp CharOverride-13"><a class="_idFootnoteLink" href="#footnote-225-146" id="footnote-225-146-backlink">146</a></span> Bununla birlikte İyi ve Güzel özdeş olsalar da aralarında bir kavramsal ayrım da vardır. Buna göre Güzel, İyi’nin eksakt/somut halidir. Bu demektir ki, Güzel, algıya bağlıdır ve bu yüzden salt kavramsal olan İyi’ye göre ikincil bir açıklığa sahiptir. İyi’de ise heyecanlarımızı artıran, bizi sevince boğan bir açıklık vardır. Güzel’in algıya bağlılığı onu İyi’den çok Doğru’ya yakın kılar. Tabii ki Güzel ile Doğru arasında yine de bir ayrım kalır. Doğru’da içsel bir açıklık varken, Güzel bu açıklığa ancak dışsal olanla ilişki içinde sahip olur.<span class="dipp CharOverride-13"><a class="_idFootnoteLink" href="#footnote-225-147" id="footnote-225-147-backlink">147</a></span> Johannes Scotus Eriugena yaratılmış her şeyi “Tanrı’nın görünüşe çıkması”, yani “teofani” olarak anlar.<span class="dipp CharOverride-13"><a class="_idFootnoteLink" href="#footnote-225-148" id="footnote-225-148-backlink">148</a></span> Tanrı’nın en önemli manifestasyonlarından biri ise “ışık”tır. Görünüşe çıkmış olan her şey, Tanrı’nın mutlak Güzelliğinin bir simgesidir; “görülebilir olan formlar görülemeyen Güzelliğin (Tanrısallığın) suretleri, kopyalarıdır.”<span class="dipp CharOverride-13"><a class="_idFootnoteLink" href="#footnote-225-149" id="footnote-225-149-backlink">149</a></span> Tabii ki o, aynı zamanda tanrısallıktan pay alması dolayısıyla İyi’dir de.</p>

    <p class="paragraf">Bonaventura, Aristoteles’in dört neden öğretisinden hareketle var olmanın dört belirleniminden söz eder: Bir, Doğru, İyi ve Güzel. Bir (Tanrı) etkin neden, Doğru formel neden, İyi erek nedendir. Güzel ise sentetik bir işleve sahiptir: “Güzel üç nedeni de kapsar ve hepsinde ortaktır.”<span class="dipp CharOverride-13"><a class="_idFootnoteLink" href="#footnote-225-150" id="footnote-225-150-backlink">150</a></span> Aquinolu Thomas Yeni Skolastik içinde çok alıntılanan şu tanımı yapar: “Güzel seyirde hoşa giden şeydir.”<span class="dipp CharOverride-13"><a class="_idFootnoteLink" href="#footnote-225-151" id="footnote-225-151-backlink">151</a></span> Aquinolu Thomas’a göre Güzel ve İyi birbirine sıkı sıkıya bağlıdır. İyi’ye ulaşma Güzel eşliğinde olur. Güzel, bilgisi hoşa giden şeydir de.<span class="dipp CharOverride-13"><a class="_idFootnoteLink" href="#footnote-225-152" id="footnote-225-152-backlink">152</a></span> Albertus Magnus’un öğrencisi Ulrich von Strassburg’a göre bir şeyin hem İyi, hem Güzel olmasını sağlayan temel neden “form”dur. Form bir şeyin yetkinliğini serimlediği kadarıyla o şeyin İyi olma halidir ki, bu durumda o, Güzellik’tir.<span class="dipp CharOverride-13"><a class="_idFootnoteLink" href="#footnote-225-153" id="footnote-225-153-backlink">153</a></span></p>

    <p class="paragraf">Ortaçağın sonlarına doğru Güzel ile İyi’nin metafizik ve teolojik yönlerden belirlenmesine duyulan ilginin azaldığı, hatta 13. yüzyılda Güzel’in optik/görsel yönden belirlenmesi girişiminde bulunulduğu görülür. Witelo, her türlü metafizik ve teolojik belirlenimden arınmış bir tavırla, Güzel’in ışık, renk, ayrım, perspektif, uzaklık, yakınlık gibi optik/görsel niteliklerle sınırlı bir analizini yapar ve bir estetik göreciliğe varır: Mağribiler ile Danimarkalıların sevdikleri renkler farklıdır, her halk kendi özgül Güzellik anlayışına sahiptir.<span class="dipp CharOverride-13"><a class="_idFootnoteLink" href="#footnote-225-154" id="footnote-225-154-backlink">154</a></span> Aquinolu Thomas, her ne kadar Skolastik felsefe içinden konuşsa da onun yukarıda alıntılanan ve Güzel’i seyirde hoşa giden şey sayan tanımı, yeniçağın öznelci estetiğinin Güzel tanımına pek uyar.</p>

    <p class="arabaslik_orta"><a id="x.31306"></a>Rönesans</p>

    <p class="paragraf">Ortaçağın Güzel ve İyi üstüne gerçekleştirdiği tüm düşünümü, istisnalar dışında, Platoncu ve Yeni Platoncu düşüncelerin Hıristiyanca bir yorumlanışı ve uyarlanışı olarak saptamak mümkündür. Ve bu saptama, bakış açılarındaki önemli farklılıklara rağmen Rönesans ve erken yeniçağ için de büyük ölçüde geçerli bir saptamadır. Platon, Plotinos, Augustinus ve Ps.-Dionysius Aeropagita, başta Aquinolu Thomas, Albertus Magnus olmak üzere ortaçağ filozoflarını derinliğine etkilemişlerdir. Rönesans ve erken yeniçağ filozoflarının hem antikçağ hem ortaçağ filozoflarından etkilenmiş oldukları ise bilinen bir husustur. Yalnız, Güzel ve İyi üstüne tartışmalarda önemli olan husus, bu tartışmaların artık Skolastik felsefenin tamamen dışında vuku bulmuş olmasıdır.</p>

    <p class="paragraf">Rönesans çağında, 15. ve 16. yüzyıllarda, Güzel (<span class="CharOverride-2">pulchre</span>) ve Güzellik (<span class="CharOverride-2">pulchritido</span>) kavramları genellikle metafiziksel/ontolojik bir bağlam içinde kullanılmışlardır. Bununla birlikte burada amaç, deneyim üstü bir söyleme başvurulmaya devam edilse bile, ilginçtir ki, deneyimsel/algısal olanın Güzel’e ulaşmadaki rolünün açığa çıkarılmasıdır. İyi de geleneksel birliktelik gözetilerek bu çerçevede ele alınır. Nicolaus Cusanus, M. Ficino, Mirandola, G. Bruno hep bu amaca yönelik çalışmalarıyla öne çıkarlar. Öbür yandan <span class="CharOverride-2">sanatçı kuramcılar</span> olarak anılan Leonardo da Vinci, Albrecht Dürer, L.B. Alberti’nin başını çektiği bir grup, bir yandan Platoncu gelenekten, öbür yandan Hıristiyan geleneğinden etkilenerek, Güzel’i orantıya dayandıran teoremlerden hareket ederlerken deneyimci/algıcı tavra metafiziksel/ontolojik tavırdan daha fazla yer verirler. Bununla koşut olarak, bu grup içinde yer alan sanatçı kuramcıların Güzel ve İyi üstüne bir yandan kozmolojik-ontolojik, öbür yandan psikolojik-epistemolojik kalkış noktalarından hareket ettikleri görülür. Onlar aslında birbirine karşıt bu kalkış noktalarını teolojik bir üst bakışla teoride birleştirmek isterler. Öyle ki, kozmolojik-ontolojik kalkış noktası bu teorinin “nesnel”, psikolojik-epistemolojik kalkış noktası ise “öznel” kutuplarını oluşturur gibidir. Örneğin A. Nifo psikolojik-epistemolojik bir yönelişle Güzel’in psişik kökenini soruştururken,<span class="dipp CharOverride-13"><a class="_idFootnoteLink" href="#footnote-225-155" id="footnote-225-155-backlink">155</a></span> N. Cusanus aynı Güzel’de Tanrı’nın adını ve tanrısal özün mutlak özgünlüğünü gören kozmolojik-ontolojik bir açıklamayla karşımıza çıkar. Tanrı Cusanus’ta “pulchritudo prima” (ilk ve yetkin Güzellik), Ficino’da “divina beltade”dir (Kutsal İyi). Aynı Ficino Güzelliği Doğru ve İyi ile birlikte Tanrı’nın mutlak yüklemleri sayar.<span class="dipp CharOverride-13"><a class="_idFootnoteLink" href="#footnote-225-156" id="footnote-225-156-backlink">156</a></span></p>

    <p class="paragraf">Cusanus kozmolojik-ontolojik bakışla kavranmaya çalışılan mutlak ve tümel Güzel yanında psikolojik-epistemolojik bakışla kavranan göreli ve tikel Güzel’den söz eder. Birincisine zihinsel, ikincisine duyusal yoldan ulaşılır. Aralarında yine de bir bağ vardır. Öyle ki, göreli ve tikel Güzel mutlak ve tümel Güzel’in “ışımalar”ı (<span class="CharOverride-2">splendor</span>, <span class="CharOverride-2">resplendentia</span>) veya “manifestasyonlar”ıdır.<span class="dipp CharOverride-13"><a class="_idFootnoteLink" href="#footnote-225-157" id="footnote-225-157-backlink">157</a></span> Öyle ki, göreli Güzellik Mutlak Güzelliğin Tanrı’daki mutlak düşümdeşliğinden (<span class="CharOverride-2">Koinzidenz</span>) ve yakınsamasından (<span class="CharOverride-2">Konvergenz</span>) türer. Göreli Güzellik aynı zamanda mutlak Güzelliğin bir açımlanışı ve türevlenişidir.<span class="dipp CharOverride-13"><a class="_idFootnoteLink" href="#footnote-225-158" id="footnote-225-158-backlink">158</a></span> G. Bruno’ya göre Güzel’in sebebi Tanrı’dır; dolayısıyla mutlak Güzellik Güzel’in tüm çok yüzlü belirlenimlerini bir araya toplayan birlik olmayı da ifade eder. Tek tek Güzel olan şeylerin varoluşunun ve anlamının sebebi bu birliktir. Güzel ile ilgilenmek felsefi çaba için en yüksek onurdur. Ruh Güzel karşısında kendisini mükemmellikle donanmış bulur; bu, aynı zamanda ahlaksal yetkinliğin ifadesi olarak İyi’ye kavuşma halini de kapsar.<span class="dipp CharOverride-13"><a class="_idFootnoteLink" href="#footnote-225-159" id="footnote-225-159-backlink">159</a></span></p>

    <p class="paragraf">Böylece Güzel’in zihinselliği ve duyusallığı arasında Platon’dan beri karşılaştığımız çatlak, “nesnelci” ve “öznelci” bakış açılarını zoraki bir bağdaştırma çabası içinde karşımıza yine çıkar. Bu bağdaştırma çabası içinde sıkça kullanılan terim “Güzel’in çifte doğası”dır. Güzel tanrısal birliğin sebebidir ve kozmolojik-ontolojik düzlemde rasyonel/zihinsel yoldan kavranır. Fakat aynı Güzel duyusal bir kaynağa da sahiptir. Ontolojik düşünüldüğünde Güzel Tanrı’nın kendini dışlaştırma ve açımlamasının teorik olarak kavranabilirliğidir.</p>

    <p class="paragraf">Böylece dünya Tanrı’nın yaratısı olarak Güzel’dir ve tek tek Güzel olan tüm şeyler Güzelliğin ve tanrısallığın birer temsili olarak anlaşılır. Diacetto’ya göre Güzel ve İyi Tanrı’nın kendini kendinden hareketle öne çıkarışı ve yine kendine dönüşüdür.<span class="dipp CharOverride-13"><a class="_idFootnoteLink" href="#footnote-225-160" id="footnote-225-160-backlink">160</a></span></p>

    <p class="paragraf">Rönesans dönemi kozmolojik, ontolojik, metafiziksel, psikolojik, epistemolojik ve nihayet teolojik bakış açılarının, aralarında bir bağdaşma olup olmadığının yeterli bir sorgulaması yapılmaksızın, birbirine geçmiş olduğu bir dönemdir ve Güzel ve İyi kavramları çoğu birbiriyle bağdaşmaz olan bu bakış açıları altında ve ama bağdaştırmacı bir tavırla ele alınmışlardır.</p>

    <p class="arabaslik_orta"><a id="x.31309"></a>17. ve 18. Yüzyıllar</p>

    <p class="paragraf">17. yüzyıl başlarında R. Goclenius tinsel Güzellik ile maddi/cismani Güzellik ayrımı yapar. Maddi/cismani Güzellik kendini sevinç uyandıran bir dışsal görünümle belli eder; o, parçaların uyumudur; ölçü, şekil, konum ve sayı ile ve bunlar içinde ifadeye taşınır. Goclenius maddi/cismani Güzelliği “göreli iyilik” (<span class="CharOverride-2">sub bonitate relativa</span>) olarak da adlandırır. Maddi/cismani Güzellik görülenebilir nesnelerle ilgilidir. Buna karşılık tinsel Güzellik en saf formu içinde Tanrı’da varoluş bulur.<span class="dipp CharOverride-13"><a class="_idFootnoteLink" href="#footnote-225-161" id="footnote-225-161-backlink">161</a></span> Bu görüşüyle Goclenius dönemine yakın durur. Buna karşılık İngiliz düşünürü H. Cherbury Güzelliği doğal güdülerin eseri olarak anlamakla yeniçağda geleneksel ontolojik-teolojik Güzel ve İyi kavrayışından uzaklaşan, konuya öznelci/ empirist açıdan yaklaşan ilk düşünürlerden birisi olur. Güzel ve İyi kavramlarının bundan sonraki tüm tarihi için önemli ve karakteristik olan husus, artık mutlak Güzel ve İyi kavramlarından bir uzaklaşma içinde bunların göreci ve öznelci bakış açılan altında ele alınmaya başlamasıdır. Montaigne’de ve Franscis Bacon’da bunun örneklerini buluruz. Bacon Güzelliğin kesin estetik kurallar veya değişmez yasalar altında belirlenip kavranamayacağını ileri sürmüştür.<span class="dipp CharOverride-13"><a class="_idFootnoteLink" href="#footnote-225-162" id="footnote-225-162-backlink">162</a></span> Öyle ki, Güzel ve İyi kavramları artık çoğunlukla özneyle ilgi içinde ve öznenin bir yargısı olarak ele alınmaya başlar. Descartes’a göre Güzel ve Çirkin gibi İyi ve Kötü de “iç dünyamızda hissettiğimiz veya aklımızla doğamıza uygun olan veya ona karşıt düşen şeyler hakkında verdiğimiz yargıları yansıtırlar.” Descartes gibi Hobbes da psikolojik temelli bir estetik projesine sahiptir. Fakat Descartes da, Hobbes da Güzel ve İyi kavramlarını metafiziksel/teolojik yüklerinden kurtarmakla birlikte Güzel ve İyi birlikteliğini gözetmeyi sürdürürler. Örneğin Hobbes’a göre Güzel İyi’yi vaat eden, onu davet eden bir şeydir. Böylece Hobbes Güzel’i İyi’nin üç tarzından biri olarak, “vaat içindeki İyi” (<span class="CharOverride-2">good in the promise</span>) olarak tanımlar.<span class="dipp CharOverride-13"><a class="_idFootnoteLink" href="#footnote-225-163" id="footnote-225-163-backlink">163</a></span> Spinoza da bu konuda döneminin psikolojist kavrayış tarzını izler görünür. Spinoza’ya göre Güzellik insanın bir kurgusunu şart koşar ve nesnenin öznedeki etkisine bağlıdır.<span class="dipp CharOverride-13"><a class="_idFootnoteLink" href="#footnote-225-164" id="footnote-225-164-backlink">164</a></span> P. Nicole, Güzel’i hoşlanmadan hareketle tanımlar. Ona göre Güzel, zorunlu olarak öznellik sferinde yer alır ve yine bu yüzden rastlantısal bir karaktere sahiptir. Nicole’e göre Güzellik sadece nesnelerin doğasına değil, hatta daha fazlasıyla insan doğasına da bağlıdır. Bu öznelci/psikolojist belirlemeler yanında Nicole de hakiki Güzelliğin zaman üstü olduğunu vurgulamaktan kendini alamaz.<span class="dipp CharOverride-13"><a class="_idFootnoteLink" href="#footnote-225-165" id="footnote-225-165-backlink">165</a></span> B. Pascal, Güzel’i P. Nicole’e benzer şekilde tanımlar: “Güzel, insanın bizzat kendisinin Güzel’in özgül örneği olduğu yerde sevebileceği şeydir. Doğamızla hoşa giden şeyler arasında belirli bir bağ vardır ki, bu bağ hoşa gidenin ve Güzel’in özgül örneği gibidir. Bu örneğe, içimizdeki Güzel idesine göre biçim almış olan her şey hoşumuza gider. ... Bu örneğe göre yapılmamış olan her şey ise iyi bir beğeniye sahip kimsenin hoşuna gitmez.”<span class="dipp CharOverride-13"><a class="_idFootnoteLink" href="#footnote-225-166" id="footnote-225-166-backlink">166</a></span> Böylece Pascal da Nicole gibi idesi içimizde bulunan bir hakiki Güzellik yanında ondan pay alan somut nesnelerdeki göreli Güzellik’ten söz etmiş olur.<span class="dipp CharOverride-13"><a class="_idFootnoteLink" href="#footnote-225-167" id="footnote-225-167-backlink">167</a></span> Pascal’dan etkilenmiş olan Tylkowski de benzeri saptamalarda bulunur: “Tanrı’nın yarattığı her şey Güzel ve İyi’dir, Yararlı’dır (<span class="CharOverride-2">utilis</span>); ne var ki, şeylerin bizimle ilişkisinde o şeylerin biri Yararlı, diğeri Zararlı; biri Güzel, diğeri Çirkin; biri İyi diğeri Kötü görünürler.”<span class="dipp CharOverride-13"><a class="_idFootnoteLink" href="#footnote-225-168" id="footnote-225-168-backlink">168</a></span> Böylece Tylkowski her ne kadar Tanrı’nın yarattığı her şeyin Güzel ve İyi olduğunu söylese de duyusal dünyayla ilişkimizde daima göreli Güzel ve göreli İyi’den söz edebileceğimizi belirtmiş olur. Malebranche da Platoncu etkilerle, akıl yoluyla kavranan Güzel ile duyusal Güzel ayrımı yapar. Tanrı’nın kendisi akıl yoluyla kavranan mutlak Güzellik’tir ve aynı Tanrı Güzellik duygusunu herkesin içine yerleştirmiştir ki, biz Güzelliği onun eserinden tanırız.<span class="dipp CharOverride-13"><a class="_idFootnoteLink" href="#footnote-225-169" id="footnote-225-169-backlink">169</a></span></p>

    <p class="paragraf">Bu dönem Güzel ve İyi kavramlarının gitgide artan bir şekilde öznelleştirildiği bir dönem olmuştur. F. Blondel, C. Perrault, Y.M. Andre, Crousaz ve diğerleri, bir kendi başına Güzel’den söz etmeye devam etseler de Güzel’in ve bağlı olarak İyi’nin göreli olduğunu belirtmeyi ihmal etmezler.</p>

    <p class="paragraf">Rönesans’ta ve 17. yüzyılda Güzel ve İyi kavramlarının teolojik-ontolojik ve psikolojik-epistemolojik yaklaşımlar altında işlendiğine yukarıda değinildi. Bu yaklaşımlar arasındaki gerilimin, tüm bağdaştırma denemelerine rağmen 18. yüzyılda da sürdüğü görülür. 18. yüzyılda Güzel ve İyi kavramları rasyonalist metafizikler ile empirist-psikolojist teoriler içinde ele alınırken, Rönesans’tan beri süregelen gerilim kendini göstermeye yine devam eder.</p>

    <p class="paragraf">Leibniz kendi rasyonalist metafiziğinde Güzelliği “Tanrı’nın her şeyi kendisine dayanarak yarattığı en yetkin uyum ilkesi” olarak tanımlarken, Platon’un idealizmi ve Hıristiyan teolojisi içinden konuşmuş olur. C. Wolff klasik hakiki Güzellik-görüntüsel/zahiri Güzellik ayrımı yaparken büyük ölçüde geleneğin içinden seslenir.</p>

    <p class="paragraf">Wolff ve Crousaz, Güzellik kadar Zarafet (<span class="CharOverride-2">Gratia</span>) üstünde de dururlar. Özellikle Crousaz, Zarafet’in Güzel ile İyi’nin birlikte yarattıkları bir psişik etki olduğunu ekler. O, güzel sanatların görevini “Güzel doğanın taklidi” olarak belirler ve “sanatların nesnesi İyi ve Güzel’dir” diye ekler.<span class="dipp CharOverride-13"><a class="_idFootnoteLink" href="#footnote-225-170" id="footnote-225-170-backlink">170</a></span> G.P. Bellori’ye göre Güzel ve İyi birbirine ait olan şeylerdir; özellikle şiir “Güzel ve İyi’nin aynı anda beliren en duyusal ifadesidir.”<span class="dipp CharOverride-13"><a class="_idFootnoteLink" href="#footnote-225-171" id="footnote-225-171-backlink">171</a></span> Diderot <span class="CharOverride-2">Ansiklopedi</span>’ye yazdığı maddede iki tarz Güzel ayırır: “Gerçek Güzel” özneden bağımsızdır; “Göreli Güzel” ise özneye aittir. Bunlara karşılık “mutlak Güzel” diye bir şey yoktur; “mutlak Güzel’den söz etmek olmayan bir şeyden söz etmektir. Güzel daima şeylerle bağıntılı olarak kavranabilir, hissedilebilir.”<span class="dipp CharOverride-13"><a class="_idFootnoteLink" href="#footnote-225-172" id="footnote-225-172-backlink">172</a></span> İyi’yi ideal/mutlak Güzel ile bağıntılandırmak da aynı şekilde yanlıştır.<span class="dipp CharOverride-13"><a class="_idFootnoteLink" href="#footnote-225-173" id="footnote-225-173-backlink">173</a></span> Shaftesbury, Tanrı’nın yetkinliğinin tüm Güzelliklerin kaynağı olduğunu söyler. Güzel her şeyi kapsar ve Güzel ile İyi aynı şey olurlar.<span class="dipp CharOverride-13"><a class="_idFootnoteLink" href="#footnote-225-174" id="footnote-225-174-backlink">174</a></span> Bu Güzel’e akılsal/akılcı görü ile ulaşılabilir, duyusal yoldan değil. Ona göre de Güzel ve İyi birlik halindedirler.<span class="dipp CharOverride-13"><a class="_idFootnoteLink" href="#footnote-225-175" id="footnote-225-175-backlink">175</a></span> Hutcheson’a göre Güzellik, algılanmış nesnelerde kurallılık, harmoni ve düzen olarak kavranıp hoşa giden yönlerdir. O, doğal bir “güzellik duygusu”ndan söz eder ve onun bize İyi’yi hissettiren “ahlak duygusu” ile sıkı bir bağ içinde olduğunu söyler.<span class="dipp CharOverride-13"><a class="_idFootnoteLink" href="#footnote-225-176" id="footnote-225-176-backlink">176</a></span> Güzel bir yandan Yararlı’dan bağımsızdır, öbür yandan daima İyi’yi işaret eder.<span class="dipp CharOverride-13"><a class="_idFootnoteLink" href="#footnote-225-177" id="footnote-225-177-backlink">177</a></span> David Hume, Hutcheson’la başlayan empirist/sensüalist Güzellik anlayışını sürdürür. Ona göre, Güzellik nesnelerin bir özelliği değildir; “o, şeylerin seyri sırasında ruhta/zihinde oluşan hoşnutluktur.”<span class="dipp CharOverride-13"><a class="_idFootnoteLink" href="#footnote-225-178" id="footnote-225-178-backlink">178</a></span> Güzellik bazı nesnelerin öznede uyandırdıkları bir duygudur. O, bazı nesnelerde öznenin uyum, orantı, düzen bulmasıyla ruhta ortaya çıkar; o, hazzın/beğeninin eşliğinde algılanmış olan şeyden almış olduğumuz etkidir.<span class="dipp CharOverride-13"><a class="_idFootnoteLink" href="#footnote-225-179" id="footnote-225-179-backlink">179</a></span> Buna karşılık Hume, Güzel ve İyi birlikteliği karşısında şüphecidir. Güzel’den duyulan hoşnutluğun yarattığı ruh yumuşaklığının ahlaksal eylemlerimizde de ılımlılığı besleyeceğini söylemekle birlikte Güzel ve İyi arasında bir zorunlu bağıntı kurulamayacağını bildirir.<span class="dipp CharOverride-13"><a class="_idFootnoteLink" href="#footnote-225-180" id="footnote-225-180-backlink">180</a></span></p>

    <p class="paragraf">Modern estetiğin kurucusu sayılan Baumgarten’le birlikte Güzel’e bakışta bir epistemolojik dönüşüm ortaya çıkmıştır.<span class="dipp CharOverride-13"><a class="_idFootnoteLink" href="#footnote-225-181" id="footnote-225-181-backlink">181</a></span> Güzel artık, duyumcu bir epistemolojinin konusudur. Bununla birlikte aynı Baumgarten, Leibniz-Wolff metafiziğinin de etkisi altındadır ve bu etki altında bizzat kendisi estetiği “güzellik metafiziği”olarak adlandırmaktan geri kalmaz.<span class="dipp CharOverride-13"><a class="_idFootnoteLink" href="#footnote-225-182" id="footnote-225-182-backlink">182</a></span> M. Mendelssohn, Güzelliğin “temaşa edilebilir İyilik” olduğunu söyler.<span class="dipp CharOverride-13"><a class="_idFootnoteLink" href="#footnote-225-183" id="footnote-225-183-backlink">183</a></span> Sulzer’e göre “Güzellik” Tanrı’nın ruhtaki ışımasıdır. Güzel ve İyi’nin birliğidir.<span class="dipp CharOverride-13"><a class="_idFootnoteLink" href="#footnote-225-184" id="footnote-225-184-backlink">184</a></span> Winckelmann’a göre, Güzel kavramsal olarak ifade edilemez; o, duyusal yoldan farkına varılan, görülür/görülenebilir Doğru’dan ibarettir.”<span class="dipp CharOverride-13"><a class="_idFootnoteLink" href="#footnote-225-185" id="footnote-225-185-backlink">185</a></span> Winckelmann bu görüşleriyle Güzel’i “kavramsız olarak hoşa giden şey” diye tanımlayan Kant’ı etkilemiştir.</p>

    <p class="arabaslik_orta"><a id="x.31312"></a>Yüzyıl Sonundan Günümüze</p>

    <p class="paragraf">1800’lerde ve gitgide 19. yüzyılın ilerleyen on yıllarında Güzel kavramının taşıyıcılık değerine karşı şüpheci bir tutumla karşılaşılır. Güzel artık sadece bir felsefi düşünümün nesnesi değildir; o bu dönemde özellikle Almanya’da öncelikle <span class="CharOverride-2">tarihselliğiyle</span> kavranmış ve yorumlanmış, kültür antropolojisi ve psikoloji içinde ele alınmış ve esaslı bir şekilde görelileştirilmiştir. Güzel-İyi-Doğru üçlü birlikteliği ve ona bağlı Güzellik metafiziği artık ağırlığını kaybetmiştir. Sanatı ve Güzel’i kavramanın ve değerlendirmenin yeri artık teoloji, metafizik ve din olmayacaktır. Hatta özellikle Nietzsche ile birlikte birlikli bir Güzel kavramının olmadığı, olamayacağı söylenerek kavram terk edilmiştir. Güzel’in, Çirkin’in ne oldukları, dönemlere, sanatlara, sanat türlerine, sanatçılara göre özelleşir, görelileşir. Güzel kendinde bütünlüğü olan, özdeş bir şey değildir, o fragmantaldir, parçalar çokluğundan ibarettir. Schiller’de, Schelling’de ve Romantiklerde büyük düşünsel tasarımların konusu olmuş olan Güzel, hatta artık işe yaramaz bir kavram haline düşmüştür.<span class="dipp CharOverride-13"><a class="_idFootnoteLink" href="#footnote-225-186" id="footnote-225-186-backlink">186</a></span></p>

    <p class="paragraf">Kant doğrudan, Güzel üstüne yönelmekten çok, Güzel’i beğeni yargıları kapsamında ele alır ve böylece Güzel’in otonomisinden hareket eden bir estetiğin olanağı konusunda çekimser kalır. O, Güzel üstüne tartışmayı metafizik alanından çıkarır ve onu epistemoloji destekli bir estetiğin konusu kılar. Güzel’i “kavramsız olarak genellikle hoşa giden şey” olarak tanımlarken, Güzel hakkında verdiğimiz beğeni yargısının herkes tarafından kabul edilmesi beklentisi içine girdiğimizi, fakat esasen beğeni yargılarının daima öznel kaldığını belirtir. “Güzel” hiçbir nesnellik içermez.<span class="dipp CharOverride-13"><a class="_idFootnoteLink" href="#footnote-225-187" id="footnote-225-187-backlink">187</a></span> Kant Güzel-İyi bağıntısını da şöyle belirtir: Güzel, bir şey hakkında bizzat öznede ve onun dışında, doğa olmayan, özgürlük de olmayan, fakat nihai, yani duyular üstünün temeli/sebebiyle bağıntılı/bağlı olan şey” olarak “ahlaksal İyi’nin de sembolüdür.”<span class="dipp CharOverride-13"><a class="_idFootnoteLink" href="#footnote-225-188" id="footnote-225-188-backlink">188</a></span> Çünkü bu görünümüyle Güzel, bir özgürlük alanını olanaklı kılmakla İyi’nin işlevine sahiptir.</p>

    <p class="paragraf">Kant’tan etkilenen Schiller için Güzellik doğa ile özgürlük arasındaki geçişi sağlar, o “duyusal bağımlılıktan ahlaksal özgürlüğe geçiş”i sağlamakla uygarlığın ilerleyişini de garanti eder. Ve o, otonomi ile kazanılır, Doğru’nun bilgisine onun aracılığıyla gidilir ve Doğru ve İyi onda Güzellik olarak görünürler.<span class="dipp CharOverride-13"><a class="_idFootnoteLink" href="#footnote-225-189" id="footnote-225-189-backlink">189</a></span></p>

    <p class="paragraf">Güzellik teorisinde Winckelmann, Herder, Schiller ve Schelling’i izleyen Hegel, doğal Güzel’i felsefi estetik için önemli bulmaz, estetiğin konusu sanatsal Güzel’dir. “Çünkü sanatsal Güzellik tinden doğan Güzelliktir ve tin ve onun ürünleri doğadan ve onun görünümlerinden ne kadar yüksekte ise sanatsal Güzel de doğal Güzel’den o kadar yüksektedir.”<span class="dipp CharOverride-13"><a class="_idFootnoteLink" href="#footnote-225-190" id="footnote-225-190-backlink">190</a></span> “Güzel, İde’nin duyusal görünüşüdür.”<span class="dipp CharOverride-13"><a class="_idFootnoteLink" href="#footnote-225-191" id="footnote-225-191-backlink">191</a></span> Duyusal anlama yetimiz, algılama kapasitemiz hep “sonlu olanda, tek yanlı ve hakiki olmayanda takılıp kalırken, Güzel kendi içinde sonsuz ve özgür kalır.”<span class="dipp CharOverride-13"><a class="_idFootnoteLink" href="#footnote-225-192" id="footnote-225-192-backlink">192</a></span> Bu nedenle sanat hiçbir şekilde Mutlağı bilmenin en yüksek tarzı olamaz. Mutlak ancak düşüncenin ve düşünümün konusudur ve bu nedenle her ikisi de sanatı aşarlar.”<span class="dipp CharOverride-13"><a class="_idFootnoteLink" href="#footnote-225-193" id="footnote-225-193-backlink">193</a></span> Dolayısıyla Güzel, Mutlak’ı bilmeyi hedefleyen felsefi düşünce ve düşünümün değil, tarihsel incelemenin konusu olur/olmalıdır.<span class="dipp CharOverride-13"><a class="_idFootnoteLink" href="#footnote-225-194" id="footnote-225-194-backlink">194</a></span> Hegel’in Güzellik teorisi iki yanlı bir görünüme sahiptir. Güzellik bir yandan geleneksel Güzellik metafiziği bağlamında ele alınır, ki burada Güzel idesinden yola çıkmak zorunludur ve bu noktada Platoncu idelerle çalışılmalıdır. Öbür yandan Güzellik tarihselliğiyle ele alınmak zorundadır. Hegel <span class="CharOverride-2">Estetik Üzerine Dersler</span>’de Güzel’i tarihselliğiyle ele alır. Ama her iki yönelimi birleştirmek üzere o, metafiziksel genellik ile real özgüllüğü bağdaştırmanın gerekliliğini vurgular.<span class="dipp CharOverride-13"><a class="_idFootnoteLink" href="#footnote-225-195" id="footnote-225-195-backlink">195</a></span> Böylece Hegel Güzellik metazifiğinde geleneksel, Platoncu Güzel-İyi-Doğru birlikteliğini izlerken, tarihselci yanıyla Güzel’in tarihsel serüvenini ele alır.</p>

    <p class="paragraf">17. yüzyıl sonu ile 20. yüzyıl başlarında Sonsuz, İlginç, Yeni, Dâhice, Yaratımsal nitelemeleri Güzel kavramıyla birlikte anılır hale gelmişler ve Doğru, İyi ve Güzel’i özdeşleştiren klasik anlayış sanatçılar ve estetikçiler arasında sarsıntıya uğramıştır. Lord Byron, Kleist, E.A. Poe ile Kara Romantizm olarak anılan ve Baudelaire, Rimbaud, Lautremont gibi şairlerin ve sürrealistlerin içinde yer aldıkları akım, estetik disiplinini ahlak felsefesinden ayırmaya çalışmış, klasik Güzel-İyi birlikteliğini reddetmiştir.<span class="dipp CharOverride-13"><a class="_idFootnoteLink" href="#footnote-225-196" id="footnote-225-196-backlink">196</a></span></p>

    <p class="paragraf">Nietzsche bu dönemde klasik estetiğe ve klasik Güzel-İyi-Doğru birlikteliğine en sert eleştirileri yönelten filozof olmuştur. “Hiçbir şey Güzel hakkındaki duygumuzdan daha koşullu, yani sınırlı değildir. ... ‘Kendinde Güzel’ sadece bir laftır, hiçbir şekilde bir gerçekliği işaret eden bir kavram değildir. ... İnsan evrenin Güzellik’le dolu olduğuna inanır; böylece Güzellik’in nedeninin kendisi, kendi inancı olduğunu <span class="CharOverride-2">unutur.</span><span class="dipp CharOverride-13"><a class="_idFootnoteLink" href="#footnote-225-197" id="footnote-225-197-backlink">197</a></span> “İnsan nesnelerde kendisini yansıtır; o, kendisine kendi betimini/resmini geri veren her şeyi Güzel sayar; Güzel yargısı onun kendi türüne olan düşkünlüğünün ifadesidir.”<span class="dipp CharOverride-13"><a class="_idFootnoteLink" href="#footnote-225-198" id="footnote-225-198-backlink">198</a></span> Bu ifadeler nesnelci, ontolojik Güzel belirlemelerine tamamen karşıttır. Nietzsche antroposentrist bir tavırla Güzel’i İyi’den iyice koparır. Sanatçıya ahlak dışı olanı da işleme hakkı tanır. Marinetti, Nietzsche etkisinde şunları yazar: “Savaş Güzel’dir; çünkü o, ateşli silahları, top ateşini, ateşkesi parfümler ve çürümüş cesetlerin kokusuyla bir senfoni halinde birleştirir.”<span class="dipp CharOverride-13"><a class="_idFootnoteLink" href="#footnote-225-199" id="footnote-225-199-backlink">199</a></span></p>

    <p class="paragraf">Güzel kavramının 20. yüzyılda sanatsal üretim ve sanat teorisi için genellikle ilgi çekici olmaktan çıktığını söylemek bir abatma olmaz. Klasik Güzel teorilerinin genel iddialarının bu dönemde M. Dessoir, E. Utitz gibi estetikçiler tarafından tamamen reddedildiklerini görüyoruz.<span class="dipp CharOverride-13"><a class="_idFootnoteLink" href="#footnote-225-200" id="footnote-225-200-backlink">200</a></span></p>

    <p class="arabaslik_orta"><a id="x.31315"></a><a id="x.31318"></a>Toplu Bakış ve Değerlendirme</p>

    <p class="paragraf">Buraya kadar verilen sınırlı sayıdaki örnekler bile felsefe tarihi boyunca Güzel-İyi birlikteliğini savunan ve bunu öne çıkaran felsefelerin, bildirinin başında da belirtildiği üzere, büyük ölçüde rasyonalist/idealist felsefe tipi içinde karşılaştığımız, ontolojik/metafiziksel çıkışlı ve nesnelci felsefeler olduğunu yeterince göstermektedir. Platon’dan Plotinos’a, ortaçağın hemen tüm teolog ve filozoflarına, Rönesans ve erken yeniçağın Ficino, Mirandola, G. Bruno gibi filozoflarından 17. ve 18. yüzyılın Leibniz, Wolff gibi filozoflarına, 19. yüzyılın Alman İdealistlerine kadar Güzel ve İyi kavramlarının bu felsefe tipi içinde ele alınmış olduklarını ve bu tip içinde Güzel-İyi birlikteliğinin genellikle onaylandığı bir metafizik içinde işlenmiş olduklarını görüyoruz. Buna karşılık, Güzel ve İyi’nin ayrılığını savunan felsefeler ise, ilkçağın sofistlerinden yeniçağın empirist/materyalist filozoflarına kadar metafizik karşıtı, hatta metafiziği dışlayan, çoğunlukla epistemolojik tavırlı, öznelci felsefeler olmuştur.</p>

    <p class="paragraf">Bu toplu görünümü değerler felsefesi çerçevesinde ve hermeneutik bir bakış açısıyla değerlendirmeye çalışacağımı bildirimin başında belirtmiştim.</p>

    <p class="paragraf">Değerler felsefesi 19. yüzyılın ikinci yarısı ile 20. yüzyılın ilk yarısı içinde, Almanya’da Yeni Kantçı felsefe geleneği içinde yer alan kimi filozoflar ile hermeneutik geleneği içinde yer alan kimi filozofların çabalarıyla bir modern felsefe disiplini olarak ortaya çıkmış ve kısa tarihine rağmen, Almanya dışında çok yankı yaratmasa da, önemli katkılar getirmiş bir disiplin olmuştur. Değerler felsefesinde tüm değerler İyi, Güzel ve Doğru ana değerleri altında toplanır ve bu disiplin içinde tartışılan konuların başında değerlerin kaynağı, yani onların nesnel mi, öznel mi oldukları gelir. Mutlak değerlerden, evrensel değerlerden söz eden az sayıdaki filozof dışında, bu disiplin içinde değerlerin özne kaynaklı olduğu konusunda yaygın bir görüş birliği vardır. Özellikle hermeneutik geleneği içinde yer alan filozoflar değerler konusunda öznelci tavırlarıyla dikkat çekerler.</p>

    <p class="paragraf">Bu geleneğe bağlı birisi olarak ben de bu konudaki hermeneutikçi tezleri büyük ölçüde onaylıyorum. Buna göre üç ana değer ve bunların türevleri olan değerler özne kaynaklıdır; nesnel, hele mutlak ve evrensel bir değer türü yoktur. Çağlar üstü geçerliliğe sahip hiçbir değer yoktur. Değerler görelidir ve değerlerin göreliliği kişisel ve felsefi bir seçim ve tercih konusu değil, bir tarihsel realitedir. Güzel, İyi ve Doğru ana değerleri çağdan çağa, dönemden döneme anlam değiştirirler, çağın veya dönemin hâkim perspektifleri altında görelileşirler. Ve bu tarihsel realite evrenselci felsefelerin bıkmaksızın sürdürdükleri çabalarla da ortadan kalkmamıştır, kaldırılamaz. Başka bir ifadeyle, felsefede nesnelci, evrenselci ve hele de mutlakçı olmak, İyi, Güzel ve Doğru’nun tarihsel ve göreli oldukları ve kaldıkları realitesini değiştirememektedir. Burada ilginç bir ironi yatmaktadır. İroni şuradadır: Tarihselliği ve göreliliği aşma konusundaki her evrenselci çaba, tarih içinde, aynı aşma amacına sahip, fakat farklı çıkış noktalarına dayanan diğer evrenselci çabalar yanında bir çaba olarak kalmakta ve diğer evrenselci çabalar yanında kendi göreliliğini yaratmaktadır. Önemli olan, bu göreliliğin aşılamayacağının bilincinde olmaktır. Bu, felsefe kavramlarının analizinde ve tarihsel gelişimlerini izlemede hep hatırlanması gereken bir uyarıyı da kendiliğinden içerir. Aksi halde demin sözü edilen ironik durum hep tekrarlanarak yaşanan bir durum olur.</p>

    <div class="_idFootnotes">
      <div class="_idFootnote">
        <p class="dipnot"><a class="_idFootnoteAnchor" href="#footnote-225-115-backlink" id="footnote-225-115">115</a> 15-16 Nisan 2009 tarihlerinde İstanbul’da Güzel Sanatlar Üniversitesi’nde, aynı üniversitenin Felsefe Bölümü’nce düzenlenen “Güzel ve İyi Üstüne” adlı sempozyumda bildiri olarak sunulmuştur.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-116-backlink" id="footnote-225-116">116</a> Ritter, J., “Aesthetik”, HWP içinde, Band I, s. 555-557. Önemli not: Bu yazıda gönderimde bulunulan kaynakların büyük bölümü <span class="CharOverride-2">Histerosiches Wörterbuch der Philosophie</span>’nin (bundan sonra HWP kısaltmasıyla gösterilecektir) “Schün, Schöne” ve “Gut, Gute” maddelerinden aktarılmıştır; Wissenschaftliche Gesellschaft Darmstdat, 1971.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-117-backlink" id="footnote-225-117">117</a> Hegel, G.W.F., <span class="CharOverride-2">Aesthetik</span>, yeni baskı: 1965 (HWP, s. 551).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-118-backlink" id="footnote-225-118">118</a> Isokrates, <span class="CharOverride-2">Fragmanlar</span>, 10, 54 (HWP, 551).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-119-backlink" id="footnote-225-119">119</a> Herakleitos, B 102 (HWP 552).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-120-backlink" id="footnote-225-120">120</a> Demokritos, VS 68 (HWP 554).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-121-backlink" id="footnote-225-121">121</a> Epicharmos, Dissoi Logoi, 90 (HWP 555).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-122-backlink" id="footnote-225-122">122</a> Platon, Büyük Hippias, 289 d, 2g90 d (HWP 557).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-123-backlink" id="footnote-225-123">123</a> a.g.e., 290 d, 291 c (HWP 557).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-124-backlink" id="footnote-225-124">124</a> Platon, Şölen, 21 e (HWP 558).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-125-backlink" id="footnote-225-125">125</a> a.g.e., 211b (HWP 559).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-126-backlink" id="footnote-225-126">126</a> Platon, <span class="CharOverride-2">Sofist</span> 228 a, <span class="CharOverride-2">Devlet</span> 283 c, <span class="CharOverride-2">Philebos</span> 51 c-d (HWP 561).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-127-backlink" id="footnote-225-127">127</a> Platon, <span class="CharOverride-2">Ion</span> 533 d, <span class="CharOverride-2">Sokrates’in Savunması</span>, 22 c (HWP 561).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-128-backlink" id="footnote-225-128">128</a> Aristoteles, <span class="CharOverride-2">Topikler I</span>, 102 a, <span class="CharOverride-2">Retorik I</span>, 1362 a, 1364 b (HWP 563).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-129-backlink" id="footnote-225-129">129</a> <span class="CharOverride-17">Aristoteles,</span> <span class="CharOverride-18">Metafizik XIII</span><span class="CharOverride-17">, 1078 a (HWP 564).</span></p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-130-backlink" id="footnote-225-130">130</a> Aristoteles, <span class="CharOverride-2">Retorik I,</span> 1366 a, <span class="CharOverride-2">Nikomakhos’a Etik III</span>, 1115 b (HWP 565).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-131-backlink" id="footnote-225-131">131</a> Aristoteles, <span class="CharOverride-2">Nikomakhos’a Etik VIII</span>, 1162 b (HWP 565).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-132-backlink" id="footnote-225-132">132</a> Aristoteles, <span class="CharOverride-2">Retorik I</span>, 1371</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-133-backlink" id="footnote-225-133">133</a> Epikuros, <span class="CharOverride-2">Fragmanlar</span> 532 U (HWP 567).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-134-backlink" id="footnote-225-134">134</a> a.g.e., 513 U (HWP 567).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-135-backlink" id="footnote-225-135">135</a> a.g.e., 228 U (HWP 568).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-136-backlink" id="footnote-225-136">136</a> Chrissippos, <span class="CharOverride-2">Fragmanlar</span> 83 (HWP 569).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-137-backlink" id="footnote-225-137">137</a> a.g.e., 84 (HWP 570).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-138-backlink" id="footnote-225-138">138</a> a.g.e., 16, 29, 37 (HWP 571).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-139-backlink" id="footnote-225-139">139</a> a.g.e., 1151 (HWP 571).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-140-backlink" id="footnote-225-140">140</a> Plotinos, <span class="CharOverride-2">Enneadlar I</span>, 8 (HWP 573).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-141-backlink" id="footnote-225-141">141</a> a.g.e., 7, 22, 31 (HWP 574).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-142-backlink" id="footnote-225-142">142</a> Bkz. Beienvaltes, W., <span class="CharOverride-2">Metaphysik des Lichtes in der Philosophie Plotins</span>, ss. 334-362.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-143-backlink" id="footnote-225-143">143</a> Augustinus, <span class="CharOverride-2">Confessiones IV</span>, 15, 24 (HWP 577).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-144-backlink" id="footnote-225-144">144</a> Boethius, <span class="CharOverride-2">De aritmethica,</span> 63, 1082 (HWP 577).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-145-backlink" id="footnote-225-145">145</a> Ps.-Dionysius Aeropagita, <span class="CharOverride-2">De div. Nom</span>, 4, 7 (HWP 578).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-146-backlink" id="footnote-225-146">146</a> Magnus, Albertus, <span class="CharOverride-2">Sup. Dion. De div. Nom</span>, 4, 77 (HWP 579).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-147-backlink" id="footnote-225-147">147</a> Magnus, Albertus, <span class="CharOverride-2">Summa theologica</span>, 6, 26 (HWP 580).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-148-backlink" id="footnote-225-148">148</a> Eriguena, J. Scotus, <span class="CharOverride-2">De divis. Nat. III</span> (HWP 582).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-149-backlink" id="footnote-225-149">149</a> Eriguena, J. Scotus, <span class="CharOverride-2">Expos. Sup. Hierarchiam</span>, 122, 128 (HWP 583).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-150-backlink" id="footnote-225-150">150</a> Bonaventura, <span class="CharOverride-2">Breviloquium</span>, 16, 13 (HWP 584).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-151-backlink" id="footnote-225-151">151</a> Aquinolu Thomas, <span class="CharOverride-2">Summa theologica</span>, 5 (HWP 585).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-152-backlink" id="footnote-225-152">152</a> a.g.e., 8, 39 (HWP 585).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-153-backlink" id="footnote-225-153">153</a> a.g.e., 1, 7 (HWP 585).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-154-backlink" id="footnote-225-154">154</a> Witelo, <span class="CharOverride-2">Optica IV</span>, 48 (HWP 586).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-155-backlink" id="footnote-225-155">155</a> Nifo A., <span class="CharOverride-2">De pulchrooma</span> (1531), 4 26, 61 (HWP 590).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-156-backlink" id="footnote-225-156">156</a> Cusanus, N., <span class="CharOverride-2">Trial. De posset</span>, 10 (HWP 590), Ficino, M., <span class="CharOverride-2">Theolog. Plat XI</span>, 4 (1469) (HWP 591).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-157-backlink" id="footnote-225-157">157</a> Cusanus, N., <span class="CharOverride-2">De ludo globi</span> I, <span class="CharOverride-2">Philosophischer-theologische Schriften</span>, 3, 266 (HWP 592).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-158-backlink" id="footnote-225-158">158</a> Ficino M., <span class="CharOverride-2">Theolog. Plat.</span>, 2, 121 (HWP 592).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-159-backlink" id="footnote-225-159">159</a> Bruno, G., <span class="CharOverride-2">Er.Für.</span>, 1102 (HWP 593).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-160-backlink" id="footnote-225-160">160</a> Diacetto, <span class="CharOverride-2">De pulchro</span>, 1, 2(HWP59).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-161-backlink" id="footnote-225-161">161</a> Goclenius, R., <span class="CharOverride-2">Lexicon Philosophiae</span> (1613), 1, 97 (HWP 596).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-162-backlink" id="footnote-225-162">162</a> Bacon, F., <span class="CharOverride-2">Essays our counsels civil and moral XLIII (of Beauty)</span> (1625), (HWP 597).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-163-backlink" id="footnote-225-163">163</a> Hobbes, T., <span class="CharOverride-2">Leviathan</span>, 1, 6 (1651) (HWP 597).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-164-backlink" id="footnote-225-164">164</a> Spinoza, B., <span class="CharOverride-2">Epistulae (XXXII) an H. Oldenburg</span>, (1665), 11, 20 (HWP 598).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-165-backlink" id="footnote-225-165">165</a> Nicole, P., <span class="CharOverride-2">Traite de la vraie et la fausse beaute</span> (1659), (HWP 599).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-166-backlink" id="footnote-225-166">166</a> Pascal, B., <span class="CharOverride-2">Pensees I</span>, Frg 33 (HWP 600).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-167-backlink" id="footnote-225-167">167</a> Pascal, B., <span class="CharOverride-2">Discours sur les passions de l’amour, Oevr. Comp.</span> (1658), 43 (HWP 600).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-168-backlink" id="footnote-225-168">168</a> Tylkowski, <span class="CharOverride-2">Philos. Curiosaseu universa</span>, (1680) 306 (HWP 602).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-169-backlink" id="footnote-225-169">169</a> Malebranche, N., <span class="CharOverride-2">Meditationes</span>, 42 (HWP 603).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-170-backlink" id="footnote-225-170">170</a> Crousaz, J.P., <span class="CharOverride-2">Traite du beau</span> (Amsterdam 1715), 7, 23 (HWP 605).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-171-backlink" id="footnote-225-171">171</a> Bellori, G.P., <span class="CharOverride-2">Le vite de pittori...</span> (Roma 1672), 3, 5, 6 (HWP 606).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-172-backlink" id="footnote-225-172">172</a> Diderot, D., <span class="CharOverride-2">Ansiklopedi</span>, “Güzel, Güzellik” maddesi (Paris 1751), 69-181 (HWP 608).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-173-backlink" id="footnote-225-173">173</a> Early Shaftesbury, A.A.G., <span class="CharOverride-2">The moralitss. A philos. Rhapsodey</span> (1709), 246 (HWP 611).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-174-backlink" id="footnote-225-174">174</a> a.g.e., 332 (HWP 611).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-175-backlink" id="footnote-225-175">175</a> a.g.e., 358 (HWP 612).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-176-backlink" id="footnote-225-176">176</a> Hutcheson, F., <span class="CharOverride-2">An inqu. lnto the origin of our ideas of beauty and virtue</span> (Glasgow 1725) 214 (HWP 614)</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-177-backlink" id="footnote-225-177">177</a> a.g.e., 226 (HWP 614).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-178-backlink" id="footnote-225-178">178</a> Hume, D., <span class="CharOverride-2">Of the standart of taste</span> (1757), 266-284 (HWP 615).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-179-backlink" id="footnote-225-179">179</a> a.g.e., 274 (HWP 615).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-180-backlink" id="footnote-225-180">180</a> a.g.e., 268 (HWP 616).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-181-backlink" id="footnote-225-181">181</a> Baumgarten, A., <span class="CharOverride-2">Aesthetica</span> (1750), 17 (HWP 618).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-182-backlink" id="footnote-225-182">182</a> Baumgarten, A., <span class="CharOverride-2">Metaphysica</span>, 662 (HWP 618).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-183-backlink" id="footnote-225-183">183</a> Mendelssohn, M., <span class="CharOverride-2">Briefe</span> über <span class="CharOverride-2">Empfindungen</span> (1755), 20, 22 (HWP 620).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-184-backlink" id="footnote-225-184">184</a> Sulzer, J.G., <span class="CharOverride-2">Unterredungen über die Schönheit der Natur</span> (1770), 124 (HWP 619).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-185-backlink" id="footnote-225-185">185</a> Winckelmann, J., <span class="CharOverride-2">Geschichte der Kunst des Altertums</span> (1763-68), 260 (HWP 620).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-186-backlink" id="footnote-225-186">186</a> Baeumler, A., <span class="CharOverride-2">Aesthetik</span> (1934), Görtner, R., <span class="CharOverride-2">Die drei Wertstufen dees Wahren, Schönen und Guten in der deutschen Klasik</span> (1939), Pennekamp, H., <span class="CharOverride-2">Die ldee des Wahren, Schönen, Guten von Shastesbury bis W. v. Humboldt</span> (1929).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-187-backlink" id="footnote-225-187">187</a> Kant, I., <span class="CharOverride-2">Ahlak ve Teoloji İlkelerinin Apaçıklığı Üstüne Araştırma</span> (1764), 42 (HWP 625).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-188-backlink" id="footnote-225-188">188</a> Kant, I., <span class="CharOverride-2">Kritik der Urteilskraft</span> (1790) B 166.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-189-backlink" id="footnote-225-189">189</a> Schiller, F., <span class="CharOverride-2">Über die aesthetischen Erziehung des Menschen</span> (1795).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-190-backlink" id="footnote-225-190">190</a> Hegel, G.W.F., <span class="CharOverride-2">Vorlesungen</span> über <span class="CharOverride-2">die Aesthetik</span>, 91 (HWP 629).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-191-backlink" id="footnote-225-191">191</a> a.g.e., 21 (HWP 629).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-192-backlink" id="footnote-225-192">192</a> a.g.e., 151 (HWP 629).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-193-backlink" id="footnote-225-193">193</a> a.g.e., 24 (HWP 630).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-194-backlink" id="footnote-225-194">194</a> a.g.e., 33 (HWP 630).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-195-backlink" id="footnote-225-195">195</a> a.g.e., 39 (HWP 631).</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-196-backlink" id="footnote-225-196">196</a> Baeumler, A., <span class="CharOverride-2">Aesthetik,</span> agy. 109-118; Oelmüller, W., <span class="CharOverride-2">F T. Vischer und das Problem der nachhegelschen Aesthetik</span> (1959), 154-178; Mathy, D., <span class="CharOverride-2">Zur frühromantischen Selbstaufhebung des Erhabenen im Schöne</span> (1989), 45-74; Praz, M., <span class="CharOverride-2">Liebe, Tod und Teufel. Die schwarze Romantik</span> (1963), 76-96.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-197-backlink" id="footnote-225-197">197</a> Nietzsche, F., <span class="CharOverride-2">Götzen-Daemmerung oder Wie man mit dem Hammer philosophiert</span> (1888), 20-23.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-198-backlink" id="footnote-225-198">198</a> a.g.e., 35-39.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-199-backlink" id="footnote-225-199">199</a> Benjamin, W., <span class="CharOverride-2">Das Kunstwerk im Zeitalter seiner technischen Reprodizierbarkeit</span> (1936), 38.</p>
      </div>

      <div class="_idFootnote">
        <p class="dipnot"><a class="_idFootnoteAnchor" href="#footnote-225-200-backlink" id="footnote-225-200">200</a> Becker, O., <span class="CharOverride-2">Von der Hinfaelligkeit des Schönen und der Abenteuerlichkeit des Künstlers</span> (1929); Marquard, O., <span class="CharOverride-2">Zur Bedeutung der Theorie des Unbewussten</span> (1968); Dessoir, M., <span class="CharOverride-2">Aesthetik und allgemeine Kunstwissenschaft</span> (1906); Utitçz, E., <span class="CharOverride-2">Grundlegung einer allgemeinen Kunstwissenschaft</span> (1914)</p>
      </div>
    </div>
  </div>
</body>
</html>
