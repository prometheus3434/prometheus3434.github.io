<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>046-ImanveAksiyon-4</title>
  <link href="../Styles/046-ImanveAksiyon.css" rel="stylesheet" type="text/css" />
</head>

<body id="x046-ImanveAksiyon" xml:lang="tr-TR">
  <div class="Basic-Text-Frame">
    <p class="TocStyle" id="toc_marker-5" xml:lang="tr-TR"></p>

    <p class="Normal para-style-override-2"><span class="TOC"><br /></span><span class="Normal char-style-override-18">E</span><span class="Normal char-style-override-5">rzurumlular! Size, konferanslarda alışıldığı gibi, muhterem, muazzez, sayın, mutlu, şu, bu, diye hitap etmiyorum. Kardeşlerim, diyorum. Bu öyle bir kardeşlik ki, aynı zaman, mekân içinde bulunmuyor. Çünkü iman kardeşliğinin ne zamanı vardır, ne de mekânı... Şimdi sayamayacağım, zaten riya üslûbundan da kaçındığım için el atamayacağım birçok sebep, bütün Türk ve Türkiye bütünü içinde Erzurumlunun ruh kumaşını bana örnek bir doku olarak göstermiştir. Bu kumaşa meftunluğumla marufum ben... Hattâ, gazeteme mektup yazanlardan, cevap alamadığını sanan birkaç kişi, kabahatimiz nedir; -ben Maraşlıyım ya!- Maraş’lı veya Erzurumlu olmamak mıdır?” diye sormuşlardır. Böyle bir hususîlik gözüyle bakıyorum memleketinize... Onun için, nasıl vereceğimi bilmiyorum şimdiden konferansımı ama, çok ehemmiyetli saydığım bu konferansı doğrudan doğruya Erzurum’a ithaf ediyorum. Erzurum’un yüzüne bakarak sesimi Türkiye’ye duyurmak istiyorum. Buna göre plânlaştırdım, kanavalaştırdım konferansımı ve işte huzurunuza çıkıyorum:</span></p>

    <p class="Normal para-style-override-3"><span class="Normal char-style-override-5">Konferansın ismi: “İman ve Aksiyon”...</span></p>

    <p class="Normal para-style-override-3"><span class="Normal char-style-override-5">Buradaki ecnebi kelime, (Aksiyon), size birdenbire ekşi bir his vermesin... Şimdi izah edince, bunun yerine, Türkçede kelime bulmakta nasıl zahmet çektiğimizi ve niçin onu ayniyle aldığımı öğreneceksiniz. Bu kelime Fransızca bir lûgattır; fakat basit bir lûgat olmakla kalmaz, batı adamının kafasında bütün bir dünya ve ona göre bir şuur belirtir. Biz de zaten aksiyonun ne olduğunu öğrendiğimiz gün; sade lûgat olarak değil, vazife olarak, çilesini çekerek, hayatını yaşayarak öğrendiğimiz gün, biliniz ki, ana mesele, hiç değilse dâvanın usûl tarafı halledilmiş demektir.</span></p>

    <p class="Normal para-style-override-3"><span class="Normal char-style-override-5">Şimdi, evvelâ lûgat manasına bakalım: Aksiyon, lûgatte, kudrettir, mücerret kudretin, işde, iş üzerinde, iş halinde tecelli ve cünbüşü demektir. Bir başka, fakat basit ifadeyle, sadece şuurlu hareket, teşebbüs, hamle, tesir... Bir işin mücerret mânası, kıymet hükmü, aksiyon... Gâye ve muradı olmayan iş, kendi kendisinden ibaret iş, madde plânına bağlı miskin kıpırdanışlar ona uzak... Meselâ bir tiyatro piyesinde vak’anın umumî seyri, umumî kıymeti, o piyesin aksiyonudur. Böylece anlıyoruz ki, aksiyon basit lûgat mânasiyle bile, fiilde erimiş fikir oluyor. Bir fiil ki, onu meydana getiren fikrin tercümanı... Mânayı lûgat kitabı çapından daha derinlere indirmeye çalışalım: Fikrin, eşya ve hâdiseler üzerinde nakşı... Fikrin, dış âlemde, eşya ve hâdiseler üzerinde kurduğu mimarî, yonttuğu heykel... Fikir kökünün, dış plân dediğimiz madde ve iş ağacında verdiği yemiş... Bir başka ve çok yerinde teşbihle, ruhun, eşya ve hâdiselere çevirttiği film, oynattığı tiyatro... Ruhun, eşya ve hâdiselere sinerek, madde, buud, hacim, şekil, renk ve ses kazanması... İşte aksiyon...</span></p>

    <p class="Normal para-style-override-3"><span class="Normal char-style-override-5">Buna benzer bir kelime var Fransızcada: (Akt)... O, parça hareket demektir ve keyfiyetten ziyade kemmiyet ifadesidir; (aksiyon) anlamına da hudutsuz uzaktır. Aksiyon, bir işle, bir oluşla, onu doğuran fikir arasındaki ahenk ve münasebet mânasınadır ve lisanımızda barışabileceği tek kelime “amel”dir. Barışabileceği değil, bütün hakikatini bulabileceği tek kelime... Fakat onun da hakikatine erebilmek şartiyle...</span></p>

    <p class="Normal para-style-override-3"><span class="Normal char-style-override-5">Amel, dinimizin baş kelimelerinden biri... Ama bizim dar anlayışımız içinde, bellibaşlı işlere ait olarak sınırlandırılmış ve gerçekte sınırsız olan delâletinden düşürülmüş... Biz onu hususî olarak, sadece ibadetlerimizde kullanırız. Halbuki, ibadetin de sade dış ibadetten ibaret olmadığını, ibadetlere bağlı sayısız içtimaî vazifeler bulunduğunu ve mücerret bir hamle ruhu yaşamak gerektiğini düşünürsek, o zaman “amel”in geniş mânasını kavrar ve (aksiyon) mefhumunu onda buluruz. “Amel” kelimesinin aslî ve esasî güzelliği de bu noktada...</span></p>

    <p class="Normal para-style-override-3"><span class="Normal char-style-override-5">Şimdi, lûgatten hikmete geçerek, aksiyon nedir ve ne değildir, onu cevaplandıralım: Aksiyon, sade iş ve fikir değil, üstün işe hâkedilmiş, üstün fikir demektir. Herhangi bir iş ve fikir değil, dedik. Çünkü tam fikirsiz hiçbir iş yoktur. Bir sigara yakmak için bile, kibritin çıkarılması, çakılması, birer küçük fikirdir. Bunların kıymeti yok... Büyük fikir ve onun büyük iş haline inkılâbı; aksiyon budur. Yani alelâdenin üstü; harika yenilik ve çetinlik şartları içinde insanın kendi kendisini ve cemiyetini aşma cehdi; aksiyon budur. Her işte imkân üstüne tırmanmak ve engeli aşmak dâvası; aksiyon budur.</span></p>

    <p class="Normal para-style-override-3"><span class="Normal char-style-override-5">Nebatî, hayvanî, ilcaî, tabiî, zarurî fiiller, aksiyon değildir. Yapıcı, doğurucu, meydana getirici, icad edici fikir olmadan aksiyon olamaz; fikrin de bu vasıfları kazanması için imâna bağlanması şart olur.</span></p>

    <p class="Normal para-style-override-3"><span class="Normal char-style-override-5">İşte, dâvanın bel kemiğini tuttuk. Evet; fikir tek başına, inanmadan, bir hakikat kutbuna bağlanmadan, hamle, tesir, teaddi, taarruz belirtemeyeceğine, ölü kalacağına göre, kendi kendisine anlaşılıyor ki, iman dediğimiz o hayat verici eriş, öncüsü olan fikirle beraber aksiyonun babası oluyor. Bu teşhisi, bir bedâhet hükmü olarak ele alıyoruz. İman eğer buudsuz bir duygu ise, aksiyon da onun billûrlaştırdığı madde... İnanmış fikrin, pelteleşmek, kabuk tutmak, donmak, şekillenmek, eşya haline gelmek, maddeleşmek için şahlanmasıdır ki, aksiyonu doğurur. Burada bir ince nokta var: Fikirsiz aksiyon olamadığı gibi, bir fikir de alelâdeler serisi içinde otomatik hale getirildikten, bu türlü dondurulduktan, hudutlu ve şuursuz bir iş ifadesine büründürüldükten sonra aksiyon olmaktan çıkar. Meselâ, bir makinenin keşfi, işine ve makinesine göre aksiyon olabilir de, hiçbir makinenin işi aksiyon olamaz. Görüyorsunuz ki, tam ruhçu bir telâkkiyle, dâva, maddeden mânaya geçiyor. Bu misali, ruhçuluğumuzun muhteşem bir hücceti olarak da kullanabiliriz.</span></p>

    <p class="Normal para-style-override-3"><span class="Normal char-style-override-5">Sırası gelmişken kısaca işaret edeyim. Konferansımız genişçe ve çetincedir. Bilmiyorum, sabrınızın hududu nereye kadar varır? Dişlerimizi sıkmayı bilelim! Meselelerin hakkını vererek konuşmak lâzım... Makine... İşte muazzam bir dâva!.. Görüyoruz ki, devrimizde tümen tümen makine hayranı var... Onlar, Garp felsefesinde makinenin yerini bile bilmezler. Ruhçu, (idealist, spiritüalist) bir Garp mütefekkirinin gözünde makine, mankafa bir şeydir. Dünyanın en ahmak adamının tırnağını keserek gösterdiği makine kabiliyetini gösterebilecek bir makine, daha icat edilmemiştir ve edilemez. Çünkü makine düpedüz fikrin, düpedüz bir çizgi üzerinde dondurulmuş, tek veçheli basit faide plânına indirilmiş, kemmiyette galip, keyfiyette mağlûb, aslâ girifte sarkamıyan ve değişik yönlere sapamıyan, miskin bir timsalidir. Ve nihayet, her keyfiyeti fikre bırakan kemmiyette son derece kuvvetli bir köledir. Halbuki yine makine, materyalist ve komünistlerin gözünde bir ideâl, bir put...</span></p>

    <p class="Normal para-style-override-3"><span class="Normal char-style-override-5">Ve erişilmesi gereken bir kemâl zirvesi, -hâşâ- tanrı... Üstün Batı adamının gözündeki makineye bir misal göstermek lâzımsa, meşhur komik (Şarlo)yu ele alabiliriz. (Şarlo) deyip geçmiyelim; son asrın en büyük filozofu, bir eserinde, ona koca bir yer ayırmıştır. (Şarlo), gülünç ve tezadlı ânlarımızı yakalayıp kahkaha plânına aksettirmek suretiyle, yepyeni bir his metodu içinde en derin hakikatleri kurcalamış büyük bir tahlilci, büyük bir mütefekkir. Ona komünist derler; yalan!.. O, sadece zaafa hücum eden kıyak bir Yahudidir ve nerede yanlışı, sakatı, aptalı, gülüncü bulursa oraya çullanır. Onun içindir ki, en çok yanlışlar ve tezadlarla dolu olan liberal dünyaya, sonra da onun tepkisi faşist âleme saldırmış ve bu yüzden, komünistlerin propagandasıyla, onlardan biri sanılmıştır. Halbuki onun materyalizme ve dolayısiyle komünizme hücumu, evvelkilerden çok daha acı... Misalimiz eski konferanslarda da var. Bakınız, maddecilerin putlaştırdığı makineyi, (Şarlo), tek sahne içinde nasıl rezilleştiriyor: (Şarlo)nun bir filminde, her işi makineleştirmiş bir diyardayız. Amerika’ya da uyabilir, Rusya’ya da... Vakit kaybettirmemek için, işçilerin önüne, yemek yedirici bir makine gelir. İki kollu makinenin bir kolu ağıza yemeği verir, bir kolu da yemek yenildikten sonra dudakları silmek vazifesine memur olarak bekler. Ağıza yemek veren kol bozulmuştur. Yemekler, havada uçuşarak yere dökülür. Fakat tabakların olanca sermayesi yere döküldükten sonra, öbür kol harekete geçer ve aç adamın ağzını siler. İşte makine!.. Buyurun; makinenin, fikir ve ruh isnat edilen bîçare demir parçalarının ahmaklık derecesini görün! Bu girişten sonra aksiyonu nasıl anlayacağız? Şöyle: Kalabalıklara karşı çıkmak, kalabalıkları ardına takmak, ona bir “Arz-ı mev’ud” göstermek, cemiyeti kendi seviyesi üstüne tırmandırmak cehdi, gayreti, teşebbüsü, hamlesi ve bütün bunların eseri... Bu bakımdandır ki, ben, bir zamanlar, uzun bir şiirimin başına şu iki mısraı oturtmuştum:</span></p>

    <p class="Normal para-style-override-3"><span class="Normal char-style-override-19">“Durun kalabalıklar; bu cadde çıkmaz sokak</span></p>

    <p class="Normal para-style-override-3"><span class="Normal char-style-override-19">Haykırsam, kollarımı makas gibi açarak...”</span></p>

    <p class="Normal para-style-override-3"><span class="Normal char-style-override-5">İşte, ruhun, maddeye sinmesi, ideâl âlemden eşya ve hâdiselere inmesi, rüyalarını madde madde heykelleştirmesi ve gerçekleştirmesi cehdinden ibaret olan aksiyon, bütün insanlık tarihini meltemlerle doldurur. Bu cehdin, türlü şekiller ve bahaneler altında, tarihi yaprak yaprak ürperttiğini görüyoruz. Aksiyonun beşer hayatında misallerine geçmeden, onun hakikatini, tarihte en eski bir filozoftan devşirebiliriz. Eski Yunan’da vahdâniyetçiliği muhakkak sayılan bir filozof vardır: Eflâtun... “Eflâtun-ı İlâhî” der ona eski Müslümanlar... Bir, (ide)ler, fikirler âlemi düşünmüştür o... Bu madde âlemindendir. Ve madde, fikrin, kristalleşmiş, cesedî şeklidir. Onun görüşü kısaca ve kabaca bundan ibaret... Bu görüşten de şu netice çıkıyor ki, aksiyon, o fikirlerin bu maddeyi oynatma, fıkırdatma, işletme ve gütme dâvasıdır ve sonsuz bir kemâl yolunda hareket cezbesine bağlıdır.</span></p>

    <p class="Normal para-style-override-3"><span class="Normal char-style-override-5">Nihayet, kamuslara sığmayacak kadar büyük olan dâvayı şöylece özleştirebiliriz: Bu dünyada insanoğlunun, bilerek, hattâ kâfirler ve inkârcılar da dahil, bir tek gayreti vardır: Ölümsüzlük gayreti... İşte beşerin, kendi üstüne çıkmayı hedef tutan bu gayreti ve aynı gayretten halkalanıcı nice atılışlar, fışkırışlardır ki, aksiyon havuzunu doldurur.</span></p>

    <p class="Normal para-style-override-3"><span class="Normal char-style-override-5">Yunus Emri’nin dediği gibi:</span></p>

    <p class="Normal para-style-override-3"><span class="Normal char-style-override-19">“Boyandım rengine, solmazam ayruk (artık)</span></p>

    <p class="Normal para-style-override-3"><span class="Normal char-style-override-19">................. Âşıkım, ölmezem ayruk...”</span></p>

    <p class="Normal para-style-override-3"><span class="Normal char-style-override-5">Bu, fertten çıkıp cemiyete giden aksiyonun, tekrar ferde dönerek son kemâl noktasını işaret eden mefkûrevî oluş ufku... Bu içli dışlı gâyenin, iç ve dış plânda, fert ve cemiyet çerçevesinde, duraksız hareket halindeki sonsuz oluş dâvasına aksiyon deyip artık geçelim. Lûgat mânasından sonra da onu fikirde “ideâl iş” diye vasıflandırmakla yetinelim...</span></p>

    <p class="Normal para-style-override-3"><span class="Normal char-style-override-5">Şimdi, mevzuumuzu, yerine oturtabiliriz:</span></p>

    <p class="Normal para-style-override-3"><span class="Normal char-style-override-4">İSLÂM VE AKSİYON...</span></p>

    <p class="Normal para-style-override-1"><span class="Normal char-style-override-9">●</span></p>

    <p class="Normal para-style-override-3"><span class="Normal char-style-override-5">İslâm, iman ruhunun, bitmez tükenmez, durmaz, dinlenmez aksiyonundan ibarettir. Müslümanlığın vecd ve heyecan anlayışını muhafaza eden, onun en küçük emrine en ulvî mâna göziyle bakan, sonra da o emrin gerektirdiği mücadele ruhuna bürünen her fert, İslâmın, ebedî bir cehd, bir aksiyon dâvası olduğunu takdir eder. Yoksa bakkallardaki boş konserve kutuları -hani, kutu boşalır da içine başka eşya koyarlar!- sade marka müslümanı kalacak olursak, ibadetlerimizi yerine getirdikten sonra vazifelerimizin bittiğini sanırsak, iman iddiasından utanmamız icap eder.</span></p>

    <p class="Normal para-style-override-3"><span class="Normal char-style-override-5">Kur’ân, insanı, Allah tarafından, eşya ve hâdiseleri teshir etmesi, hükmü altına alması için yaratılmış olmakla ifade eder. Allah, kuluna;</span></p>

    <p class="Normal para-style-override-3"><span class="Normal char-style-override-20">“Ben seni, yeryüzüne hükmetmen için halifem olarak yarattım!.”</span></p>

    <p class="Normal para-style-override-3"><span class="Normal char-style-override-5">Buyuruyor. Kur’ân’la, Allahın kelâmiyle başlayan oluş yolunda son emri... İslâmın baş vazifesidir ebedî oluş yolunda sonsuz hareket... Ve hiçbir yerde durmadan, hiçbir oluşu, olup bitmiş bir merhale saymadan, devamlı hareket... Şimdi size, konferansımın çok uzayacağından korkmasam, Kur’ân âyetlerinden bazı misâller vermek, meâller okumak isterdim. Dikkât ediniz: Kur’ân, bazen açık, bazen kapalı, bazen dolambaçlı, bazen bedihî, bazen mecazî, baştan başa aksiyon emirleriyle doludur. Evvelâ Besmeleyi alalım ele: Eğer her gün, her işimizde kullanmakla mükellef olduğumuz, fakat papağanvarî dudaklarımızda gezdirdiğimiz, bu, her fiilin anahtarına ait hikmeti düşünseydik, İslâmın ne muazzam bir aksiyon temeli üzerinde kurulu olduğunu görürdük. “Rahman ve Rahim olan Allahın ismiyle” deyip, her kudreti ona bağladıktan sonra işe girişmenin güven duygusunu; ve onun rahmetinden kulunda tecelli eden zafer iradesini düşünün! Bu iradenin, daima İlâhî rahmetle, açmayacağı kapı mı vardır ki?.. Ama, kalbimize ve şuurumuza asılı duran bu yaftayı, aslâ ölü klişelerin âkıbetine uğratmamak, hikmeti içinde tutmak şartiyle... Yoksa Besmele, bavulumuzu açarken kullandığımız basit anahtarın otomatizmine düşürülecek olursa, elimize geçecek şey kendi eski çamaşırlarımızdan başka bir şey olamaz. Besmele, yalnız Allaha dayanılarak yapılan işin, vazifenin açış formülüdür; ve mâna, hikmet, güzellik, gerçeklik, tesir, tenbih bakımlarından hiçbir dinde böyle bir anahtar mevcut değildir. Aksiyonun anahtarı, efendim! Allaha ismiyle hitap, yahut sadece Celâl ismini anmak, her zaman bir teşebbüs mânasına gelmez. Fakat Besmele’yi söyler, “Allahın ismiyle” derken, peşinden mutlaka bir hareket lâzımdır. Görülüyor ki, Besmele bütün aksiyon sarayının cümle kapısına bağlı anahtar oluyor.</span></p>

    <p class="Normal para-style-override-3"><span class="Normal char-style-override-5">Fâtiha Sûresi -ki bütün sûrelerin başıdır- kapalı aksiyon emirleriyle dolu:</span></p>

    <p class="Normal para-style-override-3"><span class="Normal char-style-override-20">“Din gününün Mâliki”</span><span class="Normal char-style-override-5">...</span></p>

    <p class="Normal para-style-override-3"><span class="Normal char-style-override-5">Din günü, hesap, mizan, amellerin tartılma, işlerin değer ölçüsüne vurulma günü... Kapalı aksiyon emri...</span></p>

    <p class="Normal para-style-override-3"><span class="Normal char-style-override-20">“Bizi doğru yola ilet!”</span></p>

    <p class="Normal para-style-override-3"><span class="Normal char-style-override-5">Allahtan, iş ve harekette doğruyu, iyiyi, güzeli istemek, bütün amellerin bağlı olduğu ölçüyü dilemek noktasından, yine aynı şey...</span></p>

    <p class="Normal para-style-override-3"><span class="Normal char-style-override-5">Ondan sonra Bakara Sûresi’nden başlayalım:</span></p>

    <p class="Normal para-style-override-3"><span class="Normal char-style-override-20">“Hani Rabbin, meleklere, muhakkak ki, Ben, yeryüzü</span></p>

    <p class="Normal para-style-override-3"><span class="Normal char-style-override-20">de bir halife yaratacağım demişti.”</span></p>

    <p class="Normal para-style-override-3"><span class="Normal char-style-override-5">Açık aksiyon memuriyeti...</span></p>

    <p class="Normal para-style-override-3"><span class="Normal char-style-override-5">Enfâl Sûresi’nden:</span></p>

    <p class="Normal para-style-override-3"><span class="Normal char-style-override-20">“O zamanı da hatırlayın ki, siz yer yüzünde azlıktınız, güçsüz ve kuvvetsiz biliniyordunuz, halkın sizi tutup, kapmasından korkuyordunuz!”</span></p>

    <p class="Normal para-style-override-3"><span class="Normal char-style-override-5">Yine aynı Sûreden:</span></p>

    <p class="Normal para-style-override-3"><span class="Normal char-style-override-20">“Ey iman edenler, düşman topluluğuna çatınca sebat edin ve Allahı çokça anın; tâ ki, umduğunuza kavuşasınız!”</span></p>

    <p class="Normal para-style-override-3"><span class="Normal char-style-override-5">Aynı Sûreden:</span></p>

    <p class="Normal para-style-override-3"><span class="Normal char-style-override-20">“Birbirinizle çekişmeyin...”</span></p>

    <p class="Normal para-style-override-3"><span class="Normal char-style-override-5">İşte aksiyonu öldüren ahlâk:</span></p>

    <p class="Normal para-style-override-3"><span class="Normal char-style-override-20">“Yoksa korku ile zaafa düşersiniz, rüzgârınız kesilir.”</span></p>

    <p class="Normal para-style-override-3"><span class="Normal char-style-override-5">Bu ne büyük Kur’ân’î belâgattır;</span></p>

    <p class="Normal para-style-override-3"><span class="Normal char-style-override-20">“Rüzgârınız kesilir.”</span></p>

    <p class="Normal para-style-override-3"><span class="Normal char-style-override-5">Bütün ruhunuzun kıvamı, kudreti boşalır, gider... Yâni aksiyon ruhu ölür.</span></p>

    <p class="Normal para-style-override-3"><span class="Normal char-style-override-5">Aynı Sûreden:</span></p>

    <p class="Normal para-style-override-3"><span class="Normal char-style-override-20">“Ey Nebi, müminleri gazaya teşvik et! Eğer içinizden sabır ve sebat sahibi yirmi çıkarsa, bu yirmi, iki yüze yeter. Sizden yüz, onların bininden üstündür. Çünkü çarpıştıklarınız anlamazlar güruhudur.”</span></p>

    <p class="Normal para-style-override-3"><span class="Normal char-style-override-5">Bu da aksiyonun bütün sırrını veriyor. Aksiyona bağlı insan bire bin kuvvetindedir. Burada, gayet mânalı bir emir daha geliyor; aynı sûreden:</span></p>

    <p class="Normal para-style-override-3"><span class="Normal char-style-override-20">“Kâfirler bile birbirlerinin yardımcılarıdır. Eğer siz bunu yapamazsanız yeryüzünde büyük bir fesad olur.”</span></p>

    <p class="Normal para-style-override-3"><span class="Normal char-style-override-5">Şu hikmet önünde titremek lâzım... Allah diyor ki:</span></p>

    <p class="Normal para-style-override-3"><span class="Normal char-style-override-20">“Kâfirler bile birbirlerinin yardımcılarıdır.”</span></p>

    <p class="Normal para-style-override-3"><span class="Normal char-style-override-5">Yâni bilmeden, küfürde oldukları halde, kendilerine kuvvet verecek bir nizama, bir tesanüde, birliğe, alâkaya, inanışa, ters tarafından vâsıl olursa size galip gelirler. Ve siz kendi lâfzî imanınızdan ibaret kalırsınız. Onlara mahkûm olursunuz! Bu mâna çıkıyor.</span></p>

    <p class="Normal para-style-override-3"><span class="Normal char-style-override-5">Tevbe Sûresi’nden:</span></p>

    <p class="Normal para-style-override-3"><span class="Normal char-style-override-20">“Ey mü’minler, size ne oldu ki, Allah yolunda elbirliğiyle savaşın denilince ağırlaşıp yere mıhlandınız?”</span></p>

    <p class="Normal para-style-override-3"><span class="Normal char-style-override-5">Bu da aksiyonu anlamıyanlara ihtar...</span></p>

    <p class="Normal para-style-override-3"><span class="Normal char-style-override-20">“Eğer elbirliği ile çıkmazsanız Allah sizi pek acıklı bir âkibete uğratır, yerinize - dikkat edin- sizden başka bir kavmi getirir. Siz ona hiçbir şekilde zarar eriştiremezsiniz.”</span></p>

    <p class="Normal para-style-override-3"><span class="Normal char-style-override-5">Bunun tefsirini benden beklemeyin, kendiniz tefsir edin! Sükûta da mânâ verildiği bir devirde olmasaydık, belki konuşurduk.</span></p>

    <p class="Normal para-style-override-3"><span class="Normal char-style-override-5">Yine aynı Sûreden:</span></p>

    <p class="Normal para-style-override-3"><span class="Normal char-style-override-20">“Allah onların hallerini çirkin gördükçe kendilerini korkaklıkları ve tembellikleri yüzünden evlerinde alıkoydu, onlara oturun, oturanlarla beraber, dedi.”</span></p>

    <p class="Normal para-style-override-3"><span class="Normal char-style-override-5">Şurada, bakın hareketsizliğe karşı ilâhî gazap ve nefret nasıl tecelli ediyor!</span></p>

    <p class="Normal para-style-override-3"><span class="Normal char-style-override-5">Neml Sûresi’nden:</span></p>

    <p class="Normal para-style-override-3"><span class="Normal char-style-override-20">“Süleyman’ın kuşlardan, cinlerden, insanlardan orduları toplandı; bütün bunlar onun dili ile zapt ve idare ediliyordu.”</span></p>

    <p class="Normal para-style-override-3"><span class="Normal char-style-override-5">Ankebut Sûresi’nden:</span></p>

    <p class="Normal para-style-override-3"><span class="Normal char-style-override-20">“İnsanlar, imtihana çekilmiyeceklerini mi sandılar?”</span></p>

    <p class="Normal para-style-override-3"><span class="Normal char-style-override-5">Hiç tefsire lüzûm yok, her şey kendi kendine belli...</span></p>

    <p class="Normal para-style-override-3"><span class="Normal char-style-override-5">Aynı Sûreden:</span></p>

    <p class="Normal para-style-override-3"><span class="Normal char-style-override-20">“Bu dünya hayatı bir oyundan, bir oyuncaktan başka bir şey değildir; Âhiret hayatı ise, şüphesiz asıl hayatın öz yuvasıdır. Bilmiş olsalardı.”</span></p>

    <p class="Normal para-style-override-3"><span class="Normal char-style-override-5">İşte gâye odur ve o gâyeye bu dünya üzerinden vâsıl olmak, gerçek aksiyonun baş gâyesidir. Bu dünyadan o gâyeye giden yolları açmak... Dünyanın “Mezrea-i âhiret”, yâni Âhiretin tarlası olmak hikmeti de buna bağlıdır.</span></p>

    <p class="Normal para-style-override-3"><span class="Normal char-style-override-5">Burada bir not koymuşum; konferansı çok uzatmak istemiyorum, fakat bu notu söyleyeyim:</span></p>

    <p class="Normal para-style-override-3"><span class="Normal char-style-override-5">Bizde Batı’yı gâye gösterenler, bir hastahanede hademelik edip de köyde doktorluk yapmaya kalkan ukalâ cahillere benzerler. Evvelâ Garbı tanımazlar ve Garbın ne olduğunu bilmezler. Ben Garbı, bütün buhranları içinde ve pek yakından tanımış olmak iddiasındayım. Garp ve Garplı mütefekkir, hiçbir ışık sahibi olmadığı halde, büyük zekâlariyle yürüye yürüye, İslâmî hikmetlerin eşiğine kadar gelmiştir. Şimdi, bu mâverâ ideâline karşı size bir Fransız şairinin bir sözünü söyleyeyim. Bu,</span> <span class="Normal char-style-override-5">(Rembo) isimli bir şairdir. Cinnet getirecek kadar fikirde ileri gitmiş bir insan... Bugün Fransızların en büyük çapta tebcil ettikleri, takdir ettikleri bir sanatkâr... Hayatının son demlerini Afrikada geçirmiş, ölürken de, aynen, Arapça olarak “Allah kerim” demiş... İşte bu adamın bir sözü var... Fransızcasını söylemeye lüzum yok; fakat Türkçeye de tercümesi zor... (Absent) diye bir kelime var Fransızcada... Olup da burada olmayan, demek... Meselâ toplantımızda filân efendi yoktur ama, hakikatte vardır.</span></p>

    <p class="Normal para-style-override-3"><span class="Normal char-style-override-5">İşte, diyor ki bu şair:</span></p>

    <p class="Normal para-style-override-3"><span class="Normal char-style-override-19">“La vraie vie est absente...”</span></p>

    <p class="Normal para-style-override-3"><span class="Normal char-style-override-5">Tercümesi:</span></p>

    <p class="Normal para-style-override-3"><span class="Normal char-style-override-19">“Gerçek hayat burada olmayandır; var olup da burada olmayan...”</span></p>

    <p class="Normal para-style-override-2"></p>

    <p class="Normal para-style-override-3"><span class="Normal char-style-override-5">Öyleyse, her iş sahasında, onun ötesindeki gerçeğe ulaşma, olup da görünürde olmayanın yolunu açma cehdi, başlıca insanî ideal oluyor ve (aksiyon)un temelini kuruyor.</span></p>

    <p class="Normal para-style-override-3"><span class="Normal char-style-override-5">Yine bir Fransız filozofu vardır ki, aklını gere gere kopartacak hale gelmiştir. Bir buhran gecesinde şöyle haykırır:</span></p>

    <p class="Normal para-style-override-3"><span class="Normal char-style-override-5">“– Bana peygamberlerin haber verdiği Tanrı gerek; filozofların bahsettiği değil...”</span></p>

    <p class="Normal para-style-override-3"><span class="Normal char-style-override-5">Bu nasipsiz fikir adamı, Peygamberler Peygamberine gelinceye kadar tek tek resûllerin isimlerini sayar da en büyüğünü unutur ve bu kadar yaklaşmışken, kıl farkiyle kurtuluş gemisini kaçırır. En küçük yaşta riyaziye kanunları keşfeden ve bugünkü ruhçu Batı felsefesinin temellerinden biri olan bu filozof (Paskal)dır. Görüyorsunuz ki, en ileri örnekleriyle Garp böyle düşünür; fakat hastahane hademesi doktor mukallitleri bunun aksini savunurlar. Garbın bugünkü (aksiyon) felsefesi de, ana temellerinden biri olarak bu iman arayıcısı filozofa dayanır.</span></p>

    <p class="Normal para-style-override-3"><span class="Normal char-style-override-5">Kur’ân âyetleri, (aksiyon) emirleri bakımından nâmütenahiye kadar gider. Misallerimizi burada keselim. Yalınız “Sâffât” sûresinden (aksiyon)un güzel bir tablosunu seyretmeden geçemeyeceğiz:</span></p>

    <p class="Normal para-style-override-3"><span class="Normal char-style-override-20">“Saflar bağlayıp duranlara, işleri güdenlere, yasakları yerine getirenlere yemin ederim ki...”</span></p>

    <p class="Normal para-style-override-3"><span class="Normal char-style-override-5">Kaadi Beyzavî gibi en büyük tefsircinin hükmüne göre, İlâhî yemin, melekleri kasdetmektedir. Fakat bu, meleklere olduğu kadar, insanlara ait bir (aksiyon) ihtarı... Zira bilen bilir ki, melek insana secde etmeye memur kılınmıştır ve insanlık, öz hakikatiyle hakikate erişenler ve onun hakkını yerine getirenler için bu üstünlük... Büyük memuriyet ve onun büyük mertebesi insana mahsus...</span></p>

    <p class="Normal para-style-override-3"><span class="Normal char-style-override-5">İşte son âyet meâlleri:</span></p>

    <p class="Normal para-style-override-3"><span class="Normal char-style-override-20">“Elbette ki, Allah kendi yolunda birbirine kenetlenmiş binalar gibi saf bağlayarak çarpışanları sever.”</span></p>

    <p class="Normal para-style-override-3"><span class="Normal char-style-override-20">“İnsanı imtihan ediyoruz; bu yüzden onu görücü ve işitici yaptık.”</span></p>

    <p class="Normal para-style-override-3"><span class="Normal char-style-override-5">(Aksiyon)un büyük bir imtiyazı vardır ki, doğrudan doğruya Allah vergisi bir lûtuf belirtir. Cür’etin, şecaatin, taarruzun, teaddinin, hamlenin, teşebbüsün, kuru akıl ve mantık üstü mükâfatlandırılması, bereket kazanması imtiyazı...</span></p>

    <p class="Normal para-style-override-3"><span class="Normal char-style-override-5">Aksiyon dâvasında insan, daima ummadığına, beklemediğine nail olmak imtiyaziyle müjdelenmiştir.</span></p>

    <p class="Normal para-style-override-3"><span class="Normal char-style-override-5">İşte İnşirah Sûresi’ndeki İlâhî tefsir:</span></p>

    <p class="Normal para-style-override-3"><span class="Normal char-style-override-20">“Gerçekten güçlükle beraber bir kolaylık vardır. Mutlaka güçlükle beraber bir kolaylık vardır.”</span></p>

    <p class="Normal para-style-override-3"><span class="Normal char-style-override-5">Kolaylığın iki defa tekerrürü, bir zorluğa iki kolaylık olduğu mânasında tefsir edilmiştir.</span></p>

    <p class="Normal para-style-override-3"><span class="Normal char-style-override-5">Ve nihayet, Allahın;</span></p>

    <p class="Normal para-style-override-3"><span class="Normal char-style-override-20">“Sabah vakti baskın yapan, tırnaklariyle yerden ateş fışkırtan atlar üzerine yemin..”</span> <span class="Normal char-style-override-5">etmesine kadar hamle ve hareket telkini...</span></p>

    <p class="Normal para-style-override-3"><span class="Normal char-style-override-5">Hadîsler, keza, Kur’ân âyetleri gibi, baştan aşağı (aksiyon)u emreder. Gayret, ebedî gayret... Gayretin de kelimesini klişe olarak biliriz, hakikatta sırrına uzağız.</span></p>

    <p class="Normal para-style-override-3"><span class="Normal char-style-override-5">“– Allah gayretlidir ve gayretliyi sever.”</span></p>

    <p class="Normal para-style-override-3"><span class="Normal char-style-override-5">Hadîs...</span></p>

    <p class="Normal para-style-override-3"><span class="Normal char-style-override-5">“– Allah yüzlerinize ve mallarınıza değil, kalblerinize ve amellerinize bakar.” Bu amel sâde ibadet değildir. O, ve asıl onun ötesi...</span></p>

    <p class="Normal para-style-override-3"><span class="Normal char-style-override-5">“– Allah indinde en sevgili amel, az olsa da devamlı olanıdır.” Çünkü devamlı olan neticeye gider, saman alevinde iş yok...</span></p>

    <p class="Normal para-style-override-3"><span class="Normal char-style-override-5">“– Allahın eli topluluk üstündedir.”</span></p>

    <p class="Normal para-style-override-3"><span class="Normal char-style-override-5">Yalnız bu Hadîsin derinliği önünde bütün Garp tefekkürü hayran olsa yeridir.</span></p>

    <p class="Normal para-style-override-3"><span class="Normal char-style-override-5">Garbın tekâmül felsefesi malûm... (Bergson) isimli 20’nci asır filozofunun da “Yaratıcı tekâmül” görüşü, felsefeyle uğraşanların meçhûlü değil... Bu felsefe ve görüşte, zaman, en derin mânayı taşır, her an yenidir ve yeniyi avlamakta sonsuz cehd, esastır.</span></p>

    <p class="Normal para-style-override-3"><span class="Normal char-style-override-5">Allahın Resûlü diyor ki:</span></p>

    <p class="Normal para-style-override-3"><span class="Normal char-style-override-5">“- Bir günü, bir gününe eş geçen aldanmıştır.”</span></p>

    <p class="Normal para-style-override-3"><span class="Normal char-style-override-5">Her gün biraz daha yeni, biraz daha başka... Fakat her gün özde ve esasta daima o... Aynı mihver etrafında ebedî yenilik...</span></p>

    <p class="Normal para-style-override-3"><span class="Normal char-style-override-5">Şimdi efendim, buraya kadar konuştuklarımız, bir girişti (aksiyon)a... Evvelâ mutlak (aksiyon)un mutlak mânasına el atalım... Mutlak vasfı Allaha ait... Mutlak aksiyoncu da Allah... Mutlak! Tâbire dikkat!... Biraz sonra göreceğiniz bir Kutsî Hadîsten mutlak (aksiyon)u anlayacaksınız. Hadîsin bildirdiği gibi, Kâmil Kudretin kâmil işi, (aksiyon), mutlak (aksiyon), Allahın fiilidir. Yani “Hâlik” sıfatının halkediş fiili, (aksiyon)un, mutlak (aksiyon)un tâ kendisidir. Yoktan var eden, var ettiğini de sonsuz oluşa memur kılan ve sonunda her şeyi toplayacak, hesaba çekecek olan Yaratıcının ebedî fiili... İşte şimdi İlâhî isimler arasında “Fa’âl” isminin mevkiini anlıyorsunuz. “Yâ Fa’âl!”... Anladınız mı? Klişe olarak ezberlemekten ne çıkar? Allah ezelî ve ebedî “Fa’âl”dir. Birçok yarım akıllılar şöyle derler: “Canım Allah bu işe karışmaz! -hâşâ- Allahın işi mi yok?” Ve atalet isnat ederler Allaha... “Yaratmıştır. -hâşâ- kenara çekilmiştir, seyreder durur.” Halbuki tasavvuf inceliklerini bilenler, takdir eder ki, Allah her ân var eder ve her ân yok eder. Birbiri arkasından şimşek hıziyle gelen bir varlık vardır, bir yokluk... Fakat yağmurun su damlaları gibi, o kadar hızlı akar ki bu varlık ve yokluk, biz onu devamlı bir varlık sanırız. İşte bu dünyada zekâlarını yırtacak kadar germiş olan cins kafalar, varlıktaki bu yokluğa sarkacak kadar ileriye varmış ve aralarında iman nasibine mâlik olmayanlar yokluk uçurumunda hebâ olup gitmişlerdir. Varlığa sıçrayıp da yoklukla beraber bunun bir “sun’u İlâhî”, Allah sanatı olduğunu anlayanlarsa -zira hem varlık, hem de yokluk, Allahın mahlûkudur- akıllarını kaybedercesine hayran ve teslim olmuşlardır. Onun içindir ki, bir Fransız büyüğü, kendilerince büyük, hattâ velî sanılan biri, imanın üstün zekâ hesabına bir borç olduğunu belirtmek için şöyle der:</span></p>

    <p class="Normal para-style-override-3"><span class="Normal char-style-override-5">“– Velilik bir mecburiyettir.”</span></p>

    <p class="Normal para-style-override-3"><span class="Normal char-style-override-5">İhtiyarî bir iş değil, bir zaruret... İşte, tahkikî iman ve bazı tasavvuf incelikleri, bu hikmet noktasına, bu hikmet noktasının İslâmî hakikatine bağlıdır. Fazla tecrit terleri dökmeden ve derinleşmeden devam edelim. Evet, bir varlığı bir yokluk, bir yokluğu bir varlık takip eder; Allah her an var ve yok eder. Bu, mutlak (aksiyon)a ait oluş ahenginin izahıdır. Allahın bir ismi de “Gaalib”... “Yâ Gaalib!”... Bunlar “Esma-i İlâhiye”, Allahın isimlerinden... “Yâ Fa’âl, Yâ Gaalib!”... Her an, her mekânda fa’âl O’dur ve işlerin başında, sonunda, her yerinde galip kendisidir. Çünkü zaman ve mekân kaydı bizim içindir; ve bunların içinden tecelli nurları fışkırtan Hak, hakikatte ve zatıyla bunlardan münezzehtir. Mutlak (aksiyon)un, akıl ötesi varılmaz ve sarılmaz hikmeti bu noktada...</span></p>

    <p class="Normal para-style-override-3"><span class="Normal char-style-override-5">Nihayet Hak, Tekvir Sûresi’nde, bütün bu (aksiyon)un neticesini şöyle haber verir:</span></p>

    <p class="Normal para-style-override-3"><span class="Normal char-style-override-20">“Güneş dürülüp kaldırıldığı zaman, yıldızlar düşürülüp dağıtıldığı zaman, dağlar koparılıp yürütüldüğü zaman, gebe develer boşanıp koştuğu zaman, yırtıcı hayvanlar bir araya gelip başbaşa verdiği zaman, denizler ateşe döndürüldüğü zaman, ruhlar kalıplarını bulduğu zaman, diri diri gömülen kızın hesabı sorulduğu zaman, defterleri açılıp yayıldığı zaman, gök yerinden sökülüp yarıldığı zaman, o alevli ateş daha çok yaklaştırıldığı zaman, Cennet müminlere gösterildiği zaman...”</span></p>

    <p class="Normal para-style-override-3"><span class="Normal char-style-override-5">Bu da İlâhî (aksiyon)un son perdesidir.</span></p>

    <p class="Normal para-style-override-3"><span class="Normal char-style-override-5">Artık anlıyoruz ki, mutlak plânda (aksiyon)cu Allah, kul plânında da, mutlak (aksiyon)cular peygamberlerdir. Onun için peygamberlerin en büyüklerine “ulû’l-azm” denir. Azm, hamle ve hedef sahibi peygamberler... En büyükleri dört tane; Biri ve ilki, yani en büyüğü, bütün zaman ve mekânın ezelî ve ebedî peygamberi, Allah’ın Sevgilisi ve Kâinatın Fahri... O’ndan sonra, derece derece, Hazret-i İbrahim, Hazret-i Mûsa ve Hazret-i İsâ... Görülüyor ki, bütün peygamberler arasında en üstün dört derecede ikinci Hazret-i İbrahim, üçüncü Hazret-i Mûsa ve dördüncü Hazret-i İsâ’dır. Bunların dördünde de (aksiyon), hamle ve hareket, gâye ve hedef, fiil ve amel fârikası başta gelir.</span></p>

    <p class="Normal para-style-override-3"><span class="Normal char-style-override-5">Hazret-i Âdem’den İbrahim Peygambere kadar bütün silsile, tevhidi talim ve insan topluluklarını bu merkez etrafında billûrlaştırma (aksiyon)u içinde, hep mukaddes sancağı elden ele teslim ederek aslî sahibine, Peygamberler Peygamberine doğru getirdiler. Fakat asıl büyük, büyük üstü büyük (aksiyon) bu dört peygamber zamanında başlar ve onların elinde tecelli eder. Hazret-i İbrahim’in karşısında Nemrud, Hazret-i Musa’nın karşısında Firâvun, Hazret-i İsâ’nın karşısında Roma ve Allahın Sevgilisi karşısında bütün dünya...</span></p>

    <p class="Normal para-style-override-3"><span class="Normal char-style-override-5">Hemen noktalayalım ki, topyekûn hayat mevzuunda insan aklının ne kadar mahsulû varsa, hepsinin birden tohumu semavî dinlerdir. Bu günün müsbet bilgileri, riyaziyesi, fiziği, tebâbeti, hattâ terziliğe kadar insan elindeki bütün sanatlar, kökte peygamberler tarafından getirilmiştir. Peygamberler olmasaydı araba tekerleği bile keşfedilemez, akıl kasasiyle ruh dolabının anahtarları ele geçmezdi. Fakat insanoğlu, birçok meccânî nailiyetini kendi öz eseri zanneder. Suratlarımızı bile tapu ile satın aldığımızı sanır ve aslâ yadırgamayız; onu kendi kazdırdığımız hüviyet mühürü gibi bir şey kabûl ederiz. Kazıyanını merak bile etmeyiz. Halbuki ismine “çehre” dediğimiz bu korkunç mührü, milyonlarca ve milyarlarca nüshası, çeşidiyle kazıyan bir Hakkâkın vücudu, ruh için olduğu kadar akıl için de mutlaktır; ve O’nun baş vasıflarından biri yaratıcılık, yani mutlak (aksiyon)culuktur.</span></p>

    <p class="Normal para-style-override-1"><span class="Normal char-style-override-9">●</span></p>

    <p class="Normal para-style-override-3"><span class="Normal char-style-override-5">Bir meselemiz var! Vakit geçiyor, gece yarısı yaklaşıyor ve henüz dâvanın ortasına bile gelmemiş bulunuyoruz! Ne yapalım; çabuk mu geçelim? Ne kadar sürebilir tahammülünüz?..</span> <span class="Normal char-style-override-19">(Sabaha kadar, sabaha kadar, sesleri)</span> <span class="Normal char-style-override-5">Efendim, biz, sabaha kadar değil, hattâ yememek, uyumamak şartiyle, son meselemizin son emrine kadar ayakta dinlemeye davet edebiliriz herkesi... Aslında günümüzün ve gâyemizin nezaketi böyle bir zaruret belirtir. Fakat biz, hem iç hem dış şartlarımızla, bizden ibaret değiliz henüz!.. Birtakım ince hesaplar sahibi olmak zorundayız. En ince bir (strateji)...</span></p>

    <p class="Normal para-style-override-1"><span class="Normal char-style-override-9">●</span></p>

    <p class="Normal para-style-override-3"><span class="Normal char-style-override-5">Şimdi dört “ülü’l-azm” peygamberi ele alalım; Nemrud’un karşısındaki İbrahim Peygamber, her büyük (aksiyon)cu peygambere, hattâ Allah dâvasının her (aksiyon)cusuna mukadder olduğu gibi, devrinin düşman kutbunu ve şeytanî temsilcisini bulur. Put heykeltraşı babasından, ufuklanıp sarabildiği kadar insan yığınlarını, en ateşli (aksiyon) üslûbiyle uyandırmaya gelen Peygamber, nihayet ateşe atılmaya kadar varır. Ateş gül bahçesi olur. Mezopotamya’dan Hicaza ve Kâbe noktasına kadar uzayan (aksiyon) yolu... Nesli, Yirminci Asra kadar uzayan Nemrud, mücerret mânası ve tipiyle, her türlü madde hâkimiyet ve şevketine rağmen, bu büyük (aksiyon)cu Peygamberin kayaları eriten iş ve hamle nefesi önünde perişandır. Ondan sonra Musa Peygamber... Muazzam (aksiyon) bünyesi... Esir ve mazlum kavmine bir “Arz-ı Mev’ud - vadedilmiş toprak” sözü verilmiştir. Bu kavim, küfrü tepeleyerek, tevhidin bayrağı altında bu vadedilmiş toprakta saadete ulaşacaktır. Aksiyonların aksiyonu... Firavunla mücadelesi, taşıdığı asânın dokunduğu her yerde (aksiyon) yolları açan sırrı, ikiye bölünen sular arasındaki geçit, filân, falan, hep malûm... Fakat bu kavim, Peygamberine hiyanet eder ve kendi içinden, kendi münezzeh aslına rağmen Yahudi tipini yuğurur ve ayrıca nesilleştirir, milletleştirir.</span></p>

    <p class="Normal para-style-override-3"><span class="Normal char-style-override-5">Sırası gelmişken Yahudiye ait küçük bir ipucu vereyim: Musa Peygamberin kavmi Benî İsrail’dir; fakat Yahudiyi biz, demin çıtlattığımız gibi; o kavimden geldiği halde o kavmin özünü temsil edici bir tip diye göremeyiz “O halde Yahudi nedir?” diye vaktiyle bana, bir Yahudi büyüğü sormuştu. Demişti ki:</span></p>

    <p class="Normal para-style-override-3"><span class="Normal char-style-override-5">“– Hem ondan gelir, hem o değildir ve onu temsil etmez! Bu nasıl bir iştir?”</span></p>

    <p class="Normal para-style-override-3"><span class="Normal char-style-override-5">O’na şu cevabı vermiştim:</span></p>

    <p class="Normal para-style-override-3"><span class="Normal char-style-override-5">“– Yahudi, evvelâ Peygamberine, Peygamberlerine ihanetle işe başladıktan sonru bu ihanet ruhunu dölleştirmiş, o ruhu döl cevherinin içine sindirmiş yeni bir ırk halinde örnekleştirmiş ve nesil nesil üretmiş ayrı bir kan vâhididir ve gerçek İsrail oğulları ondan münezzehtir.”</span></p>

    <p class="Normal para-style-override-3"><span class="Normal char-style-override-5">Yahudi büyüğü, bu cevap karşısında ne evet diyebildi, ne hayır; ve “mistik safsata” tesellisine bağlamaktan başka bir şey yapamadı.</span></p>

    <p class="Normal para-style-override-3"><span class="Normal char-style-override-5">Musa Peygamberin mucizeleri sayısız... Koynuna sokup çıkardığı “yed-i beyza - beyaz el” onda bir (aksiyon) sembolüdür. Yılanları yutan ve denizleri bölen asâsından, yine bir (aksiyon) sembolü olarak bahsettik. Sina dağına çıkış, orada İlâhî hitaba eriş ve döndüğü zaman kavminin ihanetine şahit oluş... Peygamberi Sina dağındayken altun buzağıya tapmaya başlayan ve hiçbir kurtuluşla yetinmeyip hiçbir nimetle doymayan bu kavim, sonra sonra (mikrobik) intişarlarla dünyaya yayılacak, kendi kendisini mayalandırıp artık muayyen ve yeni bir ırk vâhidine bağlayacak, bu yeni ırk vahidi yeryüzünde dinî ve millî bütün birlikleri çürütmekten ve kendi hizbini korumaktan başka gaye tanımayacak ve böylece Benî İsrail’den, leylek yumurtasından karga çıkarcasına bambaşka bir kol zuhur edecektir. Hazret-i Musa ise, hem kavmine zulmedenlere hem de nefsine zulmeden kavmine karşı, öz nesebinin münezzehliği içinde, (aksiyon)cu peygamberlerin en büyüklerinden biri kalacaktır.</span></p>

    <p class="Normal para-style-override-3"><span class="Normal char-style-override-5">Hazret-i İsâ’da (aksiyon) birdenbire göze çarpmaz. Onun havalara üflediği nefes, derinliğine bir iç (aksiyon) içinden bir müddet sonra meydana çıkar ve dünya İmparatorluğu Roma’yı silip süpürür. Ölüleri dirilten, körlerin gözünü açan İsâ Peygamberde, dış (aksiyon) ayrı bir mâna taşır ve kendisinden sonra belirir.</span></p>

    <p class="Normal para-style-override-3"><span class="Normal char-style-override-5">Sırayla, derecede ikinci, üçüncü ve dördüncüyü, birer kısa şimşek ışığı altında gösterdik. Şimdi birincideyiz: Birincilerin, Birincisinde; Peygamberlerin Peygamberinde... Her dâvanın, meselenin, gâyenin zirve noktasında; kısaca topyekûn oluşun biricik hikmetinde...</span></p>

    <p class="Normal para-style-override-3"><span class="Normal char-style-override-5">Allahın; “Sen olmasaydın, sen olmasaydın; kâinatı yaratmazdım!” dediği ve bütün varlık hikmetini O’na bağladığı ve Peygamberlik Tacı... Her şeyle beraber (aksiyon) dâvasının da hikmet zirvesi O’nda olduğu için, bahislerini, bahsimizin ana temeli bildik ve bu yüzden sona bıraktık. Bu son, başın başı olmanın sonu... Yakıcı hürmetimiz yüzünden anamadığımız mukaddes isme salât ve selâm olsun...</span></p>

    <p class="Normal para-style-override-3"><span class="Normal char-style-override-5">Demin işaret ettiğimiz Kudsî Hadîsi işte anladınız; mutlak aksiyoncu Allah’ın, yaratma aksiyonunda gâye olarak gösterdiği “Gaye - İnsan ve Ufuk - Peygamber...” Yaratılışın bağlı olduğu Varlık Nuruna, düşünün (aksiyon) ne kadar bağlıdır.</span></p>

    <p class="Normal para-style-override-3"><span class="Normal char-style-override-5">O’nun, gerçek hayatı getiren hayatına bir göz atalım:</span></p>

    <p class="Normal para-style-override-3"><span class="Normal char-style-override-5">Nübüvvete erince geçirdiği haşyetler, heyecanlar, o büyük memuriyet önündeki, beşerî -beşer olmaya beşer fakat beşerin en üstü- dehşet içinde birden bire ilâhî emir:</span></p>

    <p class="Normal para-style-override-3"><span class="Normal char-style-override-20">“Ey örtülere bürünen Nebi, kalk ve insanlara emirlerimi bildir!”</span></p>

    <p class="Normal para-style-override-3"><span class="Normal char-style-override-5">Aşağı yukarı meâli bu... Ve işte İslâm (aksiyon)u açılmıştır. İslâm tarihini biliyorsunuz. Bir sürü çile, mücadele, şu, bu...</span></p>

    <p class="Normal para-style-override-3"><span class="Normal char-style-override-5">Bir gün Kureyş büyükleri O’nun yanına gider, her tehdidi, her işkenceyi yaptıktan ve netice alamadıktan sonra dönerken derler ki:</span></p>

    <p class="Normal para-style-override-3"><span class="Normal char-style-override-5">“– Nedir senin gâyen? Başımıza reis olmak istiyorsan, buyur ol! Hasta isen bütün malımızı verelim, dünyanın en iyi hekimlerini getirelim, kurtul! Saltanatsa muradın, sultanların sultanı yapalım seni! Ne mümkünse bu madde âleminde ve elimizde, hepsini verelim. Tek bu dâvadan vazgeç!”</span></p>

    <p class="Normal para-style-override-3"><span class="Normal char-style-override-5">Vereceği cevap birçoğumuzun bildiği cevap, gerçek (aksiyon)a, Allah’ın emriyle başlıyan büyük (aksiyon)a sahip insanın en ulvî cevabıdır:</span></p>

    <p class="Normal para-style-override-3"><span class="Normal char-style-override-5">“– Sağ elime güneşi, sol elime kameri verseniz, bir de bana, muhal farz, ebedî hayatı bağışlasanız dâvamdan dönmem!”</span></p>

    <p class="Normal para-style-override-3"><span class="Normal char-style-override-5">İşte bir (aksiyon)cunun her ân tekrara ve içinden pay devşirmeye mecbur olduğu büyük ölçü... Bu arada bir misâl var ki, mevzuumuzla doğrudan doğruya alâkalı görülmüyor ama, Nebî makamındaki hakikî (aksiyon)cunun ne demek olduğunu, hâlisiyetinin, samimiyetinin, atılganlığının derecesini mucize çapında gösteriyor. Allah Resûlünün her hareketi; kirpiğini oynatışından, parmağını kaldırışana kadar her hareketi, hakikî müslüman nazarında zaten bir mucizedir. Ama insanlar, umumî mânâda mucize diye bir şey bilir ve isterler. Hususîlerini bilmek, daha derin irfanla kabildir.</span></p>

    <p class="Normal para-style-override-2"></p>

    <p class="Normal para-style-override-3"><span class="Normal char-style-override-5">Şimdi anlatacağım vak’a insana hiç de olmaz, olamaz görünmediği halde, O’nun en büyük mucizelerinden bir tanesidir:</span></p>

    <p class="Normal para-style-override-3"><span class="Normal char-style-override-5">Mekke’deki malûm gong...</span></p>

    <p class="Normal para-style-override-3"><span class="Normal char-style-override-5">Tekrarlıyalım bin kere; ancak tehlike zamanlarında çalınır, daha evvel el sürülmez ona... Birden, bir kızgın yaz günü, o gong çalınmaya başlıyor. Etrafa alevden sesler fışkıran bir tunç ürpertisi... Bütün Mekke’li koşuyor, bakıyorlar ki, bir taş üstünde Allahın Resûlü...</span></p>

    <p class="Normal para-style-override-3"><span class="Normal char-style-override-5">Diyor: “Ey Kureyş topluluğu! Ben size desem ki, şu dağın arkasında düşman var, şimdi Mekke’ye girmek üzeredir; girecek ve çoluğunuzu çocuğunuzu kesecek, malınızı yağma edecek! Buna inanır mıydınız?”</span></p>

    <p class="Normal para-style-override-3"><span class="Normal char-style-override-5">Hepsi birden: “Evet, inanırdık! Sen emin sıfatlısın, yalan söylemezsin!” diyorlar ve şu cevabı alıyorlar:</span></p>

    <p class="Normal para-style-override-3"><span class="Normal char-style-override-5">“Ben Allahın Resûlüyüm! Buna da inanın öyleyse!”...</span></p>

    <p class="Normal para-style-override-3"><span class="Normal char-style-override-5">Buradaki samimiyet ve hâlisiyet ifadesi, mûcize çapından da üstündür. Mûcize budur anlayana; Yoksa, ulu orta mûcize istemek, aşağı tabaka halkın işidir. Mûcize istemek ve mûcizeye muhtaç olmak avam işi... Ondan sonra İslâmın safhalarını biliyorsunuz. Hicret, Bedr muharebesi... Bedr, üçyüz müslüman mücahidinin, birkaç misli bir küfrü târümar edişi... Ve öyle bir hava içinde târümar edişi ki, herkes, er dilediği zaman karşısına aynı ailenin kardeşi, amcası, yeğeni çıkıyor. O Arapta ki, -bunu anlamak çok zor- kabîle gayreti her şeyin üstünde... Biz o havanın içinde değiliz. Kabîle inancını yıkıcı imanın ne demek olduğunu kestiremeyiz.</span></p>

    <p class="Normal para-style-override-3"><span class="Normal char-style-override-5">O dinî imandır ki, zencinin yüzünü beyaza çevirircesine bütün kökleşmiş bâtılları söküp atmış; inkılâp ve (aksiyon)ların en büyüğüne zemin açmıştır. Uhut... Peygamber sözünü dinlememenin bir küçük imtihanıdır. Sonra Hendek, Mekke’nin fethi, Batı istikâmetinde Tebük vesâire... İslâmın kılıcı havada yıldırımlar çizmektedir. İşte (aksiyon)un sembolü kılıç...</span></p>

    <p class="Normal para-style-override-3"><span class="Normal char-style-override-5">Buraya gelmişken, ince bir kıymet hükmü koymalıyız. Garplıların bizim dinimize itirazlarından bir tanesi, dinimizin kılıçla yayıldığı ve merhamet, telkin, fikir yolundan yürütülmediğidir. Buna verilecek cevap çok basit... Garplı, kendisinin Hazret-i İsâ’ya isnat ettiği, bambaşka bir din icat etmiştir. Bu, o din değildir. Onun dini, sahte bir merhamet edebiyatı, abes ve köksüz bir (mistik) ve sun’î esrar tertiplerine dayanır. Bu girift meseleyi ben, meşhur ve koyu katolik bir Fransız tefekkür adamıyla görüştüm ve galiba onu cevaptan âciz kalacak hale getirdim. İslâmın kılıcı ise bir operatörün elindeki, (bisturi-neşter) gibidir.</span></p>

    <p class="Normal para-style-override-3"><span class="Normal char-style-override-5">Farzedelim: Bir çocuk hasta, ölmek üzere... Hemen ameliyat lâzım... Annesi avaz avaz bağırıyor. Komşular, yakınlar, filân... Onların merhameti mi daha değerlidir? Hiçbir ses çıkarmadan, rap rap, beyaz gömleğiyle yürüyen, hastayı masaya yatıran ve acıtarak vücudunu kesen doktorun merhameti mi?.. İslâmın kılıcı, ucunda merhameti götüren şifalı âlettir. Ve bu merhamet, mevcut bütün merhametlerin üstündedir.</span></p>

    <p class="Normal para-style-override-3"><span class="Normal char-style-override-5">Hazret-i Ebûbekir’in bir sözünü söyledim o Fransız’a, Garplı fikir adamına... Garplı deyip geçmeyin; çoğu nisbî bir insaf sahibidir. Hiç kimse M.......’î Nuru kaybetmişlerden daha idrâksiz ve insafsız olamaz. Evet; bu sözü duyan Garplı ağladı. Söz Hazret-i Ebûbekir’e ait, ondan da Bâyezid-i Bestamî’ye geçmiş bir duadır. Şöyle:</span></p>

    <p class="Normal para-style-override-3"><span class="Normal char-style-override-5">“– Yârabbi! Sen kâmil kudretsin. –kâmil; eksiği ve fazlası olmayandır– Her şeye kudretlisin. Yarın cehennemde benim vücudumu o kadar büyüt ki, onu yalnız ben doldurayım. Başka kullarına yer kalmasın orada...”</span></p>

    <p class="Normal para-style-override-3"><span class="Normal char-style-override-5">İşte erişilmez merhamet! Hattâ devrinde, hilâfetin-de, aynı büyük zat, Hazret-i Ömer’in öfkesinden şikâyet edenlere:</span></p>

    <p class="Normal para-style-override-3"><span class="Normal char-style-override-5">“– Yok yok, demiştir; kalsın, benim merhametimi tâdil ediyor, kıvama sokuyor.”</span></p>

    <p class="Normal para-style-override-3"><span class="Normal char-style-override-5">Bu kılıcın bir hareketi var... İş bu kılıcı, İslâmın kılıcını anlamakta... Bu, öyle bir kılıçtır ki, hiç kimse Peygamberin rahmetinden, ruhundan gelen cereyan damarlarında dolaşmadıkça onu hakkıyla idâre edemez.</span></p>

    <p class="Normal para-style-override-3"><span class="Normal char-style-override-5">Milyarlarca ton ağırlığında, durdurulmaz bir balyoz gibi küfrün kafasına inen bu kılıç, muhatabından “Allah bir!” diye bir ses duyacak olursa, ne derece tutulmaz, zaptedilmez bir noktada bulunursa bulunsun, hemen, bir anda havada donar, yere iner ve yeni mümini, ebedî kurtulmuşu selâmlar. Gerçek fikir ve merhametin kılıcı... İşte bizim kılıcımız, İslâmın kılıcı!..</span></p>

    <p class="Normal para-style-override-3"><span class="Normal char-style-override-5">Öyle ki, bir defasında Hazret-i Ali, kılıcını kaldırmış, kâfirin tepesine indirmek üzereyken, yüzüne tükürmesiyle beraber kılıcını zaptedip yere indirmiş ve şöyle demiştir:</span></p>

    <p class="Normal para-style-override-3"><span class="Normal char-style-override-5">“– Artık seni öldürmem; yüzüme tükürdüğün için. Öldürecek olursam nefsime pay vermiş olurum! Araya nefsim girdi ve sen şu anda ölümden kurduldun!”</span></p>

    <p class="Normal para-style-override-3"><span class="Normal char-style-override-5">Gördünüz mü, İslâmın kılıcını hangi ruh, Garplının, hele Garp taklitçisinin aslâ göremeyeceği hangi ahlâk idare ediyor? İslâmda merhamet kötüye kullanılamaz ve soysuzlaştırılamaz. Bir büyük, ulvî, kutsî prensipin emrindedir, İslâmda merhamet ve kılıç... Bütün bunları anlattığım Garplı beni tebrik etti ve bütün Garp edebiyatında, Hazret-i Ebûbekir’in duasına yaklaşabilmiş hiçbir örnek gösterilemeyeceği yolundaki iddiamı, mahçup bir tasdik sükûtiyle karşıladı.</span></p>

    <p class="Normal para-style-override-3"><span class="Normal char-style-override-5">İslâm (aksiyon)unun en büyük manivelâsı, iman kılıcını ve onun dayalı olduğu ruhu biraz sezebildikse ne mutlu!.. Bu kılıcın iş meydanında iki kahramanlık rütbe ve ünvanımız var bizim... Şehit ve Gazi... Şehit, İslâm (aksiyon)unun fedâisine verilen isim... Allah isminin ilâsı, yükseltilmesi yolunda, canını veren, gün ışığına veda eden... Gazi de, İslâm (aksiyon)unun muzafferi...</span></p>

    <p class="Normal para-style-override-3"><span class="Normal char-style-override-5">Sırası gelmişken bir söz söylemek istiyorum:</span></p>

    <p class="Normal para-style-override-3"><span class="Normal char-style-override-5">Bu şehit sözünü her devirde ve her münasebetle kullanıyorlar; farkındasınız. Yok vazife şehidi; yok hürriyet şehidi; bilmem ne şehidi, bilmem ne şehidi... Görüyorsunuz ki, bir öleni tâziz etmek için, azîzleştirmek için, bir mefhum bile icat etmekten âcizdirler. İnanmadıkları yerlerden sermaye almakta ve ait olmadıkları mevkide kullanmaktadırlar.</span></p>

    <p class="Normal para-style-override-3"><span class="Normal char-style-override-5">Şimdi, bizde cihadın farz oluşu, aşağı yukarı (aksiyon)un, doğrudan doğruya (aksiyon)un farz oluşu demektir.</span></p>

    <p class="Normal para-style-override-3"><span class="Normal char-style-override-5">(Aksiyon)un temel zemini olan cihad, biri ekber (en büyük), öbürü asgar (en küçük) olarak iki bölümlüdür.</span></p>

    <p class="Normal para-style-override-3"><span class="Normal char-style-override-5">Bakın nasıl?</span></p>

    <p class="Normal para-style-override-3"><span class="Normal char-style-override-5">Bir gün Allahın Resûlü sahabîleriyle beraber atları üzerinde dönerlerken Medine’ye, büyük bir zaferden sonra, diyorlar ki, Sahabîlerine:</span></p>

    <p class="Normal para-style-override-3"><span class="Normal char-style-override-5">“– Şimdi asgar cihaddan, ekber cihada dönüyoruz!”</span></p>

    <p class="Normal para-style-override-3"><span class="Normal char-style-override-5">Şaşırıyor Sahabîler:</span></p>

    <p class="Normal para-style-override-3"><span class="Normal char-style-override-5">“– Yâ Resulâllah, diyorlar; şimdi büyük bir cihaddan geliyoruz. Hangisidir ekber cihad?”</span></p>

    <p class="Normal para-style-override-3"><span class="Normal char-style-override-5">“– Bir kişinin kendi öz nefsi ile cihadı.”</span></p>

    <p class="Normal para-style-override-3"><span class="Normal char-style-override-5">Buyuruyorlar...</span></p>

    <p class="Normal para-style-override-3"><span class="Normal char-style-override-5">Demek ki, milyonluk orduların milyonluk ordularla cihadı, ancak küçük cihaddır. En büyük cihad, tek adamın kendi nefsi ile cihadıdır. İşte (aksiyon) ikileşiyor: Biri dışımıza doğru (aksiyon), öbürü içimize doğru... O’na, biraz sonra göreceğimiz Fransız filozofunun, ne kadar yaklaşıp da yarım ve nasipsiz kaldığını anlayacaksınız. Ve mutlak hikmetin İslâmda olduğunu göreceksiniz.</span></p>

    <p class="Normal para-style-override-3"><span class="Normal char-style-override-5">Son sahneyi göstermeden geçemem: Vedâ Haccında, Kâinatın Efendisi... Kusvâ isimli devesi üzerinde, meyilli bir düzlükte yüzbinlerce insana, güneş alçalırken bir hutbe verirler. Bu, kelâm denilen müessisenin çıkabileceği stratosfer, semânın son müntehâ noktası... Orada, bitmiş tamamlanmış, fakat devam edecek olan bir (aksiyon)un hükümleri, tek tek billûrlaşır. Evet; bir akşam üstü, ikindi namazına doğru, güneş alçalırken, develerinde, doğrulurlar Sahabîlerine şöyle hitap ederler:</span></p>

    <p class="Normal para-style-override-3"><span class="Normal char-style-override-5">“– Cahiliyet devrine ait her şeyi çiğniyorum!”</span></p>

    <p class="Normal para-style-override-3"><span class="Normal char-style-override-5">İşte Mutlak İnkılâbın ilk (aksiyon) ölçüsü... Ölçüler birbirini tâkip eder:</span></p>

    <p class="Normal para-style-override-3"><span class="Normal char-style-override-5">“– Ne Arabın Aceme, ne Acemin Araba üstünlüğü var! Hepsi insanoğlu, insansa topraktan...”</span></p>

    <p class="Normal para-style-override-3"><span class="Normal char-style-override-5">Bu öyle bir kabilede söyleniyor ki, şimdi Acem kelimesinin mânâsını anlayınca onu da anlayacaksınız: Biz acem deyince İran’lıyı anlıyoruz; değil... Arabın nazarında iki millet vardır dünyada: Biri Arap, biri Acem; yâni biri Arap, biri Arap olmayan herkes... İster Romalı, ister İranlı; hepsi Acem... Bakın inceliğe!.. Kavim gururunu görüyor musunuz? Böyle bir gurura karşı çıkmak cesaretini gösteren ve ondan faydalanmaya aslâ tenezzül etmeyen bir hamle, kuvvetini Allahtan başka nereden alabilir? Ve işte devamı:</span></p>

    <p class="Normal para-style-override-3"><span class="Normal char-style-override-5">“– Size irşad edecek insan, kesik burunlu bir zenci olsa da ona itaat ediniz!”</span></p>

    <p class="Normal para-style-override-3"><span class="Normal char-style-override-5">İşte İslâmi şahsiyetçilik!.. Kıymet, imana ve fikredir. Kabîleye, kana, şuna buna değil... Bu, Arabın en anlayamayacağı şey; fakat Mutlak İnkılâp gelmiştir, uyacaktır. Bugün ortalıkta bir kıyamettir kopuyor; son zamanların (Twist) modası gibi... Sosyalizmdir diye tutturmuş, gidiyorlar. Kimse, ne sosyalizm nedir biliyor, ne de içtimaî adalet nedir, anlıyor.</span></p>

    <p class="Normal para-style-override-3"><span class="Normal char-style-override-5">Yalnız, Büyük Fransız İnkılâbında (Veto)nun insan zannedilmesi gibi, herkes, yol ağızlarında, Bayan İçtimaî Adalet’i bekliyor ve ismini her tarafa yazıp çiziyor. Ruhu bilinmeyen klişelerin işportacı esnafından Allaha sığınmak lâzım...</span></p>

    <p class="Normal para-style-override-3"><span class="Normal char-style-override-5">Buyurun Vedâ Haccındaki muazzam ölçüyü:</span></p>

    <p class="Normal para-style-override-3"><span class="Normal char-style-override-5">“– Kölelere de yediğinizden yedirmeli; giydiğinizden giydirmelisiniz!”</span></p>

    <p class="Normal para-style-override-3"><span class="Normal char-style-override-5">O zamanın kölelerini, bugünün tâbi ve istismar altında sınıfları farzedebilir ve böylece gerçek içtimaî adaletin anahtarını ele geçirebilirsiniz.</span></p>

    <p class="Normal para-style-override-3"><span class="Normal char-style-override-5">Benim bir sözüm vardır yine bir garplıya:</span></p>

    <p class="Normal para-style-override-3"><span class="Normal char-style-override-5">“– Felsefe mekteplerinin, bir tek doğru ve faydalı noktası vardır. O da birbirinin yanlışını bulmak ve çıkarmak... Onlar, birbirinin yanlışını çıkarırken doğru, hakikati bulduklarını iddia ederken de daima yanlıştırlar!”</span></p>

    <p class="Normal para-style-override-3"><span class="Normal char-style-override-5">Bu inceliği garplıya kabûl ettirebilirsiniz ama, Asyalı ve Afrikalı maymunlarına kabûl ettiremezsiniz.</span></p>

    <p class="Normal para-style-override-3"><span class="Normal char-style-override-5">Şimdi hangi mezhep, Garptaki hangi mezhep, iksitasadî, içtimaî vesaire, komünizm, sosyalizm, kapitalizm, liberalizm, filân, falan ne istiyorsa, neye talipse, hangi dünyanın hasretini çekiyorsa gelsin onun hakikatını İslâmda bulsun!</span></p>

    <p class="Normal para-style-override-3"><span class="Normal char-style-override-5">Şimdi bakınız, adaletin ne demek olduğuna... Kan dâvaları muazzam, orada, o devirde...</span></p>

    <p class="Normal para-style-override-3"><span class="Normal char-style-override-5">Buyuruyorlar:</span></p>

    <p class="Normal para-style-override-3"><span class="Normal char-style-override-5">“– Cahiliyet devrine ait kan dâvaları kökünden kaldırılmıştır! İlk kaldırılan Hâris oğlunun dâvasıdır!”</span></p>

    <p class="Normal para-style-override-3"><span class="Normal char-style-override-5">Âmcazâdesi... Öz ailesinden...</span></p>

    <p class="Normal para-style-override-3"><span class="Normal char-style-override-5">İkinci emir:</span></p>

    <p class="Normal para-style-override-3"><span class="Normal char-style-override-5">“– Cahiliyet devrine ait riba, fâizcilik, o, topyekûn kaldırılmıştır! İlk kaldırılan Abdülmuttalip oğlu Abbas’ın ribasıdır.”</span></p>

    <p class="Normal para-style-override-3"><span class="Normal char-style-override-5">Amcası...</span></p>

    <p class="Normal para-style-override-3"><span class="Normal char-style-override-5">İslâmiyette kadın, kadın, kadın diye söylenip dururlar. Kadın herşeyden mahrumdur, diye bir sürü lâf...</span></p>

    <p class="Normal para-style-override-3"><span class="Normal char-style-override-5">Emir:</span></p>

    <p class="Normal para-style-override-3"><span class="Normal char-style-override-5">“– Kadın bahsinde Allahtan korkun, sizin onlar üzerinde hakkınız vardır, onların da sizin üstünüzde hakları.”</span></p>

    <p class="Normal para-style-override-3"><span class="Normal char-style-override-5">Yani zayıfın hakkı da kuvvetlinin üzerinde ve onunkinden çok daha mühim...</span></p>

    <p class="Normal para-style-override-3"><span class="Normal char-style-override-5">Sonra bütün bir hukukî nizamın (aksiyon) nizamı:</span></p>

    <p class="Normal para-style-override-3"><span class="Normal char-style-override-5">“– Allah her hakkı sahibine verdi, vârisler arasında ayrıca öğüt lüzumsuz...”</span></p>

    <p class="Normal para-style-override-3"><span class="Normal char-style-override-5">Cemiyet hayatında fert münasebetlerini her türlü şüphe akrebinden koruyan selim ölçü devası:</span></p>

    <p class="Normal para-style-override-3"><span class="Normal char-style-override-5">“– Çocuk kimin yatağında doğmuşsa onundur. Zânilerin hakkı taştır. Bütün bunların hesabını Allah görecektir!”</span></p>

    <p class="Normal para-style-override-3"><span class="Normal char-style-override-5">Böyle, içlerinde hissî bir mânâ yok gibi duran, kuru hissini veren sözler. İşte böyle sözler, beşerî kelâm kudretinin erişilmez seviyesini gösteriyor. Bir deve üstünde, güneş alçalırken, mahşerî bir kalabalık bu emirleri dinlemektedir; ve bu emirler, sanki fezadan süzülen bir musikî nağmesi gibi, senfonik bir ahenkle çağıldamaktadır.</span></p>

    <p class="Normal para-style-override-3"><span class="Normal char-style-override-5">Yine hukukî nizam:</span></p>

    <p class="Normal para-style-override-3"><span class="Normal char-style-override-5">“– Borç edâ olunur, âriyet alınan geri verilir. Hediye, hediyeyle karşılık görür, başkasına kefil olan kefaletinin sorumluluğunu yüklenir.”</span></p>

    <p class="Normal para-style-override-3"><span class="Normal char-style-override-5">Ruhî nizam:</span></p>

    <p class="Normal para-style-override-3"><span class="Normal char-style-override-5">“– Ey insanlar, mübalâğa ve ifrattan çekininiz! Sizden evvelkilerin helâk olmalarına, ifratları ve hududu taşırmaları sebep oldu!”</span></p>

    <p class="Normal para-style-override-3"><span class="Normal char-style-override-5">Bundaki hikmeti anlıyabilsek kurtulurduk. Müba-lâğa en korkulu şeydir. Çünkü insanları, nihayet, mübalâğa ede ede, fâniliklerinin dışına kadar çıkarırlar ve işte o zaman fikir yerine şahıslara inanmış olurlar; şahıslar da gümleyip gidince ortada hiçbir destek kalmaz.</span></p>

    <p class="Normal para-style-override-3"><span class="Normal char-style-override-5">Buyuruyorlar:</span></p>

    <p class="Normal para-style-override-3"><span class="Normal char-style-override-5">“– Size sımsıkı sarıldıkça aslâ dalâlete düşmeyeceğiniz, Allahın Kitabını bırakıyorum. Hac usûlünü de benden öğreniniz! Bilmiyorum, bundan böyle hac edebilir miyim?”</span></p>

    <p class="Normal para-style-override-3"><span class="Normal char-style-override-5">Ve şimdi, sözün, fikrin, şiirin, zevkin ideâl haddini çizen nâmütenâhi hikmetli cümle:</span></p>

    <p class="Normal para-style-override-3"><span class="Normal char-style-override-5">“– İşte zaman, devrini tekrarlıya tekrarlıya, Allahın yeri ve göğü yarattığı ilk andaki heyetine döndü.”</span></p>

    <p class="Normal para-style-override-3"><span class="Normal char-style-override-5">Bu da gâyenin târifi... Çok zordur bunu anlamak. Çileli idrak işi... Zaman bir gâye etrafında çalışır. İşte gâye yerine geldi. Çünkü O gelmiştir yeryüzüne... Yeryüzünden gâye O’dur... Ve O, (aksiyon)unu tamamlamıştır. Sorarlar:</span></p>

    <p class="Normal para-style-override-3"><span class="Normal char-style-override-5">“– Size benden soracaklar, ne diyeceksiniz?”</span></p>

    <p class="Normal para-style-override-3"><span class="Normal char-style-override-5">Bir ağızdan cevap:</span></p>

    <p class="Normal para-style-override-3"><span class="Normal char-style-override-5">“– Allahın emirlerini bildirdi, risâlet vazifesini yerine getirdi, diyeceğiz.”</span></p>

    <p class="Normal para-style-override-3"><span class="Normal char-style-override-5">Üç kere:</span></p>

    <p class="Normal para-style-override-3"><span class="Normal char-style-override-5">“– Şahit ol yâ Râb, şahit ol yâ Râb, şahit ol yâ Râb!”...</span></p>

    <p class="Normal para-style-override-3"><span class="Normal char-style-override-5">Tam o sırada, İlâhi râşe, vahy ve İlâhî kelâm:</span></p>

    <p class="Normal para-style-override-3"><span class="Normal char-style-override-20">“Bugün dininizi ikmâl ettim, verdiğim nimeti tamamladım. Ve din olarak İslâmdan razı oldum!”</span></p>

    <p class="Normal para-style-override-3"><span class="Normal char-style-override-5">Bu, bir işin, artık sona geldiğinin en azîm mânâda ifadesidir. Buradaki sırrı Hazret-i Ebûbekir anlar ve ağlamaya başlar. Çünkü anlar ki, artık, Allahın Resûlü bu dünyaya vedâ çığırına girmişlerdir.</span></p>

    <p class="Normal para-style-override-3"><span class="Normal char-style-override-5">Kâinatın Fahrinden sonra dört halife, dört büyük halife devrinde, Hazret-i Ebûbekir ile Ömer, ayni büyük (aksiyon)un muazzam mikyasta devam ettiricileridir. Daha vefat günü, makaddes vücut yatakta bulunurken, bir ufak sarsıntı olmuştur ruhlarda... Ensâr, halife bizden olsun diye tuttururken, Hazret-i Ebûbekir ileri atılıyor.</span></p>

    <p class="Normal para-style-override-3"><span class="Normal char-style-override-5">Dünyanın en merhametli, en rikkatli, en yumuşak adamı olan bu en büyük sahabî, ne kadar (aksiyon)cu olduğunu gösteriyor. Hazret-i Ömer’i almış yanına ve derhal Ensâr topluluğunun içine girmiş, vaziyete hâkim olmuştur. Ondan sonra Üsâme ordusunun -ki Peygamberler Peygamberinin rahatsızlıklarında hazırlanması emredilmişti- gâyesine sevki ve büyük (aksiyon)un devamı...</span></p>

    <p class="Normal para-style-override-3"><span class="Normal char-style-override-5">Üsâme, bizzat haber gönderir Ebu Bekir’e:</span></p>

    <p class="Normal para-style-override-3"><span class="Normal char-style-override-5">“–Yâ Halife, müsaade et kalayım; çünkü fitne uyanabilir, mürtedler baş kaldırabilirler; bazı âlâmetler var!”</span></p>

    <p class="Normal para-style-override-3"><span class="Normal char-style-override-5">Cevap:</span></p>

    <p class="Normal para-style-override-3"><span class="Normal char-style-override-5">“– Hayır, gideceksin! Allahın Resûlü böyle emretti!”</span></p>

    <p class="Normal para-style-override-3"><span class="Normal char-style-override-5">Son ısrara karşı cevabı:</span></p>

    <p class="Normal para-style-override-3"><span class="Normal char-style-override-5">“– Kurtlar, köpekler etrafımı sarsa yine Üsâme’yi alıkoyamam!”</span></p>

    <p class="Normal para-style-override-3"><span class="Normal char-style-override-5">Üsâme yola çıkıyor; ve Allah Resûlünün dünyaya vedâlariyle bir ân gölgelenmiş görünen İslâm (aksiyon)u, bir daha kararmaksızın 10 asırlık hamlesine dayanak kazanıyor.</span></p>

    <p class="Normal para-style-override-3"><span class="Normal char-style-override-5">Allahın Resûlü fânilik âleminden çekildiyse, bu âlemde (aksiyon)un durması icap etmez; asıl bundan sonradır ki, O’nun bıraktığı emâneti hedefine yöneltmek ve (aksiyon)u yürütmek lâzımdır. O nârin, nahif, rakîk, hassas Ebûbekir, Sahabîlerin en büyüğü, işte bu sırrı en sert ve yalçın seciyelerden daha iyi kavramış küfre dönüşleri tepeledikten sonra, İslâmın bayrağını, yedi iklim dört bucağa salmıştır. Allah Resûlünün, kâinatı dolduran her mâna ile beraber getirdiği (aksiyon) ruhunu, O’na bağlı elde ilk örnekleştiren de Hazret-i Ebûbekir’dir.</span></p>

    <p class="Normal para-style-override-3"><span class="Normal char-style-override-5">Hazret-i Ömer’in elinde bu ruh, köpürdüğü madde zemini bakımından daha geniş ufuklara çıkar. İran kisrâsı temsilcisinin, yamalı elbiseler içinde mescitte dinlenirken gördüğü Halife Ömer, büyük ve ulvî (aksiyon)un ve güdücüsünün ancak nefs üstü iman ve gâye sayesinde vücut bulabileceğini ispat eden ne muhteşem bir timsaldir. Hazret-i Ömer, büyük hareketlerinden başka, her sözü, işi, nokta feda etmez ölçü ve disiplin aşkı, prensip zevki ve mes’uliyet duygusiyle, ideâl (aksiyon)cunun içini ve dışını heykelleştirmiş bir kemâl âbidesidir. Ondan sonraki, yine pek büyük iki halifede, (aksiyon), içeriye doğru kıvrılır ve iç çilelerle savaşır. Muaviye devrindeyse, eski büyük iç muhtevayı eksiltmiş olsa bile, dış plânda, İslâmı büyük imparatorluğa erdirici bir güç kazanır. Bir yahudi icadı olan (Hazret-i Ali - Muaviye) gerginliğinin bitmez tükenmez istismarcılığı, kime, ne düşündürürse düşündürsün, mutlaka tesbit etmek zorundayız ki, İslâm (aksiyon)u, kökte eskisinden daha az kuvvetli, fakat dallarda çok daha zengin olarak, kıymetli yemişlerini Muaviye devrinde vermiştir. İslâmı denizlere çıkaran ve onun muazzam devlet çatısını kuran odur.</span></p>

    <p class="Normal para-style-override-3"><span class="Normal char-style-override-5">Atını açık denizin şahlanan dalgalarına sürüp:</span></p>

    <p class="Normal para-style-override-3"><span class="Normal char-style-override-5">“– Allahım; karşıma şu uçsuz bucaksız derya çıkmasaydı, nâmını çok daha uzaklara götürürdüm!”</span></p>

    <p class="Normal para-style-override-3"><span class="Normal char-style-override-5">Diyen İslâm kumandanı o devrin verimidir.</span></p>

    <p class="Normal para-style-override-3"><span class="Normal char-style-override-5">Bu misâllerden sonra, mücerret Sahabîyi ele alalım... Bir velîye demişler ki, müritleri:</span></p>

    <p class="Normal para-style-override-3"><span class="Normal char-style-override-5">“– Siz zamanımızda, Sahabîye eşsiniz!”</span></p>

    <p class="Normal para-style-override-3"><span class="Normal char-style-override-5">En büyük velînin, en küçük Sahabîden her kıyas dışı küçük olduğunu bilen velî, şu cevabı vermiş:</span></p>

    <p class="Normal para-style-override-3"><span class="Normal char-style-override-5">“– Ben nasıl Sahabîye eş olabilirim ki, siz onları görseydiniz dîvane derdiniz; onlar da sizi görselerdi, bunlar müslüman değil, derlerdi!”</span></p>

    <p class="Normal para-style-override-3"><span class="Normal char-style-override-5">Bu sultanî cevap, Sahabîyi, izah etmekte bir harikadır. Sahabî, nurunu O’ndan, Nur Merkezinden alan fert, her ân, her yerde her vesileyle ve her şart altında daima “nâr-ı beyzâ - beyaz ateş” halinde etrafına kıvılcım yağdırıcı bir aşk, hararet, hareket ve hamle kaynağıdır; ve anlayışsızların ancak dîvane diye vasıflandırabileceği bu hâl, iç ve dış (aksiyon)un şahıslarda kemâl ifadesiyle tecellisinden başka bir şey değildir.</span></p>

    <p class="Normal para-style-override-3"><span class="Normal char-style-override-5">Elimde yakıcı misaller var; sırası gelirse bildireceğim.</span></p>

    <p class="Normal para-style-override-3"><span class="Normal char-style-override-5">Şimdi, yine kendimizden olmak şartiyle, umumî mânada tarihi yoklıyalım: Timur ve ilk Osmanlı sultanları... Osman, Orhan, Murad, Yıldırım... Bu noktaya kadar sâf (aksiyon)un timsalleridir, bunlar... (Aksiyon)un felsefesini birazdan yapacağımız için anlatmıyorum. Fakat, belirtmiştim ki, imansız (aksiyon) olamaz. Besbellidir ki, aşksız iman olamaz, disiplinli ve ahlâkî ölçüsü yerinde olmayan (aksiyon) ise hiç olamaz. Bunlar, saydığım isimler, büyük, o büyük (aksiyon) vasıfları yüzünden ilk fetihlere ermişlerdir.</span></p>

    <p class="Normal para-style-override-3"><span class="Normal char-style-override-5">Bunların arkasından karşımıza bir Fatih Sultan Mehmed çıkıyor, bir Hadîsin de bütün hikmetine nail olarak, İstanbul’u fethetmek gibi bir mazhariyete eriyor. Bakın, (aksiyon)culuğuna!</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-19">(Duyulmuyor sesleri...)</span></p>

    <p class="Normal para-style-override-3"><span class="Normal char-style-override-5">“– O duyulmayan sesi bir yükseltsem altında toplanmaya gelir miydiniz, gelmez miydiniz?”</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-19">(Gülüşmeler, gelirdik, sesleri...)</span></p>

    <p class="Normal para-style-override-3"><span class="Normal char-style-override-5">Fâtih; önüne bir zincir çekerler, biliyorsunuz, gelir, gemilerine insan aklının kabûl etmiyeceği şekilde yol açar. O devrin fennî imkânlarına göre harika iş... Dağlardan Haliç’e donanma indirmek... Bizans’lı uyandığı zaman, bütün donanmayı Haliç’te görür. İşte (aksiyon) budur, olmazı yapmak... Fatih bunu yapabiliyor; çünkü imanı var, şevki var, aşkı var, gençliği zindeliği var...</span></p>

    <p class="Normal para-style-override-3"><span class="Normal char-style-override-5">Gençlik yaş işi değildir. Ruh işidir. Yavuz da aynı... Mısır, İslâm birliği gâyesi... Tarihî tabloları çabuk geçiyorum; fikri, zamana rahat sığdıralım diye. Evet; Yavuz, Mısır’ın fethi, Çaldıran vesâire... En parlak (aksiyon)... O devirde, Yeniçeride bozulma başlamıştır. (Aksiyon)cunun büyük hareketi malûm... Atını sürüp aralarına:</span></p>

    <p class="Normal para-style-override-3"><span class="Normal char-style-override-5">“- Karılarının yanına gidecekler dönsün, benimle gelecekler gelsin!”</span></p>

    <p class="Normal para-style-override-3"><span class="Normal char-style-override-5">(Aksiyon)cu budur. Biraz sonra (Napolyon)da anlıyacaksınız bu sırrı... Yavuz... Ve nihayet Kanunî... Şimdi burada büyük tarihî bir sırra dokunacağım. Kanunî şüphesiz ki, büyük bir padişah... Amma, Osman’ların, Orhan’ların, Murad’ların, Fatih Sultan Mehmed’lerin ve Yavuz’ların eseri artık kemâline gelmiştir ve O’na bir büyük mirasyedi gibi, bunun başına geçmek düşmüştür. Yâni, kendisinden evvel başlamış bir (aksiyon)u, arkasından tâkipetmek... Önünden çekmek değil... Yoksa, Kanunî kendi şahsıyla büyük değildir, devriyle büyüktür. Nitekim Viyana önünde fütûhatımızın artık durması, (aksiyon) kabiliyetimizin ve onu besleyen iman ve aşk kabiliyetimizin, yavaş yavaş gölgelenmeye başladığının delilidir. Artık Viyana fethedilemez, niye? O devrin, içtimaîyatçı gözüyle şartlarına bir göz atanlar anlar ki, Viyana gerçekten fethedilemez artık... Çünkü ruh pörsümeğe başlamıştır. Bu hâlin ilk mes’ullerinden biri, Yıldırım’dır. Yıldırım, ilk içki içen padişahtır. İlk defa altundan düğmeler takınan “zibü fer” içinde gezinen hükümdar... Esirdir, karısı Sırp prensesine, ruhen... Bütün faziletlerine, meziyetlerine, (aksiyon) ruhunun şahdamarı olan atılganlığına ve gözükaralığına rağmen, Yıldırım, bu ruhun iç nescini, ahlâk dokusunu, ilk defa yaralamış, örselemiş, bozmuş olandır. Mâna bozulunca da, madde kabiliyetinin ve körükörüne atılganlığın hiç bir kıymeti kalmıyor. Yıldırım’ın devrinde cemiyet taze, genç, sâf ve iman dolu olduğu için, sarsıntı, helâk edici olmamıştır. O devirde din adamının ne büyük insan olduğuna bakın!</span></p>

    <p class="Normal para-style-override-3"><span class="Normal char-style-override-5">Muazzam levha:</span></p>

    <p class="Normal para-style-override-3"><span class="Normal char-style-override-5">Bursa’da Ulu Camiin açılışında, Emir Buharî hazretlerine:</span></p>

    <p class="Normal para-style-override-3"><span class="Normal char-style-override-5">“– Nasıl camii efendi hazretleri?”</span></p>

    <p class="Normal para-style-override-3"><span class="Normal char-style-override-5">Diye sorar Yıldırım...</span></p>

    <p class="Normal para-style-override-3"><span class="Normal char-style-override-5">“– Çok güzel oldu ama bir eksiği var; bitişiğinde bir meyhane eksik!”</span></p>

    <p class="Normal para-style-override-3"><span class="Normal char-style-override-5">Der koca din adamı...</span></p>

    <p class="Normal para-style-override-3"><span class="Normal char-style-override-5">“– Nasıl olur,” der padişah; “Allahın evine bitişik meyhane olur mu?”</span></p>

    <p class="Normal para-style-override-3"><span class="Normal char-style-override-5">“– Allahın evi, asıl senin kalbindir. Sen kalbini pisletiyorsun da, camiye bir meyhane eklemişsin, ne çıkar.”</span></p>

    <p class="Normal para-style-override-3"><span class="Normal char-style-override-5">Ve ağlar Yıldırım, tövbe eder.</span></p>

    <p class="Normal para-style-override-3"><span class="Normal char-style-override-5">Din adam işte böyle olur. Nitekim Yavuz’la Zembilli Ali Efendi misâli... Yavuz O’na;</span></p>

    <p class="Normal para-style-override-3"><span class="Normal char-style-override-5">“– Şeriate aykırı bir iş yapsam ne yapardın?”</span></p>

    <p class="Normal para-style-override-3"><span class="Normal char-style-override-5">Diye sorar. Der ki, Zembilli:</span></p>

    <p class="Normal para-style-override-3"><span class="Normal char-style-override-5">“– Değil Mısır’ı fethetsen, bütün küreyi çepçevre fethetsen yine hal’ine fetva verirdim!”</span></p>

    <p class="Normal para-style-override-3"><span class="Normal char-style-override-5">Elini öper, Zembilli’nin Yavuz...</span></p>

    <p class="Normal para-style-override-3"><span class="Normal char-style-override-5">Kanunî devrinde bu aşk, yavaş yavaş yağı bitmiş bir lâmba fitili gibi sönmeğe başlamıştır.</span></p>

    <p class="Normal para-style-override-3"><span class="Normal char-style-override-5">Bir dikkat:</span></p>

    <p class="Normal para-style-override-3"><span class="Normal char-style-override-5">Bizim İslâmi dâvâmızda gölgelenmemize bütün sebep, iki tesirdir:</span></p>

    <p class="Normal para-style-override-3"><span class="Normal char-style-override-5">Biri Bizans, biri Fars tesiri... Şarktan ve Garptan iki tesir... Sonra da vücuda Avrupa mikroplarının girişi başlar. İlk tesirler Kanunî devrinde aşılanır. Bir tablo, bu çürümeye başlıyan ruhu pek güzel belirtir: Kanunî’nin mahzun ve eli boş Viyana dönüşünde bir köylü, padişahın yanına müsaade etmezler diye saklandığı yerden fırlayıp atının dizgininden yapışır, feryat eder:</span></p>

    <p class="Normal para-style-override-3"><span class="Normal char-style-override-5">“– Asker şunu yaptı, bunu yaptı bize, reva mı müslümanlara kendi askerinin zulmetmesi? Şikâyetçiyim!”</span></p>

    <p class="Normal para-style-override-3"><span class="Normal char-style-override-5">Kanunî kızar:</span></p>

    <p class="Normal para-style-override-3"><span class="Normal char-style-override-5">“– Beni kime şikâyet edeceksin? Var mı makam, beni şikâyet edeceğin?”</span></p>

    <p class="Normal para-style-override-3"><span class="Normal char-style-override-5">“– Var” der köylü; “Şeriat!..”</span></p>

    <p class="Normal para-style-override-3"><span class="Normal char-style-override-5">Ve Kanunî herşeye rağmen ağlar. Çünkü vicdan sahibidir. Şimdi koca Viyana Seferi, üstüste tekrar edilen hareket muvaffak olmadığına göre, artık bir imtihan devresine Türk Cemiyetinin girdiği besbellidir. Nitekim hemen arkasından, öz oğlu Sarı Selim, yarı mecnûndur. Peşinden Deli Mustafa, Yeniçeri tefessühü, tamamen gâyesini kaybeden müessiseler, miskinlik yuvası haline gelen tekkeler... Artık eski kartal padişah, Bizans sarayından da beter bir ağa tutulmuş sinek; müftü ise, mukaddes ölçüleri, kendisininki başta, zalim nefsaniyetlere uydurmakla vazifeli bir işçidir. Vezir de resmî çapulcu... Bir taraftan Yahudi nüfuzu, bir taraftan Batı saldırışı, bir taraftan iç ayaklanmalar, bir taraftan ham ve kaba softa istipdadı, kısaca maddî ve mânevî her türlü şekâvet el ele vermiş, güzelim İmparatorluğu kemirmektedir.</span></p>

    <p class="Normal para-style-override-3"><span class="Normal char-style-override-5">Eski vecd ve aşk çığırının nur yüzlü askeri Yeniçeri, o dereceye düşmüştür ki, hiç bir tarihte görülmemiş şekilde, İslâmların Halifesi ve Türklerin Hükümdarı genç bir sultanı, uyuz bir ata bindirip baldırlarını sıkacak ve hamam oğlanı sayacak hale gelmiştir. Ne vecd kalmıştır, ne aşk; ve dolayısiyle ne imanın hakîkatı, ne de bu hakîkat etrafında bir hamle kuvveti, yani (aksiyon) kabiliyeti... Bu vaziyet, arada çok küçük çıkışlarla ve hep iniş halinde, 19’uncu asra kadar sürer gider. Daha fazla tafsilât vermeye ne hâcet?..</span></p>

    <p class="Normal para-style-override-3"><span class="Normal char-style-override-5">16’ncı asır sonlarından 19’ncu asır başlarına kadar bütün tarihimizi (sentez) gözüyle didiklemiş ve her noktayı görmüş ve göstermiş gibi değil miyiz?</span></p>

    <p class="Normal para-style-override-2"></p>

    <p class="Normal para-style-override-3"><span class="Normal char-style-override-5">Şimdi sırası gelmişken, biraz evvel vâdettiğim gibi, sahabîlere, Hazret-i Muaviye devrine ait, (aksiyon)u ifade etmek için bir misâl vereceğim:</span></p>

    <p class="Normal para-style-override-3"><span class="Normal char-style-override-5">Muaviye devrinde doksan küsûr yaşına gelmiş bir sahabî, bir köşeye çekilmiş, oturmakta... Artık torun sahibi... (Aksiyon)a onlar memur... Otururken, Kur’ân’ı açar, cihada ait âyetleri görür. Birden bağırır:</span></p>

    <p class="Normal para-style-override-3"><span class="Normal char-style-override-5">“– Getirin bana silâhlarımı; zırhımı, kılıcı, okumu!”</span></p>

    <p class="Normal para-style-override-3"><span class="Normal char-style-override-5">Koşar evlâtlar:</span></p>

    <p class="Normal para-style-override-3"><span class="Normal char-style-override-5">“– Nereye gidiyorsun baba? Sen doksan altı yaşındasın, oğlun altmış yaşında, onun oğulları otuz yaşında... Biz, emrettiğini yapalım! Sen kal!”</span></p>

    <p class="Normal para-style-override-3"><span class="Normal char-style-override-5">“– Hayır, cihad emri herkesedir.”</span></p>

    <p class="Normal para-style-override-3"><span class="Normal char-style-override-5">Dinlemez bu lâfları muazzez Sahabî, silâhlarını alır, kuşanır ve gider. Şam’a ve oradan sâhile... O sırada Kıbrıs’a bir hareket hazırlanmaktadır. Muaviye devrinde... Gemiye biner ve deniz üstünde şehid olur. Gerçek şehid... Yedi gün kalır nâşı gemide ve kokmaz. Ve İslâm ordusu Kıbrıs’a ilk şehidiyle beraber çıkar.</span></p>

    <p class="Normal para-style-override-3"><span class="Normal char-style-override-5">Hani bir aralık “Kıbrıs bizimdir, Türkündür!” filân dâvaları?.. Kıbrıs bu mânanındır! Bu mânayı kim temsil ediyorsa onundur! (Aksiyon) bu...</span></p>

    <p class="Normal para-style-override-3"><span class="Normal char-style-override-5">Buna mukabil bir de Kanunî’den sonraki cemiyetin fert yapısını düşününüz! İmarethâneler, miskinhâneler, hâneler, hâneler, ruhunu ve ışığını kaybetmiş hâneler... Bir miskinhânede tavan delik, yağmur dökülmeye başlar... Bir miskinin burnunda su damlaları... Bir başka miskin ihtar eder: “Yahu, çek burnunu, su dökülüyor işte!” “Üşenmiyor musun bana bunu söylemeye?” der öbür miskin...</span></p>

    <p class="Normal para-style-override-3"><span class="Normal char-style-override-5">Nerden geldik, nereye gidiyoruz?..</span></p>

    <p class="Normal para-style-override-3"><span class="Normal char-style-override-5">Tanzimattan sonrası küçük ve yarım davranışlar ve taklitler devridir. Evvelâ bilmek lâzım ki, taklitle (aksiyon) barışamaz. Çünkü (aksiyon) hakiki bir fikrin eşyaya kendisini nakşetmesidir. Taklitle olmaz. Burada taklidin ne kadar sefil bir şey olduğu, kendi kendine meydana çıkıyor. Taklit bir şeyi üstünden, dış yüzünden kopya etmektir; çilesini çekmemek!.. Çilesi çekilmiyen şeyin aşkı olmaz. Aşk olmayınca, çile olmaz. Çile olmayınca ibdâ, meydana getirme cehdi olmaz, şevk olmaz, hiçbir şey olmaz, (aksiyon) olmaz.</span></p>

    <p class="Normal para-style-override-3"><span class="Normal char-style-override-5">Avrupalıların maymun avlamakta bir usûlleri var: Gidiyorlar maymunların toplu bulunduğu bir orman köşesinde yeri kazıyorlar. Testi gibi, boğazı dar bir şey gömüyorlar toprağa ve içine fındık dolduruyorlar. Sonra ellerini sokuyorlar küpe, fındığı alıp bırakıyorlar. Maymun ağaçlardan bakıyor, ne yapıyorlar diye... Avcılar tekrar gösterip fındığı, gidiyorlar. Maymun iniyor ağaçtan elini sokuyor, fındığı alıyor, avucu, şişiyor, çekiyor, çıkaramıyor. Bırakmayı da düşünemiyor ve canlı canlı yakalanıveriyor. İşte Garbın bizi yakalaması böyle olmuştur!.. Tanzimat devri sonrası da bu misâlin içine girer. Ayrıca tek tek misâl vermeye lüzum yok! Hep budur, daima budur!</span></p>

    <p class="Normal para-style-override-3"><span class="Normal char-style-override-5">Şimdi dışımızdan misâller... Bu ayrı bir fasıl teşkil ediyor.</span></p>

    <p class="Normal para-style-override-1"><span class="Normal char-style-override-9">●</span></p>

    <p class="Normal para-style-override-3"><span class="Normal char-style-override-5">Bir mukaddime yaptık, (aksiyon)un öz hakikatını anlattık, misâllerini verdik, yerini gösterdik; ve bunları iman zâviyesinden öne sürdük. Şimdi bir an unutalım bu konuştuklarımızı... Mücerret, sırf aklın yolundan bakalım dâvaya ve dış dünyadan misâller arayalım.</span></p>

    <p class="Normal para-style-override-3"><span class="Normal char-style-override-5">Bakıyoruz cihan tarihine...</span></p>

    <p class="Normal para-style-override-3"><span class="Normal char-style-override-5">Eski Yunan... Eski Yunan cemiyetini Avrupalı izah edemez. Her şeyin bir izahı vardır; gûya yarım izah... Tam izah zaten yoktur... Fakat yarımla da izah edemez Yunan cemiyetini, Avrupalı... O bir zuhurdur, bir garip fışkırma... Hakikaten, Eski Yunan büyük bir medeniyet zeminidir, bâtıl bir zemin üzerinde de olsa...</span></p>

    <p class="Normal para-style-override-3"><span class="Normal char-style-override-5">Nitekim Eski Yunan’ı izah etmek mümkün olmadığı gibi, bir şeyi de hiç izâh kaabil değildir. Hicaz ve Avrupa Yarımadası üzerinde bir takım habersiz bedevîlerin gelip gittiği bir muhitte Arapça gibi bir lisân... Bu lisân nerden inmiştir, hangi cemiyetin içinde yoğrulmuştur?</span></p>

    <p class="Normal para-style-override-3"><span class="Normal char-style-override-5">Hangi insan emeğini toplamıştır, belli değil... Bizde Şarkı hor görmek modası çıktı çıkalı, bu hakikatler kabûl edilemez. Ancak Garplıdan tasdiki gelmelidir ki, kabûl edilsin... Meselâ, ben, geçen gün İstanbul’da, insaflı, zeki, kültürlü, fakat monden dedikleri, züppe cemiyete, sosyeteye mensup bir hanımefendiye dedim ki, “Tesettürün bütün inceliklerini anlattıktan sonra size, hâlâ ona yanaşmıyorsunuz. Rica ederim şu sualime cevap verin: Eğer size bugün garp modası olarak İslâm tesettürü gelseydi, tereddüt eder miydiniz baştan aşağı kapanmak hususunda?” İnsaflı olduğu için bu hanımefendi; mahçup mahçup susmayı tercih etti. İşte Arapçanın da ne demek olduğunu garplıya sormak lâzım...</span></p>

    <p class="Normal para-style-override-3"><span class="Normal char-style-override-5">19’uncu asırda Fransız Akademisinin bir toplantısı olmuştur. Bu toplantıda lâtin harflerinin Arap harfleri önünde kifayetsizliği konuşulmuş ve denmiştir ki:</span></p>

    <p class="Normal para-style-override-3"><span class="Normal char-style-override-5">“– Eğer kültürümüz bu harfler üzerine bina edilmemiş olsaydı Arap harflerini kabûl etmemiz gerekirdi.”</span></p>

    <p class="Normal para-style-override-3"><span class="Normal char-style-override-5">Ve Garplılar da teslim eder ki, dünyada Arapça’dan sonra sayılır öbür lisanların kıymeti... O lisana ulaşmak mümkün değildir. Ama biz burada kabûl etmeyiz bu gerçeği... Garbı da hastahane doktoruna nazaran hademenin anladığı gibi anladığımız için bu hakikatleri bilmeyiz. Bilenlere de söz hakkı vermeyiz.</span></p>

    <p class="Normal para-style-override-3"><span class="Normal char-style-override-5">Bahsimize gelelim: Eski Yunan böyledir. Tepeden inme bir İlâhî sır hâlinde insan aklının hudutsuz derecelere yükseldiği bir cemiyet... Bu cemiyet baştan aşağıya (aksiyon) ifade eder. En büyük şâirleri Omeros... (Homer) dedikleri... İki büyük eserin sahibidir ki, garp edebiyatının temelidir bunlar... Biri (İlyada), biri (Odise)... (İlyada) dış (aksiyon)un, (Odise) iç (aksiyon)un bestecisidir. Eski Yunan Olimpiyadları, olempik şenlikleri... Felsefesi, hitabeti, güzel sanatları hepsi birer muazzam (aksiyon) eseri... (Demosten)... Dünyanın en büyük hatibi tanınan... Ferdî bir (aksiyon)la, kelâm harikasiyle yığınları gütmek sanatına ermiştir.</span></p>

    <p class="Normal para-style-override-3"><span class="Normal char-style-override-5">Şöyle ki, bu adam kekemeydi... Ağzına çakıl taşları doldurur, kıyılarda, deniz kenarlarında gezer, dalgalara doğru konuşurdu... Şu cehde, şu azme bakın! Konuşa konuşa kekemeliğini yendi ve Isparta-Atina harplerinde bütün Atinalıları sevk ve idare eden o meşhur, sürükleyici belâgatına erdi. İşte, içli dışlı bir (aksiyon) tecellisi!..</span></p>

    <p class="Normal para-style-override-3"><span class="Normal char-style-override-5">Nihayet Büyük İskender... “İskender-i Kebir” dediğimiz... Garp medeniyetini, yâni o zamanki Yunan medeniyetini, yanında o zamanın en büyük Filozofu</span> <span class="Normal char-style-override-19">Aristotales</span> <span class="Normal char-style-override-5">(Aristo), bütün dünyaya yayan kahraman...</span></p>

    <p class="Normal para-style-override-3"><span class="Normal char-style-override-5">Demin demiştim ki. “Aksiyon taklitle barışmaz!” Şimdi ispatı gelecek... “İskender-i Kebir”, dünyanın en büyük fâtihlerinden biri kabûl edilir. Dârâ ile muharebelerinden sonra, İran âdetlerini onlardan almaya başladı. O zamana kadar Yunan’da fikir medeniyeti olduğu için padişahlarına bile arkadaş muamelesi ediyorlardı Yunan asîlleri... Ve ortada, esirlerle Firavunlardan ibaret iki sınıf yoktu. Fakat İskender kendi kavminin Dârâ’ya secde ettiğini görünce, kendisine de öyle muamele edilmesini istemeye başladı.</span></p>

    <p class="Normal para-style-override-3"><span class="Normal char-style-override-5">Birgün şövalyelerinden biri, o şarap içerken bir masada, (Homer)in bir mısraını okuyor:</span></p>

    <p class="Normal para-style-override-3"><span class="Normal char-style-override-5">“– Yazıklar olsun onlara ki, kavimlerinin an’anelerini unuturlar.”</span></p>

    <p class="Normal para-style-override-3"><span class="Normal char-style-override-5">Onun üzerine İskender, sofradaki bir patatesi kapıp çalıyor yüzüne o asîlin... Yüzü patates peltesi içinde bir genç kumandan...</span></p>

    <p class="Normal para-style-override-3"><span class="Normal char-style-override-5">Yüzünü siliyor ve İskender’e:</span></p>

    <p class="Normal para-style-override-3"><span class="Normal char-style-override-5">“– Hayatını bana borçlusun Granikus meydan muharebesinde seni ben kurtardım!”</span></p>

    <p class="Normal para-style-override-3"><span class="Normal char-style-override-5">Diyor, İskender çekiyor kılıcını, onu orada öldürüyor ve ondan sonra bu azaba dayanamıyor, kahrından eriyor ve küçük bir hastalıkla ölüp gidiyor.</span></p>

    <p class="Normal para-style-override-3"><span class="Normal char-style-override-5">Görüyor musunuz ki, bir taklid, bir ırkın, bir ırktan devşirdiği özenti hareketler, o ırkı kendi içinde boğuyor ve büyük (aksiyon)u körletiyor! Her (aksiyon)cu şahsiyet sahibidir ve şahsiyetçidir.</span></p>

    <p class="Normal para-style-override-3"><span class="Normal char-style-override-5">Bundan sonra Roma... Baştan aşağı tam (aksiyon)un apaçık köpürdüğü bir satıh, bir zemin, bir plâtform... Roma... Roma medeniyeti... Bu gün garplı, garp medeniyetini üç unsura bağlar. Kimya tahlili yaparcasına emin üç madde: Greko-Lâtin medeniyeti müsavidir, Eski Yunan + Roma + Hristiyanlık hassasiyeti... Bu üçünün halitası, katışığı, bugünkü Garp medeniyetidir. Roma, İmparatorluk nizamını getirmiştir. (Imperium Romanum) dedikleri büyük nizâm... Sâf, açık, billûr gibi açık (aksiyon) zemini... Roma kaldırımını hatırlamak yeter. Bir medeniyet ki, gittiği yere arkasından kaldırım döşeyerek gidiyor ve bütün cihanı Roma akınlarının çizilmiş yollarından ibâret hale getiriyor. Meseline kadar her şeyi tamam: “Bütün yollar Roma’ya çıkar.” Çünkü bütün yollar Roma’dan çizilir.</span></p>

    <p class="Normal para-style-override-3"><span class="Normal char-style-override-5">Sezar... Romalıların büyük başlarından birisi... Bu isim aynı zamanda da makamın ismidir... Roma kayserlerinin makam ismi... Büyük (aksiyon)cunun tâ kendisi ve tipik şahsiyet örneği... Gallere karşı harbinde, İsviçre dağlarında bir köyden geçerken der ki:</span></p>

    <p class="Normal para-style-override-3"><span class="Normal char-style-override-5">“– Roma’da ikinci olmaktansa, bu köyde birinci olmayı tercih ederim.”</span></p>

    <p class="Normal para-style-override-3"><span class="Normal char-style-override-5">Nitekim İskender de:</span></p>

    <p class="Normal para-style-override-3"><span class="Normal char-style-override-5">“– Eğer İskender olmasaydım,</span> <span class="Normal char-style-override-19">Diogenes</span><span class="Normal char-style-override-5">(Diyojen) olmayı tercih ederdim!”</span></p>

    <p class="Normal para-style-override-3"><span class="Normal char-style-override-5">Demiştir.</span></p>

    <p class="Normal para-style-override-3"><span class="Normal char-style-override-5">Nizamı getiren Roma, (aksiyon)un da en hayatî buutlarından birini getirmiş oluyor. (Aksiyon)la nizâm ve disiplin o kadar içiçedir ki, bugünkü Garp Medeniyetinin nelere istinad ettiğini arıyanlar, orada eksik olan ruhun yanında, madde çeki-düzenini, yâni nizamı bulurlar. Garp, yine hakikatı bizde olmak üzere, nizamı başa almıştır.</span></p>

    <p class="Normal para-style-override-3"><span class="Normal char-style-override-5">“Çizmemde bir çivi eksik olsa, Roma medeniyet bütünü yerinde değil demektir!” sözünün hakikatini Hazret-i Ali billûrlaştırıyor:</span></p>

    <p class="Normal para-style-override-3"><span class="Normal char-style-override-5">“– Küçük parçalara hor bakmayın, onlar bütünden habercidir.”</span></p>

    <p class="Normal para-style-override-3"><span class="Normal char-style-override-5">Daha sonra Roma’nın meşhur</span> <span class="Normal char-style-override-19">August</span><span class="Normal char-style-override-5">(Ogüst) isimli Sezar’ı gelir. Roma’nın alçalma devrine doğrudur onun gelişi... Eski ruhu, sadece maddî ruhu tabiî, gayesi olmayan eski Roma’lı ruhunu ihya etmeye çalışır. Roma’yı birkaç sahada muzaffer kılar; fakat artık (aksiyon) ruhu şevkini, aşkını kaybettiği içi dâva köke uzanamaz; ve bütün tefessüh devirlerinde olduğu gibi bu adamı putlaştırırlar. Birçok millette misâlleri olduğu gibi...</span></p>

    <p class="Normal para-style-override-3"><span class="Normal char-style-override-5">Peşinden Hrısitiyanlık... Neron... Artık sefahat, rezalet, donukluk, elini kaldıramama hali, gurur ve tembellik... Artık Roma’lı, ince uzun bir sedirde şöyle yan yatar, müstemlekelerinden gelen esirler ona hizmet eder. Yemeği yalnız lezzet zevki için yer. O kadar ki, yemekten sonra ilâç alır, gaseyan eder, tekrar yemek için... Bakın (aksiyon) ölünce nereye gidiyor iş!...</span></p>

    <p class="Normal para-style-override-3"><span class="Normal char-style-override-5">Ve barbarların Roma’yı sukût ettirdiği zannedilir. Hayır! Allahın hikmeti çok incedir. Roma zaten teslim olacak hale geldikten sonra, barbarlar da hazırdır onu teslim almak için... Nice hâdiseler vardır ki, onları doğuran aktif müessirden evvel, muhataplarının pasif hali yüzünden muvaffak olmuştur. Muradımı anlayın! İşte o zaman Roma’da uyuşukluk, dalkavukluk, şüphe, cinnet, ihtilâç, her türlü inanış ve bağlanış zaafı ve çöküş...</span></p>

    <p class="Normal para-style-override-3"><span class="Normal char-style-override-5">Nitekim (Neron) bunun gayet güzel bir timsalidir. Kendisini öldürmeye geldikleri zaman, “Dünya bir büyük sanatkâr kaybediyor!” diyecek kadar deli... Roma’nın yanmasını emreder, karşısında rebap çalmak için... Tarihimizin bir çok devrinde, ruhî ve ahlâkî yangınlarımız karşısında, saraylarının balkonlarından rebap çalanlar olmamış mıdır? Ve Hazret-i İsâ’nın hak olan dininin, muayyen zaman ve mekânda hak dinin, en kısa zamanda bozulacak olan ruhu, Roma’nın sefaleti önünde daima galip bir nefes olduğu için, bir üfleyişte Roma’yı süpürür, götürür. Hristiyanlıkta (aksiyon), çok dikkate değer. Hazret-i İsâ’dan sonra onun dinini bozmak temayülünde olanlar yine ve daima Yahudiliktir ve Yahudilerdir. O’nun havarilerinden bir tanesi</span> <span class="Normal char-style-override-19">Saint- Poul</span><span class="Normal char-style-override-5">(Sen Pol) ki, (Saul) isimli bir Yahudidir, bizim nazarımızda, Müslümanların gözünde ilk şüphe edilecek olan... Fakat bu adamdaki (aksiyon) ruhu çok müthiş bir şey... Bütün Anadoluyu yaya dolaşır. Suriye’den döner, Yunan’a iner, oradan tekrar Suriye’ye, Roma’ya. Orada asılır. Bütün bu hâl içinde, inandığında ne kadar yanlış yolda olursa olsun, inandığına tam inanmanın tipidir O...</span></p>

    <p class="Normal para-style-override-3"><span class="Normal char-style-override-5">Bir gün kendisine çok bağlı olduğum, bugün Allahın rahmetine kavuşmuş bulunan bir büyük veli, inanmanın kuvvetini anlatırken:</span></p>

    <p class="Normal para-style-override-3"><span class="Normal char-style-override-5">“– İnan da istersen bir odun parçasına inan!”</span></p>

    <p class="Normal para-style-override-3"><span class="Normal char-style-override-5">Demişti bana... İyisi ve kötüsü, ulvîsi ve süflîsiyle (aksiyon), mutlaka inanmanın eseri... Elbette anlamak lâzımdır ki, odun parçasından murat, inanmanın mücerret kuvvetini göstermektir. Ondan sonra inanma, yerini bulunca tıpkı anahtarla kumdaki yuvası gibi İslâm’ın içine oturur; yalnız orada mücerret keyfiyetiyle uygunluk belirtir. Hristiyanlık dediğimiz zaman burada bir inceliği düşünmeliyiz. Ben hiçbir Hristiyan’a “İsevî” demem, bu bir hatadır. Hiç bir Yahudi’ye de “Musevî” demem, “Yahudî” derim. Çünkü “Musevî” de, “İsevî” de olmak isteyen, Müslüman olmak mecburiyetindedir. Bu Peygamberlerin de hakikatı müslümanlığın içindedir. Peygamberlerin de hakikatı müslümanlığın içindedir. Onlar tahrif edilmiş bir dinin sâlikleridir ve isimleri ya “Hristiyandır”, yahut “Yahudi”dir...</span></p>

    <p class="Normal para-style-override-3"><span class="Normal char-style-override-5">Yine ince bir nokta: Hazret-i İsâ ve ona gelinceye kadar birçok büyük Resûl, muayyen zamanlar ve mekân-larla tahdit edilmişlerdir. Son Resûl ise, bütün zaman ve mekânların ebedî Resûlü... Onun içindir ki, herbirinin Şeriatı, öbürünün Şeriatı ile neshedilinceye kadar hak dinidir ve ismi “Müslümanlık”tır. Binaenaleyh Hazret-i İsâ’dan Peygamberler Peygamberinin zamanına kadar olan kısım, İsâ Dininin hak olduğu devirdir; ve bu devirdekiler Müslümandır. Ama kim tenzih ederek Allah’a ibâdet etmiştir, kim tenzih etmemiştir? Bunun tefriki çok zordur; çözülmez bir sır... Ve elbetteki , o zamanın mazlum havarileri içinde hakikî imana sahib olanların hepsi şehîddir, hepsi müslümandır, hepsi büyüktür. Her şeye rağmen kendilerine bir göz attığımız zaman Hristiyanlığın ilk (aport) denilen havarilerini, geceli gündüzlü uykusuz, tahammül üstü bir (aksiyon) gayreti içinde buluyoruz. Bu (aksiyon)un felsefeleştirilmesi dördüncü asırdadır.</span> <span class="Normal char-style-override-19">Saint Augustinus</span> <span class="Normal char-style-override-5">(Sent Ogüsten) isimli bir papaz tarafından... Biraz sonra</span> <span class="Normal char-style-override-19">Blondel</span> <span class="Normal char-style-override-5">(Blondel) isimli bir filozof göreceğiz ki, işte bu (Sent Ogüsten)in yenileştiricisidir. (Sent Ogüsten), “Allah’ın Beldesi” isimli eserinde bir (aksiyon) ideolojisi, bizim ifâdemizle, ideolocyası kurmuştur.</span></p>

    <p class="Normal para-style-override-3"><span class="Normal char-style-override-5">İlk Türklere baktığımız zaman, müthiş bir madde (aksiyon)u karşısında kalıyoruz.</span></p>

    <p class="Normal para-style-override-3"><span class="Normal char-style-override-5">Rüzgâr gibi, çığ gibi, sel gibi bir şey... Ne bir yerde duruyor, ne bir ilde... Milletinin her ferdi atların cidago kemiklerine yapışık bir millet... Milletin her ferdi asker, askerin her ferdi millet... Esiyor, akıyor, yakıyor, gidiyor. Şimdi benim buradaki milliyet anlayışımın da ince sınırına geldik. Bu bir büyük kabiliyeti gösteren bir ifade... Fakat hiçbiri (aksiyon) değildir bu mânada... Anlattım ki, bir madde hareketi (aksiyon) değildir... Ruhun içine dolduracağı imana kavuştuğu andır ki, bir kabiliyetin (aksiyon) çığırı açılır... Binaenaleyh, benim eski bir teşbihimle, Bozkurt, Anadolu yaylasına inip orada sulara baka baka bir söğüt ağacına istihale ettiğinden itibaren, yâni Türkün, İslâmı kabûl ettiği andan sonra başlamıştır onun gerçek (aksiyon)culuğu... Gerçek Türkçülük de buradan başlayabilir.</span></p>

    <p class="Normal para-style-override-3"><span class="Normal char-style-override-5">Cengiz... Türk ve yakını ırkların İslâm dışı devrinde muazzam bir imparator ve (aksiyon)cu... Fakat kıymeti yok... Demin izahını yaptım. Buna rağmen deminki Romalı cümle, bakın nasıl Cengiz’in de ağzından çıkmıştır! Şuurlu olmayan bir (aksiyon) bile, ona bir şuur vermiştir.</span></p>

    <p class="Normal para-style-override-3"><span class="Normal char-style-override-5">Der ki Cengiz:</span></p>

    <p class="Normal para-style-override-3"><span class="Normal char-style-override-5">“– Bir çivi bir nalı, bir nal bir tırnağı, bir tırnak bir ayağı, bir ayak bir atı, bir at bir kumandanı, bir kumandan da bir milleti mahveder...”</span></p>

    <p class="Normal para-style-override-3"><span class="Normal char-style-override-5">Netice: Bir çivi bir milleti mahveder... (Aksi yon)cunun nizam görüşünü ve hâdiselere bakışını görün!</span></p>

    <p class="Normal para-style-override-3"><span class="Normal char-style-override-5">Yine ilk devirlerde, artık Müslümanlığın fışkırışından sonra (Şarl Martel) isimli bir hristiyan görüyoruz. Bugün bütün Avrupa kamuslarında, lûgatlarında, ansiklopedilerinde bu adam için şöyle yazılıdır: “Hristiyan medeniyetini Müslümanlıktan kurtaran kahraman...” Düşmanımız; fakat kendi bâtıl inanışında (aksiyon) adamı...</span></p>

    <p class="Normal para-style-override-3"><span class="Normal char-style-override-5">Müslümanların iki büyük hareketi oldu. Biri İspanya’dan şimâle doğru bir kıskaç, biri İstanbul üzerinden Viyana’ya doğru bir kıskaç... Bu kıskaçlar -Allahın hikmeti- birleşemedi. Bir birleşseydi bugün dünya tezadsız, tek iman emrinde bir dünya idi. İşte (aksiyon) kâbiliyetimizi kaybedince, (Şarl Martel) isimli adam, mukabil bir (aksiyon)cu çıkıyor karşımıza... (Puatye) de muharebeyi kaybediyor Müslümanlar ve Batı dünyasının cenup-batı kanadını elinden kaçırıyor. Cenup- doğu tarafında da ayni şey...</span></p>

    <p class="Normal para-style-override-3"><span class="Normal char-style-override-5">Avcı Sultan Mehmed devrinde Kara Mustafa Paşa’nın Viyana hezîmeti... Dünya böyle bir hezîmet görmemiştir. (Jan Sobyeski) isimli bir Leh’li general -ki sonra kral oldu- bizim taarruz devremizi kapamış, müdafaa çığırımızı açmıştır. Onun da ansiklopedilerde ismi, “Avru payı Türk hücûmundan kurtaran kahraman” diye yazılır. Çünkü (aksiyon) bizden onlara geçiyor.</span></p>

    <p class="Normal para-style-override-3"><span class="Normal char-style-override-5">“Ehl-i Salîb”e geldi sıra...</span></p>

    <p class="Normal para-style-override-3"><span class="Normal char-style-override-5">Haçlılar... Bize zıd dünyanın büyük (aksiyon)udur bu... Hak ve hakikati görelim! Biz Muhiddini Arabî Hazretlerinin dediği gibi, “Menşe-i küfrü tanımak mecburiyetindeyiz” “Ehl-i Salîb” hareketi, bir bâtıl dînin, aşk ve şevki pörsümeye yüz tutmuş Hak dine taarruzudur.</span></p>

    <p class="Normal para-style-override-3"><span class="Normal char-style-override-5">Bağdad’a ipek kumaş, kâğıt, fildişi, baharat her türlü mâmul eşya yüklü kervanlar girer ve orada yepyeni bir medeniyet yoğururlurken, domuzlar gibi ağaç kökü yiyen Garplının, Hristiyanlık gayretiyle, tâ İngiltere’den, bilmem nereye kadar uzanıp İslâmın üzerine çullandığı toplu davranış... 11’inci asırla 13’üncü asır arasında sekiz “Ehl-i Salîb” seferi olmuştur. Onu da Garp ansiklopedileri, “Hristiyanlık -burada biraz medih vardır bize- Müslümanlık, Şark ve Garp medeniyetlerini bir araya getiren, muhasebe ettiren bir vesile” diye anlatır. Burada, Papa II.</span><span class="Normal char-style-override-19">Urbanus</span> <span class="Normal char-style-override-5">(İkinci Ürben) ve</span> <span class="Normal char-style-override-19">Pierre Lermit</span> <span class="Normal char-style-override-5">(Piyer Lermit) isimli papazı başta görüyoruz. Büyük bir bâtıl heyecanın verdiği gayretle kütleleri sürüklüyor bunlar... Koruyucu bir müeyyideye sahip olmadıkları için, bekâret kilitleri asarak kadınlarına, geliyorlar Suriye’ye kadar; biliyorsunuz... Bu “Ehl-i Salîb” seferlerinde İslâm medeniyetinin bütün büyük taraflarını görmüşler ve kopye etmişlerdir. Rönesans harekâtının başlamasında başlıca âmil Haçlılar hareketidir.</span></p>

    <p class="Normal para-style-override-3"><span class="Normal char-style-override-5">Nihayet sıra, mücerret (aksiyon) seciyesinin en parlak çehrelerinden (Jan Dark)a gelmiş bulunuyor. Fransa, en hayatî merkezleriyle, İngilizlerce istilâ edilmiştir. Hiç bir ümit yok... Halk ezgin, kral şaşkın, ruh ölgün... Ne çıkarsa, böyle zamanlarda çıkar. Bir köylü kızı... Ruhî bir hastalık mıdır, garip bir vecd hali midir, nedir bilinmez... İçinde, Fransa’nın kurtarıcısı olacağına dair bir ilham ve gâipler âleminde temasta olduğu zannı... Ne olursa olsun, bir atılır kalabalıklara ve Fransayı kurtarır. Sonunda da, -bir çok büyük (aksiyon)cunun encamı olduğu gibi- onu ateşte yakarlar.</span></p>

    <p class="Normal para-style-override-3"><span class="Normal char-style-override-5">Rönesans hareketi... Bu, Müslümanlık dâvası güdenlerin, üstünde en çok durmaya mecbur oldukları bir iştir. Çünkü (Rönesans) bizim eserimiz olmalıydı. Niçin garplının eseri olmuştur?</span></p>

    <p class="Normal para-style-override-3"><span class="Normal char-style-override-5">Evvelâ Rönesans (Ümanist)lerin çalışmalarıyla başlar. Ufacık bir kültür mes’elesi, fakat izah edeyim! Bizde birçok muharrir (ümanizm) nedir, bilmez... İnsaniyetçilik mezhebi zannederler onu. Kahkaha ile gülmek lâzım... (Ümanist)ler ilk yunan metinlerini tercüme eden ve ilk menbaın ışıklarını veren arayıcılardır. Yunan metinlerini nerde bulacaklar? Roma Yunanı mahvetmiş, barbarlar da Roma’yı silmiştir. (Ümanist)ler bu iki medeniyete ulaştırıcı vesikaları Araplardan almışlardır. Araplar bütün eski Yunan eserlerini bulup tercüme etmişlerdi. Ve Yunan eserleri Arapçaya intikalden sonra (Rönesans) hareketiyle tekrar garp dillerine döndürülmüş ve asıllarına ulaştırılmıştır. Buradan anlayın (Ümanist)lerin ne olduğunu...</span></p>

    <p class="Normal para-style-override-3"><span class="Normal char-style-override-5">Bu, büyük fikrî (aksiyon) devresidir. Hâmileri (II. Jül) ve (X. Leon) isimli papalar... Siyasette</span> <span class="Normal char-style-override-19">Machiavel</span><span class="Normal char-style-override-5">(Makyavel); edebiyatta (Rembo),</span> <span class="Normal char-style-override-19">Tasso</span><span class="Normal char-style-override-5">(Tas), (Trissino); sanatta (Brüneleşi),</span><span class="Normal char-style-override-19">Raffaello</span><span class="Normal char-style-override-5">(Rafael), (Leonardo Da Vinçi),(Mikel -Anj); ilimde (Kopernik), (Galile); fikirde (Bruno), (Kampanellâ), (Servetus) vesâire... Öyle bir aksiyon ki, Roma’daki (Sen - Piyer) bazilikası denilen mâbedin kubbesini işlemek için otuz sene çalışmıştır (Mikel - Anj)...</span></p>

    <p class="Normal para-style-override-3"><span class="Normal char-style-override-5">Bir gece ayağından çizmesini çekmişler, derisiyle beraber çıkmış... Sanat humması bu kadar büyük bir insan... Evet (Rönesans) yeniden doğuş mânâsına gelir. Fâtih’in İstanbul’u zaptettiği tarihle başlar ve bugünkü garbın temelini kurar. O zamanlar biz şevkimizi kaybetmeseydik ve garbın nasıl adam olduğuna dikkat etseydik, bunun kendi hakkımız, borcumuz olduğunu bilseydik, Kur’ân emirlerini yerine getirseydik, bugün füzeyi biz icad etmiş olacaktık... Geçelim...</span></p>

    <p class="Normal para-style-override-3"><span class="Normal char-style-override-5">En büyük dâvayı rafa kaldırıyor ve geçelim diyoruz. (Rönesans), insan aklının Hristiyanlık hassasiyeti içinde, antik kültür ölçüleriyle, eşyâ ve hâdiseleri feth ve teshir etme (aksiyon)udur; ve olanca hakikat ve hikmeti esasta İslâmındır. İbret, sükût, ıstırap... Cins kafalara düşen, bunlar, bizim diyarda...</span></p>

    <p class="Normal para-style-override-3"><span class="Normal char-style-override-5">Fransız İnkılâbı... O da Hristiyanlığa karşı bir (reaksiyon) halinde başlar... Çünkü kilise ile (Feodalite), derebeylik ve krallık eleledir.</span></p>

    <p class="Normal para-style-override-3"><span class="Normal char-style-override-5">Onlara karşı bir hürriyet ideâlidir, girişir hamleye...</span></p>

    <p class="Normal para-style-override-3"><span class="Normal char-style-override-5">Ben size (aksiyon) ruhunun ne demek olduğunu anlatmak istiyorum; başka bir şey değil... Hattâ, bâtıl misâller üzerinde de anlatıyorum bunu... Büyük Fransız İnkılâbı, bu ölçüyle ve tam kadro halinde muazzam bir (aksiyon) çerçevesidir. Büyük Fransız İnkılâbının her ferdi, hangi fikir ve mezhepten olursa olsun, “nar-ı beyzâ” halinde bir (aksiyon)cu; ve İnkılâp, bir (aksiyon) yanardağı...</span></p>

    <p class="Normal para-style-override-3"><span class="Normal char-style-override-5">Nihayet, İnkılâptan sonra (Napolyon) üzerinde duracağız. Çünkü Napolyon’u herkes sadece büyük bir asker zanneder. Yanlış... Garplı öyle görmez (Napolyon)u... Şüphesiz, öyle bir dehâ ki, bugün bile hâlâ ortada yegâne askerî kıymet diye elde tutulan mücerret kaideleri getirmiş insan... Ama Napolyon emsalsiz bir (aksiyon) şâiridir. Gâyesi olmıyan, fakat beşeriyeti yapılamaz işlere sürükleyen, nereye gittiği, neye varmak istediği meçhûl, sadece olmazların peşinde bir hamle ve hareket dehâsı...</span></p>

    <p class="Normal para-style-override-3"><span class="Normal char-style-override-5">Şimdi bu adamı, birkaç (aksiyon) misâli içinde göstermek lâzım: Fransız İnkılâbında bir iki küçük hareketle dikkâti celbediyor, bir sıçrayışta ve en genç yaşında general oluyor; İtalya’daki zaferi... Bunlar, aşağı yukarı kolay ve olağan işler... Mısır’a atlıyor ve olağanüstü işler çığırını açıyor. (Napolyon) hakkında bâzı rivayetler vardır: Müslüman olduğu... Buna gülmek lâzım... Çünkü Napolyon hiçbir dinden değildi. Öleceği zaman sordular:</span></p>

    <p class="Normal para-style-override-3"><span class="Normal char-style-override-5">“– Başınızda (Şapel Ardant) yapalım mı?”</span></p>

    <p class="Normal para-style-override-3"><span class="Normal char-style-override-5">Katolik usûlü, onların (Şapel Ardant) dedikleri, ölülere tatbik edilen bir merasim tarzları var... “Bunu yapalım mı?” diye sordular.</span></p>

    <p class="Normal para-style-override-3"><span class="Normal char-style-override-5">Cevap veriyor:</span></p>

    <p class="Normal para-style-override-3"><span class="Normal char-style-override-5">“– Asla inanmadım ama, yapın!”</span></p>

    <p class="Normal para-style-override-3"><span class="Normal char-style-override-5">Onun Müslüman olması ihtimâli yok; Hristiyan bile değil... Fakat siyaseten Mısır’da müslüman görünmüştür, bazılarına... Kur’ân okutmuştur, alâkadar olmuştur İslâmlıkla... “Bu ne temiz din!” gibi lâflar etmiştir. Bunlar vâki... Akka’da bir büyük vebâ intişar etti ordusunda... Bir günde binlerce kişi kaybetti. Ricat emrini verdi. Hastalar da binlerce... Şu karara bakın (aksiyon)cuda... Hastaların hepsini afyon ruhu vererek öldürüyor ve sağlam orduyu alıp dönüyor.</span></p>

    <p class="Normal para-style-override-3"><span class="Normal char-style-override-5">Meşhur Beşyüzler Meclisini düşürüş tarzı: Bakın bir adamda, (aksiyon)cu insanda, cür’etle inanç ne mertebeye çıkabiliyor? İman demiyorum, inanç diyorum, çünkü imân, yerinde olandır. Fakat mücerret inanma kuvvetiyle cür’et bir araya gelince neler yapar? Napolyon buna misâl... Bu Beşyüzler Meclisi eski (Konvansiyon Nasyonal) dedikleri, Fransa ihtilâlini yapan gözükaralar grubundan bir örnektir. Meclise giriyor; yanında sadece iki (Grönüdye) neferi... Ve bir anda, bir hamlede Meclisi topyekûn tevkif edecek bir hâkimiyet kazanıyor.</span></p>

    <p class="Normal para-style-override-3"><span class="Normal char-style-override-5">Bütün (aksiyon)ların bir püf noktası vardır. O püf noktasını aştı mı iş, sel gibi çığ gibi gider. Ve nefsine inanmış insanlar, o püf noktasını aşmaya bakarlar ve öyle inanırlar ki, aşacaklarını aşarlar.</span></p>

    <p class="Normal para-style-override-3"><span class="Normal char-style-override-5">Biraz sonra ona, Fransızların en büyük tarihçisi (Mişle)nin bu (aksiyon) şâiri hakkında ne diyeceğini göreceksiniz. Ondan sonra konsüllüğü, ömür süresince konsüllüğü, peşinden imparatorluğu... Bütün Avrupa kıt’asını fıkırdatıyor, hallaç pamuğu gibi atıyor bütün Avrupa onun aleyhine kalkıyor. Her yerde hâkim... İngiltere adası müstesna. Öyle inandırıyor ki, kendisini neferine, Moskova dönüşünde sıfırın altında 30 derece soğuk 500 bin kişilik orduyu ekmiş yollara dönerken, hiçbir fertten hezimet ve inkisar edâsı yoktur. Panik ise onun tatmadığı, yalnız tattırdığı şey...</span></p>

    <p class="Normal para-style-override-3"><span class="Normal char-style-override-5">Onun generallerinden, düşman safına geçmiş birisinin Napolyon hakkında bir sözü vardır ki, (aksiyon)cu şahsiyeti ve onun kudretini pek güzel çerçeveler. Bu general karşı tarafa geçtiği zaman, generaller toplanıyorlar:</span></p>

    <p class="Normal para-style-override-3"><span class="Normal char-style-override-5">“– Napolyona karşı nasıl hareket edeceğiz?”</span></p>

    <p class="Normal para-style-override-3"><span class="Normal char-style-override-5">Diyor ki, bu general:</span></p>

    <p class="Normal para-style-override-3"><span class="Normal char-style-override-5">“– Ben size bir kanun vereyim. Napolyon’a karşı askerî kaide diye bir şey yoktur! (Strateji), sevkülceyş, (taktik) tabiye; bunlar bahis mevzuu değil...”</span></p>

    <p class="Normal para-style-override-3"><span class="Normal char-style-override-5">Ne var ya?..</span></p>

    <p class="Normal para-style-override-3"><span class="Normal char-style-override-5">“– Napolyon’un bulunmadığı yere hücum edeceksiniz! Onun bulunduğu yerde bir manga olsa mağlûp olursunuz!”</span></p>

    <p class="Normal para-style-override-3"><span class="Normal char-style-override-5">Bakın nasıl inandırmış dostunu, düşmanını, adam kendisine... Ve bu tabiyeyle muvaffak oldular ona karşı... İşte ilk kaybedişi... Elbe Adasına sürülüşü... Ve oradan en büyük (aksiyon)u... Tek başına, kendisine sadık birkaç insanla Fransa’ya çıkışı ve tekrar tahta geçişi... Bu, dünyanın en enteresan vak’asıdır. Fransa’da krallık iade edilmiştir. (Napolyon)un Elbe’den kaçtığı duyuluyor ve üzerine ordu sevkediliyor. Bir adamın üzerine koca bir ordu...</span></p>

    <p class="Normal para-style-override-3"><span class="Normal char-style-override-5">Yanındakilerden bir hatıralarında:</span></p>

    <p class="Normal para-style-override-3"><span class="Normal char-style-override-5">“– Bizi, diyor; bir yere götürüyordu... Meçhul... Bunun delice ölümden kalır yeri yoktu; diyorduk. Fakat öyle inanıyorduk.”</span></p>

    <p class="Normal para-style-override-3"><span class="Normal char-style-override-5">(Napolyon) Fransa’nın cenûb sahiline çıkıyor. Ordu, Paris’ten cenûba doğru iniyor. O da doğru şimâle doğru yol alıyor. Hepsi susmuş... Atlarının üstünde, çeneler göğüste:</span></p>

    <p class="Normal para-style-override-3"><span class="Normal char-style-override-5">“– Nereye gidiyoruz, böyle bir delilik, cinnet olur mu?”</span></p>

    <p class="Normal para-style-override-3"><span class="Normal char-style-override-5">Bakın şimdi (aksiyon)cu ne yapar ve neye muvaffak olur?</span></p>

    <p class="Normal para-style-override-3"><span class="Normal char-style-override-5">Bunların hepsi ibret dersi olsun bize...</span></p>

    <p class="Normal para-style-override-3"><span class="Normal char-style-override-5">Yürüyorlar... (Napolyon) hiç konuşmuyor, zaten konuşan adam değil... (Aksiyon)cunun en ziyade nefret ettiği şey boş sözdür. (Napolyon), boş söz duyduğu zaman:</span></p>

    <p class="Normal para-style-override-3"><span class="Normal char-style-override-5">“– Bırakın, bırakın bu vebâ kelimelerini...”</span></p>

    <p class="Normal para-style-override-3"><span class="Normal char-style-override-5">Der...</span></p>

    <p class="Normal para-style-override-3"><span class="Normal char-style-override-5">Asyada o kadar gözü korkmuş ki vebâdan, boş söze “vebâ” diyor...</span></p>

    <p class="Normal para-style-override-3"><span class="Normal char-style-override-5">Yürüyorlar şimâle doğru... Ordu geliyor cenûba doğru... Nihayet merkezî bir yerde ordunun öncüleri ile (Napolyon) karşılaşıyor. O dakikada ne olacak? En küçük tereddüd dâvayı mahvedebilir.</span></p>

    <p class="Normal para-style-override-3"><span class="Normal char-style-override-5">Atına biniyor, arkadaşlarına;</span></p>

    <p class="Normal para-style-override-3"><span class="Normal char-style-override-5">“– Siz şurada bekleyin!”</span></p>

    <p class="Normal para-style-override-3"><span class="Normal char-style-override-5">Diyor...</span></p>

    <p class="Normal para-style-override-3"><span class="Normal char-style-override-5">Bir dört nal yapıyor, öncülere doğru ilerliyor. Ve ilk söylediği söz:</span></p>

    <p class="Normal para-style-override-3"><span class="Normal char-style-override-5">“– Yaklaşın, yaklaşın, yaklaşın!”</span></p>

    <p class="Normal para-style-override-3"><span class="Normal char-style-override-5">Asker (Napolyon)u görüyor, hayretle yaklaşıyor:</span></p>

    <p class="Normal para-style-override-3"><span class="Normal char-style-override-5">“– Nerede subayınız?”</span></p>

    <p class="Normal para-style-override-3"><span class="Normal char-style-override-5">Diyor. Bir subay peydahlanıyor:</span></p>

    <p class="Normal para-style-override-3"><span class="Normal char-style-override-5">“– Nerede senin asıl birliğinin kumandanı?”</span></p>

    <p class="Normal para-style-override-3"><span class="Normal char-style-override-5">Bu, o zaman albay, sonra general olan ve (Vaterlo) cenginde (Napolyon)u takip eden bir asker...</span></p>

    <p class="Normal para-style-override-3"><span class="Normal char-style-override-5">Bir taşın üstüne çıkıyor, gözükara (aksiyon) dehası ve diyor ki:</span></p>

    <p class="Normal para-style-override-3"><span class="Normal char-style-override-5">“– Asker!.. Topuğundan saçına kadar, sen benim eserimsin! Seni bütün dünyanın fâtihi yapan adam karşındadır. Ve ben senin imparatorunum! İçinizde imparatoruna kurşun sıkabilecek insan varsa buyursun!”</span></p>

    <p class="Normal para-style-override-3"><span class="Normal char-style-override-5">Ve göğsünü yırtıp açıyor. Büyük tarihçi (Mişle) diyor ki:</span></p>

    <p class="Normal para-style-override-3"><span class="Normal char-style-override-5">“– Bir insanın gözü bu kadar kara olursa, cür’et bu kadar ileriye giderse, iki hareket olur. Ya onbinlerce kurşunla göğsü delinir, orada ölür; yahut hurra imparator diye başa geçer. Nitekim ikincisi oldu ve (Napolyon) başa geçti.”</span></p>

    <p class="Normal para-style-override-3"><span class="Normal char-style-override-5">Üzerine sürülen orduyu teslim alıyor (Napolyon) ve Paris’e onunla giriyor.</span></p>

    <p class="Normal para-style-override-3"><span class="Normal char-style-override-5">O zamanki matbuatın -bu çok güzel bir misâldir.- ahlâkı:</span></p>

    <p class="Normal para-style-override-3"><span class="Normal char-style-override-5">“– Alçak kaçtı!”</span></p>

    <p class="Normal para-style-override-3"><span class="Normal char-style-override-5">Serlevhalar:</span></p>

    <p class="Normal para-style-override-3"><span class="Normal char-style-override-5">“– Hain mâceracı sahile çıktı!”</span></p>

    <p class="Normal para-style-override-3"><span class="Normal char-style-override-5">Serlevhalar:</span></p>

    <p class="Normal para-style-override-3"><span class="Normal char-style-override-5">“– Mecnun geliyor! Şanlı krallık ordusu üzerine gönderilmiştir!”</span></p>

    <p class="Normal para-style-override-3"><span class="Normal char-style-override-5">Birden bire bir hafifletme:</span></p>

    <p class="Normal para-style-override-3"><span class="Normal char-style-override-5">“– Bu garip adam ne yapıyor? Maksadı nedir?”</span></p>

    <p class="Normal para-style-override-3"><span class="Normal char-style-override-5">Daha sonra bir serlevha:</span></p>

    <p class="Normal para-style-override-3"><span class="Normal char-style-override-5">“– (Napolyon) eşsiz bir askerdir!”</span></p>

    <p class="Normal para-style-override-3"><span class="Normal char-style-override-5">Tam Paris’e yaklaşırken; “Yaşasın İmparator!”</span></p>

    <p class="Normal para-style-override-3"><span class="Normal char-style-override-5">Ve İmparator giriyor içeri...</span></p>

    <p class="Normal para-style-override-3"><span class="Normal char-style-override-5">Basın ahlâkı!... Bizdeki bundan da beterdir!..</span></p>

    <p class="Normal para-style-override-3"><span class="Normal char-style-override-5">(Napolyon)u biraz uzattık. Halbuki onu ne kadar uzatsak faydalıdır, çünkü muazzam (aksiyon) adamı ve ibret nümûnesi...</span></p>

    <p class="Normal para-style-override-3"><span class="Normal char-style-override-5">Sırası gelmişken söylemeden duramıyacağım! Mütemadiyen ilmî ve mücerret olmak istiyorum yalnız... Ama duramıyorum! Şu son senelerde bizde vâki hâdiseler, hiçbir kıymet hükmü koymadan söyliyelim, bazı sınıfların içyüzünü meydana çıkarmakta kimya kağıdı olmuştur. Meselâ matbuat ahlâkı... Entellektüel, gûya münevver geçinen zümrenin ahlâk derecesi ne güzel belli olmuştur! Bizim bugün tek ümidimiz halktır. Küflenmiş, üstü küflenmiş bir maden gibi, münevver geçinenlerin pisliği ve kendi temizliğiyle meydana çıkan halk... Anlayan, bilen, gören bütün bilmeceleri çözen ve her güvene lâyık olan odur; Anadolu halkı...</span></p>

    <p class="Normal para-style-override-3"><span class="Normal char-style-override-5">Bundan sonra</span> <span class="Normal char-style-override-19">Washıngton</span><span class="Normal char-style-override-5">(Vaşington)... Amerika’nın bânisi... Ve</span> <span class="Normal char-style-override-19">Garibaldi, G.</span> <span class="Normal char-style-override-5">(Garibaldi). Bunlar da büyük (aksiyon) adamları...</span></p>

    <p class="Normal para-style-override-3"><span class="Normal char-style-override-5">Bu noktada bir küçük hatıram var: Ben hapishanedeyken 1947’de... Bir Amerikalı kadın geldi İstanbul’a... Hapishaneler ve mahkûmlar üzerinde etüd yapan, terbiye mütehassısı ve resmî vazife sahibi yaşlı bir kadın... Bir tahkik yapmış, benim de orada olduğumu duymuş ve sormuş: “Kimdir bu adam?”... Anlatmışlar; yâni beni tanıdığından değil... Evet... Geldi hapishaneye, ben bir köşede oturuyordum... Katilleri, cânileri gezdi, durdu... Bana getirdiler. Döndü tercümana bir cümle söyledi. Benimle Fransızca konuştu. Ona İngilizce söyledi, o cümleyi... Ve dedi ki, tercümana:</span></p>

    <p class="Normal para-style-override-3"><span class="Normal char-style-override-5">“– Yüksek sesle tercüme ediniz alâkalı memurlar da duysun!”</span></p>

    <p class="Normal para-style-override-3"><span class="Normal char-style-override-5">Tercüman tercüme etti:</span></p>

    <p class="Normal para-style-override-3"><span class="Normal char-style-override-5">“– Siz buradaki, hapishanedeki hayatınızdan memnun olunuz; unutmayınız ki (Vaşington) dahi hapiste yatmıştır!”</span></p>

    <p class="Normal para-style-override-3"><span class="Normal char-style-override-5">Bakın Amerikalıdan gelen teveccühe ve alâkalı memurların durumuna!..</span></p>

    <p class="Normal para-style-override-3"><span class="Normal char-style-override-5">Peşinden Büyük Frederik, Büyük Molteke, Prens</span> <span class="Normal char-style-override-19">Bismarck</span> <span class="Normal char-style-override-5">(Bismark)... Almanya’nın kurucuları... Onlar da büyük (aksiyon) adamları...</span></p>

    <p class="Normal para-style-override-3"><span class="Normal char-style-override-5">Bu bahsi de yine mümkün mertebe canlı gösterip, kısa kesmek için birkaç misal verip geçeceğim.</span></p>

    <p class="Normal para-style-override-3"><span class="Normal char-style-override-5">Almanya’yı bugünkü Almanya yapan, -ki, zavallı hep mağlûp gidiyordu- yine (Napolyon)un toslayışlarıdır. Bu hücumlar karşısında o kadar zelil anlar yaşadılar ki, nihayet bir millî hınçla şahlanabildiler ve tarihî Alman ordusunu kurabildiler. O devirde, bizde de nasıl umacı geliyor diye, beşikteki çocukları korkuturlarsa, uyumaları için, “Napolyon geliyor!” diyerek uyuturlardı çocukları...</span></p>

    <p class="Normal para-style-override-3"><span class="Normal char-style-override-5">İşte size, Napolyan’a karşı millî hınç şeklinde doğan Alman davranışına ait, (sembolik) değerde, dâsitanî bir timsal: Değirmen hâdisesi...</span></p>

    <p class="Normal para-style-override-3"><span class="Normal char-style-override-5">Alman orduları mahvolmuş, ric’at halinde... (Napolyon) gayet seri hareketli bir kumandan zaten; sarmak üzere onları... İmha edilmek durumundalar. Bir fedaî... Fransız ordularının bir berzahtan geçmesi lâzım... Berzahta bunlar hayatlarını fedâ edecekler... Fakat bir iki saat oyalayabilirlerse Napolyon ordularını, bu kendilerine kâfi gelecek... Alman orduları kaçabilecek, geri mevzilere çekilebilecek, kendisini kurtarabilecek... Bir Alman asîli subay, “bu vazifeyi ben alırım!” diyor. Bir değirmen var orda... Değirmen kenarında mevzi alıyorlar. (Napolyon) ordusu şafak vakti, sis içinde her taraf, süvari birlikleri önde, borular çalarak gelirken birdenbire bir ateştir başlıyor üzerlerine... Atlardan iniyorlar, mukabil ateş... Ateş... Ateş... Ateş... Fransızlar bakıyor, karşılarında zayıf bir ateş var... O sırada fedâi bölüğün yarısı gidiyor zaten... Fransızlar mükâleme borusu çalıyor. Subay, Alman Yüzbaşısı çıkıyor, değirmenin önündeki terasa, bekliyor düşmandan gelecek sözü... Fransız bağırıyor: “Almanya mahvolmuştur! Almanya yoktur! Koca orduya karşı üç beş kişinin mukâvemeti neye yarar?”... Subay, alnındaki yarası kan içinde, cevap veriyor: “Mademki ben varım, Almanya vardır!.. Ve uzanıyor yere, tekrar ateş başlıyor. Hepsi ölüyor; biraz sonra (Napolyon) geliyor, göğsündeki (Lejyon Donör) nişanını çıkarıyor, ölünün göğsüne takıyor... Düşmanı olan ölünün göğsüne takıyor...</span></p>

    <p class="Normal para-style-override-3"><span class="Normal char-style-override-5">Bir millette herkes sağındakine, solundakine bakarak, “o varsa, ben de varım! Bu varsa, ben de varım!” diye düşünür, yanındakiler de ayni şeyi hesap edecek olursa, milyonlarca kişi birden, “Kim var?” diye ararsa, kimse yoktur! Fakat her şeyin mahvolduğu bir yerde, tek başına “Mademki ben varım, Almanya vardır!” diyen adam, bu varlığını bütün cemiyete sindirmiş olarak dâvâyı kurtarmıştır. Bize de düşen, “Varım” değil de, “Benim olmadığım yerde Türkiye yoktur!” deyip ona göre hareket etmekdir.</span></p>

    <p class="Normal para-style-override-3"><span class="Normal char-style-override-5">Prens Bismark, dalkavuklarla etrafları çevrili idare ve siyaset adamlarının, memleket dertlerini görmeyen hallerini bir sözüyle ne güzel izah eder!</span></p>

    <p class="Normal para-style-override-3"><span class="Normal char-style-override-5">Der ki:</span></p>

    <p class="Normal para-style-override-3"><span class="Normal char-style-override-5">“– Devlet büyüklerinin ilk dikkat edeceği hususiyet, yakınlarının yanlış tasvir edeceği, yanlış anlatacağı dünyaya inanmamaktır.”</span></p>

    <p class="Normal para-style-override-3"><span class="Normal char-style-override-5">Ve bir misâl getirir:</span></p>

    <p class="Normal para-style-override-3"><span class="Normal char-style-override-5">“– Onlar, hilekâr cücelerdir, gözbebeğinin önüne bir kibrit çöpü getirirler ve o kibrit çöpü, ufuktaki ormanı gizler.”</span></p>

    <p class="Normal para-style-override-3"><span class="Normal char-style-override-5">Bu ne güzel bir sözdür! Vatana bakarken bu kibrit çöplerinden başka bir şey görmemiş ve ufuktaki orman yangınlarını gözden kaçırmış devlet büyüklerimiz Tanzimattan beri seri halindedir.</span></p>

    <p class="Normal para-style-override-3"><span class="Normal char-style-override-5">Büyük Molteke, (aksiyon)un başka şartı olan karar ve irâdede şu dövizi getirmiştir. Der ki:</span></p>

    <p class="Normal para-style-override-3"><span class="Normal char-style-override-5">“– Bir kumandan harpte, karar vermemek vaziyetine geçerse, kendisini intihar etmiş bilsin! Onun için, karar verememektense, yanlış karar vermek ve yapmak müreccahtır!”</span></p>

    <p class="Normal para-style-override-3"><span class="Normal char-style-override-5">İşte bütün bir (aksiyon) formülü!.. Nereye bakarsanız, hangi sahaya bakarsanız bakın, (aksiyon)culuk bir işin muvaffak olması için esastır. (Aksiyon)un da temeli imandır. İmanın da temelinin ne olduğunu söylemeye lüzûm yok...</span></p>

    <p class="Normal para-style-override-3"><span class="Normal char-style-override-5">Şimdi, büsbütün düşmanlarımıza bakalım ki, biraz utanarak (aksiyon)un ne demek olduğunu tam görelim... Komünistlere bakacağız... Komünizmin başı (Marks), (Engels) ve (Lenin)... (Marks) ve (Engels), bu işin fikriyatını yapanlardır. (Lenin) ise onu tecrübe sahasına intikal ettiren... (Marks) ve (Engels), hareketlerini daha çok fikirde yaparlar. Vâkıa 1866’da Birinci (Enternasyonal) bunların eseridir amma, kendilerine (aksiyon)cu denmez. Fakat (Lenin), inandığı bâtıla, dalâlete öyle bağlanmış bir adamdır ki, en büyük (aksiyon)cunun imtiyazına ermiştir. Meselâ, demin çizmedeki çividen bahsediyordum, daha parlağını (Lenin)de görün. Bir gün bir toplantıda kendisine:</span></p>

    <p class="Normal para-style-override-3"><span class="Normal char-style-override-5">“– Bu bizim hususî hayatımızdır; ona karışamazsın!”</span></p>

    <p class="Normal para-style-override-3"><span class="Normal char-style-override-5">Dedikleri zaman, ayağa kalkıyor ve ürpertici bir vecd inanışıyle parmağını uzatarak haykırıyor:</span></p>

    <p class="Normal para-style-override-3"><span class="Normal char-style-override-5">“– Bir komünistin hususî hayatı yoktur! O her ân dâvasının adamıdır!”</span></p>

    <p class="Normal para-style-override-3"><span class="Normal char-style-override-5">Bu ezici, sürükleyici, zapt ve teshir edici his anlayışı onun hakkı değildir, İslâm’ın hakkıdır. Asıl, bir Müslümanın hususî hayatı yoktur. O, gece gündüz, yatakta, sokakta, yalnız ilâhî emrin râşesiyle dolu olması gereken hakikî müminin... Böylelerinin hususî hayatı yoktur; çünkü hususî hayat, nebâti hayat mânâsına gelir.</span></p>

    <p class="Normal para-style-override-3"><span class="Normal char-style-override-5">Biz insan hayatına tâlibiz. (Lenin)in nasıl bir idealist olduğunu -ters tarafından- anlamak için, onun ihtilâli hazırladığı devre âit bir misâl söyliyeyim:</span></p>

    <p class="Normal para-style-override-3"><span class="Normal char-style-override-5">İsviçre’de, pansiyon odalarını şuna buna verirken bir ölçü koymuşlar: “Köpekli ailelere ve Ruslara verilmez!”</span></p>

    <p class="Normal para-style-override-3"><span class="Normal char-style-override-5">O, bir kapı çalıyor; diyor ki:</span></p>

    <p class="Normal para-style-override-3"><span class="Normal char-style-override-5">“– Bizim köpeğimiz yok, ama biz köpekten de âdiyiz, çünkü Rus’uz!”</span></p>

    <p class="Normal para-style-override-3"><span class="Normal char-style-override-5">(Lenin)in hayatını anlatacak, yahut onu câzibeli kılacak değiliz; benim anlatmak istediğim şudur: Düşmanımızın bile nerede ve niçin muvaffak olur gibi durduğunun sırrını bilmeliyiz! Başka türlü ona karşı kuvvetli olamayız. Ve onu yenmek hakkını Allah bize vermez.</span></p>

    <p class="Normal para-style-override-3"><span class="Normal char-style-override-5">(Musolini) ve (Hitler)... İkisi de büyük (aksiyon)cuydu. Fakat (Musolini), (Hitler)den çok daha derin mütefekkir olduğu halde, ona nazaran komik kaldı; çünkü (Hitler) bir büyük romantik millete hitap ediyordu. İnanan, inanmaya çok isdidatlı bir millete... (Musolini)nin elinde bu unsur yoktu; zaif kalmaya mahkûmdu O...</span></p>

    <p class="Normal para-style-override-3"><span class="Normal char-style-override-5">(Aksiyon)un ciddî, olgun insan elinde bir ifâdesi vardır, bir de deli mukallitler elinde... Ayırmak lâzım bunları... Deli (aksiyon)culardan da bahsedeceğim... Kendi tarihimizden...</span></p>

    <p class="Normal para-style-override-3"><span class="Normal char-style-override-5">Burada, Erzurum’dan bir misâl vereyim: İttihat Terakki devrinin bir Enver Paşası vardır ki, büyük (aksiyon)cu gibi görünür. Halbuki o, bir mecnundur. Burada, Erzurum’da, Birinci Dünya Harbinde “Allahüekber” dağının bir eteğinden yokuşa sürülen yüzbin kişilik ordu, öbür eteğinden bir manga olarak inmiştir. Donup gitmiştir... Ve (aksiyon)culuk ruhumuz o zaman çok gölgelenmiş bulunduğu için, bakın delice zoraki itişlerle ne hallere düşmüşüzdür?..</span></p>

    <p class="Normal para-style-override-3"><span class="Normal char-style-override-5">(Aksiyon)culuğun, mânevî desteklerinden mahrum bulunduğu yerlerde zoraki itişlerin hiçbir faydasi yoktur. Bu hazin gerçeğin ifadesi de İttihat ve Terakki tecrübesidir. Hele onun sınır dışı Türkçülük gayreti!..</span></p>

    <p class="Normal para-style-override-3"><span class="Normal char-style-override-5">Şimdi bütün bunlardan sonra, Garpta (aksiyon) felsefesine geçiyoruz; ve konuşmamızı onunla düğümlemek istiyoruz.</span></p>

    <p class="Normal para-style-override-3"><span class="Normal char-style-override-5">Demin ben size dikkat ricasiyle bir isim söyledim. Bu (Sent Ogüsten)dir. Dördüncü asırda... (Aksiyon)culuğun ilk defa felsefesini yapmış olan insan... “Allahın Beldesi” isimli bir eser yazdı. Ondan sonra (aksiyon) felsefecileri 10’uncu asırda başlar.</span> <span class="Normal char-style-override-19">Nietzsche</span> <span class="Normal char-style-override-5">(Niçe), 20’nci asırda (Blondel)... Daha sonra</span> <span class="Normal char-style-override-19">Rozenbourg</span> <span class="Normal char-style-override-5">(Rozenberg),</span> <span class="Normal char-style-override-19">Heidegger</span> <span class="Normal char-style-override-5">(Haydeger)... (Blondel) yeni ölmüş bir adamdır, modern bir filozof kabûl edilir... (L’action) yâni (Aksiyon) isimli bir müstakil kitabın sahibidir. Bu kitabı 1893 senesinde doktora tezi olarak yazdı, fakat bir daha bu eseri aşamadı. Ondan sonraki eserler hep onun tekrarı oldu. Meselâ 1936’da “Fikir” isimli eseri, bu eserin biraz daha genişletilmiş olmasından ibâret... (Aksiyon)un ilk büyük tecritcisi olan bu adamın istinat ettiği iki fikirci var: Biri (Paskal), diğeri (Sent Ogüsten)... Demin bahsettiğim papaz... (Paskal)ı başta biraz anlattık. (Paskal), garplı kafasıyla bir insanın düşüne düşüne dine yakınlaşmak bakımından ne kadar ileri gidebileceğinin en çarpıcı misâlidir. Fakat nasîb olmazsa kıl kadar bir fark aşılamaz ve insan hüsrana gider. Kısaca dokunmuştuk.</span></p>

    <p class="Normal para-style-override-3"><span class="Normal char-style-override-5">İşte bunlara dayanır (Blondel)... (Blondel)’in tezi şudur:</span></p>

    <p class="Normal para-style-override-3"><span class="Normal char-style-override-5">“Hakikate ne sâf zihinle, ne de sâf imanla erişilebilir. O, bütün bir amel, fiil, iş ve aksiyon halinde tecelli eder.”</span></p>

    <p class="Normal para-style-override-3"><span class="Normal char-style-override-5">Bu prensip hakikatte bizimdir; çünkü bir şey, (aksiyon) olmaz, hayata çıkmazsa, ruhsuz demektir; kelimelerden ibaret kalır ve erişilmez... Ve devam ediyor:</span></p>

    <p class="Normal para-style-override-3"><span class="Normal char-style-override-5">“– Bilgi bizi hareket ettirmeye aslâ kâfi değildir. Varlığın özü aksiyondadır.”</span></p>

    <p class="Normal para-style-override-3"><span class="Normal char-style-override-5">Ve devam ediyor:</span></p>

    <p class="Normal para-style-override-3"><span class="Normal char-style-override-5">“– Felsefenin, o başı sonu olmayan, o dedikodu manzumesinin mihrakını da düşünceden hamleye geçirmek lâzımdır!”</span></p>

    <p class="Normal para-style-override-3"><span class="Normal char-style-override-5">Bir nevi din tarifi yapıyor, farkında mısınız? Ve (Katolisizm), katoliklik gayreti içinde... Biraz sonra göreceksiniz. (Neo-katolisizm) diye anılan, bir yeni (mistik) diye ifade ettikleri bir ruh pişirmeye çalışıyor. Bilmeden de İslâmî hikmetlere yaklaşıyor. Fakat nasib meselesi, dairenin içine giremiyor. (Blondel) isimli filozof, yapmak, olmak, kelimelerden kurtulmak, mütemâdiyen işlemek ve ermek, özlenen hayata ermek; amel, amel, amel ve hamle; bunun insanıdır ve bunun felsefesini yapmıştır. (Blondel)e göre, gerçek “sonsuz” ancak (aksiyon)da mündemiçtir ve (aksiyon) Allah ile insan arasında köprüdür.</span></p>

    <p class="Normal para-style-override-3"><span class="Normal char-style-override-5">Şimdi... İslâm tasavvufunu bilenler pekâlâ takdir ederler. Bir an gelir ki, zikirde, murakabede, artık kelimelerin filân yeri kalmaz; bizâtihi, kelimelerden, herşeyden üstün bir oluş başlar; bunun ismi “hal”dir ve “kaal”e, lâfa sığmaz. Bu azim bahsin üzerinde duramıyacağız ve diyeceğiz ki, keşke (Blondel) İslâm tasavvufunu bilseydi...</span></p>

    <p class="Normal para-style-override-3"><span class="Normal char-style-override-5">Burada güzel bir mesele var:</span></p>

    <p class="Normal para-style-override-3"><span class="Normal char-style-override-5">Bu (Blondel) isimli yeni zaman filozofunun sistemi Fransa’da “Yeni katolik felsefesi” ve “Modernizm ve ekolü” diye anılıyor. Yâni bugün komünizmin, şunun bunun mevcut olduğu memlekette bunlara “ilerici” diyorlar, bizse “gerici”yiz bu memlekette...</span></p>

    <p class="Normal para-style-override-3"><span class="Normal char-style-override-5">Bütün Avrupalı... Lütfen duralım... Biz burada daima bayat eşyayı hazmetmekte mahirizidir. Bütün teselliler bittikten, modalarını geçirdikten sonra “Beşeriyet yeni bir imâna muhtaçtır!” diye feryâd eden bir Avrupalı ve o kendi bâtıl itikadı içinde yeni bir (aksiyon), hamle görünce, hep birden “işte en ileri ekol!” derken, bize burada “gerici” diyorlar.</span></p>

    <p class="Normal para-style-override-3"><span class="Normal char-style-override-5">Bana, isim söylemeye lüzum yok, pek heybetli bir mahkemedeki şahitliğimde, reis soruyor:</span></p>

    <p class="Normal para-style-override-3"><span class="Normal char-style-override-5">“– Sen gerici misin? Sana gerici diyorlar! Ne dersin?”</span></p>

    <p class="Normal para-style-override-3"><span class="Normal char-style-override-5">Ona orada bir misâl söyledim. Şimdi burada da tekrarlayacağım. Zaten bir şiirimde de anlatıyorum meseleyi... Hayat ve zaman, bir daire üzerinde akar. Dümdüz bir yol üzerinde değil... Meşhur bir filozof da, hattâ fezanın bir daire şeklinde olduğunu iddia etmiştir.</span></p>

    <p class="Normal para-style-override-3"><span class="Normal char-style-override-5">Ben Fransa’da talebeyken, bu daire sırrını pek hoş belirten bir hâdise gördüm: At yarışı, bilirsiniz ki, bir daire üzerinde olur. Askerî bir yarıştı o... Subayların yarışı... Hep beraber kalktılar. Eh, biraz geri, biraz ileri fakat bir bütün halinde gidiyorlar... Farkları az... Fakat bir tanesi, atını hareket ettiremedi, ona hâkim olamadı; ıslıklar, yuhalar arasında zor belâ çıktı yola... Üç devir yapacaklar. İki devri bitirdiler, üçüncü devre yaklaştılar. O daha birinci devirde. Grup son devri bitirir ve potaya yaklaşır, varış noktasına gelirken, mahut at daha birinci devrini bitiriyor ve öbür atların önünde erişiyordu varış noktasına... Ve yuha çektiler o önde gelene.. Utanmadan önde geliyorsun, gibilerden... İşte bizim gericiliğimiz buna benziyor... Biz yüz milyon devir ilerdeyiz... Sahte nisbet oyunları ile bir ân için zaman-mekân hokkabazlığı yapanlar, basit kemmiyet hileleri düzenler, bize “gerici” diyor... Bizim ne kadar ilerde olduğumuzu anlamaları için, onların bizim yaptığımız devir kadar devri tamamlamaları lâzımdır.</span></p>

    <p class="Normal para-style-override-3"><span class="Normal char-style-override-5">(Haydeger)in de payını belirttim (aksiyon) felsefesinde; (Blondel)den sonra gelen bu filozof (Hitler)in, fikircisiydi. O, “Sıkıntı felsefesi” diye bir fikir getirmiştir. Bu bizde öğrenilirse, kurtarıcı bir dayanak. Demin demiştim ki, “felsefe birbirinin yanlışını çıkarma ocağıdır.” Bu felsefe, (Angstfilozofi) görüşü, bütün garp felsefesini tarümâr eder. Bütün garp keşiflerini yerin dibine geçirir, bütün ilimlerin bâtıl olduğunu söyler. Makinenin hiçbir saadet getirmiyeceğini, insanlara yeni ruh bulmak icab ettiğini ve batı adamının kendi keşifleri elinde öldüğünü, ruhen ölüme gittiğini iddia eder. Ve onun verdiği ıstıraba (Angstfilozofi - Hafakan felsefesi) ismini koymuştur.</span></p>

    <p class="Normal para-style-override-3"><span class="Normal char-style-override-5">Ama işporta mallarının satıldığı bir yerde, bu ileri meselelerden bahsedemezsiniz! Hemen “gerici” derler, sustururlar...</span></p>

    <p class="Normal para-style-override-3"><span class="Normal char-style-override-5">İşte bu filozof, (Haydeger), öldükten sonra bile bugün Fransa’da kuvvetle yaşayan, belki kulaklarınıza değiyor, (Egzistansiyalizm) mektebinin dayanaklarından biridir. Bu mektebin esası, Garp medeniyetinin oyuncak işlerini ve sahte madde tesellilerini inkârdır ve yeni bir ruha tâlib olma dâvasıdır. Bir insan kendi keşfine hâkim olamazsa, o keşif, yâni makine onun burnuna halka takar, onu bir maymun gibi idare eder. Dâva, bütün bunları hükmü altına alacak ruhu yuğurabilmektedir. O da ne ile olur? Bir imãnla olur. Ve işte deminki (Blondel) ve takipçilerinin yolu!..</span></p>

    <p class="Normal para-style-override-3"><span class="Normal char-style-override-5">Garbın buhranını ilân ve ona yeni bir ruh arama yolu...</span></p>

    <p class="Normal para-style-override-3"><span class="Normal char-style-override-5">Görüyoruz ki, biraz daha beklersek, Garp, dönüp dolaşıp,</span></p>

    <p class="Normal para-style-override-3"><span class="Normal char-style-override-5">“– Her şey İslâmiyette...”</span></p>

    <p class="Normal para-style-override-3"><span class="Normal char-style-override-5">Diye bize haber gönderecek, biz de ondan sonra, Müslümanlığı, -ne hazin!- anlayabileceğiz!</span></p>

    <p class="Normal para-style-override-3"><span class="Normal char-style-override-5">Evet, demin (Şarlo)da anlattığım makine ve insan, işte bu filozofların elinde o türlü tahlil edilmiş, o türlü mânâlandırılmıştır ki, komünizm, bunlardan en büyük darbeyi yemiştir. Çünkü onlar makineyi, hudutsuz bir kıymet addederler.</span></p>

    <p class="Normal para-style-override-3"><span class="Normal char-style-override-5">İşte Nâzım Hikmet’in meşhur bir şiirinden iki satır:</span></p>

    <p class="Normal para-style-override-3"><span class="Normal char-style-override-19">“Trum, trum...</span></p>

    <p class="Normal para-style-override-3"><span class="Normal char-style-override-19">Makinalaşmak istiyorum!”</span></p>

    <p class="Normal para-style-override-3"><span class="Normal char-style-override-5">Onlar için makine -hâşâ- ilâhdır. Ruhçu filozoflar makinenin bir kuruş etmediğini ifade etmişlerdir.</span></p>

    <p class="Normal para-style-override-3"><span class="Normal char-style-override-5">Ve demişlerdir ki:</span></p>

    <p class="Normal para-style-override-3"><span class="Normal char-style-override-5">“– İnsan kendi keşfine hâkim olmazsa keşfi ona hâkim olur. İnsanın tâbi bir ırgat, bir köle diye icat ettiği makine, insana hükmeder! O vakit ruhî müeyyide kalmaz.”</span></p>

    <p class="Normal para-style-override-3"><span class="Normal char-style-override-5">Netice; İdeâl hayat, ebedî oluş cehdi silinir. Evet, Garp cemiyeti, kendi ruhunu aramaktadır. Fakat biz Garbın çektiği çileyi bilmiyoruz ve onun hummasına yabancı yaşıyoruz. Onun döktüğü, sokağa attığı eşyayı; kedilerin, köpeklerin, sabaha karşı burunlarını soktuğu çöp tenekeleri gibi karıştırmakla teselli buluyoruz.</span></p>

    <p class="Normal para-style-override-3"><span class="Normal char-style-override-5">Bugün füzeler, atomlar, şunlar, bunlar, bütün bu madde keşifleri, ruhunu arayan Garbın, madde üzerindeki hakimiyetine bir misâldir. Fakat bu hâkimiyetin timsali olacak ruh elde edilmezse, hepsi yarım kalmaya mahkûmdur. Bunu ben değil, Garb, avaz avaz bağırmaktadır. Garbın “ilerici” dediği fikir de bunlarınkidir.</span></p>

    <p class="Normal para-style-override-3"><span class="Normal char-style-override-5">O halde ne yapalım? “İlerici” olmak için İslâmiyeti Londra ve Paris’de mi savunmaya gidelim? Belki işimiz daha kolay ve şansımız daha üstün olurdu.</span></p>

    <p class="Normal para-style-override-1"><span class="Normal char-style-override-9">●</span></p>

    <p class="Normal para-style-override-3"><span class="Normal char-style-override-5">(Aksiyon)un mücerret hikmetine geçiyoruz:</span></p>

    <p class="Normal para-style-override-3"><span class="Normal char-style-override-5">Bütün tabiat, -Allahın, yarattığı eşyanın tablosuna tabiat deriz biz- bütün bu tablo, hilkatın tablosu, bir büyük (aksiyon) aşkı içinde herşeyin aktığını, ilerlediğini gösterir. Cemat, nebat, hayvan, kendi (aksiyon)u içindedir.</span></p>

    <p class="Normal para-style-override-3"><span class="Normal char-style-override-5">Tasavvufun bir büyük buluşu vardır. Hattâ şerefi Erzurum’a ait bir buluş... İbrahim Hakkı Hazretlerinin “Mârifetnâme”sindeki buluş... O Erzurumludur, Hasankale’li... İşte İbrahim Hakkı Hazretlerinin görüşü: Tabiatte cemadın ufku, son mertebesi, mercandır. Tıpkı nebat gibi kök salar. Nebatın ufku ise hurma ağacı... Tıpkı hayvan gibi dişisinin üstüne abanarak tohum döker. Hayvanın ufkuna gelince, o at... Tıpkı insan gibi, rüya görür ve ruh hayatından bir pay taşır at... İnsanın ufku, hudutsuzluktur. Ve bütün bu kâinat, görüyorsunuz, cemattan nebata doğru, nebattan hayvana doğru, hayvandan insana doğru, insandan da sonsuzluğa doğru nâmütenâhî bir aşktan; ilerleyişten ibarettir. İşte (aksiyon)u, bütün ruhuyla veren tablo...</span></p>

    <p class="Normal para-style-override-3"><span class="Normal char-style-override-5">(Aksiyon) ruh ve fikri İslâm’dadır.</span></p>

    <p class="Normal para-style-override-3"><span class="Normal char-style-override-5">Şimdi, konferansımıza başladığımız yere dönebiliriz: Melekiyet ve beşeriyet fârikası ve beşere, insanoğluna düşen borç, oluş borcu...</span></p>

    <p class="Normal para-style-override-3"><span class="Normal char-style-override-5">Bir hikâye ile anlatayım:</span></p>

    <p class="Normal para-style-override-3"><span class="Normal char-style-override-5">Bir gün, tanıdığım o büyük mürşide bir arkadaşımla gitmiştim. O, alafranga kemâl diye bir şey tutturmuştu o devirde... Sonra bunun ne kadar sâçma bir şey olduğunu anladı, bana kitaplarını verirken, “alafranga kemâlin ne saçma bir şey olduğunu isbat eden Necip Fazıl’a” diye yazdı.</span></p>

    <p class="Normal para-style-override-3"><span class="Normal char-style-override-5">Efendi Hazretlerine gittik. Sordu arkadaşım:</span></p>

    <p class="Normal para-style-override-3"><span class="Normal char-style-override-5">“– Hazret-i İsâ ile Peygamberimiz arasında ne fark var?”</span></p>

    <p class="Normal para-style-override-3"><span class="Normal char-style-override-5">Sadece şu cevabı verdi mürşit:</span></p>

    <p class="Normal para-style-override-3"><span class="Normal char-style-override-5">“– Büyük!..”</span></p>

    <p class="Normal para-style-override-3"><span class="Normal char-style-override-5">Çünkü o, lüzumsuz sualin, mânâsız cevabını vermezdi... Bir sual daha:</span></p>

    <p class="Normal para-style-override-3"><span class="Normal char-style-override-5">“– Ne gibi?”</span></p>

    <p class="Normal para-style-override-3"><span class="Normal char-style-override-5">“– Hazreti İsâ’da melekiyet vasfı galipti, fakat bir eksiği vardı, Peygamberimize nispetle...”</span></p>

    <p class="Normal para-style-override-3"><span class="Normal char-style-override-5">“– Neydi o?”</span></p>

    <p class="Normal para-style-override-3"><span class="Normal char-style-override-5">“– Beşeriyeti!”</span></p>

    <p class="Normal para-style-override-3"><span class="Normal char-style-override-5">Beşeriyet en büyük derece, memuriyet ve emânet makamını gösterir.</span></p>

    <p class="Normal para-style-override-2"><span class="Normal char-style-override-5">Ve beşeriyetin birinci vasfı: Mütemadiyen kendini aşmak... Cemiyet halinde ve fert halinde... Beşeriyetin gâyesi budur. Ebedî terakki ve Allaha ermek yolunda sonsuz cehd ve hamle...</span></p>

    <p class="Normal para-style-override-3"><span class="Normal char-style-override-5">Sahabî... İşte (aksiyon) ruhunun fert halinde bize olanca tecellisini veren yegâne örnek... Sahabe veya sahabî... İkisi ayni mânâya gelir. Onların en büyük (aksiyon)cu olduklarını demin verdiğim misâllerden anladınız. Her Sahabî yanan, tutuşan, mütemadiyen yanan ve asla sönmek bilmeyen ebedî bir (aksiyon) yolunun yolcusudur.</span></p>

    <p class="Normal para-style-override-3"><span class="Normal char-style-override-5">Bütün insanlardaki “arz-ı mev’ud” ideâli, hattâ masallarımızdaki “Ferhad ile Şirin” sembolü, insan ruhunun (aksiyon) hasretini gösterir. Şirin’i orda basit bir kadın değil, bir fikrin yerine koyacak olursanız, dağları delerek ona doğru giden Ferhad’ın ne büyük bir (aksiyon) timsali olduğunu anlarsınız. En küçük çapta da olsa (aksiyon)unu kaybedeni hayat tardeder, o yaşayamaz. Ne kalbi çalışabilir ne karaciğeri... Ve (aksiyon) başıboşluk ideâline bağlanamaz.</span></p>

    <p class="Normal para-style-override-3"><span class="Normal char-style-override-5">Son zamanların bir nakaratı var:</span></p>

    <p class="Normal para-style-override-3"><span class="Normal char-style-override-5">“Hürriyet... Hürriyet... Hürriyet...”</span></p>

    <p class="Normal para-style-override-3"><span class="Normal char-style-override-5">Bir nevi, gâyesizlik gâyesi... O çok nefsanî bir gayret; ona (aksiyon) denmez. Çünkü hakikî hürriyet, hakikata esarettir. Demin dedim ki, iki büyük (aksiyon) yolu var: Biri cemiyetimizle, dışarıya doğru; biri ferdiyetimizle içeriye doğru... Ferdiyetimizle içeriye doğru büyük aksiyon, o çok büyük bir dâva... Tasavvuf... Biz şimdi içtimaî vazifemiz üzerinde duralım ve umumî (aksiyon)a bakalım...</span></p>

    <p class="Normal para-style-override-3"><span class="Normal char-style-override-5">Fransızların veli tanıdığı</span> <span class="Normal char-style-override-19">Saint- François D’hassiz</span> <span class="Normal char-style-override-5">(Sen Fransuva Dassiz) isimli -ama gayet gayretli- bir adamları, kahramanları vardır. Onun da bir sözü var:</span></p>

    <p class="Normal para-style-override-3"><span class="Normal char-style-override-5">“– Eğer hemen değilse ne vakit?”</span></p>

    <p class="Normal para-style-override-3"><span class="Normal char-style-override-5">Nefse mühlet vermemek için... Bu sözün de hakikati İslâm’dadır. Şeyh Muhammed Pârisa Hazretleri kendi lisanıyla der ki:</span></p>

    <p class="Normal para-style-override-3"><span class="Normal char-style-override-5">“– Halk-ı gaafil (gafil halk) kemâl-i keselinden (yorgunluğundan) bir lâf eder: Yarın olsa da bir iş işlesem... Bilmez ki, bugün, dünkü günün yarınıdır. Bugün ne işlemiştir ki, yarın ne işleye!..”</span></p>

    <p class="Normal para-style-override-3"><span class="Normal char-style-override-5">Onun için bizde, bizim dinî kanaatimizde mâzi, gelmiş ve geçmiş bir ibret, istikbâl ise bir hayâlden ibarettir. Hâdise, ân, yaşanan ân üzerinde...</span></p>

    <p class="Normal para-style-override-3"><span class="Normal char-style-override-5">“Dem bu dem, saat bu saat” dâvası...</span></p>

    <p class="Normal para-style-override-3"><span class="Normal char-style-override-5">Bir Müslüman yaşadığı ânın mesûlüdür... Onun için tasavvufta hâl sahiblerine, “Ebü’lvakt” denir; vaktin babası... (Aksiyon)cunun da baş hasleti, mühlet vermeden nefsine, her an kendisini vazifedâr bilmektir. (Aksiyon)un baş şartlarından biri de disiplin...</span></p>

    <p class="Normal para-style-override-3"><span class="Normal char-style-override-5">İmam-ı Rabbanî’nin bir misâli var:</span></p>

    <p class="Normal para-style-override-3"><span class="Normal char-style-override-5">“– Hakikate bağlılık bahsinde, müridin büyüğüne bağlılığı, gassal (ölü yıkayıcısı) elindeki meyyit (ölü) gibi olmalıdır.”</span></p>

    <p class="Normal para-style-override-3"><span class="Normal char-style-override-5">Sağa çevir döner, sola çevir, döner. Disiplin budur. Görüyorsunuz ki, her şey İslâm’da... Bu disiplinin çerçevelediği aşk o kadar büyüktür ki, bakın, Sahabîler, Allahın Resûlünü dinlerken kendi hallerini şöyle ifade ederler:</span></p>

    <p class="Normal para-style-override-3"><span class="Normal char-style-override-5">“– Hepimizin başında en ufak bir hareketle uçacağını zannettiğimiz bir kuş varmış gibi dinlerdik...”</span></p>

    <p class="Normal para-style-override-3"><span class="Normal char-style-override-5">Ve nihayet (aksiyon)un gerektirdiği yenilik hikmetinde de:</span></p>

    <p class="Normal para-style-override-3"><span class="Normal char-style-override-5">“– Bir günü, bir gününe eş geçen aldanmıştır.”</span></p>

    <p class="Normal para-style-override-3"><span class="Normal char-style-override-5">Hadîsi muazzam bir senettir.</span></p>

    <p class="Normal para-style-override-3"><span class="Normal char-style-override-5">Şimdi bir an da (aksiyon)suzluğun neticelerini -ters tarafından- muhakeme edelim:</span></p>

    <p class="Normal para-style-override-3"><span class="Normal char-style-override-5">(Aksiyon)un olmadığı yerde evvelâ şahsiyet yoktur. Demin anlattım maymunları... Çilesi çekilmemiş taklidlerle şahsiyet ve asliyet olamaz. Böyle toplumlarda aşksızlık vardır, şüphe vardır. İnsanlar birbirine tahammül edemezler, ahlâk kalmaz, hayatın mânâsı kalmaz. Bir nefsânî istismardır, itişip kakışmadır, gider. Vecd yoktur, hakikat aşkı yoktur, samimiyet yoktur. Taklit başlayınca, çile, oluş ıstırabı sona erince, (aksiyon) da kendi kendisine pörsür ve her hassasıyla beraber ruh ölür. Ortada bir günübirlik menfaat dâvasıdır, hüküm sürer, durur. Şimdi ben size bunu ilmî ve fikrî hatlarla anlatırken, siz tablo tablo onları etrafınızda seyredebilirsiniz.</span></p>

    <p class="Normal para-style-override-3"><span class="Normal char-style-override-5">Dörtyüz yıllık bir (aksiyon) mahrumluğu devrimiz var bizim... Onun içinde 125 yıllık bir devre, en sonra da 40 - 50 yıllık son çığır... Tanzimattan bu yana, peşinden Meşrutiyet ve Cumhuriyetten bu yana, son iki devre... Son devrenin azametli Millî Kurtuluş hamlesini, tarihi renk renk donatmış bir milletin ölümsüzlük irâdesi ve şahlanması diye kabûl ve istisna edecek olursak evvelâ 400, sonra 125, en sonra 40 - 50 yıllık hâlimizi, batıya karşı perişan bir savunma, baş eğme, nihayet mânen teslim olma, hususiyle büyük gâye ve ideâl bakımından tam bir çöküş ve (aksiyon)suz kalış manzarası diye çerçeveliyebiliriz.</span></p>

    <p class="Normal para-style-override-3"><span class="Normal char-style-override-5">Bir küçük misâl:</span></p>

    <p class="Normal para-style-override-3"><span class="Normal char-style-override-5">Son zamanlarda sefil bir moda çıktı; Nüfus kontrolü... Nüfus fazla geliyor bize, ona ekmek yetiştiremiyoruz. Birkaç yazı yazdım buna aid... Bunu kimler, nasıl, hangi fikrî ve resmî plânda meydana çıkardılar, bilmiyorum. Bu bir milletin, kendisini “Ben iflâs ettim!” diye cihana teşhir edişinden başka ne mânaya gelir?.. Bugün kilometrekare başına 200 kişi düşen Almanya’da, insan maliyeti hâlâ en kârlı bir kıymet halinde bulunuyor da kilometrekareye 50 kişi düşen Türkiye’de insan gücü ihracını müdafaa edenler sahte ilim yapıyorlar, onu da bilmiyorlar. Bu meseleyi ilk defa Avrupa’da meydana çıkaran</span> <span class="Normal char-style-override-19">Malthus</span> <span class="Normal char-style-override-5">(Maltüs) isimli bir doktordur, İngiliz... Onu kepaze ettiler sonra... Öyle kaldı bu ekol!..</span></p>

    <p class="Normal para-style-override-3"><span class="Normal char-style-override-5">Şimdi netice şuraya varıyor: Değil insan gibi mah-lûkatların eşrefi olan bir varlık, bir kedi bile cemiyete getirdiği şeylerle, götürdüğü şeyler arasında lehine bir fark arzeder. Bazı mikroplar bile böyledir. Mikrobun hayat hakkı vardır da üremeye, insanın hakkı yok mudur? Tabiî, insana kendi zemini üzerinde faaliyeti vermezsen, bir kuru kalabalık dünyası meydana gelir ve (aksiyon) da sıfıra inince, o kuru kalabalığı besliyemezsin! Bir kilometrekarede 35 kişi bulunandan, 6 misli kalabalık bir millet: “Benim adama ihtiyacım var, sende insan lüzumsuzdur!” der, insan kiralar ve onların elinden kazanç devşirirse, adam kiralayan milletin vaziyeti ve itirafı şu olur:</span></p>

    <p class="Normal para-style-override-3"><span class="Normal char-style-override-5">“– Ben, fertlerini ne ruhta, ne de maddede besleyebilecek bir idare ve irâdeye mâlik değilim!”</span></p>

    <p class="Normal para-style-override-3"><span class="Normal char-style-override-5">Bu kadar lâftan sonra dâva şurada düğümleniyor:</span></p>

    <p class="Normal para-style-override-3"><span class="Normal char-style-override-5">Bizi bir büyük (aksiyon) beklemekte; hangi sahada isterseniz isteyin... Fakat o mutlaka tek mihraktan gelecektir. Ben şu konferansımda siyasî konuşmuyorum, âdi parti dâvası gütmüyorum. Dâvamız ilmî ve mücerret... Bizi nefs murakabe ve muhasebesine erdikten ve şahsiyet mihrakımızı tayin ve tesbit ettikten sonra, boşlukta mekân işgâl etmek haysiyetini temsil edeceğimiz bir millet olma (aksiyon)u bekliyor. Yoksa, o milletle bu milletin rekabeti arasında hudut imtiyazı satarak geçinirsek, bu rekabetler bittiği zaman bize dünya tersine döner, “haydi git sen şimdi Haymana’yı sula” derler. Bu durumdan kurtulmak lâzım... Bu mihrak imandır. Onun olmadığı yerde hiçbir şey olmaz. Ve bunu Garplı tasdik etmiş, anlamıştır. Ve bu mihrak -öyle iphamlara, gizlemelere lüzum yok- kelimenin tam mânasıyla</span> <span class="Normal char-style-override-4">İSLÂMİYET’TİR</span></p>

    <p class="Normal para-style-override-3"><span class="Normal char-style-override-5">Sözlerimi bitiriyorum...</span></p>

    <p class="Normal para-style-override-3"><span class="Normal char-style-override-5">Benim bu kadar basit izah ettiğim, fakat aslında çok derin olan bu fikirleri, muhatab olarak Erzurum’a takdim etmekten büyük bir şeref kazanıyorum. Cidden samimi söylüyorum, buna muhatab olmak değerinde insanlarsınız! Tam mânasiyle anlamaya ihtiyaç yok, rüzgârını alsanız sözlerimin, kâfi... Bu beklediğimiz (aksiyon) ruhunun menbalarından biri olarak ben Erzurum’u görüyorum. Ve bu kaynağın, Türkiye’nin her tarafını Tortum şelâlesi gibi kamçılıyacak bir mikyasa ermesini istiyorum. Bunun hasretini, ıstırabını çekmek, (aksiyon)a mâlik olmaktır. Çünkü yine İmam-ı Rabbanî Hazretlerinin bir sözü var:</span></p>

    <p class="Normal para-style-override-3"><span class="Normal char-style-override-5">“– İstemek nâil olmaktır. Allah kabûl etmiyeceği duayı ettirmez.”</span></p>

    <p class="Normal para-style-override-3"><span class="Normal char-style-override-5">İstemek, yana yana dilemek, nâil olmaktır. Istırabını çekersek muvaffak da oluruz. Istırabını çekelim, katlanabilelim, hakikate talib olalım, Allah verir.</span></p>

    <p class="Normal para-style-override-3"><span class="Normal char-style-override-5">İslâmın, iş ve hareket tesbitinde iki büyük, mücerret ve esasî ölçüsünü hatırlayalım:</span></p>

    <p class="Normal para-style-override-3"><span class="Normal char-style-override-5">Allah için muhabbet, Allah için buğz... Yâni, sevgi ve nefretimiz yalnız Allah için olacak... Bu ölçüler, (aksiyon) ruhunun, emme-basma tulumbalar halinde, sağlı ve sollu iki kanadıdır. İş, Allah için neleri sevmek ve nelerden nefret etmekle mükellef olduğumuzu bilmekte, tam şuurlaştırmakta ve bu emme-basma hamlenin aşkını ve ateşini yaşayabilmekte...</span></p>

    <p class="Normal para-style-override-3"><span class="Normal char-style-override-5">Yaşarız inşaallah...</span></p>

    <p class="Normal para-style-override-3"><span class="Normal char-style-override-5">Allah’a emanet olunuz!..</span></p>

    <p class="Normal para-style-override-2"></p>
  </div>
</body>
</html>
