<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>046-ImanveAksiyon-6</title>
  <link href="../Styles/046-ImanveAksiyon.css" rel="stylesheet" type="text/css" />
</head>

<body id="x046-ImanveAksiyon" xml:lang="tr-TR">
  <div class="Basic-Text-Frame">
    <p class="TocStyle" id="toc_marker-7" xml:lang="tr-TR"></p>

    <p class="Normal para-style-override-2"><span class="Normal char-style-override-18"><br /></span><span class="Normal char-style-override-18">G</span><span class="Normal char-style-override-5">erçek, kelimenin tam mânasiyle gerçek Türk Gençliği! Seni kenetleşen ruhlarımızın en çekici mıknatısiyeti içinde kara sevdalı bir iştiyakla selâmlarım!</span></p>

    <p class="Normal para-style-override-3"><span class="Normal char-style-override-5">Yeni, bir ayağı ezelde ve bir ayağı ebedde, yepyeni bir gençlik doğuyor. Bu yeni gençlikten ürkenler, ödü patlayanlar, umacı gibi kaçanlar var! Onlar arasında en hafifi, çatısının altında “Hakiki Mürşit İlimdir” yazılı bu fakültenin idarecileridir. Hakikî mürşit ilimdir. Evet; çatısının altında bu yazılı! İlim; yani hakikati tanımanın ve tanıtmanın aziz vasıtası! Öyleyse hemen haber verelim ki, bize bu salonu Ankara’daki gençlik parkının havuzlarını çay kaşıkları ile Haymana Çölü’ne boşaltmaktan daha çetin uğraşmalar sonunda veren bu Fakültede, çatı altındaki yaftaya rağmen, hâlâ hakikattan korkan ve ilmi kendi anlayışına uydurmak isteyen zihniyet sürüp gitmektedir. Şimdi iş, onlara hakikî ilmin ne olduğunu öğretmeye kalıyor. Bu bakımdan hakikati tam şahlandırmaya çalışacağımız bugün, üçüncü kerre işgal ettiğimiz bu kürsüyü, yani Dil-Tarihteki kürsüyü, artık sonuncusu kabûl ediyor ve konferansımızın sonuna kadar indirilmemiz mümkün olmayan bu kürsüye, içeriden dışarıya doğru bir sızışla değil de, dışarıdan içeriye doğru bir girişle hükmedeceğimiz günü bekliyoruz.</span></p>

    <p class="Normal para-style-override-3"><span class="Normal char-style-override-5">Çatısının altında “Hakikî Mürşit İlimdir” yazılı, sadece ilim korkusuna ve samimiyetsizliğe yataklık eden bütün binalarını, -o bina, bu bina, şu bina- kendilerine bırakıyor ve Allah’ın bize şanlı kubbelerle bir arada, caddeleri, sokakları, meydanları, büyük (agora)yı nasip edeceği günü kolluyoruz. Nasıl cemaat namazının topluluk yeri mutlaka cami değil, bütün yeryüzü ise, bize gösterilen tedirginliğin mânasını da İlâhî ihtar olarak, “artık meydan sizindir!” mânasına çekiyor ve ona göre hazırlanma mevsimine girmiş bulunduğumuzu alenen haykırıyoruz! Dokuz köyden koğmak istedikleri, dokuz köyün sahibi olan ruhumuzun intikamını, sana havale ediyoruz, ya Müntakîm Allah!..</span></p>

    <p class="Normal para-style-override-3"><span class="Normal char-style-override-5">Görüyorsunuz ki, zorla alınan Dil -Tarih Fakültesi salonu içinde söylenen bu sözler, şimdi de Kayseri’de yine alamadığımız bir binadan sonra bu sinemanın içinde söyleniyor. Bunun mânası şudur: İslâm dâvasının yürür gibi olduğu, böyle göründüğü bu günlerde tahammül sadece bu işin şakasını yapanlaradır. Biz öyle değiliz, biz onların nazarında bu işin kakasını temsil ediyoruz; yâni ciddileriyiz. Onun için bir (allerji) vardır bizim etrafımızda, buna tahammül etmezler. Ama ister tahammül etsinler, ister etmesinler; tıpkı ilâcını isteyen veya istemeyen bir hasta gibi onların kaşıkla, kaşığın sapı ile dişleri açılacak ve ilâç gırtlaklarından geçecek...</span></p>

    <p class="Normal para-style-override-3"><span class="Normal char-style-override-5">O gün yakın! Ankara’da gençlere, “özlediğim neslin vasıfları”nı ithaf ettiğim gençlere dedim ki:</span></p>

    <p class="Normal para-style-override-3"><span class="Normal char-style-override-5">“– Kızılay Meydanını solculuk oyunlarının kum bahçesi haline getirmek isteyen, çıkartma kâğıdı seviyesinde taklitçi ve sahteci sümüklü çocukların tam zıddı ve bin yıllık Müslüman Anadolu tarihine dayalı muazzez ve mübeccel gençlik!”</span></p>

    <p class="Normal para-style-override-3"><span class="Normal char-style-override-5">İşte bu gençliğin en vaidkâr örneklerinden birini Kayseri’de kabûl ederek diyorum ki;</span></p>

    <p class="Normal para-style-override-3"><span class="Normal char-style-override-5">“– Artık saadetle görmekteyiz ki, sen varsın, günden güne daha keskin oluş şartları ile var olmaktasın, yepyeni bir oluşla meydana gelmektesin! Olanca ümidimiz, hasretimiz, rüyamız, senedimiz, dayanağımız, sensin!”</span></p>

    <p class="Normal para-style-override-3"><span class="Normal char-style-override-5">Gençlik... Zamana karşı veya zaman hesabına karşı biricik kal’a! Zamanın kal’ası demek daha doğru... Öyle ise me seleye evvelâ zamanı anlatarak, zamanı anlatmaya çalışarak, zaman denilen o dipsiz kuyu içinde derinleşmeye çabalayarak el atalım! Şimdi bu girişten sonra, zaman hikmetlerine ait mücerret ve derinliğine fikirden ibaret bir bahsimiz olacak. Meccanîlikten kurtulmak zorunda olan biz, bu çetin fikirlere katlanmalıyız, fikrin acısını çekmeliyiz, çilekeş anlayışın zevkini tatmalıyız. Kayseriliden de bu kabiliyeti, demir leblebeyi çiğneme kabiliyetini her zaman beklerim.</span></p>

    <p class="Normal para-style-override-3"><span class="Normal char-style-override-5">Zaman, insanoğlunun en girift meselesi, dâvaların dâvası, vâkı’âların vâkı’ası... Ve onun da vâkı’âsı zaman denilen taksimatlı oluş çizgisi üzerinde meydana geliyor. Zaman, en büyük bilmece! Onu şimdi fikirden evvel hisle ve bir şiirle anlatmaya çalışalım. Benim bir manzumemden birkaç kıta... Bu şiirin bir hususiyeti var; zaman bir tempodur, bu şiirde de böyle bir âhenk araştırılmıştır.</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-4"><span class="Normal char-style-override-19">“Nedir zaman, nedir?</span></p>

    <p class="Normal para-style-override-4"><span class="Normal char-style-override-19">Bir su mu, bir kuş mu?</span></p>

    <p class="Normal para-style-override-4"><span class="Normal char-style-override-19">Nedir zaman nedir?</span></p>

    <p class="Normal para-style-override-4"><span class="Normal char-style-override-19">İniş mi, yokuş mu?</span></p>

    <p class="Normal"><span class="Normal char-style-override-19">&nbsp;</span></p>

    <p class="Normal para-style-override-4"><span class="Normal char-style-override-19">Bir sese benziyor</span></p>

    <p class="Normal para-style-override-4"><span class="Normal char-style-override-19">Arkanız hep zifir!</span></p>

    <p class="Normal para-style-override-4"><span class="Normal char-style-override-19">Bir sese benziyor</span></p>

    <p class="Normal para-style-override-4"><span class="Normal char-style-override-19">Önünüz tüm kabir!</span></p>

    <p class="Normal"><span class="Normal char-style-override-19">&nbsp;</span></p>

    <p class="Normal para-style-override-4"><span class="Normal char-style-override-19">Annesi azabın</span></p>

    <p class="Normal para-style-override-4"><span class="Normal char-style-override-19">Sonsuzluk şarkısı</span></p>

    <p class="Normal para-style-override-4"><span class="Normal char-style-override-19">Annesi azabın</span></p>

    <p class="Normal para-style-override-4"><span class="Normal char-style-override-19">Cinnetin tıpkısı.</span></p>

    <p class="Normal"><span class="Normal char-style-override-19">&nbsp;</span></p>

    <p class="Normal para-style-override-4"><span class="Normal char-style-override-19">Zamanın çarkları</span></p>

    <p class="Normal para-style-override-4"><span class="Normal char-style-override-19">Sizi yürütüyor</span></p>

    <p class="Normal para-style-override-4"><span class="Normal char-style-override-19">Zamanın çarkları</span></p>

    <p class="Normal para-style-override-4"><span class="Normal char-style-override-19">Beni öğütüyor.</span></p>

    <p class="Normal"><span class="Normal char-style-override-19">&nbsp;</span></p>

    <p class="Normal para-style-override-4"><span class="Normal char-style-override-19">Kime kaçsam ondan</span></p>

    <p class="Normal para-style-override-4"><span class="Normal char-style-override-19">Ha yakın, ha ırak</span></p>

    <p class="Normal para-style-override-4"><span class="Normal char-style-override-19">Kime kaçsam ondan</span></p>

    <p class="Normal para-style-override-4"><span class="Normal char-style-override-19">Ya semâ, ya toprak...”</span></p>

    <p class="Normal para-style-override-3"><span class="Normal char-style-override-5">Batılı, başta zaman olmak üzere büyük mücerret meselelere karşı tavrı olmayan sanat ve fikir adamını bir işportacı mahiyetinde görür. Zaman, mekân; hepsinin başında Allah, ölüm, ruh, madde, insan, cemiyet... Bu büyük meseleler karşısında hususî tavrı, fikri, edâsı olmayan sanatkâr ve mütefekkiri bir işportacı seviyesinde görür. Ama bizim işportacımız, Garp simsarlarımız, bu inceliği anlayamaz. Anlasalardı inkılâbın da ne demek olduğunu anlarlardı.</span></p>

    <p class="Normal para-style-override-3"><span class="Normal char-style-override-19">Einstein</span><span class="Normal char-style-override-5">(Aynştayn)a göre zaman, eşyanın dördüncü buududur. Eşyanın üç buudu var ya, derinliğine, uzunluğuna, genişliğine... Üç istikamette hacim teşekkül ediyor; bir de dördüncü buud tayin ediyor maddeye, eşyaya bu adam. O da zaman... Bu tarif, bu Yahudi dâhisinin çok derinliğine bulduğu bir tarif ama, yine zamanı maddeleştiriyor, eşyanın buudu haline getiriyor, zamanın esîriliği, letafeti, inceliği kayboluyor. Zaman onun da üstünde! Fizik ötesi, metafizik, en büyük sır, zaman. Hiçbir cins kafa gelmemiştir ki, (Sokrat)tan (Bergson)a kadar, zaman üzerinde cinnet buhranları çekmemiş olsun.</span></p>

    <p class="Normal para-style-override-3"><span class="Normal char-style-override-5">Zaman nedir? Bunu tayin muhâl. Birtakım kıyaslar öne atılabilir. Fakat –biraz sonra göreceksiniz– zaman sırrını İslâm tasavvufundan başka hiçbir görüş izah edememiştir.Cins kafalar; (Paskal), (Şekspir), (Göte), Fuzulî, İmam-ı Gazalî, bu mücerret mefhumlar üzerinde en çok duran büyük şahsiyetler..</span></p>

    <p class="Normal para-style-override-3"><span class="Normal char-style-override-5">Zaman topyekûn hâdiselerin, üstünde tohumlaştığı, açıldığı, geliştiği, sonra solduğu, pörsüdüğü, eridiği, silindiği büyük zemini... Onsuz oluş yok... Öyle, gözle görünmez, elle tutulmaz, madde üstü bir vâkıa ki, maddeyi sımsıkı pençesine geçirmiştir. Ona bir para (bir sikke) gibi, bütün kâinatı avucunda sıkan bir el diyebiliriz. En büyük güneşten en küçük zerreye kadar bütün mevcutları havanında döven, eriten ahenkli bir tokmak... Zamana, oluşun ahenk ifadesi diyebiliriz. Ama ne dersek diyelim, zaman onun üzerine sıçrar ve ele geçmez, tutulmaz, çerçevelenmez bir vâkıa...</span></p>

    <p class="Normal para-style-override-3"><span class="Normal char-style-override-5">Şimdi dinî gözle bakmaya başlayınca zamanı kavramak değilse bile, hisseder gibi oluruz.</span></p>

    <p class="Normal para-style-override-3"><span class="Normal char-style-override-5">Zaman, Allahın eşya ve madde üzerine attığı bir ağdır. Bir balık ağı sanki... İçinde olmayan hiçbir şey yok. Her şey o ağın içinde, o ağın muhtevası...</span></p>

    <p class="Normal para-style-override-3"><span class="Normal char-style-override-5">İbn-i Sina ve o devrin ilim adamları, ışığı eşya içinde gayr-i zamanî, yani zaman üstü birşey sanmışlardır. İbn-i Sina zannetmiştir ki, ışık, zamanî değildir; yani ışığın hızı zaman üstü bir hızdır. Halbuki bugünün fenni ispat ediyor ki, ışık saniyede 300 bin kilometre gider, fakat zamanın ağı içindedir gene; zamanîdir. Zaman hakikatte bir insanın beynini kül etmeye yeter.</span></p>

    <p class="Normal para-style-override-3"><span class="Normal char-style-override-5">Yarın, saniyede 10 milyar kilometre giden bir vasıta bulunsa o da zamanîdir. Yani zamanı aşmak mümkün değildir. Zaman her hareketin içinde, o hareketin mikyası ile ölçülüyor, fakat kendinde, bütün harekiyet kendinde... Ne müthiş bir hâdise! Bu mücerretler derinliğine fikirdir, belki de kafa törpüleyici... Fakat gençliği anlamak için de zamanı anlar gibi olmak lâzım... Zamanı biz, Allahın zaman ve mekân üstü mutlak varlığına en büyük bürhan, belge, şahid, hüccet kabûl ederiz. Zaman üzerinde derinleşebilirse bir kafa, birden bire yasak odayı açmış bir insan gibi Allahın yıldırımı ile vurulur. Derhal, büyük ilâhî azamet tecelli eder. Sanki film hareketleri gibi... Hani bir filimde elini kulağından aşağıya kadar indiren bir insanın belki elli tane karesi vardır ya... El çenede, el omuzda, el göğüste... Filim çevrilince o el iniyor gibi görünür. Her ân, ölçülemiyecek kadar ince ânlar... Sanki bir film karesinde imiş gibi zaman bütün hadiselerin nakışları... Buradan da kader sırrına çıkar gibi bir his karşısında kalıyoruz. Sonsuz bir kudretin muazzam delili...</span></p>

    <p class="Normal para-style-override-3"><span class="Normal char-style-override-5">Şimdi zamanı daha iyi anlamak için tasavvufa dönmek ve “vahdet-i vücut” sırrı üzerinde düşünmek lâzım... Bu âlem, zıtların âlemi, her zıt birbiriyle pençeleşmekte, muharebe etmekte... Nihayet bütün zıtlar iki kutupta toplanıyor: Varlık ve yokluk! Varlık yoklukla mücadelede... Çünkü tasavvufta “vahdet-i vücut” ve İlâhî hikmet şöyle tecelli ediyor: Zaman mefhumiyle... Bir vücut, bir adem tecellisiyle... Vücut, peşinden adem; adem, peşinden vücut... Fakat biz onu yağmur damlaları gibi birbirine ekli, perçinli görüyoruz. Bir devam vehmi içindeyiz. Yanlış!.. Hiçbir şey devam etmiyor. Allah her ân bütün kâinatı imhâ ediyor, her ân ihyâ ediyor. İşte büyük İlâhî hikmete temas bu noktada... Cins bir kafa burada, derhal Allahın varlığının eşiğine kapanır ve büyük tecelliyi anlar. Bir vücut, bir adem... Bu dünya eksiklikler, kesiklikler, karanlıklar âlemi...</span></p>

    <p class="Normal para-style-override-3"><span class="Normal char-style-override-5">Düşünün, demin burada bir mikrofon arızası oldu, şimdi yok? Şimdi sarfettiğim kelime, yine yok... Bir cümleye başladığım zaman kullandığım ilk kelimeden itibaren son kelimeye kadar zaman öyle akıyor ki, belki o cümlenin belirttiği hakikat bile değişiyor. Ne müthiş, ne beyin yakıcı bir hadise, zaman! Bir varlık, bir yokluk...</span></p>

    <p class="Normal para-style-override-3"><span class="Normal char-style-override-5">Onun için bilmek lâzım ki, Allah, bir ân kâinatı yeniden bina ediyor ve yeniden imha ediyor. Ama zaman son derece sanatlı, Mutlak Sanatkârın son derece sanatlı bir tecelli zemini... O zeminde herşey sürekli gibi geliyor, halbuki herşey süreksiz bir vehim üretimi içinde gidiyor. Hafızam ve hayâlim olmasa, ben zaman içinde yaşayamam. Çünkü hafızam olmasa bir evvel olanı unuturum, bir ân sonra olacak olanı da hayâl edemem. Dikkât edin ne kadar ince bir noktaya geldik. Hayat ine ine tek âna iniyor. Tek ân ve bütün ânlar, kuyudan çıkan bir dönme dolabın maşrapaları gibi suları birbirine devrederek, her ân öbür ânın hamulesini taşıyarak ve öbür yana devrederek gidiyor.</span></p>

    <p class="Normal para-style-override-3"><span class="Normal char-style-override-5">Zaman böyle bir vâkıa; bütün vâkıaları doğuran vâkıa... Bunları düşünmek insanı bir ân zamanı madde gibi görmeye ve her ân onun ucunda bulunduğumuz hissini vermeye davet ediyor. Ucunda olmak ne demek? Tıpkı suları yararak giden bir geminin ucu gibi... Biz de şu anda zamanın ucundayız. Zamanın ucundayız; ve zaman, her ân bir geminin ucunda suları yara yara yol aldığımız bir deniz... Her ân deniz açılıyor ve gemi gidiyor. Buna zamanın, fizik ötesi hayâli diyebiliriz. Bu yakıcı bir haldir ve İlâhî azamete götürür.</span></p>

    <p class="Normal para-style-override-3"><span class="Normal char-style-override-5">Yalnız zamanı anlamak, onun üzerinde derinleşmek Allah’ın büyük azameti önünde erimeye yeter.</span></p>

    <p class="Normal para-style-override-3"><span class="Normal char-style-override-5">İnsanlar, zaman vehmi içinde kendilerini her ân mevcut ve hiçbir zaman yok olmayacak bir mevcut gibi görürler. Gafletin tesellisi bu...</span></p>

    <p class="Normal para-style-override-3"><span class="Normal char-style-override-5">Velîye sormuşlar;</span></p>

    <p class="Normal para-style-override-3"><span class="Normal char-style-override-5">“– Boyuna tesbih çekiyorsun; ne arıyorsun tesbihte?”</span></p>

    <p class="Normal para-style-override-3"><span class="Normal char-style-override-5">“– Gafleti arıyorum!”</span></p>

    <p class="Normal para-style-override-3"><span class="Normal char-style-override-5">Demiş... O kadar yakıcı bir huzurda ki, gaflete kaçmaya ihtiyacı var. Birçokları da tesbihte huzuru arar, fakat bulamaz. Zaman böylesine korkunç bir vâkıa! Onun için zamanın önünde İlâhî azamet kapısı olarak ürpermek lâzım... Cins kafaların zaman üzerindeki ısdıraplarını ifade etmeye imkân yok.</span></p>

    <p class="Normal para-style-override-3"><span class="Normal char-style-override-5">Ben de bir şiirimde şöyle ifade etmeye çalıştım; Çile şiiri... İnsanların gaflet dünyasını anlatan şiirin şu kıtaları:</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-19">“Bu nasıl bir dünya, hikâyesi zor</span></p>

    <p class="Normal para-style-override-3"><span class="Normal char-style-override-19">Mekânı bir satıh, zamanı vehim</span></p>

    <p class="Normal para-style-override-3"><span class="Normal char-style-override-19">Bütün bir kâinat muşamba dekor</span></p>

    <p class="Normal para-style-override-3"><span class="Normal char-style-override-19">Bütün bir insanlık yalana teslim.</span></p>

    <p class="Normal para-style-override-2"><span class="Normal char-style-override-19">&nbsp;</span></p>

    <p class="Normal para-style-override-3"><span class="Normal char-style-override-19">Niçin küçülüyor eşya uzakta</span></p>

    <p class="Normal para-style-override-3"><span class="Normal char-style-override-19">Gözsüz görüyorum, rüyada nasıl</span></p>

    <p class="Normal para-style-override-3"><span class="Normal char-style-override-19">Zamanın raksı ne bir yuvarlakta</span></p>

    <p class="Normal para-style-override-3"><span class="Normal char-style-override-19">Sonum varmış, onu öğrensem asıl!”</span></p>

    <p class="Normal para-style-override-3"><span class="Normal char-style-override-5">Demin de dediğimiz gibi biz geçmişi hafızayla, geleceği de hayâlle yaşıyoruz. Kala kala hakikat olarak (hâl) kalıyor. O da bir ânlık ve o ânı da hesaba tutabilmeye imkân yok... Ömür, güneşin seyrine bakarsanız, doğuşu ile batışı arasındaki oniki saate kadar inebilir, hakikate bakarsanız bir gözün açılıp kapanışı kadar... Bir şimşek...</span></p>

    <p class="Normal para-style-override-3"><span class="Normal char-style-override-5">Buradan şu mesele çıkıyor:</span></p>

    <p class="Normal para-style-override-3"><span class="Normal char-style-override-5">Bu ne korkunç fânilik kuyusu, ne korkunç! Bir ân içinde yaşıyoruz. O bir ân bir çakıntıdır, İlâhî pertevden bir çakıntı, bir ışık çakıntısı! Ol, büyük oluşa geç; ve geçmeyen ânı yakala!..</span></p>

    <p class="Normal para-style-override-3"><span class="Normal char-style-override-5">İşte bütün sır, bâtınî sır... Öyleyse zaman tefekküründen alacağımız tek ders bu dünyanın bütün fanîlikleri içinde, onları yenmek, zamanı aşmaya bakmak...</span></p>

    <p class="Normal para-style-override-3"><span class="Normal char-style-override-5">Zamanı aşmaya bakmak ve yaşanmaya değer hayatı bulmak! Beşerin tek dâvası bu... Gafil insanlık zamana madde ile mukâvemete kalkışmıştır, tarih boyunca... Bunun en güzel misali Mısır’daki ehramlar... Ehramlarda zamana mukâvemet mimarisi okunur. Aşağıya doğru geniş, zirveye doğru toplu, en aşınmaz, en güçlü madde şekli... Fakat zamana madde ile mukâvemete kalkışmak ebediyeti sayıyla aramaya benzer. Ne kadar saysan bir fazlası var...</span></p>

    <p class="Normal para-style-override-3"><span class="Normal char-style-override-5">Demek ki, ebediyyet, milyarda, trilyonda olmuyor da birde teessüs ediyor, “bir”in keyfiyetinde...</span></p>

    <p class="Normal para-style-override-3"><span class="Normal char-style-override-5">Dâva, yaşanmaya değer hayatı bulmak ve zamanın üstüne çıkmak... Madde ile zamana mukavemet kabil değil... Çünkü ehram, iki bin küsûr yaşına gelir; fakat neticede, bir kurşun kalem gibi zamanın yonttuğu müstahaseler haline döner, yontulmuş bir kalem gibi çöp sepetinde erir, gider. Demek ki, zamana madde ile mukavemet edilemez...</span></p>

    <p class="Normal para-style-override-3"><span class="Normal char-style-override-5">Peki, ne var bu âlemde zaman üstü?</span></p>

    <p class="Normal para-style-override-3"><span class="Normal char-style-override-5">Bir şey var!.. Onu derinden derine duyuyoruz, gözümüzü kapattığımız zaman bütün bir hayâl âleminde, boşluk âleminde ruhumuzu görür gibi oluyoruz. İşte, ruhumuz zamanî değildir! O, büyük vatandan gelen ruh, zaman üstü vatana hasret... Öyle ki, bu dünya bir kedinin içine düştüğü kuyuya benziyor. Sırsıklam kedi, durmadan taşlara tırmanıyor, kuyudan çıkmaya çalışıyor, bir türlü çıkamıyor, çırpınıyor, uğraşıyor. Ruhumuzun hali bu, mânası bu, “vatan sevgisi imandandır!” hikmetinin de esası bu... Biz zamanın üstüne çıkmaya davetliyiz. Sanki bir denizaltı gibiyiz dünya hayatında... Bütün dâva suyun üstüne çıkabilmekte... Bu durumda Dünya’yı bütün eksikleri fakat vâdedici ve basamak teşkil edici mahiyetiyle anlamak ve böylece zamanı aşmak... Dâva bu dâva, rejim bu rejim!..</span></p>

    <p class="Normal para-style-override-3"><span class="Normal char-style-override-5">Ferdi, cemiyet nizamı içinde tekeffül edici ve onu zaman üstüne çıkarıcı bir sisteme inanılabilir ancak... Başka hiç bir sisteme inanılamaz. Böyle bir sistem var mıdır?</span></p>

    <p class="Normal para-style-override-3"><span class="Normal char-style-override-5">Böyle bir sistem, sistemlerin sistemi olarak vardır ve adı İslâmiyettir. İnsanlık tarihine baktığımız zaman dalâlet yolu olarak iki yol görüyoruz: Zamanın altında ezilenler, (budizm ve benzerleri)... Zamanı teselli verici bir süreklilik kabûl edenler ki, bunlar da materyalistler...</span></p>

    <p class="Normal para-style-override-3"><span class="Normal char-style-override-5">Materyalistler öleceklerini bilirler ama, ölümü şöyle anlarlar:</span></p>

    <p class="Normal para-style-override-3"><span class="Normal char-style-override-5">“– Ölüm, içinde yokluğun bile vücudu olmayan bir yokluk...”</span></p>

    <p class="Normal para-style-override-3"><span class="Normal char-style-override-5">Bizim bu anlayışa ve komünizme karşı teşhisimiz şudur:</span></p>

    <p class="Normal para-style-override-3"><span class="Normal char-style-override-5">“– İnsanı ölümden sonra dirilişi olmayan bir ölümle öldüren rejim!..”</span></p>

    <p class="Normal para-style-override-3"><span class="Normal char-style-override-5">(Budist)ler zamanın hiçliğini görmüşler, zamanın dışına çıkarak dünyadan sıyrılmışlar ve bir protoplazma hayatına kadar inmişlerdir. Nazarımızda tam dalâlet... Öteki, zamana güvenmiş, ferdi silmiş ve cemiyet yaşıyor, demiştir. Biz burada materyalizme karşı gençliğimizin kültürü bakımından çok büyük bir silâh vereceğiz ellere...</span></p>

    <p class="Normal para-style-override-3"><span class="Normal char-style-override-5">Fert ve cemiyet... İki ana ölçü vardır, Batıda... Bir kısmı cemiyeti bir vehim görür, fert vardır, aslî vahit ferttir, der. Bir kısmı da ferdi siler, fert yoktur, cemiyet vardır, der.</span></p>

    <p class="Normal para-style-override-3"><span class="Normal char-style-override-5">Şimdi büyük hakikate, (Paskal) adlı muazzam bir Batı düşünürünün bir sözü ile girelim. Basit bir söz ama bundan daha derini az bulunur. (Paskal) diyor ki:</span></p>

    <p class="Normal para-style-override-3"><span class="Normal char-style-override-5">“– Yapayalnız ölürüz!”</span></p>

    <p class="Normal para-style-override-3"><span class="Normal char-style-override-5">Bu basit kelimelerin namütenahî derin bir mânası var. İnsanlık toplansa, bir anlaşmaya varsa, deseler ki, filân adam ölürken biz de, hepimiz o anda kronometre hesabı ile öleceğiz! Farzedelim, bu hayâl bir ân tahakkuk etse... Herkes tabancasını çekip o anda kronometre ile, Amerika’da gündüz, burda gece, herkes ayni anda ölse, dünyada hiçbir fert kalmasa yine herkes ayrı ayrı ve tek başına ölür. Beraber ölünmez. Demek ki, ölen cemiyet içinde fert olduğuna göre -dikkat buyurun- yaşıyan ve hayatın hakikatını temsil eden de ferttir.</span></p>

    <p class="Normal para-style-override-3"><span class="Normal char-style-override-5">Onun içindir ki, bizim anladığımız sistem, sistemlerin sistemi, her ferdin içiçe katlanışından ibaret cemiyet vakasını tekeffül eden, hem de ana vahit ferdi ölümsüzlük ideâli ile besleyen sistem olabilir. Tekrar edelim; işte bu sistemin adı İslâmiyettir.</span></p>

    <p class="Normal para-style-override-3"><span class="Normal char-style-override-5">Burada ayrı bir incelik çıkıyor meydana:</span></p>

    <p class="Normal para-style-override-3"><span class="Normal char-style-override-5">Komünizm hayâli bir cemiyet tasavvuru uğrunda ferdin yok edilişi demektir. Kapitalizm ise -biz ona da uzağız- cemiyet menfaatinin ferd uğrunda yok edilişi... Bu iki bâtıl karşısında bizim büyük sistemimiz, hem cemiyeti kendi hududu içinde, hem de ferdi kendi hak sınırları içinde koruma şeklidir. Yani ne fert cemiyetin hakkını çalacak, ne de cemiyet ferdin hakkını yutacak...</span></p>

    <p class="Normal para-style-override-3"><span class="Normal char-style-override-5">Ezelî ve ebedî (balâns) muvâzene...</span></p>

    <p class="Normal para-style-override-3"><span class="Normal char-style-override-5">İslâm, -sırası gelmişken söyleyelim- mukaddes kaidelerin ezberciliği ve tekerlemeciliği demek değildir. O kabuk bilgilerin tek tek hepsi mukaddes; fakat, bağlı olduğu büyük hikmetlerden ona gelmek şartiyle... Ancak o zaman amelin, yani zahiri bilgi dediğimiz şeylerin tadını alabiliriz. Dâvamızı bu anlayış seviyesine çıkarmadan kurtuluş ümidi yoktur. Evet, ne cemiyetin hakkını çalan fert, ne de ferdin hakkını yutan cemiyet... Bütün sistemler, kendi haklarını, hakikatlerini, varamadıkları hakikati İslâmiyet’te bulsun... Kendi isimleri, istiklâlleri ve mahiyetleriyle bulamazlar. İslâmda fâni olmaları lâzım...</span></p>

    <p class="Normal para-style-override-3"><span class="Normal char-style-override-5">Son zamanlarda birtakım cereyanlara şahidiz: “İslâm sosyalizmi” falan, filân... Bunlar gülünç iddialar... Bu fikri savunanlara diyoruz ki; siz aslında İslâmı değil, sosyalizmi savunuyorsunuz! Siz sosyalizmi lokomotif sayıp İslâmiyeti onun ardında (vagon) yapıyorsunuz. Halbuki lokomotif İslâmiyet’tir ve bütün vagonlar onun maiyetinde, emrindedir.</span></p>

    <p class="Normal para-style-override-3"><span class="Normal char-style-override-5">Netice olarak İslâm, zaman cenderesi içinde bu cendereyi kırıcı teklik ifade eden bir sistemdir. Dünya’yı bırakmak da yoktur, İslâmiyet’te... Istırabı, çileyi, hasreti bırakmak yoktur; burası, dünya ıstırap yatağı... Onun için Şeriat en güzel ismini vermiştir dünyaya:</span></p>

    <p class="Normal para-style-override-3"><span class="Normal char-style-override-5">“– Dünya Ahiretin tarlası...”</span></p>

    <p class="Normal para-style-override-3"><span class="Normal char-style-override-5">Burada ne ekersen orda onu biçilmiş bulacaksın; burada zaman içinde inlerken orada zaman üstü huzura ereceksin. Onun için dünya’yı terketmek yok... Tasavvufta bir çok terklerden sonra, terketmeyi de terketmek var. Tekrar dünya’ya dönmek ama dünyaya kendi hakkı kadar pay vermek, onu hakkının üstüne çıkarmamak... Sır burada...</span></p>

    <p class="Normal para-style-override-3"><span class="Normal char-style-override-5">İslâmiyet sağlı ve sollu bir çift kanattan ibarettir. Bunu Avrupalılar bile takdir eder, fakat bizim yarım - yamalaklarımız anlayamaz.</span></p>

    <p class="Normal para-style-override-3"><span class="Normal char-style-override-19">Massignon</span> <span class="Normal char-style-override-5">(Masinyon) diye bir müsteşrik var. Türkiye’ye geldiğinde benim muhitime de uğradı. Merhamet bahsinde konuşurken İslâmiyet için “inceliklerin dini” dedi. Meselâ; akıl, İslâmiyet’te müstakil bir fakülte değilken, akılsızlık da hiçbir zaman makbûl bir hâl değil... Daima ikisi arası... Sırat-ı mustakim sırrı burada tecelli ediyor. Sırat-ı mustakim, zıtlar arasından akan, tezatlar arası ince çizgidir. Bütün mesele bu inceliği farkedebilmekte...</span></p>

    <p class="Normal para-style-override-3"><span class="Normal char-style-override-5">Şimdi dünya meselesi...</span></p>

    <p class="Normal para-style-override-3"><span class="Normal char-style-override-5">Biz bu dünya’ya, ruhumuzun her zaman hatırladığı, rüyalarda yokladığı, hasretlerde yaşadığı, hayâllerde aradığı bir başka dünyanın hasretiyle düştük.</span></p>

    <p class="Normal para-style-override-3"><span class="Normal char-style-override-5">Kur’ân onu tayin ediyor.</span></p>

    <p class="Normal para-style-override-3"><span class="Normal char-style-override-20">“İnsanı sâfillerin esfeline reddettik!”</span></p>

    <p class="Normal para-style-override-3"><span class="Normal char-style-override-5">Ruhumuzun vatanı, hakikî vatan da orası... Her ân oraya hasrette ruhumuz... Ve nefs, onun üzerine binmiş bir akrep gibi ruhu ezmekte... En büyük mücadele ruhla nefs arasında...</span></p>

    <p class="Normal para-style-override-3"><span class="Normal char-style-override-5">Dünya’ya katlanacağız, Dünya’nın hakkını vereceğiz ve oradan büyük oluşa atlayacağız. O halde büyük oluş, basamak şeklinde burada başlıyor. İşte dünyanın hakikatı... Bu da zaman cenderesi içinde tecelli ediyor.</span></p>

    <p class="Normal para-style-override-3"><span class="Normal char-style-override-5">Şimdi en haysiyetli bir tecridle girmeye çalıştığımız ve zaman hikmetleri ile başladığımız dâvayı müşahhas plâna doğru çekelim...</span></p>

    <p class="Normal para-style-override-3"><span class="Normal char-style-override-5">Zaman!..</span></p>

    <p class="Normal para-style-override-3"><span class="Normal char-style-override-5">Zamanı anlattık... Zaman bir fâciredir. Fâcire diye şuh, aldatıcı, ne istediği belli olmayan kadına derler. Zaman bir fâciredir. İnkılâpçı, imtihancı, intikamcı fâciresi... Fuzulî diyor ki:</span></p>

    <p class="Normal para-style-override-3"><span class="Normal char-style-override-19">“Zamane içre mücerreptir intikam-ı zaman</span></p>

    <p class="Normal para-style-override-3"><span class="Normal char-style-override-19">Hemişe yahşiye yahşi verir, yamana yaman!”</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-5">İntikamcı fâcire...</span></p>

    <p class="Normal para-style-override-3"><span class="Normal char-style-override-5">Ve gençlik işte onu, fâcireyi visaline çekecek hakikî erkek, delikanlı tipi, mânevî mânada... Bu fâcireyi visaline çekici tip, işte genç!.. Demek ki, zamanın en canlı tecellisi gençlikte...</span></p>

    <p class="Normal para-style-override-3"><span class="Normal char-style-override-5">Zaman bir dairedir. (Aynştayn)a sorarsanız, boşlukta bir daire... Namütenahiye akan, kıvrılan bir daire... Daireyi alın, onun en üst noktasına merkeze paralel bir çizgi çekin; Bu çizgi dairenin tek noktasına bağlıdır, tek... İçinden geçmeyen, dışında da olmayan, üstüne temas eden çizgi. İşte gençlik... Dairenin çizgi ile irtibat, bitişme noktası... Gençlik budur!.. Çizgi, hayat çizgisi, zaman da daire... Zaman yürür, hayat çizgisi yürür ve gençlik her ân yer değiştirerek, her ân temastadır daire ile... Bunun üstündeki, sağındaki, solundaki makamlar, yaşlılık ve çocukluk makamları, daireye gitgide uzaklaşan makamlardır.</span></p>

    <p class="Normal para-style-override-3"><span class="Normal char-style-override-5">Fuzulî’nin tarifinden sonra, bir de zamanı, hiç sevmediğimiz, bir parça Avrupa kültürüne şöyle biraz değer değmez hemen küfre akan ve İslâmiyet düşmanı kesilen Tevfik Fikret’in, zamana ve gençliğe hitab eden “Ferdâ” isimli şiirinden iki mısra...</span></p>

    <p class="Normal para-style-override-3"><span class="Normal char-style-override-5">Ferdâ, yarın demektir:</span></p>

    <p class="Normal para-style-override-3"><span class="Normal char-style-override-19">Ferda, senin, senin bu teceddüd, bu inkılâp...</span></p>

    <p class="Normal para-style-override-3"><span class="Normal char-style-override-19">Her şey senin değil mi ki, zaten, Sen, ey şebab!..</span></p>

    <p class="Normal para-style-override-2"><span class="Normal char-style-override-19">&nbsp;</span></p>

    <p class="Normal para-style-override-3"><span class="Normal char-style-override-5">“Sahte Kahramanlar”da Fikret’in bir cüce şair olduğunu söylemiştim. Fikret’in cüceliği, zamana bu ablak bakışından da açıkça anlaşılır.</span></p>

    <p class="Normal para-style-override-3"><span class="Normal char-style-override-5">Gözleri açık olanlar şunu anlarlar ki, bir dâvanın, ne olursa olsun, intikal sahası gençliktir. Basit bir anlayış... Bu, her hacmin bir rengi vardır dercesine budala bir anlayış... Ama bir hakikat... Bunu her rejim anlamıştır. Birbirine zıt, o türlü, bu türlü her rejim anlamıştır.</span></p>

    <p class="Normal para-style-override-3"><span class="Normal char-style-override-5">Güneş ışığını dikey olarak kaydeden nasıl (Ekvator) hattı ise, gençlik de, zamanın ihtarını dikey şekilde alan yerdir, noktadır. Onun için her dâva, o dikey noktasına hitab eder; meselesi olmayan, kabiliyeti olmayan sahtekâr dâvalar da genci böyle alır ele ve ona hulûs çakmaktan başka bir şey düşünmez.</span></p>

    <p class="Normal para-style-override-3"><span class="Normal char-style-override-5">Ey gençlik, hey gençlik, aziz gençlik, kutu gençlik!.. Bu sözler size çok şeyler anlatmalı... Bizim, gençlik kapısında dilenmeye ihtiyacımız yoktur. Onu, sefil pohpohlama edebiyatı ile kazanacak, herhangi bir sahtekârlık gayretinden münezzeh bulunuyoruz. Çünkü biz, gence kur yapmak mevkiinde değiliz; gence, yaşanmaya lâyık hayatı telkin etmek mevkiindeyiz. Gerekirse onu acıtırız, üzeriz, incitiriz.</span></p>

    <p class="Normal para-style-override-3"><span class="Normal char-style-override-5">Ona, genç adamın baş hassası olarak ıstırabı telkin ederiz, en acı üslûpla... Fakat kapısında dilenmeyiz. Çünkü, biz, gencin, lekesiz bir ciğer gibi içini dolduracak kanın terkibini bilenlerdeniz. O, sonsuz hayat kanıdır ve imanın cevheridir.</span></p>

    <p class="Normal para-style-override-3"><span class="Normal char-style-override-5">Gençliğe, malûm müdaheneleri, methiyeleri yapanlar, dediğim gibi, ideal yoksunu samimiyetsizlerdir. 24 saatlik zamanın avcıları... Güneşin doğuşiyle batışı arasında çıkarını düşünenler... Bizimse böyle küçük hesaplara ihtiyacımız yok; biz devamlı doğup batan -demin zamanı anlattım- füze hıziyle doğup batan güneşlerin ardında doğacak, “semt-ür-rees” dedikleri noktada kalacak ve geçmeyecek, pörsümeyecek ânı kovalayanlardanız. O bakımdan genç, hem dâvamızın geçiş yolu, hem de emanetçimizdir. Doğrudan doğruya ruhuna iman doldurmakla mükellef olduğumuz büyük enerji deposu... Bunu da “Zindandan Mehmed’e Mektup” isimli şiirimde ifade etmeye çalıştım. Mehmed benim oğlum, bugün ortalama üniversite gençliği yaşında... Fakat Mehmed, benim oğlum olarak bu şiirimin muhatabı olmadı; gençliğin sembolü olarak muhatap oldu.</span></p>

    <p class="Normal para-style-override-3"><span class="Normal char-style-override-5">Ve ben Mehmed’in şahsında “Semt-ür-re’s” noktasının (ideâl) gencine hitab ediyorum:</span></p>

    <p class="Normal para-style-override-3"><span class="Normal char-style-override-19">Yarın elbet bizim, elbet bizimdir!</span></p>

    <p class="Normal para-style-override-3"><span class="Normal char-style-override-19">Gün doğmuş, gün batmış; ebed bizimdir!</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-5">Ebed bizimdir. Bu garanti evvelden malûm... Bu garanti var diye oturacak olursak, Allah’ın takdirinde ne varsa o olur diye hiçbir kıpırdama yapmayan insanın sefâletine düşeriz. Kimse kaderin sırlarını ve tecellilerini olduğu yerde beklemek selahiyetinde ve kudretinde değildir. Kader; -sırası gelmişken söyleyeyim bu ölçüyü ve ezbere kalsın kafanızda- bir amel meselesi değildir; bir itikat meselesidir. Bir insan kader buymuş, diye bir kötülüğü yapacak olursa yaptığı kötülüğün günahı ile kalmaz, küfre girer. Çünkü kader gizlidir ve ne olacağı meçhûl...</span></p>

    <p class="Normal para-style-override-3"><span class="Normal char-style-override-5">Şimdi gençliğin ne olduğuna gelelim!.. Gençlik, sade madde tazeliğinden ibaret değil... Madde tazeliği!.. Madde ve ruh tazeliği bir arada... Hilkat, çok defa bu ikisini bir biri ile kavuşturuyor, fakat istisnaları var. Umumiyetle böyle, ama her zaman böyle mi?.. Madde tazeliği ruh tazeliğinden uzak kaldı mı, genç adam bir posadan ibaret kalır. O zaman, meydana sıpa gibi bir şey çıkar. Madde tazeliği ve ruh adalesi... Bu kelime bizim ölçülerimizden biridir. Ruh adalesi... Ruh adalesi pörsümüş insan, genç olsun, ihtiyar olsun, bir lâşeden ibarettir. En güçlü hayat adalesi, ruh adalesidir. Bunlar bir arada olacak...</span></p>

    <p class="Normal para-style-override-3"><span class="Normal char-style-override-5">İşte gençlik!.. Demin dedim ki, istisnaları var. Evet, doğrudur. Madde adalesi pörsümüş olsa da ruh adalesi yerinde oldukça, gençlik devamdadır. Bunu ifade eden ne muhteşem ihtiyarlar var tarihte... Batıda (Göte), doğuda Şeyh Sâdî... (Göte) öleceği âna kadar ıstırabını kaybetmemiş, her ân genç adam... Biraz sonra bir sözünü dinleyeceksiniz. Ve ölürken “ışık ışık!” diye seslendiğini... Ne yapsın ki, Allah’ın Resûlü’nü metheden satırları olduğu halde, büyük ışığa kavuşamamış; onun için ışık istiyor.</span></p>

    <p class="Normal para-style-override-3"><span class="Normal char-style-override-5">Bir de Şeyh Sâdî... Şeyh Galib onun için, Gülistan’ı 80 yaşında yazan adam için diyor ki:</span></p>

    <p class="Normal para-style-override-3"><span class="Normal char-style-override-19">“Hengâm-ı heremde söylemiştir.</span></p>

    <p class="Normal para-style-override-3"><span class="Normal char-style-override-19">Pîr olduğu demde söylemiştir.”</span></p>

    <p class="Normal para-style-override-1"><span class="Normal char-style-override-19">&nbsp;</span></p>

    <p class="Normal para-style-override-3"><span class="Normal char-style-override-5">Bakın buradaki pirlik ne makbûl!.. “Hengâm-ı herem”, ihtiyarlık zamanı... Demek ki, böylesine ihtiyarlık gençlikten de üstün... Ruh adalesi yerinde... İhtiyarlığı anlatacak olursak, şöyle bir levha çizebiliriz. Burada madde doktorluğu ile ruh doktorluğu bir aradadır. İhtiyarlık, insanda, madde adalesi ile beraber ruh adalesinin pörsüyüşü tablosudur. İhtiyarlık ne feci bir şey! Yaşa da bakmaz; genç ihtiyarlar vardır, ihtiyar gençler vardır. Genç ihtiyarları kavanoz çocuklarına benzetebiliriz. Hani hastahanelerde dört aylık düşmüş çocuklar vardır; ispirto içinde dururlar, kavanozda... Hani birtakım ilericilik, gericilik iddia eden sıpalar var ya; onları da kavanoz çocukları diye isimlendirebiliriz.</span></p>

    <p class="Normal para-style-override-3"><span class="Normal char-style-override-5">Buna mukabil, yaşlandığı halde bütün ruhî çalkantısını, adale nabzını korumuş ihtiyarlar var; onlar da yaşlı gençler... Tarihimizde yaşlandığı halde ihtiyarlamayanların güzel misalleri vardır. Bir tanesi Tiryaki Hasan Paşa... Kanije müdafaasında, ordusunu kalenin etrafında defalarca çevirmiş, meselâ on defa çevirmişse, düşmana on misli kuvvetli göstermiş büyük taktik zekâsına malik enerjik ihtiyar... Seksen küsûr yaşında, atının üstüne çıktığı zaman pelte gibi dökülüyor, kendisini halatla bağlatıyor dik durabilsin diye... Ne güzel genç!..</span></p>

    <p class="Normal para-style-override-3"><span class="Normal char-style-override-5">(Tolstoy) da bunlardan biri... Gençliğin ıstırapla alâkalı bir noktası var... (Tolstoy) yine çok ihtiyar yaşça, fakat ölüm, zaman gibi mücerret düşenceleri hiç bir zaman kaybetmemiş. Bir gece yatağında 40 derece ateşle yatarken fırlıyor; ahıra gidiyor, çıplak bir ata binerek, ölümden kaçarcasına koşup gidiyor, şatosundaki parkta...</span></p>

    <p class="Normal para-style-override-3"><span class="Normal char-style-override-5">Nihayet ideal gençlik, demin de söylediğim gibi, her iki tazeliğin bir arada bulunduğu (senfonik) ahenk... Dolgun bir nabız gibi ruhî adalesinin çarptığı ve bu ateşe maddesinin de refakat ettiği ideal genç...</span></p>

    <p class="Normal para-style-override-3"><span class="Normal char-style-override-5">Tarihte madde ile beraber ruh adalesi bakımından da genç tipler, bize gençlik vasıflarının öncüleri olarak çok bilgi ve şekil ifade ederler. Böyle olanların başında Büyük İskender, Fatih, Yavuz, Büyük Frederik, (Napolyon) vesaire...</span></p>

    <p class="Normal para-style-override-3"><span class="Normal char-style-override-5">İskender 23 yaşında kral oldu; Filip’in oğlu... Filip’in ahırında hiç kimsenin binemediği bir at vardı; İskender çocuk denecek yaşta gitti ahıra, atı dışarı çıkardı, güneşten gözü kamaşıp bir an görmesin diye yüzünü güneşe çevirdi ve o zaptedilmez atın üstüne atlayıverdi. Bu durumu haber alan babası koşuyor ve diyor ki;</span></p>

    <p class="Normal para-style-override-3"><span class="Normal char-style-override-5">“– Sen artık Makedonya’ya sığacak adam değilsin! Dünyaların fethine çık!”</span></p>

    <p class="Normal para-style-override-3"><span class="Normal char-style-override-5">Bir de ideâli vardı onun... (Attik) denilen eski Yunan medeniyetini dünyaya yaymak...Dünya cihangiri, İskender, atılganlığın, cüretin, gözü karalığın ve büyük dâva adamının enerjisini temsil etmekte... Bir şehre girer, bütün şehin yıkılmasını emreder, “yalnız ortadaki şair büstü kalsın!” der. Bir genç için en tehlikeli şey, kendi zıddı olan âlemlerin tesiri altında kalmaktır. Bu hâl, İskender’de görülür. Ve onun arkadaşları olan Yunan asîlleri, generalleri İskender’e karşı acı bir tavır alırlar. Dârâ’yı yendikten sonra –nasıl İslâmiyeti Fars ve Bizans tesiri lekelediyse–İskender’i, o saffetli adamı da, Dârâ’nın kendi çevresinden gördüğü bir nevi ilâhlaştırıcı tavırlarını taklit etmesi bozmaya başlar. İskender ister ki, önünde secde edilsin ve kendisine en büyük dalkavukluk tavrı takınılsın. Bir gün, şarap masasında oturuyor... Önünde, bir sahan içinde, haşlanmış patates var... İçeriye bir general giriyor. O zamana kadar Yunanlılar krallarına arkadaş muamelesi yapmaya alışmışlar...</span></p>

    <p class="Normal para-style-override-3"><span class="Normal char-style-override-5">General giriyor içeriye, haşmet manzarasını görüyor ve Homeros’un bir şiirini okuyor:</span></p>

    <p class="Normal para-style-override-3"><span class="Normal char-style-override-5">“– Yazıklar olsun milletinin an’anelerini terkedenlere!”</span></p>

    <p class="Normal para-style-override-3"><span class="Normal char-style-override-5">İskender patatesi kaptığı gibi bu generalin suratına fırlatıyor. General hiç istifini bozmadan elinin tersi ile yüzünü temizliyor ve diyor:</span></p>

    <p class="Normal para-style-override-3"><span class="Normal char-style-override-5">“– Unutma ki, (Granikus)te senin hayatını ben kurtardım!”</span></p>

    <p class="Normal para-style-override-3"><span class="Normal char-style-override-5">Bunun üzerine İskender mızrağını çekip generali öldürüyor. Fakat o kadar üzülüyor ki, aziz dostunu öldürmekten, Hindistan’da Ganj nehrinde yıkanırken basit bir soğuk algınlığına bu ruhî çöküş yüzünden dayanamıyor ve kıvrana kıvrana ölüyor.</span></p>

    <p class="Normal para-style-override-3"><span class="Normal char-style-override-5">Alparslan... Müslüman Türk’e Anadolu yolunu açan insan... Kars Kalesi’nin üstünden Batıya doğru bir bakışı var. Otuz yaşında, ruhta ve maddede muhteşem genç...</span></p>

    <p class="Normal para-style-override-3"><span class="Normal char-style-override-5">Fatih... 25 Yaşındaki büyük Türk Padişahı... Ne büyük gâye adamı!..</span></p>

    <p class="Normal para-style-override-3"><span class="Normal char-style-override-5">Kâinat Efendisinin;</span></p>

    <p class="Normal para-style-override-3"><span class="Normal char-style-override-5">“– O ne güzel asker ve o ne güzel kumandan!”</span></p>

    <p class="Normal para-style-override-3"><span class="Normal char-style-override-5">Dediği makama talip... Gençliğin, hiçbir engel tanımaz enerjisiyle dopdolu... O, gemilerin Haliç’e inmesi ne harika! O, denize sürülen at, ne manzara!.. Ve dirayette, tedbirde fevkalâdelikler...</span></p>

    <p class="Normal para-style-override-3"><span class="Normal char-style-override-5">Veziri ona sorar:</span></p>

    <p class="Normal para-style-override-3"><span class="Normal char-style-override-5">“– Taarruz ne zaman?”</span></p>

    <p class="Normal para-style-override-3"><span class="Normal char-style-override-5">Vezirine der ki:</span></p>

    <p class="Normal para-style-override-3"><span class="Normal char-style-override-5">“– Lala, bu sırrı içimden geçirirken başımdaki külâhımın duyacağını bilsem külâhımı boğar atardım!”</span></p>

    <p class="Normal para-style-override-3"><span class="Normal char-style-override-5">İşte devlet sırrı diye buna derler. Bakın, ne genç bedenler, ne genç ruhlar, ne genç anlayışlarla ne büyük devlet kurmuşlar!..</span></p>

    <p class="Normal para-style-override-3"><span class="Normal char-style-override-5">Yavuz... Bence Fatih’in de üstünde insan... O ne insan! O da genç; otuzlarda... Çaldıranın önünde ilk yeniçeri fesadı başlıyor. Çadırına ok atıyorlar... Atılan oklara aldırmadan atına biniyor ve askerin üstüne doğru yürüyor...</span></p>

    <p class="Normal para-style-override-3"><span class="Normal char-style-override-5">Şöyle haykırıyor:</span></p>

    <p class="Normal para-style-override-3"><span class="Normal char-style-override-5">“– Ben şu gâyenin adamıyım, benimle gelmek isteyenler gelsin, gelmeyenler karılarının yanına dönsün!”</span></p>

    <p class="Normal para-style-override-3"><span class="Normal char-style-override-5">Ve bütün ordu arkasında...</span></p>

    <p class="Normal para-style-override-3"><span class="Normal char-style-override-5">Büyük Frederik... Bugünkü Alman ordusunun ve Alman ordu ideâlinin kurucusu, bütün disiplin kafası...</span></p>

    <p class="Normal para-style-override-3"><span class="Normal char-style-override-5">Ondan sonra (Napolyon) geliyor. (Napolyon) üzerinde biraz fazla duracağız. (Napolyon), birçoklarının sandığı gibi sadece büyük asker, yepyeni harp kaideleri getirmiş olan bir insan değildir. Bugünün harp kaidelerinin bile (Napolyon) dan kaldığını biliyoruz, bu kadar büyük asker... Ama büyüklük hüviyeti askerliğinde değil... Büyüklük hüviyeti, tükenmez bir gençlik, yani enerjisi ve tarihte eşine rastlanmaz gözükaralığında...</span></p>

    <p class="Normal para-style-override-3"><span class="Normal char-style-override-5">Bu tabire bayılırım ben; gözükara... Bizim gençliğimiz –şimdi gelecek yeri– mutlaka gözükara olacak; ama, hesaplı gözükaralık, delice değil...</span></p>

    <p class="Normal para-style-override-3"><span class="Normal char-style-override-5">(Napolyon) iki kere yenildi. Birinciden sonra Elbe Adası’na sürüldü. Oradan kaçtı. O tek başına, yanına üç dört tane inanmışını alıp Fransa’nın cenubuna çıktı. Şimdi levhaya iyice dikkat edin ki, istediğimiz gözükaralığın bütün modelini bu levhada bulasınız. (Napolyon) o kadar korkunç bir adam ki, Almanya’da (Napolyon) hücum ederken çocukları umacıyla değil, “Napolyon geliyor!” diye korkutuyorlar. Ayni söz Fransa’da da cari... Sürüldüğü adadan birkaç dostu ile kaçıp gelen adama yüzbin kişilik bir ordu çıkarıyorlar; krallık ordusu... Paris’ten cenuba doğru iniyor, bu ordu... O da cenuptan Paris’e doğru çıkıyor. Şimdi bakın levhaya: Yanında bir (Kont) var yakınlarından... O hatıralarında anlatıyor.</span></p>

    <p class="Normal para-style-override-3"><span class="Normal char-style-override-5">Diyor ki:</span></p>

    <p class="Normal para-style-override-3"><span class="Normal char-style-override-5">“– Gidiyoruz; yüzbinlik bir ordunun üstümüze sevkedildiğini de biliyoruz! Nereye gidiyoruz; hangi akıl, mantık kabûl eder bu hali? Nasıl kurtulabiliriz? Ağzımızı her açmak istediğimiz zaman (Napolyon)un bakışındaki durgunluk, içine kapanık ve kararlı tavrı önünde sustuk. İnanmıştık ona! Boynumuzu eğdik ve yola devam ettik!”</span></p>

    <p class="Normal para-style-override-3"><span class="Normal char-style-override-5">Niçin yüzbin kişilik ordu gönderiyorlar üzerine? Çünkü (Napolyon) korkunç adam... Ordu ona kavuşuncaya kadar beşyüz bin kişilik bir ordu kurabilir. Ama böyle yapmıyor, (Napolyon) hiçbir yere el atmıyor, tek başına, kollarını sallaya sallaya, krallık ordusuna gidiyor, gidiyorlar... Nihayet ordu öncülerine raslıyorlar. Yanındakilere diyor ki:</span></p>

    <p class="Normal para-style-override-3"><span class="Normal char-style-override-5">“– Siz şu kayanın arkasına saklanın ve beni yalnız bırakın!”</span></p>

    <p class="Normal para-style-override-3"><span class="Normal char-style-override-5">Askerlere de ilk sözü şu oluyor:</span></p>

    <p class="Normal para-style-override-3"><span class="Normal char-style-override-5">“– Yaklaşın, yaklaşın, yaklaşın!”</span></p>

    <p class="Normal para-style-override-3"><span class="Normal char-style-override-5">Burada büyük aksiyoncular için ne büyük bir ders var! Düşmanın ânî olarak (psikolojik) şaşkınlığından istifade... Bütün ihtilâller, bütün hamleler bu ilk psikolojik şaşkınlıktan istifade ederek muvaffak olur.</span></p>

    <p class="Normal para-style-override-3"><span class="Normal char-style-override-5">Öncüler yaklaşıyor. Bir teğmen görünüyor, “Bir üstünüz yok mu?” diyor (Napolyon)... Bir yüzbaşı çıkıyor, daha üstü, daha üstü... Nihayet (Gruşi) isimli meşhur albay –sonradan general– geliyor. Atından iniyor, (Napolyon), bir taşın üstüne çıkıyor ve askere hitap ediyor:</span></p>

    <p class="Normal para-style-override-3"><span class="Normal char-style-override-5">“– Fransız askeri! Sen bir miskinlik, hareketsizlik örneği idin; dayak yemeye memurdun hayatınca... İşte görüyorum, yüzün şerha şerha dikiş yerleriyle dolu... Bunlar benimle yaptığın savaşlarda aldığın yaralar... Seni çarığından külâhına ve yüreğine kadar ben meydana getirdim! Şimdi seni bana karşı kullanmak istiyorlar! İçinizde İmparatoruna silâh çekmek isteyen varsa buyursun!”...</span></p>

    <p class="Normal para-style-override-3"><span class="Normal char-style-override-5">Ve bir aktör gibi göğsünü, ceketini yırtarak açıyor.</span></p>

    <p class="Normal para-style-override-3"><span class="Normal char-style-override-5">Şimdi sözü mütefekkir tarihçi (Mişle)ye bırakalım:</span></p>

    <p class="Normal para-style-override-3"><span class="Normal char-style-override-5">“– Bir insan bu kadar gözükara hareket ederse, başına iki şeyden biri gelir; ya binlerce kurşunla vurulur, ya hurrâ imparator!, diye başa geçer... İkincisi oldu ve (Napolyon) başa geçti. Kendisini teslim almaya gelen ordunun başında Paris’e girdi.”</span></p>

    <p class="Normal para-style-override-3"><span class="Normal char-style-override-5">Tarihte ruhu ve maddesi genç tiplerden birkaçını gördük. İşte bu mânâda genç, ilk vasfiyle fâtihdir. Her gencin ruhunda bir fâtihlik rüyası yatar. O, daha motoru dışından görür görmez orta mektepde motor icadına kalkar. Çocukken de böyledir. Masal âleminde yaşar, elebaşı olmaya kalkışır, devleri öldürmeye yeltenir. Herkes kendi içinde bir fatihdir, hoş... Böyle başlıyor gençte ilk hayatiyet... Bir de zamane gencine bakın, fatih olmak nerde, o nerde? O fatih değil şehvetin fethettiği ve nefsaniyetin esir ettiği köle...</span></p>

    <p class="Normal para-style-override-3"><span class="Normal char-style-override-5">Daha vasıflara gelmedik.</span></p>

    <p class="Normal para-style-override-3"><span class="Normal char-style-override-5">Fatihliğin ilk şartı –demin yeri gelecek dediğim– ıstıraptır. Istırap... Genç adam ıstırap çekebilme kabiliyetine malik olan adam demektir. Konferansımızın en derin ve ince noktası burası... Diyeceksiniz ki, ıstırapla gencin ne alâkası var? Alâka büyük... Çünkü oluş bir hummâdır. Nasıl tohum çatlarken alev alev yanarsa, kaynayan su nasıl fıkırdar ve inlerse, nasıl toprak altında kömür milyonlarca sene yatar kavrulur ve elmas olursa, oluş baştan aşağı böyle bir çile hummasından ibarettir.</span></p>

    <p class="Normal para-style-override-3"><span class="Normal char-style-override-5">Bu ıstırabı çekmenin haysiyeti gencin şiârı ve hakkıdır. Onun için, dikkat edin, ıstırap çekme kabiliyeti gençlik senedidir. Hakikî genç, mustarip insandır. Boyuna olmaya çalışan, boyuna kendini aşmaya çalışan... Bunu bir tıbbî levhadan anlayabiliriz. Dikkat edin, genç hasta terler içinde kıvranır; ihtiyar ise pelteleşir, yatağa çöker ve kalır. İhtiyar eriyip gider genç çalkalanır. Yani (organik) bir faaliyette bile ruhî gerçeklik işareti var...</span></p>

    <p class="Normal para-style-override-3"><span class="Normal char-style-override-5">Paris’te talebeliğimde bir piyes seyrederken, hem de âdi bir tiyatroda, âdi bir piyeste, muazzam bir cümlenin heyecanına kapıldım. O kadar kapıldım ki, önümde oturan insanın ensesinden kavramışım, farkında olmadan... Piyeste bir ihtiyar adam var, bir de genç oğlu! Bir kadın mevzuunda rekabet ediyorlar. İkisi de aynı kadını seviyor... Oğlu babasını ayıplayarak diyor ki:</span></p>

    <p class="Normal para-style-override-3"><span class="Normal char-style-override-5">“– Sen ihtiyarsın, ben gencim!”</span></p>

    <p class="Normal para-style-override-3"><span class="Normal char-style-override-5">Adam bir özür bulamıyor kendinde oğluna karşı... Kendisini de genç hissediyor, fakat bunu bir mantığa bağlayamıyor, çırpınıyor, ama isbatını yapamıyor...</span></p>

    <p class="Normal para-style-override-3"><span class="Normal char-style-override-5">Nihayet şunu söylüyor:</span></p>

    <p class="Normal para-style-override-3"><span class="Normal char-style-override-5">“– Madem ki ıstırap çekiyorum, gencim!”</span></p>

    <p class="Normal para-style-override-3"><span class="Normal char-style-override-5">Ne kadar güzel!</span></p>

    <p class="Normal para-style-override-3"><span class="Normal char-style-override-5">Şimdi (Göte)nin sözüne sıra geldi</span></p>

    <p class="Normal para-style-override-3"><span class="Normal char-style-override-5">“– İnsanlar hayatlarında bir kere bulûğ acısı çekerler, fakat dehânın çocukları onu bir çok kere çeker, zira böylece her defa gençleşirler.”</span></p>

    <p class="Normal para-style-override-3"><span class="Normal char-style-override-5">Genç, artık anlaşıldı; ruh adelesi madde adelesinin titreşmesinden doğma taze varlık... O sancıyı çeken ve sancıyı çekmeye istidadı olan haysiyetli genç, eski Yunan’ın (klâsik) eserlerinde değerlendirilmişti. Eski Yunan’da genç adam heykelleri hep kıvranıcı tiplerdir. Meselâ, İskender’in ölümünü gösteren bir heykel vardır; başında yılan, nasıl kıvranır İskender, bütün adaleleriyle... O kıvranış, ruh adelesidir aynı zamanda...</span></p>

    <p class="Normal para-style-override-3"><span class="Normal char-style-override-5">Istırap ve acı çekme kabiliyeti, oluş hummasının biricik ifadesidir. Yoksa basit sebeplerden mustarip olmak demek değil... Her şeyde olduğu gibi bu durumu da İslâm Tasavvufu çok güzel hallediyor. İslâm Tasavvufunda canlılardan başlayan tekâmül akışı insana ve insandan öteye kadar gider. Cemadın ufku, yani –son noktası– mercandır. Mercan tıpkı bitki gibi kök atar, yani bitkileşmeye doğru gider. Bitkinin ufuk noktası hurma ağacıdır. Dişisinin üstüne abanarak tohumunu gönderir. Hayvana yaklaşır böylece... Hayvanın ufuk noktası attır; tıpkı insan gibi rüya görür, bunu (veteriner) ilmi bile tesbit etmiştir. İnsanın ufku ise sonsuzluk... İlâhî marifet ve ebedî kemâl... Bütün oluşlar hummadan hummaya geçerek olur, böyle miskin miskin oturmakla hiçbir şey olunmaz. Dünya bir oluş kıyameti içinde... En büyük oluş, insandan öteye ilâhi marifete geçen oluştur... İşte genç, yaşı kaç olursa olsun, bu kıymetleri birleştirebilendir. Fuzulî bu ıstırabı ne güzel anlatır. Söyler, söyler ve neticede der;</span></p>

    <p class="Normal para-style-override-3"><span class="Normal char-style-override-19">“Yani ki çok belâlara kıl müptelâ beni”</span></p>

    <p class="Normal para-style-override-2"><span class="Normal char-style-override-19">&nbsp;</span></p>

    <p class="Normal para-style-override-3"><span class="Normal char-style-override-5">Belâ, belâ, belâ... Aradığı... Ve devam eder:</span></p>

    <p class="Normal para-style-override-3"><span class="Normal char-style-override-19">“Öyle zaif kıl tenimi firkatinde kim,</span></p>

    <p class="Normal para-style-override-3"><span class="Normal char-style-override-19">Vaslına mümkün ola götürmek saba beni.”</span></p>

    <p class="Normal para-style-override-2"><span class="Normal char-style-override-19">&nbsp;</span></p>

    <p class="Normal para-style-override-3"><span class="Normal char-style-override-5">Visal hasretiyle o kadar zayıflamak istiyor ki, rüzgâr visale götürebilsin onu...</span></p>

    <p class="Normal para-style-override-3"><span class="Normal char-style-override-5">Genç, güneşe açılan yapraklar gibi, hayatı emen, yutan akıcı bir cihaz, ideâl kapmaya mahsus bir antendir, bir alet... Genç, ideâl mevcelerini kapan bir cihaz... İnanmaya en müsait bünye... Bütün dehâlar gençliklerinde pırıldadılar ve bütün dâvalar gençler elinde yürüdü. Tâ şundan buna, eski Yunan’dan (komünizm)e kadar...</span></p>

    <p class="Normal para-style-override-3"><span class="Normal char-style-override-5">İslâmda gençlik ve gençliğin bütün mânası âzamî derecede pırıltılı bir tecelli arzeder. İslâmın ilk kadrosu –isim tayin etmeden söylüyorum– gençler, mustaripler, köleler, yoksullar... O ihtiyar tipler, karga burunlu kureyş kâfirleri dışarıda... Kâbenin bir tarafında pırıl pırıl alınlı genç müminler geçerken, o kâfirler ne kadar ihtiyardırlar; pörsümüş, kemikleşmiş, cevhersiz kalmış, kötü mânada ihtiyar... İbrahim Hakkı Hazretleri “Marifetname”sinin fihristinde şöyle kaydeder: “Mevtin faziletin ve pirlik rezaletin beyan eder”... Hakikaten bu mânada pirlik bir rezalettir. İslâm’ın ebedî genci, o her haliyle taze... Allah’ın, yüzünü keremlendirdiği Hazret-i Ali, çocukluğnda müslüman; daha genç bile değil... Fakat çocuk haliyle bile ne şaşaalı bir gençliğe namzed...Hazret-i Ali’deki nefs muhasebesi; o hikmet!.. Hazret-i Ali, başlanıçta Allah’ın Resûlü’ne soruyor:</span></p>

    <p class="Normal para-style-override-3"><span class="Normal char-style-override-5">“– Nedir o yaptığın şey?”</span></p>

    <p class="Normal para-style-override-3"><span class="Normal char-style-override-5">“– Namaz!”</span></p>

    <p class="Normal para-style-override-3"><span class="Normal char-style-override-5">Diyorlar; “sen de İslâma gel, sen de kıl!”</span></p>

    <p class="Normal para-style-override-3"><span class="Normal char-style-override-5">Şöyle cevap veriyor:</span></p>

    <p class="Normal para-style-override-3"><span class="Normal char-style-override-5">“– Büyüklerime danışayım ve bir gece düşüneyim.”</span></p>

    <p class="Normal para-style-override-3"><span class="Normal char-style-override-5">Sabaha kadar hiç uyumadan düşünüyor ve kimseye danışmadan koşup geliyor ve Müslüman oluyor. Her haliyle genç... Hayber’in kapısını kucaklayan adalesiyle, Allah’ın en derin hikmetlerine eren kafasiyle...</span></p>

    <p class="Normal para-style-override-3"><span class="Normal char-style-override-5">Ali’nin bir sözü var ki, bu sözü derinliğine anlayabilmek, artık bir daha başka bir söze kulakları tıkamaya vardırır insanı... “Herşey” diyor, –âyette de var zaten– “Herşey ona huşû içinde, yüzükoyun yere kapanık; ve herşey, onunla kaim, onunla ayakta...”</span></p>

    <p class="Normal para-style-override-3"><span class="Normal char-style-override-5">Bundan sonra İslâm’ın olgun genci Ebu Bekir... Gencin rikkati, inceliği, yumuşaklık ve derinliği, merhameti büyük idrâkiyle genç... Biliyoruz ki, o nebîlerden sonra insanoğlunun en büyüğü... Nasıl ölümden korkmak ıstırabı ve hakkı da genç adamınsa, –çünkü ihtiyar pelteleşir, sinek gibi ölür– idrâk ve zekâ ıstırabı da gencin malı ve hakkı... Ebu Bekir’in söylediği bir söz var ki, ona Avrupalı 14 asır sonra (Bergson)da erdi. Diyor ki Hazret-i Ebu Bekir:</span></p>

    <p class="Normal para-style-override-3"><span class="Normal char-style-override-5">“– İdrakin aczini idrakten büyük idrak yoktur!”</span></p>

    <p class="Normal para-style-override-3"><span class="Normal char-style-override-5">Ve İslâm’ın coşkun genci Ömer... Coşkun ve şiddetli genci... Hiçbir müsamaha tanımayan, prensip genci... Merhamet bölümünde göreceksiniz, ama misalini şimdi söyleyelim: Merhamette belki en ileri, fakat şiddet ve prensipte yine de ileri... Oğluna, “Hadd-i şurb” dedikleri içki içme cezasını kendi eli ile tatbik eder. Muayyen bir değnekten sonra oğlu der ki:</span></p>

    <p class="Normal para-style-override-3"><span class="Normal char-style-override-5">“– Baba ölmek üzereyim, daha fazla dövme!”</span></p>

    <p class="Normal para-style-override-3"><span class="Normal char-style-override-5">O da der ki:</span></p>

    <p class="Normal para-style-override-3"><span class="Normal char-style-override-5">“– Öl ve Allah’ın huzuruna çıkınca de ki, beni babam öldürdü, senin kanunlarını yerine getirmek için!”</span></p>

    <p class="Normal para-style-override-3"><span class="Normal char-style-override-5">İşte genç!..</span></p>

    <p class="Normal para-style-override-3"><span class="Normal char-style-override-5">Hayâ ve edep, hicap ve ahlâkta genç, Osman... Sonra birinci sınıf Sahabîler plânında olmasalar da genci bütün cepheleriyle gösteren örnekler... Bilâl-i Habeşi, Erkam ve Habib... Bilâl, biliyorsunuz, köleydi, Ebu Bekir bütün parasını sarfetti... “Allah bir” diyen her köle azattır, satın alınmış ve azat edilmiştir. Bırakalım isimlerini teker teker saymayı; mücerret Sahabeyi ele alalım: Sahabî, İslâmda, Peygamberi görmüş veya O’nun tarafından bir ân mümîn olarak görülmüş olan, ebedî varlık şevkiyle ebedî gençliğin sırrına ermiş insanın ismidir. Genç demek Sahabî demek, Sahabî demek genç demek... Sahabî ile ilgili sözlerimizi bir misalle bitirelim:</span></p>

    <p class="Normal para-style-override-3"><span class="Normal char-style-override-5">Ebu Talha, doksanlık genç...</span></p>

    <p class="Normal para-style-override-3"><span class="Normal char-style-override-5">Hazret-i Muaviye’nin vâlilik devri... İslâm ordularının denizlerde fetihlere başladığı devir... Kur’ânı açar, Ebu Talha Hicaz’da, Medine’de; ve cihada ait âyetler görür. Torunlarının torunları da vardır belki... “Getirin kalkanımı, kılıcımı, mızrağımı.” der.</span></p>

    <p class="Normal para-style-override-3"><span class="Normal char-style-override-5">– Nereye gidiyorsun?</span></p>

    <p class="Normal para-style-override-3"><span class="Normal char-style-override-5">– Cihada!</span></p>

    <p class="Normal para-style-override-3"><span class="Normal char-style-override-5">– Aman, der torunları, sen artık doksanlık bir ihtiyarsın, senden cihad sâkıttır. Bu iş bize düşer, sen Bedr’i görmüş bir kahramansın! Yeter, biz gidelim!</span></p>

    <p class="Normal para-style-override-3"><span class="Normal char-style-override-5">Cevabı:</span></p>

    <p class="Normal para-style-override-3"><span class="Normal char-style-override-5">– Kur’ân onu açıp da okuyana hitab eder. Başkasına devir ve vekâlet kabûl etmez!</span></p>

    <p class="Normal para-style-override-3"><span class="Normal char-style-override-5">O doksanlık Sahabî, kalkar günlerce yaya gider. Kıbrıs’ın fethine giden gemiye biner. Gemide hakikî şehit olarak ölür. Kıbrıs’a çıkan ilk İslâm ordusu, kucağında peşin şehidiyle çıkar.</span></p>

    <p class="Normal para-style-override-3"><span class="Normal char-style-override-5">Ve işte Ebu Talha Hazretlerinde tecelli eden yek-pâre, granitten daha kuvvetli gençlik!..</span></p>

    <p class="Normal para-style-override-1"><span class="Normal char-style-override-9">&nbsp;</span></p>

    <p class="Normal para-style-override-1"><span class="Normal char-style-override-9">●</span></p>

    <p class="Normal para-style-override-3"><span class="Normal char-style-override-5">Şimdi artık özlediğimiz neslin tek tek vasıflarına geldik. Dokuz maddede birleştiriyoruz özlediğimiz neslin vasıflarını...</span></p>

    <p class="Normal para-style-override-3"><span class="Normal char-style-override-5">Özlediğimiz neslin vasıflarından, birincisi</span> <span class="Normal char-style-override-4">AŞK</span><span class="Normal char-style-override-5">...</span></p>

    <p class="Normal para-style-override-3"><span class="Normal char-style-override-5">Dikkat edin, ihtiyar âşık olamaz. Hiç gördünüz mü, genç gibi âşık bir ihtiyar? Olamaz!.. Kudurabilir, hırsından çatlayabilir, lâkin âşık olamaz!</span></p>

    <p class="Normal para-style-override-3"><span class="Normal char-style-override-5">Yunus Emre, Anadolu ve İslâm ruhunun ebedî genci... Ne güzel anlatıyor gence ait ıstırabı, ölüm korkusunu ve zamanın üstüne çıkma ihtiyacını, Bakınız:</span></p>

    <p class="Normal para-style-override-3"><span class="Normal char-style-override-19">“Boyandım rengine, solmazam ayruk,</span></p>

    <p class="Normal para-style-override-3"><span class="Normal char-style-override-19">............. Âşıkım, ölmezem ayruk...”</span></p>

    <p class="Normal para-style-override-3"><span class="Normal char-style-override-5">Aşk... Başımıza ne geldiyse aşkımızı kaybetmekten geldi.</span></p>

    <p class="Normal para-style-override-3"><span class="Normal char-style-override-5">Bütün beşeriyet için de aynı şey...</span> <span class="Normal char-style-override-19">Montesquieu</span> <span class="Normal char-style-override-5">(Monteskiyö) Romalıları anlatan eserinde Roma’nın yıkılışı için şöyle der: “Aşklarını kaybettiler ve kaybolup gittiler!”... Buradaki aşk, dikkat edilirse sadece hakka ait aşk değildir. Aşkın esası Allah’a olan aşk... Fakat bâtıla olan aşka bile, o aşkın sağladığı bir hayatiyet vardır. Âşık daima kuvvvetlidir. Eski Roma, bâtıl da olsa aşk sahibi olduğu devirlerde ideâl büyük nizamın en güzel örneğiydi. Sonra (İmperyum Romanum) Dünya’yı avucuna alınca, artık Kartaca’dan gelen ve balı akan incirleri yattığı yerde yiyen Romalı, rehavete geçti, aşkını kaybetti. Aşk ölünce derhal hayvanî fakülteler harekete geçer. Romalı aşkını kaybedince o dereceye düştü ki, yemek yemenin zevki adına hususî ilâçlar alıp gaseyan ediyor, tekrar yemek yiyordu. Ve Roma yıkılıp gidiyordu. Eski Yunan da böyle gitti, bütün gidenler böyle gittiler. Allah’ın aşksız adama ve cemiyete rızası yoktur.</span></p>

    <p class="Normal para-style-override-3"><span class="Normal char-style-override-5">İslâmda da böyle... Abbasîlerin sonunda aşkı pörsüyünce böyle oldu. Türk, yepyeni bir aşkla temsil ettiği dinini ancak Kanunî’nin başına kadar sürdürebildi. Aşk, yerini hikmeti kalmayan kabuk bilgilere terkedince; o da böyle bitti, bugünlere yol açıldı.</span></p>

    <p class="Normal para-style-override-3"><span class="Normal char-style-override-5">Aşk, aşk, aşk!.. Aşk öyle bir şey ki, insan nasıl uzuvlarının rahatsızlığını hissederse aşkının eksikliğini de kısmen sezmek ve içten pörsümeye başladığı her zaman, “ben aşkımı neden kaybediyorum?” diye sormak memuriyetindedir. Nerde o insan?.. Aşkı yerine iade için çırpınan insan!..</span></p>

    <p class="Normal para-style-override-3"><span class="Normal char-style-override-5">Bizim kaba softa ve ham yobaz dediğimiz bir tip var. Bu tip anlayamayan mânasınadır, dinî içinden bozan mânasınadır; yoksa dine pazarlıksız inanan mânasına değil... Softa, dine pazarlıksız iman mânasında kullanılırsa, o zaman softalıktan büyük derece olmadığını biliriz. Bir darbımesel vardır; aşksızlık tipini en güzel ifade eder:</span></p>

    <p class="Normal para-style-override-3"><span class="Normal char-style-override-5">“Ölü gözünde yaş, imam evinde aş...”</span></p>

    <p class="Normal para-style-override-3"><span class="Normal char-style-override-5">Bu, hakikî imam değil, işi aşa dökmüş, ensesi katmer katmerdir... Din büyükleri ölümü tefekkür ediniz ve fazla yemeyiniz derler. Bu, işin ince tarafı... Aşk olduğu zaman bir zıpzıp Himalâyadır, aşk olmadığı zaman Himalâya zıp zıp kadar küçülür. İşte aşkımızı kaybettik ve çöküş devrimiz açıldı.</span></p>

    <p class="Normal para-style-override-3"><span class="Normal char-style-override-5">Biz de aşkımızı kaybedince çöküş devrine ayak bastık ve bugünedek geldik.</span></p>

    <p class="Normal para-style-override-3"><span class="Normal char-style-override-5">Aşksız amel ve posa imanı da gene hiç bir mâna ifade etmez. Hazret-i Hasan abdest alırken düşecek kadar sararırmış... Sapsarı kesilirmiş... Kan kalmayacak kadar, yüzünde...</span></p>

    <p class="Normal para-style-override-3"><span class="Normal char-style-override-5">Yanındakiler sorarlar:</span></p>

    <p class="Normal para-style-override-3"><span class="Normal char-style-override-5">“– Niçin bu hale geliyorsunuz?”</span></p>

    <p class="Normal para-style-override-3"><span class="Normal char-style-override-5">Cevabı:</span></p>

    <p class="Normal para-style-override-3"><span class="Normal char-style-override-5">“– Kimin huzuruna çıkmaya hazırlanıyorum, biliyor musunuz?”</span></p>

    <p class="Normal para-style-override-3"><span class="Normal char-style-override-5">İşte amel böyle olur. Hazret-i Hasan’ın aldığı abdestle, Bayezid-i Bistami’nin kıldığı namazı eda edecek var mı? Namaz kılarken şeriata hürmetinden kaburga kemiklerinin çatırdadığı duyuluyor büyük Velî’nin...</span></p>

    <p class="Normal para-style-override-3"><span class="Normal char-style-override-5">Aşkın en güzel tablosunu velîlerden İbn-i Semnûn Hazretlerinden bir örnekle ifade edelim. İbn-i Semnûn minbere çıkıyor. Halka dönük, aşkı anlatmaya başlıyor. Gözleri boşluğa doğru, ne yöne baktığı belli değil, büyük bir vecd içinde... O sırada nerden geldiği bilinmeyen bir kuş caminin içinde süzülüp geliyor, Semnûn Hazretlerinin eline konuyor, gagasını tırnağına vuruyor, incecik bir kan şeridi akıyor kuşun gagasından ve kuş oracıkta çırpınıp ölüyor.</span></p>

    <p class="Normal para-style-override-3"><span class="Normal char-style-override-5">İbn-i Semnûn hâdise karşısında şöyle diyor:</span></p>

    <p class="Normal para-style-override-3"><span class="Normal char-style-override-5">“– Aşka ait kelimelerin nebata ve hayvana tesiri vardır; ancak gafil insana tesir etmez.”</span></p>

    <p class="Normal para-style-override-3"><span class="Normal char-style-override-5">Bunu hiç unutmayalım; aşk, herşey onda... Benim tek şerefim kendisine mensubiyetimden ibaret olan büyük Velî, bir gün çarşıdan geçerken, bir dükkâncı atılıyor, eline yapışıyor:</span></p>

    <p class="Normal para-style-override-3"><span class="Normal char-style-override-5">“– Efendim diyor; dua edin M....... Ümmeti kurtulsun!..”</span></p>

    <p class="Normal para-style-override-3"><span class="Normal char-style-override-5">O da diyor ki!</span></p>

    <p class="Normal para-style-override-3"><span class="Normal char-style-override-5">“– M....... Ümmeti mi kurtulsun? Nerede M....... Ümmeti? Sen bana onu göster, ben de sana hemen kurtulmuş olduğunu haber vereyim!”</span></p>

    <p class="Normal para-style-override-3"><span class="Normal char-style-override-5">M....... Ümmeti, aşkla cayır cayır yanan Habib gibi insanların teşkil ettiği ümmettir. Bir İngilizin yazdığı “İslâmın Yayılma Tarihi” isimli eserde ne büyük aşk levhaları var. İslâm aşkla yayıldı, kılıçla diyenler aldanır. Bir harpte mücahitlerden biri esir ediliyor, Bizanslılar tarafından. Arkada idam sehpaları var. Sehpalarda bir çokları asılmış... Adamı, yanına getiriyorlar, cellâda “dur!” diyor. Cellâd duruyor. Papaz Müslümana diyor ki:</span></p>

    <p class="Normal para-style-override-3"><span class="Normal char-style-override-5">“– İşte gidiyorsun!” Ve ölümü anlatıyor, “Dipsiz kuyu, gidiyorsun! Sana 5 dakika müsaade ediyorum! Bu beş dakika içinde sana hak dinini telkin edeyim, yani Hristiyanlığı... Hak dini telkin edeyim de bâri kurtulmuş olarak git, belki de affedilirsin!”</span></p>

    <p class="Normal para-style-override-3"><span class="Normal char-style-override-5">Böylece hayatının da bağışlanacağını imâ ediyor.</span></p>

    <p class="Normal para-style-override-3"><span class="Normal char-style-override-5">Asılmaya mahkûm Müslümanın verdiği cevap insanı eritecek kadar müthiş... Diyor ki:</span></p>

    <p class="Normal para-style-override-3"><span class="Normal char-style-override-5">“– Bu beş dakikayı bana verdiğin için senin elini, ayağını öpmek isterim. Bu beş dakika içinde asıl ben sana hak dini talim edeyim de, ben zaten kurtulmuş olarak gidiyorum, sen de kurtulmuş olarak kal!”</span></p>

    <p class="Normal para-style-override-3"><span class="Normal char-style-override-5">İşte aşk!..</span></p>

    <p class="Normal para-style-override-3"><span class="Normal char-style-override-5">Atını diz boyu dalgalara doğru sürüp:</span></p>

    <p class="Normal para-style-override-3"><span class="Normal char-style-override-5">“– Allahım önüme bu okyanusu çıkarmasaydın nâmını daha ileriye götürürdüm!”</span></p>

    <p class="Normal para-style-override-3"><span class="Normal char-style-override-5">Diyen kumandanlar... Kesik ayağını eline alıp düşmana hücum eden mücahitler... Hazret-i Ali gibi ebedî gençlerin, kılıçlarını tepelerine kaldırdıkları kâfir yüzlerine tükürünce hemen indirip:</span></p>

    <p class="Normal para-style-override-3"><span class="Normal char-style-override-5">“– Seni ben Allah için öldürecektim, şimdi ise nefsim karıştı, kılıcımı indiriyorum!”</span></p>

    <p class="Normal para-style-override-3"><span class="Normal char-style-override-5">Diyen ulvîlikler... Hep aşkın, hep aşkın mahsûlü... İran kumandanı bir avuç Arap suvarisi karşısında koca ordusunu ve fillerini kaybettiği zaman, onu harp divanına çekiyorlar ve hesap istiyorlar. “Getirin ordan okumu!” diyor; getiriyorlar. Dayıyor oku yaya ve bir çekişte bir kayayı tuzla buz ediyor:</span></p>

    <p class="Normal para-style-override-3"><span class="Normal char-style-override-5">“– İşte, diyor; ben eğer yenildimse bunların karşısında yenildim. Demek bunlarda bizde olmayan bir şey var, o şeye karşı duramadım!..”</span></p>

    <p class="Normal para-style-override-3"><span class="Normal char-style-override-5">O şeyin cevabını biz verelim:</span></p>

    <p class="Normal para-style-override-3"><span class="Normal char-style-override-5">– Aşk...</span></p>

    <p class="Normal para-style-override-3"><span class="Normal char-style-override-5">Nihayet miraçta tecelli eden aşk hikmeti... Allahın Resûlü, Cebrail’in kanadında “Sidre-tül-Müntehâ”ya kadar gider. Yani son duraktaki ağaç, “Sidre-tül-Müntehâ”...</span></p>

    <p class="Normal para-style-override-3"><span class="Normal char-style-override-5">Akl-ı küll’ün temsilcisi olan Melek der ki:</span></p>

    <p class="Normal para-style-override-3"><span class="Normal char-style-override-5">“– Ben bundan bir adım ileriye gidemem, ilerleyecek olursam yanarım, kül olurum!”</span></p>

    <p class="Normal para-style-override-3"><span class="Normal char-style-override-5">Allahın Sevgilisi sorar:</span></p>

    <p class="Normal para-style-override-3"><span class="Normal char-style-override-5">“– Buradan ileriye neyle gidilir?..</span></p>

    <p class="Normal para-style-override-3"><span class="Normal char-style-override-5">“– Aşkla!”...</span></p>

    <p class="Normal para-style-override-3"><span class="Normal char-style-override-5">Ve kendisini atar nur çağlayanına ve ulaşır.</span></p>

    <p class="Normal para-style-override-3"><span class="Normal char-style-override-5">İşte aşk bahsinin son kelimesi: Özlediğimiz gencin ilk vasfı aşk...</span></p>

    <p class="Normal para-style-override-3"><span class="Normal char-style-override-5">Tek heceli, tek kelime:</span> <span class="Normal char-style-override-4">AŞK...</span></p>

    <p class="Normal para-style-override-3"><span class="Normal char-style-override-5">Şimdi ikinci vasfı geliyor. Aşkın içinde, aşkın tayin ettiği Sır İdraki...</span></p>

    <p class="Normal para-style-override-3"><span class="Normal char-style-override-5">Bu en mühim meselemizdir. Sır idraki... Bizde kaba mantık, derin idrake hâkim olmuştur. Asırlar boyunca, satıh idrak; hep böyle gitti. Sır idrakini bilmek lâzım... Aşk kadar mühim...</span></p>

    <p class="Normal para-style-override-3"><span class="Normal char-style-override-5">Kaba mantığı, tarihte en çok eski Yunan’da (sofistler) gösterir... Her şeyi mantık oyununa getirmek isteyen insanlar... Bunların karşısına Sokrat çıkmıştır. Korkunç adam, büyük adam, tevhitçi ve putlara inanmayan adam... Onları kendi açtıkları küçücük mantık çukurlarına düşürerek, suda fare gibi boğmuş, büyük mantığı, mantık üstü mantığı getirmiştir. Onun için (sofistik) mantık, kelime oyunu demek... (Sofistik) mantığın şaheser kabilinden bir misali var; Sofist âlimlerden birine bir genç gidiyor. Diyor ki, hocasına:</span></p>

    <p class="Normal para-style-override-3"><span class="Normal char-style-override-5">“– Ben senin taleben olacağım ve senden avukatlık icazeti, diploması alacağım. Ama param yok! İlk kazandığım dâvadan ödenmek üzere beni talebeliğine kabûl eder misin?”</span></p>

    <p class="Normal para-style-override-3"><span class="Normal char-style-override-5">“– Evet!”</span></p>

    <p class="Normal para-style-override-3"><span class="Normal char-style-override-5">Diyor hoca ve bir tuğlanın üzerine senet yapıyorlar, ilk dâvadan ödenmek üzere... Çocuk tahsilini görüyor ve mezun oluyor. Avukatlık yapıyor ve borcunu ödemiyor. Bunun üzerine dâva açıyor hocası, –bakın sofistlerin mantığına!– mahkeme heyetinin karşısına çıkıyor, diyor ki:</span></p>

    <p class="Normal para-style-override-3"><span class="Normal char-style-override-5">“– Dâvalı borcunu ödemedi; ilk kazandığı dâvadan ödeyecekti; dâva açıyorum, ama bu dâvaya lüzum yok. Çünkü, eğer ben dâvayı kazanırsam, kazandığım için ödeyecek, kaybedersem yani o kazanırsa, ilk kazandığı dâva bu olduğu için ödeyecek, yani iki türlü de ödeyecek! Mahkemeye lüzum yok!”</span></p>

    <p class="Normal para-style-override-3"><span class="Normal char-style-override-5">Müthiş mantık! Bakın cevabına talebenin:</span></p>

    <p class="Normal para-style-override-3"><span class="Normal char-style-override-5">“– Yok, diyor; ben ilmi hocamdan aldım, onun sahte mantık oyuniyle hakikati nasıl tepe taklak ettiğini bilirim. Hakikat, tam aksi... Eğer ben bu dâvayı kazanırsam, ödememek kararını aldığım için ödemiyeceğim; kaybedersem, kazanamadığım ve şimdiye kadar da dâva kazanmadığım için ödemeyeceğim, her iki halde de ödemeyeceğim. Onun için mahkeme lüzumsuz!”</span></p>

    <p class="Normal para-style-override-3"><span class="Normal char-style-override-5">İşte sofistin mantık hiylesini yakalama sanatı!.. Şimdi bize, sahte mantık esnaflığının tam tersi sır idrakî lâzım, sır idraki... Bütün işportacı, ayağa düşmüş küfür diyalektiği bu sahte mantığı kullanır.</span></p>

    <p class="Normal para-style-override-3"><span class="Normal char-style-override-5">(Gagarin) diye bir feza pilotu der ki: “Ben bütün fezayı dolaştım, Allah diye bir şeye rastlamadım!”</span></p>

    <p class="Normal para-style-override-3"><span class="Normal char-style-override-5">Şimdi buna cevap verelim: “Sen Allahı kilometre sırığı mı zannedersin ki, rastlamadım diyorsun? Allah işte senin görmediğin o esîrî âlemde, senin ruhunu mühürlemiş olan mutlak varlık; ve sen onu göremezsin! Çünkü senin görebileceğin şeyler merteklerden ibarettir; sen ancak merteği görebilirsin...”</span></p>

    <p class="Normal para-style-override-3"><span class="Normal char-style-override-5">Bir patolog, patolog doktor der ki:</span></p>

    <p class="Normal para-style-override-3"><span class="Normal char-style-override-5">“– Hayatımda onbinlerce kadavra kestim, biçtim, ruh diye bir şeye rastlamadım!</span></p>

    <p class="Normal para-style-override-3"><span class="Normal char-style-override-5">Bu da zayıf insanları tereddüde düşürebilir. Küfrün diyalektiği, sahte mantığı... Hemen cevap vereceksin:</span></p>

    <p class="Normal para-style-override-3"><span class="Normal char-style-override-5">“– Gel buraya patolog, sen hayatında biftek yedin mi?”</span></p>

    <p class="Normal para-style-override-3"><span class="Normal char-style-override-5">“– Tabiî yedim!”</span></p>

    <p class="Normal para-style-override-3"><span class="Normal char-style-override-5">Diyecek...</span></p>

    <p class="Normal para-style-override-3"><span class="Normal char-style-override-5">“– Bıçağı gördün mü gözünle, çatalı, eti, filân, falan?..”</span></p>

    <p class="Normal para-style-override-3"><span class="Normal char-style-override-5">Yine:</span></p>

    <p class="Normal para-style-override-3"><span class="Normal char-style-override-5">“– Evet!”</span></p>

    <p class="Normal para-style-override-3"><span class="Normal char-style-override-5">“– Ya eti yerken dilinin üzerinde ne hissettin?..”</span></p>

    <p class="Normal para-style-override-3"><span class="Normal char-style-override-5">“– Lezzet!”...</span></p>

    <p class="Normal para-style-override-3"><span class="Normal char-style-override-5">“– Öyleyse göster bana lezzet dediğin şey, nerede?”...</span></p>

    <p class="Normal para-style-override-3"><span class="Normal char-style-override-5">Bir gün başmuharrir geçinen bir budala, bana:</span></p>

    <p class="Normal para-style-override-3"><span class="Normal char-style-override-5">“– Allahla kul arasına girilmez!”</span></p>

    <p class="Normal para-style-override-3"><span class="Normal char-style-override-5">Demişti. Hep böyle derler: “Alahla kul arasına girilmez, vasıta sokulmaz!”</span></p>

    <p class="Normal para-style-override-3"><span class="Normal char-style-override-5">Ona dedim:</span></p>

    <p class="Normal para-style-override-3"><span class="Normal char-style-override-5">“– Budala, İstanbul’dan Üsküdar’a geçmek için vasıtaya muhtaçsın, ebedî hayata geçmek için vasıtaya muhtaç olunmaz, ne demek?”</span></p>

    <p class="Normal para-style-override-3"><span class="Normal char-style-override-5">Bir tekneye muhtaçsın da ebedî hayata geçilecek olan mânevî füzeye nasıl sırt çevirebilirsin? Aslında zaten Allahla kul arasına girilmez.</span></p>

    <p class="Normal para-style-override-3"><span class="Normal char-style-override-5">Allah diyor ki:</span></p>

    <p class="Normal para-style-override-3"><span class="Normal char-style-override-20">“Ben kuluma şah damarından daha yakınım!”</span></p>

    <p class="Normal para-style-override-3"><span class="Normal char-style-override-5">Ama böyleyken Allaha giden yolların kılavuzları ve trafik memurları vardır. Onlara herkes muhtaç!.. İşte küfrün bu ucuz diyalektiğine verilecek cevap... Daha neler, neler!.. Kayseri’ye bundan yirmi sene evvel geldiğim zaman bir zatla karşılaştık. Bilmiyorum şu dakikada aranızda mı?.. Ramazan günüydü. Sordum:</span></p>

    <p class="Normal para-style-override-3"><span class="Normal char-style-override-5">“– Nedir bu hâl, Ramazan günü yaptığınız?”</span></p>

    <p class="Normal para-style-override-3"><span class="Normal char-style-override-5">Dedi ki:</span></p>

    <p class="Normal para-style-override-3"><span class="Normal char-style-override-5">“– Allahın bildiğini kulundan niçin saklıyayım!”</span></p>

    <p class="Normal para-style-override-3"><span class="Normal char-style-override-5">Bunu hep söylerler. Samimiyetsizliği bize isnat ederler, kendilerine samimiyeti yakıştırırlar.</span></p>

    <p class="Normal para-style-override-3"><span class="Normal char-style-override-5">Ona dedim ki:</span></p>

    <p class="Normal para-style-override-3"><span class="Normal char-style-override-5">“– Allah senin tenasül âletin olduğunu da biliyor, niye saklıyorsun?”</span></p>

    <p class="Normal para-style-override-3"><span class="Normal char-style-override-5">Demek ki, kula karşı utanmak, Allaha karşı hicabın ifadesidir. Kula karşı utanmadığını gösteren, Allahtan utanmıyor demektir. Yani Allahtan korkmadığını kula göstermenin küfür cesaretini temsil ederler ve bunu samimilik bilirler. Orucu tutmayabilirsin, nefs korkunçtur! Git, bir kapkaranlık odada zıkkımlan, fakat gösterme! Nitekim Allah Resûlünün huzuruna samimiyet iddiasında bulunan tipler geliyor. Zina yaptıklarını itiraf ediyorlar.</span></p>

    <p class="Normal para-style-override-3"><span class="Normal char-style-override-5">Allahın Resûlü buyuruyor:</span></p>

    <p class="Normal para-style-override-3"><span class="Normal char-style-override-5">“– Günahlarınızı saklayınız, meydana dökmeyiniz! Yoksa, size tatbik olunacak cezaya katlanma durumunda kalırsınız!”</span></p>

    <p class="Normal para-style-override-3"><span class="Normal char-style-override-5">En ince hikmet!.. Çünkü meydan, agora, cemiyet meydanında âlenileşen suç derhal cezasına çarptırılır.</span></p>

    <p class="Normal para-style-override-3"><span class="Normal char-style-override-5">İşte bu diyalektiklerin sahibi olacak olan bir nesili bekliyoruz. Sır idrakinin gördüğü apayrı bir dünya vardır, muazzam bir dünya... Bu dünyada sır idrakî şeriattan başlar. Şeriat, bir takım kuru görülen ölçüleri bildirir, yani dış cephesiyle kuru görünüşlü, içiyle mukaddes ve nâmütenahî ince... İnsanlar bu cepheler üzerinde münakaşaya girişirler; bilmezler ki Şeriat ebediyet kasasının şifresidir! Ebediyet kasasının şifresi... Şifre rakamları kuru görünebilir. Ya, kasayı açtıktan sonra? Şeriata bu gözle bakmak lâzım...</span></p>

    <p class="Normal para-style-override-3"><span class="Normal char-style-override-5">İmam-ı Gazali şöyle diyor ve akıl ve nefsin hilesini yakalıyor:</span></p>

    <p class="Normal para-style-override-3"><span class="Normal char-style-override-5">“– Bir kâhin dese ki size, filan renk elbisenizi filân gün giymeyin, ölürsünüz! Kâhine inanmazsınız, fakat inanmadan o gün, o elbiseyi giymezsiniz! Buna mukabil inandığınız bir Peygamber geliyor ve Şeriatı tebliğ ediyor; şu kadar namaz, şu kadar şu, bu kadar bu!.. İnanıyorsunuz! Fakat niçin diye de soruyorsunuz!..”</span></p>

    <p class="Normal para-style-override-3"><span class="Normal char-style-override-5">Neden üç de dört değil; neden şu da bu değil?.. Sır idraki, emirleri topyekûn kabûl eder. Ve bir noktada gördükten sonra aklın inhizamını, çöküşünü, artık her noktada aklı çökmüş kabûl eder. Haysiyetli kafa budur. Mucize!.. Ne aptaldır bazı insanlar... Şu olur mu, bu olur mu, nasıl olur, kamer nasıl ikiye bölünür, nasıl olur da?.. Ne aptallık! Bunlara demek lâzım ki, sen bir kâğıdı eline aldığın zaman gözünü kapayınca, o tek mi çift mi fark ediyorsun; sende böyle bir zekâ yaşıyor. Bu nasıl oluyor? Gözün iğne ucu kadar küçük... Ona bütün feza doluyor. Nasıl oluyor? Görmek fiili nedir? Efendim, bu hayat topyekûn mucize!.. Biz bu mucizeleri bedava tarafından aldığımız için, “olur” kabûl ediyoruz. Sonra ona ters bir şey görünce “olamaz!” diyoruz. İşte sır idraki böyle cevap verir kuru akılcılara ve aklın son durağını aklı yıkmakta bulur.</span></p>

    <p class="Normal para-style-override-3"><span class="Normal char-style-override-5">Velînin birine sormuşlar: “Allah isterse deveyi iğne deliğinden geçirir mi, geçirmez mi?”...</span></p>

    <p class="Normal para-style-override-3"><span class="Normal char-style-override-5">“– Geçirir.”</span></p>

    <p class="Normal para-style-override-3"><span class="Normal char-style-override-5">Demiş velî... Kuru akıl yine sormuş:</span></p>

    <p class="Normal para-style-override-3"><span class="Normal char-style-override-5">“– Nasıl geçirir, deliği büyüterek mi, deveyi küçülterek mi?”</span></p>

    <p class="Normal para-style-override-3"><span class="Normal char-style-override-5">Velî gülmüş, demiş ki:</span></p>

    <p class="Normal para-style-override-3"><span class="Normal char-style-override-5">“– İsterse deliği büyültür, isterse deveyi küçültür, isterse de ne onu yapar, ne onu, yine de geçirir.”</span></p>

    <p class="Normal para-style-override-3"><span class="Normal char-style-override-5">İşte sır idrakinin en güzel ifadesi. Ve buna göre bir diyalektik sahibi olmak...</span></p>

    <p class="Normal para-style-override-3"><span class="Normal char-style-override-5">Ondan sonra üçüncü kalite geliyor: Nefs ve kâinat muhasebesi, murakebesi...</span></p>

    <p class="Normal para-style-override-3"><span class="Normal char-style-override-5">Bir hadis var, ürpertir beni:</span></p>

    <p class="Normal para-style-override-3"><span class="Normal char-style-override-5">“– Hesaba çekilmeden nefslerinizi hesaba çekiniz!”</span></p>

    <p class="Normal para-style-override-3"><span class="Normal char-style-override-5">Burada nefs muhasebesinin sırrı da çıkıyor meydana... Muazzam Hadîs...</span></p>

    <p class="Normal para-style-override-3"><span class="Normal char-style-override-5">Garplı nefs muhasebesi olmayan insana insan gözüyle bakmaz! Nefs muhasebesi, bize hazırlop bir dünya veren, ailemizden, mektebimizden aldığımız telkinlerin hesabını görmektir. Böyle, ezberci olarak, sırtımızda, dünyamızı sümüklü böceğin kabuğunu gezdirdiği gibi gezdirmek değil!.. Tam hesaplamak ve alınacak şeyleri alınma ehliyetinde ise bir daha bırakmamacasına almak, o ehliyette değilse bir daha kabûl etmemecesine atmak... İşte cins kafanın kârı... Halbuki muvazaa kafaları, bir tutar, bir bırakır, gene tutar, gene bırakır. Yok böyle şey!</span></p>

    <p class="Normal para-style-override-3"><span class="Normal char-style-override-5">Nefs muhasebesi ve hepcilik... Bunu bir şiirimde anlatıyorum:</span></p>

    <p class="Normal para-style-override-3"><span class="Normal char-style-override-19">“Tırnağı, en yırtıcı hayvanın pençesinden,</span></p>

    <p class="Normal para-style-override-3"><span class="Normal char-style-override-19">Daha keskin eliyle, başını ensesinden,</span></p>

    <p class="Normal para-style-override-3"><span class="Normal char-style-override-19">Ayırıp o genç adam, uzansa yatağına;</span></p>

    <p class="Normal para-style-override-3"><span class="Normal char-style-override-19">Yerleştirse başını, iki diz kapağına...</span></p>

    <p class="Normal para-style-override-3"><span class="Normal char-style-override-19">Soruverse: Ben neyim ve bu hal neyin nesi?</span></p>

    <p class="Normal para-style-override-3"><span class="Normal char-style-override-19">Yetiş, yetiş ey ulvî varlık muhasebesi!”</span></p>

    <p class="Normal para-style-override-3"><span class="Normal char-style-override-5">Garpta büyük adam, büyük şair, büyük sanatkâr, büyük mütefekkir, belirttiğimiz gibi, nefs muhasebesinden geçmeden olmaz. Bizde onun en güzel misali yine belirttiğimiz gibi, Gazalî’dir.</span></p>

    <p class="Normal para-style-override-3"><span class="Normal char-style-override-5">“– Aklı gerdim, diyor; gerdim, lâstik bir tel gibi kopacak hale getirdim; ve gördüm ki, akıl sınırlıdır. Gördüm, düşecek gibi oldum aklın taraçasından ve anladım ki, her şey bir nur idrâkinden ibarettir. Ve Müşkât-i Nebî, Peygamberin ruh feyzine sığınmak... Koştum, yapıştım, sığındım ve kurtuldum...”</span></p>

    <p class="Normal para-style-override-3"><span class="Normal char-style-override-5">İmam-ı Gazalî’nin beyninin her atomu bir güneş parlaklığındadır. Yalnız Fransızcaya defalarca tercüme edilmiştir. Bizde hâlâ tam tercümesi yok İhyâ-u Ulûmi’d-Dîn’in... Yalnız parçalar halinde kabuk tarafından... İşte halimiz! Nefs muhasebesi en büyük vasıflarından biri, beklediğimiz neslin...</span></p>

    <p class="Normal para-style-override-3"><span class="Normal char-style-override-5">Ondan sonra demin (Napolyon) bahsinde geçtiği gibi eşya ve hâdiselere hâkimiyet ve gözükaralık vasfı... Bunu bekliyoruz... Cesaret ve onun tam ifadesi olan şecaat... Gözükara olamıyoruz! Bunun sebebi var. Dört yüzyıldır bizi kırpa kırpa, ufalta ufalta birbirimizden kopara kopara, müthiş bir yılgınlık (psikoloji)sine soktular. Yıldık; o kadar yıldık ki, bu ruhî halimiz maddemize tesir etti. Biliyorsunuz, tıbbî bir tespittir: Bir kadın, bir anne, emzikli anne karanfil koklasa çocuğunun ağzı karanfil kokar. O hâle geldi ki, bu ruh bizde, maddeye sirayet etti. Erkeklik cevherine katıştı ve yılgın nesiller gelmeye başladı. Öyle bir devirdeyiz ki, anneler asıl gözükaraları doğurmaya başlamak üzere... Gözükaralık hesaplı, temkinli şecaat olacak... Hesapsız gözükaralık olursa, Resûlullah’ın söylediği gibi, cinnetten bir şube olur. Bir komüniste bakın, ilerici tavrını taşıyan tiplere bakın; nasıl da küstahdırlar. Halbuki, asıl biz onların küstahlığının kat kat üstünde cüretli olmalıyız! Bu memleketin öz sahibi olan biz, bodrum katına sığınmışız ve orta kata çıkamıyoruz. Orada ayaklarını üst üste atmış beş insan bodrum katına hükmediyor. Kanun yoluyla zuhur bu bahiste bizi tamamen serbest kılar. Biz bu memleketin sahibi gibi hareket edemiyoruz, elimizi uzatamıyoruz, koparamıyoruz, çekemiyoruz, alamıyoruz!</span></p>

    <p class="Normal para-style-override-3"><span class="Normal char-style-override-5">Müslümanlığımızı, hâşâ, uyuz hastalığı gibi utanç sebebi sayıyoruz! Kravatlı maymunların yanında uyuzumuz görülecek gibi bir his geliyor bize... Bu değil Müslümanlık!.. Dâva yolunda büyük gözükaralık lâzım...</span></p>

    <p class="Normal para-style-override-3"><span class="Normal char-style-override-5">Fedakârlık... Evet nefsten fedakârlık... Nefsi anlatmak için aylarca konuşulsa kâfi gelmez. Nefs... Feza çapında mâna taşıyan bu kelime, Arapçadan başka dünyanın hiçbir dilinde mevcut değil... Ruhumuzun yanıbaşında ona zıt çalışan fakültemiz... Ruh varlığın, nefs yokluğun temsilcisi... Nefs, Allahla kul arasında tahta perde... Onu bir tekmede yıktın mı, nurla karşı karşıyasın! Feda-kârlık evvelâ nefsten başlayarak olacak... Disipline girmekle... Bizim hayâl ettiğimiz genç nefsini yularlı bir merkep gibi arkasından çekebilendir. Nefsin ifade ettiği büyük disiplin, yani nefse hâkimiyetin ifade ettiği büyük disiplin... Böyle bir disiplin İslâmın her safhasında bellidir. Uhut savaşında bozgun gibi görünen hâl, Peygamber emrinin dinlenmemesiyle bir anlık bir disiplinsizlik hatasından meydana geldi. Bir savaşta iki Sahabîyi nöbetçi olarak bırakıyorlar. Dehşet verici bir manzara cereyan ediyor. Sahabîler sırayla gözcülük ediyorlar. Biri uyuyor öteki bekliyor... Derken gözcülerden biri uyuyor, öteki namaz kılıyor. Bu arada namaz kılana bir ok isabet ediyor. Namazını bozmuyor, ikinci bir ok isabet ediyor, gene bozmuyor. Sahabî, üçüncü oku alınca namazını bozuyor ve arkadaşını kaldırıyor:</span></p>

    <p class="Normal para-style-override-3"><span class="Normal char-style-override-5">– Git ve Allahın Resûlüne haber ver: Düşman geliyor! Şu anda ölmek üzere bulunmasam namazımı bozmaz ve seni uyandırmazdım. Ne yapayım ki, nöbet bekleme borcum burada bitiyor ve gâyesine eriyor!</span></p>

    <p class="Normal para-style-override-3"><span class="Normal char-style-override-5">İşte Sahabî ve işte disiplin sırrı!</span></p>

    <p class="Normal para-style-override-3"><span class="Normal char-style-override-5">Namazda saf... En büyük disiplin sembolü... Küfür, o sahte diyalektiği ile bize der ki: “Sizin namazınıza müdahale eden mi var, kılın namazınızı, bize karışmayın; biz de size karışmıyalım!” Onlara demek lâzım ki; “Siz bizi, camilere, zindana tıkar gibi tıkıyorsunuz! Camiler silo, düşüncesizlerin silosu... Namazdaki saf, ruhî safını kaybetmiş insanların yalancı hizasından ibaret... O saf, saf değil... Çünkü küfrün 400 senede işlediği şahıs rabıtalarını koparma politikasının aldatıcı çizgisi olmuştur.”</span></p>

    <p class="Normal para-style-override-3"><span class="Normal char-style-override-5">Böylece biz, 400 sene içinde, bir çuval dolusu küle döndük. Hakikatte beton idik, şimdi kül yığını... Onun için o saf, şimdi kâzip bir hiza... O safın hakikatı, ruhta ve dâvada safa girmiş insanların namazda da dirsek temasiyle hizaya girmesidir. İstanbul’da, Sergi Sarayında 30-40 bin kişiye hitap ederken dedim ki: “Şimdi şükür secdesine kapanmak istiyorum! Çünkü bizi hapsettikleri camilerden bırakılıp işte cemiyet meydanını, hem de Hilton Otelinin dibinde, fuhuş muhitinde zaptetmiş bulunuyoruz!.. Bizi (agora)ya hâkim kılacak hamlenin başlangıcıdır bu!</span></p>

    <p class="Normal para-style-override-3"><span class="Normal char-style-override-5">Peşinden en derin merhamet içinde en keskin şiddet... Başlıca ahlâkî vasıf... En derin merhamet içinde en keskin şiddet... Bir tezat hali mi? Değil!.. Sağlı ve sollu sanatlar... Serçe öksürürken ağlıyacağız! Ağlamayı o kadar seveceğiz!.. Fakat düşmanımızı imhada da, karşımızda kellelerden ehramlar yükselse titremeyeceğiz ve sigaramızı tüttüreceğiz! Şiddet ve bu merhamet bir arada... Hazret-i Ömer’e geliyor ve diyor ki, bir kabile:</span></p>

    <p class="Normal para-style-override-3"><span class="Normal char-style-override-5">“– İslâmı bir şartla kabûl ederiz; filân harfin Kur’ân’da, üstündeki nokta altına gelirse...”</span></p>

    <p class="Normal para-style-override-3"><span class="Normal char-style-override-5">Meselâ “nun”, “be” olursa... Bu şekilde mâna değişiyor ve kâfirlerin işlerine geliyor. Koca Ömer cevap veriyor:</span></p>

    <p class="Normal para-style-override-3"><span class="Normal char-style-override-5">“– O noktaya bir çengel atsanız da, kâinatın bütün ağırlıklarını bağlasanız o nokta yine aşağıya inmez!..”</span></p>

    <p class="Normal para-style-override-3"><span class="Normal char-style-override-5">İşte İslâmın yekpareliği!.. İşte disiplin şiddeti ve ayrıca derin merhamet!.. İslâmda merhamet yoktur, der, Avrupalılar... Demin hatırlarsam söyleyeceğim, demiştim, yeri geldi. İslâmda her şey gibi merhamet de en büyük mikyasta vardır. Fakat her kıymetli şey gibi gizlidir. Öyle Batı usûlü, aşikâr, sun’i değil! Bir anne; çocuğu kıvranırken, ağlayan, bağıran, çağıran, tepinen bir anne mi daha merhametlidir, yoksa eve beyaz gömleği ile giren, elinde neşteri, hissiz duran, çocuğu ameliyat masasına yatıran, kesen, biçen ve ağrısını durduran doktor mu?.. İslâmın merhameti doktorun merhametidir. İşte İslâmın kılıcı, ucunda merhameti taşıyan kaşıktır. Hristiyanlar ne kadar sun’î edebiyat yaparlarsa yapsınlar, bütün hayâllerini çatlatsalar, Ebu Bekir’in, İslâmdaki merhametin hakikatını anlatan şu duasına yaklaşamazlar. Dua ediyor yüce Ebu Bekir!</span></p>

    <p class="Normal para-style-override-3"><span class="Normal char-style-override-5">“– Allahım; sen kâmil kudretsin; yarın âhirette benim cesedimi o kadar büyüt, o kadar büyüt ki, cehennemini yalnız ben doldurayım ve başka bir kuluna yer kalmasın!”</span></p>

    <p class="Normal para-style-override-3"><span class="Normal char-style-override-5">İşte merhamet!.. İslâmda merhamet görmediğini söyleyen Avrupalı bu duayı öğrenince ağladı.</span></p>

    <p class="Normal para-style-override-3"><span class="Normal char-style-override-5">Bir de bize göre bir söz değil, naz makamının sözü olarak söylüyorum. Bayezid-i Bistamî secdede der ki:</span></p>

    <p class="Normal para-style-override-3"><span class="Normal char-style-override-5">“Allahım, beni kızdırma, ne kadar merhametli olduğunu ifşa edersem, sana tapacak kimse bulamazsın!”</span></p>

    <p class="Normal para-style-override-3"><span class="Normal char-style-override-5">Sekizinci vasıf, başta samimilik olmak üzere O’nun ahlâkı ile ahlâklanmak... Şube şube onun ahlâkı... Ahlâk, fikrin ta kendisidir. Ahlâk, şiirde iç muhtevâ gibi lezzet hâlinde hissedilen fikirdir. Elmayı lezzeti için yer, fakat beslenirsiniz! Suda maden erimiş haldedir; fakat vardır. Ahlâkı olmayan fikir olabilir de, fikri olmayan ahlâk olamaz. Fikir, eşya ve hadîselere karşı, kafanın “niçin” suâlidir. Ahlâk ise, “nasıl” suali.. Yani şu ölçüye göre nasıl olacağım, davranışım ne olacak. Onun için Allahın Resulû:</span></p>

    <p class="Normal para-style-override-3"><span class="Normal char-style-override-5">“- Ben mekârim-i ahlâkı tamamlamaya geldim!”</span></p>

    <p class="Normal para-style-override-3"><span class="Normal char-style-override-5">Buyuruyorlar ve bu sözle hem ahlâkı getiriyorlar, hem ahlâkın ne demek olduğunu anlatıyorlar. Baş memuriyetleri bu... Böyle anlamak lâzım, Allahın Resûlünü... Ahlâk, sadece onun ahlâkı... Başka ahlâk numûnesi yok... Ahlâk demek, O’nun ahlâkına bürünmek O’nun ahlâkı da Allahın ahlâkı... “Allahın ahlâkı ile ahlâklanınız!” hikmeti... Bu ahlâk şube şube, bu ahlâk derin, bu ahlâk namütenahî; kamusluk izahlara muhtaç, fakât tek kelime ile, O’nun ahlâkı! Ve bu arada, bilhassa cinsî ahlâk noktasından büyük ölçüye erebilmek...</span></p>

    <p class="Normal para-style-override-3"><span class="Normal char-style-override-5">Burada bir kaç asır evvelki (Leydi Montegü)nün –İngiltere Sefiresi– eserinden bir bahis anlatacağım. (Leydi Montegü) İstanbul’a gelirken –o devir yaylı arabalar devri– bir serhat beyine misafir oluyor.</span></p>

    <p class="Normal para-style-override-3"><span class="Normal char-style-override-5">Serhat beyi, fevkalâde genç, güzel bir Anadolu çocuğu... Kadın aşık oluyor gence... Onlar açık yazar. Kendisiyle yemek yemek istiyor. Kabûl ediyor Bey... Şuh kadın, güzel kadın, yapmadığını bırakmıyor; yüzüne bir kere baksın diye...</span></p>

    <p class="Normal para-style-override-3"><span class="Normal char-style-override-5">Diyor ki, hatıratında:</span></p>

    <p class="Normal para-style-override-3"><span class="Normal char-style-override-5">“– O harikulâde genç adam, benim bütün cilvelerime, işvelerime karşı saatler boyunca gözünü halının bir nakşından ayırmadı, yukarıya kaldırmadı!”</span></p>

    <p class="Normal para-style-override-3"><span class="Normal char-style-override-5">İşte İslâm delikanlısının ahlâkı... Burada bir incelik var: Zannetmeyin ki, kadına karşı böyle bir disipline giren insan, kadından anlamayan demektir. Çok büyük incelik; Şeyh-i Ekber Muhiddin-i Arabî der ki:</span></p>

    <p class="Normal para-style-override-3"><span class="Normal char-style-override-5">“– Körün kadına bakmamasında sevap yoktur!”</span></p>

    <p class="Normal para-style-override-3"><span class="Normal char-style-override-5">Bilâkis M.......’î mizac icabı İslâm delikanlısı, kadın zaafıyla dolu, küp gibi dolu, dibine kadar erkek olacak... Mizac-ı M.......’î budur. Fakat bu büyük zaafı, en büyük iman disipliniyle gözünü kadından koparmayı bilerek idare edecek... İşte kahramanlık!.. Allah’ın en büyük lûtfuna mazhar olmak vasıflarının başında şu tabir vardır: “Güzel bir kadın kendisini visaline davet ettiği halde, gizliler âleminin dehşetinden korkarak kaçan genç...” Allah’ın rahmetine en bol mikyasta malik bu genç... Dâva o kadar ince ki, Mansur (Hallâç), asılacağı zaman der ki;</span></p>

    <p class="Normal para-style-override-3"><span class="Normal char-style-override-5">“– Ben bunların başıma niçin geldiğini biliyorum!”</span></p>

    <p class="Normal para-style-override-3"><span class="Normal char-style-override-5">Soruyorlar:</span></p>

    <p class="Normal para-style-override-3"><span class="Normal char-style-override-5">“– Niçin”...</span></p>

    <p class="Normal para-style-override-3"><span class="Normal char-style-override-5">Yolda gelirken üst kattaki kadına bir ân gözü dalmış... Ve bir müddet gözünü o kadından çekememiş... İşte böyle bir çile ruhunu belirtir ahlâk...</span></p>

    <p class="Normal para-style-override-3"><span class="Normal char-style-override-5">Ondan sonra dokuzuncu kalite; zarafet, zevk ve (estetik)... Plâstik dünya fikri... Dış dünyayı güzelleştirme dâvası... Bu işde son derece yayayız. Sahabîlerdir bizim tek modelimiz; ve ondan ancak bir iki asır sonrası... Ötesi felâket... Dörtyüz senenin hesabını isteyecek bir nesil arıyoruz! İslâmı zerafet, (estetik), zevk, dışarıyı süslemekle temsil etmek...</span></p>

    <p class="Normal para-style-override-3"><span class="Normal char-style-override-5">Eski bir ölçü vardır:</span></p>

    <p class="Normal para-style-override-3"><span class="Normal char-style-override-5">“Dışını imar eden bâtınını tahrip eder; dış mamurluğu bâtın haraplığından gelir...”</span></p>

    <p class="Normal para-style-override-3"><span class="Normal char-style-override-5">Yanlış! Bâtınını öyle imar edeceksin ki, dışında kıymet kalmayacak... Dışını da öyle bezeyeceksin ki, bâtının süslü perdesi olacak... Zarafet, güzellik... Niçin Allah’ın Resûlüne, Sevgilisine bakmazlar? Dünyanın, bütün insanlığın zirvesi, son noktası olan o mukaddes insan, insanlığın zirve noktası insan, zerafette, güzellikte de insanlığın zirve noktası... Birgün yolda yürürken bir kirli nesne gördü, bir tükürük... Yürüyemedi, Sahabîler koştular ve o pisliği temizlediler. Şu zarif, şu lâtif bünyeye bakın!</span></p>

    <p class="Normal para-style-override-3"><span class="Normal char-style-override-5">Bir gün mescidde ağırca bir hava gördükleri zaman:</span></p>

    <p class="Normal para-style-override-3"><span class="Normal char-style-override-5">“– Niçin bugün yıkanmadınız?”</span></p>

    <p class="Normal para-style-override-3"><span class="Normal char-style-override-5">Diye hitap ettiler. Zarafet, İslâmı güzel gösterme sanatı... Kılığından, edâsına, herşeyine kadar...</span></p>

    <p class="Normal para-style-override-3"><span class="Normal char-style-override-5">İmam-ı Âzâm’a sorarlar:</span></p>

    <p class="Normal para-style-override-3"><span class="Normal char-style-override-5">“– Niçin bu kadar güzel kılık?”...</span></p>

    <p class="Normal para-style-override-3"><span class="Normal char-style-override-5">Çok güzel giyinirdi. Bir âyet-i kerime okur:</span></p>

    <p class="Normal para-style-override-3"><span class="Normal char-style-override-20">“Sana verdiğim nimetleri takdîs et, dile getir!</span></p>

    <p class="Normal para-style-override-3"><span class="Normal char-style-override-5">Bakın, demek ki, o, kılığına tâbi değil, kılığı ona tâbi... Nitekim İslâmiyette bir servet ölçüsü var. Hakikî servet sahibi, paranın sahip olduğu değil, paraya sahip ve hâkim olandır... Çünkü zenginlerimizin çoğuna para sahiptir, onlar paraya sahip değildir. İşte bu mânâda zevk, güzellik.</span></p>

    <p class="Normal para-style-override-3"><span class="Normal char-style-override-5">Batı’da, bilseniz, bir papazı ne kadar ince şartlarla yetiştiriyorlar. İnsana inanç hissi vermek için, her bahisten anlıyor. Bir gün ben Fransa’da bir mecliste bir papaz gördüm; biri piyanoda</span> <span class="Normal char-style-override-19">Beethoven</span> <span class="Normal char-style-override-5">(Bethofen)i çalıyordu, “yanlış” dedi, oturdu, daha iyisini çaldı. Bir asker (strateji) kaidelerinden bahsediyordu, “Onun hakikati şudur!” dedi ve anlattı. Hayret etti herkes papazın kültürüne... Zerafet, (estetik), zevk, güzellik...</span></p>

    <p class="Normal para-style-override-3"><span class="Normal char-style-override-5">Size bir misâlini daha vereyim; feci bir misal... Abdülhamit Hânın büyüklüğüne ait de ayrı bir misal teşkil ediyor: Japonlar bir ara kendilerine din aramaya kalktılar ve Avrupa’yı, her tarafı gezdiler. İslâmiyeti tetkik için de İstanbul’a geldiler. Bâb-ı Fetvadan, yani Şeyhülislâmlıktan bir mihmandar veriyorlar bunların yanına... İpekli saray arabaları ile giderken, o sarıklı mihmandar, bir elini burnunun bir tarafına koyup öbür tarafıyla henk diye sümkürüyor sokağa...</span></p>

    <p class="Normal para-style-override-3"><span class="Normal char-style-override-5">“– Dur, diyor Japonyalı arabacıya; ben bu adamdan din öğrenemem!”...</span></p>

    <p class="Normal para-style-override-3"><span class="Normal char-style-override-5">Ve gidiyor memleketine...</span></p>

    <p class="Normal para-style-override-3"><span class="Normal char-style-override-5">Ve Abdülhamit de bu adama en büyük cezayı veriyor. Çünkü Osmanlı padişahları içinde en diyanetperver olan, tereddütsüz en de müslüman Abdülhamîd, dünyanın en zarif insanıydı. Bu bahsi uzatıyoruz, çünkü çok mahrumuz bu en değerli hasletten...</span></p>

    <p class="Normal para-style-override-3"><span class="Normal char-style-override-5">Demin, “İmam evinde aş, ölü gözünde yaş!” derken malûm imamları kastettik. İmamın hakikatini yeni nesil getirecek... O tip imamı anlatırken katmer katmer ense demiştik.</span></p>

    <p class="Normal para-style-override-3"><span class="Normal char-style-override-5">İşte bu tipler insanın ayıbını tecessüs eder, leke bulmaya çalışır, leke nişanlarını alınlara yapıştırır. Bu hâl İslâmiyete tam uzak... İslâmiyetin zerafet ve muaşeret mevzuundaki inceliğine bir misâl daha vereyim.</span></p>

    <p class="Normal para-style-override-3"><span class="Normal char-style-override-5">Bu misali Batılı bir fikir adamına anlattığım zaman ağladı, yani bir nevi, “beni müslüman mı yapacaksın!” gibi bir tavır takındı.</span></p>

    <p class="Normal para-style-override-3"><span class="Normal char-style-override-5">Âsam isimli velî... Âsam, sağır demek... İsmi sağır değil, sonradan sıfatı oluyor, sağırlık... Ona bir kadın gidiyor; huzurunda başlıyor anlatmaya derdini... Dertli kadın bağıra bağıra konuşuyor ve bu arada ihtiyatsızca, kadından çirkin bir ses çıkıyor. Eriyor kadın, dünyaya geldiğine pişman, hicabından eriyor. Âsam vakur, hiç bir şey sezmemiş gibi duruyor ve kadına dönüyor, diyor ki:</span></p>

    <p class="Normal para-style-override-3"><span class="Normal char-style-override-5">“– Hanım bağıra bağıra konuş, ben sağırım! İşitmiyorum!”</span></p>

    <p class="Normal para-style-override-3"><span class="Normal char-style-override-5">Bakın! Şu çirkinliği örtme, göstermeme inceliğine bakın! Eridi Avrupalı bunu duyduğu zaman benden... İslâmiyet budur! Gidip de herkesin donunu, yakasını karıştırarak aramak değil...</span></p>

    <p class="Normal para-style-override-3"><span class="Normal char-style-override-5">İşte zerafet!..</span></p>

    <p class="Normal para-style-override-3"><span class="Normal char-style-override-5">Netice:</span></p>

    <p class="Normal para-style-override-3"><span class="Normal char-style-override-5">Aradığımız gençte;</span></p>

    <p class="Normal para-style-override-3"><span class="Normal char-style-override-5">1 – Vecd ve aşkla yanmanın vasfı;</span></p>

    <p class="Normal para-style-override-3"><span class="Normal char-style-override-5">2 – Sır idraki ile duymanın vasfı;</span></p>

    <p class="Normal para-style-override-3"><span class="Normal char-style-override-5">3 – Kâinat ve nefs muhasebesi ile düşünmenin vasfı;</span></p>

    <p class="Normal para-style-override-3"><span class="Normal char-style-override-5">4 – Eşya ve hâdiseye hâkimiyet ve şecaatle davranmanın vasfı;</span></p>

    <p class="Normal para-style-override-3"><span class="Normal char-style-override-5">5 – Her türlü fedakârlık ve disiplinle ileriye atılmanın vasfı;</span></p>

    <p class="Normal para-style-override-3"><span class="Normal char-style-override-5">6 – En derin merhamet içinde en keskin şiddet seviyesine ermenin vasfı;</span></p>

    <p class="Normal para-style-override-3"><span class="Normal char-style-override-5">7 – Büyük aksiyon dehâsıyla işe ve hamleye girişmenin vasfı;</span></p>

    <p class="Normal para-style-override-3"><span class="Normal char-style-override-5">8 – O’nun ahlâkıyle ahlâklanmanın ve başka hiç bir yol tanımamanın vasfı;</span></p>

    <p class="Normal para-style-override-3"><span class="Normal char-style-override-5">9 – En nadide zevk ve (estetik)le süslenmenin ve dış âlemi süslemenin ve her kıymeti içte bilmenin vasfı...</span></p>

    <p class="Normal para-style-override-3"><span class="Normal char-style-override-5">Ve bütün bunlara bağlı daha nice vasıf... Sayısız şube ve vasıflar... Model de Sahabî... Bu borcun 400 senelik hesabı omuzlarımızda... 400 senedir bu vasıflar kalkmıştır; çünkü bütün bu vasıfları toplayıcı kıymet aşktadır ve o uçup gitmiştir. Âsam isimli velî, kadına “ben senin çıkardığın kötü sesi duymadım” demek isterken işte bu aşkın edep ve hayâ duygusu içindedir.</span></p>

    <p class="Normal para-style-override-3"><span class="Normal char-style-override-5">Bu devrin, birtakım ilericilik iddiasındaki devirlerin kendi fabrikaları mamûlü, hayvandan aşağı bir gençlik var.</span></p>

    <p class="Normal para-style-override-3"><span class="Normal char-style-override-5">Kısa bir kıyas tablosu çizelim: İnsanda üç ana cihaz tanıyoruz. Dimağî cihaz, hazmî cihaz, teneasülî cihaz...</span></p>

    <p class="Normal para-style-override-3"><span class="Normal char-style-override-5">İşte bu yeni model genç, dimağî cihazını kişniş şekeri kadar küçültmüş, hazmî ve tenasülî cihazını da ur haline getirmiş olan tip... Korkunç! Gencin posası bunlar... Hayvan azmanı... Hiçbir meselesi yok, hiçbir çilesi yok. Hiçbir ıstırabı yok... Kadın münasebetinde bile bir meselesi vardır erkeğin... Kadın ve erkek münasebeti sulh içinde harptır... Mesele, mesele!.. Kadın, böyle sadece hayvanî erkeği anlamaz! Meseleyle geleceksin kadına!.. Bunlarınki öyle değil; zaten bütün lûgatleri yedi kelime, yedi hırıltı... “Hır, hır, hır!” diyor, şu tarafa gidelim diye anlıyorlar ve gidiyorlar. “Hır, hır, hır!” diyor, bu tarafa dönüyorlar. Ne dilleri var, ne kafaları, ne ruhları... Mart kedileri bile damlarda dişisine dil dökerken bunlardan daha meseleli...</span></p>

    <p class="Normal para-style-override-3"><span class="Normal char-style-override-5">Ve işte bu mamûlün kadın cephesinde son zamanlarda gördüğümüz o mini etek... Bir kadının çırılçıplak sokağa çıkmasından daha beter!.. Çünkü çırılçıplak çıkmakta sosyal bir saik olamaz, belki ferdî bir cinnet hali olabilir, belki bir felâket, filan... Böyle bir kılık, bir kadının veya bir kızın dizinden 4 parmak yukarısını teşhir etmesi değil, vücudunda tek mahrem nokta tanımadığının ve her kadının her erkeğe ait olduğunun (agora)da resmen ilânı demektir ki, ferdî her günahın üstünde içtimaî bir belâdır. Bunlar, bu tipler, yeni zamane gençliği, ki, asıl hakikî gençlik bomba gibi patlıyacak yakında kafalarında... İşte bu tipler, kediler ve köpeklerden daha az hayâ duygusuna sahiptir.</span></p>

    <p class="Normal para-style-override-3"><span class="Normal char-style-override-5">Dikkat edin, köpek pislediğini kapamağa çalışır. Bunlar nerdeyse pisliklerini lavanta şişelerine dolduracaklar!.. Birbirlerinin omuzlarına kollarını atarlar ve üst üste, yapışık uçan sinekler gibi gezinir, dururlar... Bilin ki –bir Avrupalı göziyle, hattâ bilin ki– bunların ifade ettiği mânada erkeklik bile mevcut değildir. Çünkü erkeklik kuvveti, hicap ifade eder.</span></p>

    <p class="Normal para-style-override-3"><span class="Normal char-style-override-5">(Şekspir)in dediği gibi, “kuvvet mahcup bir kalitedir!”...</span></p>

    <p class="Normal para-style-override-3"><span class="Normal char-style-override-5">Yani erkeklik kuvveti böyle şeyler yapmaya tenezzül etmez. Bunlar harem ağalarının tavırları... Erkeklikleri bile yok!.. İşte yakında 19 Mayıs geliyor ve memlekette büyük cinsî cazibe törenleri “Millî Eğitim” yaftasiyle ve devlet eliyle açılmak üzere bulunuyor. Memlekette hemen her şehirli ailenin, kızlarını bağışladığı bu törenler, Batının hiçbir (pavyon) ve (müzik hol)ünde eşine rastlanamaz bir şehvet âyinidir.</span></p>

    <p class="Normal para-style-override-3"><span class="Normal char-style-override-5">Ne demek bu 19 Mayıs kılığı!..</span></p>

    <p class="Normal para-style-override-3"><span class="Normal char-style-override-5">Bizim Batı simsarlarının ne kadar cahil herifler olduklarını söylemiştim. Malûm misalle hastahane hademesinin doktorluktan anladığı kadar anlarlar, Batıdan!.. Yok böyle manzara Batıda, yok!.. Fuhşun endüstrisini yapan Paris gibi bir memlekette tahsil gördüm ben... Orada genç kız, mektebini bitirinceye kadar disiplinin en keskini altındadır. Kıl, keçe çoraplar giyer, dudağına hiçbir şey süremez. Ondan sonra mektepten çıkınca ne halt ederse eder. Ortalıktaki bu kızlar bizim kardeşlerimiz, kızlarımızdır. Ve bunların eski ismi “Mukadderat-ı İslâmiye”dir. Bu kılıkla sokağa dökülmek, iman sembolü annelerimizin misk kokusu baş örtülerini olanca mânasiyle kenefe atmaktır.</span></p>

    <p class="Normal para-style-override-3"><span class="Normal char-style-override-5">Efendim, sözümüz sona ererken, söyliyeyim ki, bizim işimiz yokuş yukarı çıkmanın dâvasıdır. Onların dâvası ise yokuş aşağı yuvarlanmanın... Bunlar dağ cüssedeki şeyleri şeytanın ellerine verdiği manivelâ ile yokuş aşağı yuvarlarlar ve marifet yaptık diye övünürler. Halbuki bir fındığı çıkaramazlar yokuş yukarı... Biz ise sırtımızda Uludağ, yokuş yukarı çıkmaya çalışıyoruz ve gençliğimize her gün biraz daha kavuşuyoruz. İnanmak diye karşımızdakilerde hiçbir istidat yoktur.</span></p>

    <p class="Normal para-style-override-3"><span class="Normal char-style-override-5">Bir gün mensup olduğum velî bana dedi ki;</span></p>

    <p class="Normal para-style-override-3"><span class="Normal char-style-override-5">“– İnan da istersen bir odun parçasına inan!”</span></p>

    <p class="Normal para-style-override-3"><span class="Normal char-style-override-5">İnanmanın hakikati Allaha inanmaktır, fakat dalaletinde bile bir kuvvet vardır inanmanın... Bunlar inanmayanlardır. Bu mânada, açıkça söyliyeyim, devrimbazlık ve ilericilik taslayan gençlerle komünistler arasında büyük fark vardır. Çünkü komünist dalâlete inanır; fakat inanır. Bir gün hidayete gelirse inancını ona çevirebilir. Bir komünist, inanmayan bu sefillerden çok daha az sefildir. Aradığımız nesil, izlediğimiz, rüyasını gördüğümüz nesil, herşeyden evvel demin bahsettiğimiz diyalektikle küfrün kaynağını, menşeini, vücuduna tek tek mesaha etmiş gibi, bir (patalog)un vücuttan anlaması gibi tanıyacaktır ve mukabele edecektir.</span></p>

    <p class="Normal para-style-override-3"><span class="Normal char-style-override-5">Nasrettin Hocanın bir hikmeti: Bindiği dalı keser. Yoldan geçen biri, hoca düşeceksin, der. Yok yok! Keser ve düşer... Hemen ihtarcısının arkasından koşar, “Düşeceğimi bildin, öleceğimi de bilirsin!..”</span></p>

    <p class="Normal para-style-override-3"><span class="Normal char-style-override-5">Şimdi biz bu hikmetin içinde şöyleyiz: Avrupalı bu halimize bakıp İslâm dalını kesip, kesmeye başlamış olmamızdan ötürü düşeceğimizi bilmiştir. Bilmiş, fakat belli etmemiş... Şimdi biz gitmişiz ona diyoruz ki: “Madem düşeceğimi bildin, nasıl yaşıyacağımı da bilirsin!..”</span></p>

    <p class="Normal para-style-override-3"><span class="Normal char-style-override-5">İşte topyekûn hesapları bundan ibarettir. Topyekûn hesapları, Tanzimattan beri gelen ilericilerin... Sığ bir taklit çerçevesinde şahsiyetsizlik ifadesi... Halbuki Avrupalı kendisi için gıda olan fikir nimetlerini bize zehir olarak zerketmiştir. Bunu “Sahte Kahramanlar”da uzun uzun anlattım.</span></p>

    <p class="Normal para-style-override-3"><span class="Normal char-style-override-5">Avrupalı hem İslâmı bize kestirir, zira bizi düşürmek için başka çare olmadığını bilir, hem de çareyi yine kendisine baş vurmakta arayacağımızı hesaplar.</span></p>

    <p class="Normal para-style-override-3"><span class="Normal char-style-override-5">Nihayet muhasebe:</span></p>

    <p class="Normal para-style-override-3"><span class="Normal char-style-override-5">Bu hale şu türlü geldik: Bozgun ve yılgınlık... Ondan doğma şüphe ve güvensizlik... Ondan doğma küçüklük ukdesi... Ondan doğma körükörüne hayranlık... Ondan doğma taklit ve kopyacılık... Ondan doğma nefs muhasebesinden yoksunluk... Ondan doğma dış tesirlere esaret... Ondan doğma maddî ve manevî emperyalizme ajanlık... Ve hepsinden doğma İslâmdan nefret telkini...</span></p>

    <p class="Normal para-style-override-3"><span class="Normal char-style-override-5">Bütün hesaplar bundan ibaret!..</span></p>

    <p class="Normal para-style-override-3"><span class="Normal char-style-override-5">İşte bu vasıfların şuuru içindeki gençliğin böyle bir dünya görüşüne çıkmasını ve ezelle ebed arası en büyük yenilik, solmayan renk, geçmeyen ân müessisesi İslâmın yeni ve aslî idrakini kıvrana kıvrana beklemekteyiz ve görmekteyiz ki, Allah bunun öncülerini bize nasip etmeye başlamıştır.</span></p>

    <p class="Normal para-style-override-1"><span class="Normal char-style-override-9">●</span></p>

    <p class="Normal para-style-override-3"><span class="Normal char-style-override-5">Özlediğimiz neslin vasıflarını tekrarlayalım ve tablolaştıralım:</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-4">1) AŞK</span></p>

    <p class="Normal para-style-override-3"><span class="Normal char-style-override-5">Kâinat, ezellerin ezelinde, kendisinden başka hiçbir şeyin mevcut olmadığı Allah tarafından, aynadaki hayâl gibi, görünmek, tecelli etmek muradı ve murada bağlı aşk davranışiyle yaratıldı. Kâinatın protoplazması aşk...</span></p>

    <p class="Normal para-style-override-3"><span class="Normal char-style-override-5">Allah aşka öyle bir kuvvet ihsan etti ki, bâtıla, yanlışa, fâniye bile aşkla bağlanmanın bir kuvveti, imtiyazı var... Aşksız adam pörsümeye ve aşksız cemiyet sönmeye mahkûm...</span></p>

    <p class="Normal para-style-override-3"><span class="Normal char-style-override-5">Tarihte devlet ve cemiyetlerin inkıraz sebepleri, sadece aşkını kaybetme yüzünden... Eski Roma ve Abbasîler... Kanunî’den sonraki Osmanlı Devleti ve daha neler, neler!</span></p>

    <p class="Normal para-style-override-3"><span class="Normal char-style-override-5">Aşka en güzel misali İbn-i Semnun isimli velînin bir halinde göstermiştik. Cemâda, nebata, hayvana kadar tesir eden aşk, yalnız gafil insana tesir etmezken, onun en büyük tesirine hedef gerçek insan ve gençlik, neredesin!</span></p>

    <p class="Normal para-style-override-3"><span class="Normal char-style-override-4">2) ÜSTÜN AKIL VE SIR İDRAKÎ</span></p>

    <p class="Normal para-style-override-3"><span class="Normal char-style-override-5">Tıpkı (Sokrat) ile sofistler arasındaki mücadelenin gâyelendirdiği gibi, kaba ve hileci dış mantıktan, kuru akıldan kurtulmak, aklı yine akılla mat eden üstün anlayışa ve bilhassa sır idrakine yükselmek...</span></p>

    <p class="Normal para-style-override-3"><span class="Normal char-style-override-5">İşte, kaba softa ve ham yobazla derin ve gerçek mümin arasındaki fark!.. Her şeyden evvel Şeriat idraki... Şeriat, bir takım kuru ölçüler tablosu değil, bu ölçülerin kasasında yatan bütün bir sır hazinesinin anahtarlarıdır. Ayniyle şifreli kasalardaki vaziyet... Açtığı hazineye göre kıymet alan ölçüler... Ve bu anlayışla tam teslimiyet... Buna göre üstün bir (diyalektik)... Filozof (Bergson)un :</span></p>

    <p class="Normal para-style-override-3"><span class="Normal char-style-override-5">“Eğer ben aklı akılla yendimse demek aklın son davranışı kendisini kendisiyle yenmekmiş!”</span></p>

    <p class="Normal para-style-override-3"><span class="Normal char-style-override-5">Hükmüne eş bir kavrayış ve küfrün ucuz ve kolay (diyalektik) oyununu bozucu bir ifade...</span></p>

    <p class="Normal para-style-override-3"><span class="Normal char-style-override-19">Pasteur</span> <span class="Normal char-style-override-5">(Pastör)ün, mikrobu keşfetmiş bulunduğu bir asırda Allaha inanamıyacağını söyleyen doktora, bizim diyalektiğimizde verilecek cevap şudur:</span></p>

    <p class="Normal para-style-override-3"><span class="Normal char-style-override-5">– Sen bu dâvaya (Pastör)u senet diye kullanırken, yani kuvvetini (Pastör)den alırken, onun bu mevzuda ne düşündüğünü biliyor musun?</span></p>

    <p class="Normal para-style-override-3"><span class="Normal char-style-override-5">(Pastör) diyor ki:</span></p>

    <p class="Normal para-style-override-3"><span class="Normal char-style-override-5">“– Âlemde hiçbir delil kalmasa bir mikrobun hayatı bana Allahı ispat etmeye yeter.”</span></p>

    <p class="Normal para-style-override-3"><span class="Normal char-style-override-5">Sen onu senet diye kullanıyorsun da bizzat sahibinin ondan çıkardığı mânayı tersine çevirmek rezaletini nasıl kestiremiyorsun?..</span></p>

    <p class="Normal para-style-override-3"><span class="Normal char-style-override-4">3) NEFS MUHASEBESİ</span></p>

    <p class="Normal para-style-override-3"><span class="Normal char-style-override-5">Anadan, babadan, mektepten, cemiyetten meccanen alınan hazırlop inanışlarla vicdan arasındaki büyük hesaplaşma; atacağını dibinden söküp atma, tutacağını da köküne kadar yapışıp tutma hassası... İmanın böylesine tahkikî iman denilir; ve inanmanın makbûl şekli bu olduğu gibi, inkâr ve sözde yenilik, ilerilik palavralarına mukavemet etmenin, onları yutmamanın murakabeci kuvveti budur. Fransızların (egzamen dö konsiyans) dedikleri bu hassa üstün mütefekkir ve sanatkârın biricik sermayesidir. Batı dünyasının, bir adale kıvranması şeklinde resmettiği meşhur “Düşünen Adam” heykeli, deminki ıstırap tezimizle karışık olarak nefs muhasebesinin timsalidir.</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-4">4) EŞYA VE HADİSELERE TAHAKKÜM</span></p>

    <p class="Normal para-style-override-3"><span class="Normal char-style-override-4">VE ONLARI TASARRUF MİZACI</span></p>

    <p class="Normal para-style-override-3"><span class="Normal char-style-override-5">Bu hassa bize Kur’ân emriyken onu en aşağı 4 asırdan beri kaybetmiş bulunuyoruz. Batı müspet ilimleri karşısında apışma halimiz, asırlardır bize bu hali Müslümanlık zannettirmiştir. Tam aksi... Batı inanmadan ve bilmeden bu mevzuda Kur’ân’ı tatbik ediyor ve biz inandığımız, bildiğimiz iddiasının yer aldığı devirlerde bile Kur’ân’dan uzaklaşmış bulunuyoruz.</span></p>

    <p class="Normal para-style-override-3"><span class="Normal char-style-override-5">Kur’ân’ında diyor ki, Allah:</span></p>

    <p class="Normal para-style-override-3"><span class="Normal char-style-override-20">“Ben insanı, eşya ve hadiseleri teshir etmesi için kendime halife olarak yarattım.”</span></p>

    <p class="Normal para-style-override-3"><span class="Normal char-style-override-5">Bir yılgınlık eseri olarak başlayıp, maddeye tahakkümden, nefsine, muhitine, dünyasına ve münasebette olduğu insanlara hâkim tavır göstermeye kadar giden bu hassayı kaybedişimiz, ancak yeni nesillerin dölleştireceği yeni örneklerle kazanılabilir.</span></p>

    <p class="Normal para-style-override-3"><span class="Normal char-style-override-5">Bu vatanın hırsızı bir komünistle, bu vatanın sahibi bir müslüman arasındaki hâkim tavır farkı, tersine dölleştirilmiş yılgın nesillerin halini çok güzel izah eder.</span></p>

    <p class="Normal para-style-override-3"><span class="Normal char-style-override-5">Elinde incecik bir hezâren değneği, kafasına çöktüğü telli pullu fili dilediği gibi idare eden fertlerin mevzuu olmaktan çıkmanın, hamsi balıklarına yetmez taviz yemleriyle oy makinesi halinden kurtulmanın ve “ispat-ı vücud” dedikleri şahsiyete varmanın yolu bu hassaya bağlıdır.</span></p>

    <p class="Normal para-style-override-3"><span class="Normal char-style-override-4">5) AKSİYON RUHU</span></p>

    <p class="Normal para-style-override-3"><span class="Normal char-style-override-5">Birbirine yol veren bu vasıflar içinde aksiyon, iş, hamle ve hareket ruhu, kaynağımıza ait şiarların başında gelir.</span></p>

    <p class="Normal para-style-override-3"><span class="Normal char-style-override-5">Biricik, tek ve mutlak örnek olan Sahabîlere bakalım: Sahabîde iki büyük haslet vardır; hikmet ve aksiyon ruhu... Yani fikir ve onu işe tahvil edici hareket... Sahabî bu demek...</span></p>

    <p class="Normal para-style-override-3"><span class="Normal char-style-override-5">Fransızların aziz tanıdığı (Sen Fransua d’Asis) isimli adamın bir sözü var:</span></p>

    <p class="Normal para-style-override-3"><span class="Normal char-style-override-5">“– Eğer hemen değilse ne vakit?”</span></p>

    <p class="Normal para-style-override-3"><span class="Normal char-style-override-5">Bunun çok daha mükemmelini, gerçek İslâm velîsi Şeyh Muhammed Pârisa Hazretleri söylüyor:</span></p>

    <p class="Normal para-style-override-3"><span class="Normal char-style-override-5">“– Gafil halk, yorgun ve bitkin bir lâf eder: Yarın olsa da bir iş işlesem!.. Bilmez ki, bugün, dünkü günün yarınıdır. Bugün ne işlemiştir ki, yarın ne işlesin?..”</span></p>

    <p class="Normal para-style-override-3"><span class="Normal char-style-override-5">Gerçek İslâm anlayışı, geçen her saniyenin çerçevelediği işi sormak va aramaktadır.</span></p>

    <p class="Normal para-style-override-3"><span class="Normal char-style-override-4">6) GÖZÜKARALIK</span></p>

    <p class="Normal para-style-override-3"><span class="Normal char-style-override-5">Kör cesaret değil, temkinli şecaat...</span></p>

    <p class="Normal para-style-override-3"><span class="Normal char-style-override-5">Davâ adamının ana vasıflarından biri gözükara olmak... Gözükara olmak, dâva adamının, inandığı şeyi hayata ve eşyaya nakşetmesi için biricik vasıta... Her tedbir alındıktan ve basiret plânında her şey pişirildikten sonra mutlaka cür’ete, gözükaralığa ihtiyaç var... O kadar ki, cür’etin imtiyazı, bazen tedbir ve basireti ikinci plâna atabilir. Bâbıâli baskınını yapan ittihatçıların gözükaralıktan başka sermayeleri yoktu. (Napolyon) basit bir gözükaralıkla üzerine sevkedilen orduyu peşine takıp Parise girdi. Menderes ise gözükara olamadığı için malûm âkıbete uğradı.</span></p>

    <p class="Normal para-style-override-3"><span class="Normal char-style-override-5">Tarihte bütün büyükler, gerçekten dâva, hamle, aşk ve ateş sahipleri, birer gözükaradır: Büyük İskender, Jül Sezar, Alparslan, Fâtih, Yavuz, (Büyük Petro), (Büyük Frederik), (Lenin), (Hitler), (Musolini),</span> <span class="Normal char-style-override-19">Churchill</span><span class="Normal char-style-override-5">(Çörçil)...</span></p>

    <p class="Normal para-style-override-3"><span class="Normal char-style-override-5">Huneyn cenginde ricat eden Sahabîlerini düşman üzerine tek başına saldırarak yüz-geri eden Kâinatın Efendisi, her şey gibi, yerinde gözükaralığın da ne demek olduğunu göstermişlerdir.</span></p>

    <p class="Normal para-style-override-3"><span class="Normal char-style-override-4">7) FEDAKÂRLIK VE DİSİPLİN</span></p>

    <p class="Normal para-style-override-3"><span class="Normal char-style-override-5">Nefsten başlıyarak her şeyi bu mihrak etrafında toplamak ve ebedî hayata yalandan inanmış değil, gerçekten bağlanmış insanlar sıfatiyle yaşayacağı ve öleceği yeri bilmek...</span></p>

    <p class="Normal para-style-override-3"><span class="Normal char-style-override-4">8) EN DERİN MERHAMET İÇİNDE</span></p>

    <p class="Normal para-style-override-3"><span class="Normal char-style-override-4">EN KESKİN ŞİDDET</span></p>

    <p class="Normal para-style-override-3"><span class="Normal char-style-override-5">Merhametle şiddeti tahin-pekmez halinde bağdaştırabilmek... Hazret-i Ömer’in, değnek yerken ölmek üzere bulunduğunu söyleyen oğluna hitabı malûm:</span></p>

    <p class="Normal para-style-override-3"><span class="Normal char-style-override-5">“– Öl ve Allahın huzuruna çıktığın zaman de ki: Beni babam öldürdü; senin kanunlarını yerine getirmek için...”</span></p>

    <p class="Normal para-style-override-3"><span class="Normal char-style-override-5">Görüyor musunuz İslâmın sağ ve sol kanatları arasındaki muhteşem muvazeneyi?..</span></p>

    <p class="Normal para-style-override-3"><span class="Normal char-style-override-5">İslâm, sırasında bir gözyaşı şişesi, sırasında da bir granit parçasından ibaret bir yürek işidir.</span></p>

    <p class="Normal para-style-override-3"><span class="Normal char-style-override-4">9) BAŞTA SAMİMİYET,</span></p>

    <p class="Normal para-style-override-3"><span class="Normal char-style-override-4">HER ŞUBESİYLE O’NUN AHLÂKI</span></p>

    <p class="Normal para-style-override-3"><span class="Normal char-style-override-5">Ahlâk ve fikir, tavukla yumurta gibi birbirinden doğma... Dedik ya; fikir, meselelerimizin “niçin?”i; ahlâk da “nasıl?”ı...</span></p>

    <p class="Normal para-style-override-3"><span class="Normal char-style-override-5">Hattâ ahlâkı, fikirden evvele almaya kadar gidebilir ve fikri ondan doğma kabûl edebiliriz.</span></p>

    <p class="Normal para-style-override-3"><span class="Normal char-style-override-5">Evet, bütün şubeleriyle O’nun ahlâkı...</span></p>

    <p class="Normal para-style-override-3"><span class="Normal char-style-override-5">O’nun sevdiğini sevmenin, hoşlandığından hoşlanmanın, kızdığına kızmanın, tiksindiğinden tiksinmenin, renk, şekil, edâ, hareket halinde topyekûn ahlâkı...</span></p>

    <p class="Normal para-style-override-3"><span class="Normal char-style-override-4">10) ZARAFET VE ESTETİK</span></p>

    <p class="Normal para-style-override-3"><span class="Normal char-style-override-5">En zaif olduğumuz noktalardan biri... Biz İslâmı şahıslarımızda kabalaştırıyoruz. Halbuki İslâm, zarafet, incelik ve güzellik ölçülerinde de sonsuz ileri... Varlığın Tâcı, bu bakımlardan da kâinatın en erişilmez insanı... Mücessem nezahat, nezaket, nezafet, zarafet timsali... Halbuki bizde asırlar boyu birbirini takip eden ham din temsilcilerinin kabalıkları...</span></p>

    <p class="Normal para-style-override-3"><span class="Normal char-style-override-5">Saymakla bitmez...</span></p>

    <p class="Normal para-style-override-3"><span class="Normal char-style-override-5">Ne gün, kılığımızdan, oturuşumuzdan, kalkışımızdan her tavır ve hareketimize kadar, insanı anlamanın biricik şartı olan zarafet, nezaket, incelik ve güzellik ölçülerini heykelleştireceğiz?</span></p>

    <p class="Normal para-style-override-3"><span class="Normal char-style-override-5">Hadîs meâlinden:</span></p>

    <p class="Normal para-style-override-3"><span class="Normal char-style-override-5">“– Sevdiriniz, soğutmayınız; müjdeleyiniz, korkutmayınız; kolaylaştırınız, zorlaştırmayınız!”</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-3"><span class="Normal char-style-override-4">11) TEK ÜMMET MODELİ OLARAK</span></p>

    <p class="Normal para-style-override-3"><span class="Normal char-style-override-4">SAHABÎYİ ALMAK</span></p>

    <p class="Normal para-style-override-3"><span class="Normal char-style-override-5">“Biricik imtisal nümûnesi, renk, çizgi, edâ, üslûp, mizaçı, usûl, tarz, hareket her şeyiyle Sahabîdir” şuuru...</span></p>

    <p class="Normal para-style-override-3"><span class="Normal char-style-override-5">Bir velînin:</span></p>

    <p class="Normal para-style-override-3"><span class="Normal char-style-override-5">“– Siz onları görseydiniz deli derdiniz, onlar da sizi görselerdi müslüman kabûl etmezlerdi.”</span></p>

    <p class="Normal para-style-override-3"><span class="Normal char-style-override-5">Diye anlattığı, daha niceleriyle beraber bu 11 vasfın tam sahipleri...</span></p>

    <p class="Normal para-style-override-3"><span class="Normal char-style-override-5">Sizi, işte bütün bu vasıflarda ışıldayacak yeni neslin ilk habercileri ve bundan böylekilerin babaları görüyorum.</span></p>

    <p class="Normal para-style-override-3"><span class="Normal char-style-override-5">Sözlerimi, ebediyet nesline bir dâvetiye okuyarak bitirebilirim:</span></p>

    <p class="Normal para-style-override-3"><span class="Normal char-style-override-5">&nbsp;</span></p>

    <p class="Normal para-style-override-5"><span class="Normal char-style-override-19">Telli pullu, anlı şanlı bir gelin...</span></p>

    <p class="Normal para-style-override-6"><span class="Normal char-style-override-19">Aynalar gelin!</span></p>

    <p class="Normal para-style-override-5"><span class="Normal char-style-override-19">Bir güzel ki, en güzeli güzelin...</span></p>

    <p class="Normal para-style-override-6"><span class="Normal char-style-override-19">Gönüller gelin!</span></p>

    <p class="Normal para-style-override-5"><span class="Normal char-style-override-19">Sonsuz gerçek; habercisi ezelin...</span></p>

    <p class="Normal para-style-override-6"><span class="Normal char-style-override-19">Kitaplar gelin!</span></p>

    <p class="Normal para-style-override-5"><span class="Normal char-style-override-19">Şarkı bizde, Şeytan, yeter gazelin</span></p>

    <p class="Normal para-style-override-6"><span class="Normal char-style-override-19">Nağmeler, gelin!</span></p>

    <p class="Normal para-style-override-5"><span class="Normal char-style-override-19">Ey karanlık, gelmektedir ecelin...</span></p>

    <p class="Normal para-style-override-6"><span class="Normal char-style-override-19">Işıklar, gelin!</span></p>

    <p class="Normal para-style-override-5"><span class="Normal char-style-override-19">Toplanın hep, derlenin hep, düzelin!</span></p>

    <p class="Normal para-style-override-6"><span class="Normal char-style-override-19">Yığınlar, gelin!</span></p>

    <p class="Normal para-style-override-5"><span class="Normal char-style-override-19">En güzeli; en güzeli, güzelin!</span></p>

    <p class="Normal para-style-override-5"><span class="Normal char-style-override-19">Habercisi, habercisi, ezelin!</span></p>

    <p class="Normal para-style-override-5"><span class="Normal char-style-override-19">Tellerinde şafak söken bir gelin;</span></p>

    <p class="Normal para-style-override-5"><span class="Normal char-style-override-19">Anneler, babalar, çocuklar gelin!</span></p>
  </div>
</body>
</html>
