<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Gizli Sevenler Cemiyeti</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter">
	<section>
		<h1><span epub:type="pagebreak" title="9" id="page9"></span><st c="0">Nenem ve Dedem İçin </st><br /><st c="21">Sözlük</st></h1>
		<p><st c="27">Büyük evde büyük ağırlık içinde büyüdüm. </st><st c="69">Belki de annesiz ve babasız olmak böyle bir şeydi. </st><st c="120">Zaman ağır ve gürültüsüz adımlarıyla akıyordu. </st><st c="167">Düşmeye, kaybolmaya ramak kala sesleri duyuyordum. </st><st c="218">Babaannem ve dedem, tepeden aşağıya yuvarlanıp kaybolmama izin vermiyordu. </st><st c="293">Dolayısıyla ilk hatırladığım ve hiç unutmadığım kokular hep onlara ait olanlar.</st></p>
		<p><st c="372">Acıktığımda dedem hep mutfağa koşardı. </st><st c="412">Üşüyünce babaannem emektar keçi kılından battaniyeyle üstümü örterdi.</st></p>
		<p><st c="481">İki şey bizi hayatta tutar: Tokluk ve kararında hararet.</st></p>
		<p><st c="538">Ben bunlara basarak suyun üstünde kaldım. </st><st c="581">Onların kökleri de bu iki ihtiyardaydı. </st><st c="621">İhtiyar diyorum ama yaşlılık halinin bir evre olduğunu büyüyünce anladım.</st></p>
		<p><st c="694">Çocukken, ben dâhil herkesin ihtiyar olduğunu düşünüyordum: Dedem, babaannem, enginarlar, kediler, </st><span epub:type="pagebreak" title="10" id="page10"></span><st c="794">yıldızlar, güzel havalar ve arsız soğuklar hep yaşlıydı benim için.</st></p>
		<p><st c="861">Sonra fark ettim ki, anneler ve babalar genç de oluyormuş aslında.</st></p>
		<p><st c="928">Ölüm normalde daha geç gelen bir şeymiş. </st><st c="970">Oysa bizim evde hemen erişebileceğimiz yerdeydi.</st></p>
		<p><st c="1018">Beni hayata bağlayan bu iki insan uslanmaz bir çelişki olarak ölüme de çok yakındı.</st></p>
		<p><st c="1102">O yüzden, daha çok küçükken, onlara ait her anı kırıntısını kışlar ve dar günler için biriktirmeyi öğrendim.</st></p>
		<p><st c="1211">Benim bir “dede-nene sözlüğüm” oldu böylece.</st></p>
		<p><st c="1256">Benim için çok özel bir hazine. </st><st c="1289">Belki siz de, henüz şu hayatta zamanınız varken kendi sözlüğünüzü yazmayı düşünürsünüz: Bir sevgili, cinayet, devrim günleri, ihanet ettiğiniz arkadaşlar ya da kaybettikleriniz için. </st><st c="1472">Biz ölümlüyüz ama sözlükler çok inatçıdır. </st><st c="1515">Göğün bir katında yer bulurlar daima.</st></p>
		<section epub:type="subchapter" id="subchapter1">
			<h2><span><st c="1552">1</st></span><br /><span><st c="1554">Baykuş</st></span> <span><st c="1560">is. </st><em><st c="1565">Başında, kulak yerinde iki sorgucu bulunan, yırtıcı gece kuşlarının genel adı.</st><a epub:type="noteref" id="ref_f1" href="#f1"><st c="1643">*</st></a></em></span></h2>
			<p><st c="1645">Babaannem ve dedem sürekli konuşurlardı, hatta kimi zaman yalnız kaldıklarında bile birbirleriyle hayali diyaloglar kurarlardı.</st></p>
			<p><span epub:type="pagebreak" title="11" id="page11"></span><st c="1772">Uzun uzun sustukları nadir zamanlardan biri de baklayla ilgiliydi.</st></p>
			<p><st c="1839">Masaya karşılıklı oturup taze bakla ayıklarken, hiç konuşmazlardı. </st><st c="1907">Sadece tık tık, patlayan bakla, içinden alınan tanesi, arada dedemin birkaçını ağzına atıp hart hurt yemesi, o anlarda babaannemin gözlüğünün üzerinden kızarak attığı bakış, buna dedemin gözlerini düşürerek karşılık vermesi, rast makamında yükselen ikindi ezanı, dedemin bir an durup terasa bakması, terasta güvercinlerin birbirlerine sokulması, yaz güneşinden bıkan süleymancığın</st><a epub:type="noteref" id="ref_f2" href="#f2"><st c="2287">*</st></a><st c="2289"> kapı eşiğinden geçerek tavana tırmanması ve oradan bizi uzun uzun süzmesi... </st><st c="2367">İşte bütün bunlar, onların ve bizim kutsal sessizliğimizdi.</st></p>
			<p><st c="2426">Dedem aklını yitirdiğinde, babaannem yine onun karşısına oturur bakla ayıklardı. </st><st c="2508">Tek başına. </st><st c="2520">Dedem gözlerini belertip babaannemi izlerdi. </st><st c="2565">Onun el hareketleriyle başını indirip kaldırır, sağa sola çevirirdi.</st></p>
			<p><st c="2633">“Böyle bakınca baykuşa benzemiyor mu?” diye sordu babaannem bir defasında.</st></p>
			<p><st c="2708">“Gerçekten öyle,” dedim.</st></p>
			<p><st c="2733">Gülümsedik karşılıklı.</st></p>
			<p><st c="2756">“Bir gün ben de öyle olacağım,” dedi babaannem.</st></p>
			<p><st c="2804">Dedem aynı halde bize baktı.</st></p>
			<p><st c="2833">Şimdi tek başıma bakla ayıklıyorum zamanı geldiğinde.</st></p>
			<p><st c="2887">Süleymancık yine tam ezan vakti çıkıyor.</st></p>
			<p><st c="2928">Güvercinler var, baykuşlar yok.</st></p>
		</section>
		<section epub:type="subchapter" id="subchapter2">
			<h2><span><span epub:type="pagebreak" title="12" id="page12"></span><st c="2960">2</st></span><br /><span><st c="2962">Giz</st></span> <span><st c="2965">is. </st><em><st c="2970">Esrar, sır.</st></em></span></h2>
			<p><st c="2981">İlkokulu bitirdiğim yazdı. </st><st c="3009">Ortaokul için yapılacak masraflar bizimkileri düşündürmeye başlamıştı.</st></p>
			<p><st c="3079">“Yahu,” diyordum, “niye dert ediyorsunuz? </st><st c="3122">Gitmem şart mı orta kısma?”</st></p>
			<p><st c="3149">“Şart!” diye bağırıyordu babaannem.</st></p>
			<p><st c="3185">“Kati suretle hem de,” diye ekliyordu dedem.</st></p>
			<p><st c="3230">“Hiç öyle bir mecburiyet yok. </st><st c="3261">Ben yerimi buldum. </st><st c="3280">Kestane Pazarı’nda Şerbetçi Halil Usta var, gireyim işte yanına çırak. </st><st c="3351">Halil Usta dünyanın en büyük tatlıcısıdır.”</st></p>
			<p><st c="3394">Halil Usta ulaşılmaz bir dağdı gerçekten de.</st></p>
			<p><st c="3439">Halil Usta tam 1234 çeşit tatlı ve 109 ayrı şerbet yapabiliyordu.</st></p>
			<p><st c="3505">Halil Usta’nın batakhanesi vardı. </st><st c="3540">Limana gelen Çinli denizciler uğrardı sadece. </st><st c="3586">Yerliler giremezdi, başka milletten denizcileri de almazlardı. </st><st c="3649">Oraya ayak basmak için Çin pasaportu taşımanız gerekiyordu. </st><st c="3709">Her sabah Kestane Pazarı’ndaki dükkândan, liman arkasındaki o üç katlı eski Rum evine pedallı el arabasıyla tepsi tepsi tatlı taşınırdı. </st><st c="3846">İşte, benim de ilk işim bu olacaktı. </st><st c="3883">Tatlı dünyasına atılan ilk adım buydu. </st><st c="3922">En alttakiler, çırakların en kıdemsizi buradan başlardı.</st></p>
			<p><st c="3978">Dedem, “Eğer o herife kapılanırsan seni affetmem,” dedi. </st><st c="4036">Çıktı, yürüdü terasa doğru.</st></p>
			<p><span epub:type="pagebreak" title="13" id="page13"></span><st c="4063">Babaannemde hariciyeci kafası vardı. </st><st c="4101">Büyük laf etmenin şartı nedir biliyordu. </st><st c="4142">Her kalyon menzili kadar top atardı. </st><st c="4179">Barut hakkın neyse o kadar gürlerdin bu hayatta. </st><st c="4228">Gönlünden beni okutmak geçiyordu, ama neyle? </st><st c="4273">İlkokula benzemiyordu artık devamı. </st><st c="4309">Gömlek değil, gömlekler; tek pantol değil, en az üçü lazımdı. </st><st c="4371">Ayakkabı çiftlenmeliydi. </st><st c="4396">Kitap ve defter ve bilcümle yardımcı araç gereç gerekirdi.</st></p>
			<p><st c="4454">Babaannem bin yıllık devlet terbiyesiyle elbette bir orta yol önerdi:</st></p>
			<p><st c="4524">“Evladım, dedene bakma sen. </st><st c="4553">Bu kafalar yüzünden, gül gibi Balkan serinliğinden düştük bu İzmir çukuruna. </st><st c="4630">Çalışmak istersen, işte sana yaz tatili. </st><st c="4671">Okul için para da biriktirirsin hem. </st><st c="4708">O sırada biz de bir çaresine bakarız. </st><st c="4746">Deden yine Eşrefpaşa dolmuşlarına değnekçiliğe gider. </st><st c="4800">Ben Arap Hatçam’ın boğazına çökerim. </st><st c="4837">Koparırız bir şeyler. </st><st c="4859">İlk seneyi böylece hallederiz. </st><st c="4890">Ertesi sene için Allah kerim.”</st></p>
			<p><st c="4920">Evde kabaran dalga iniyordu.</st></p>
			<p><st c="4949">Ertesi gün dedem beni Radyocu Ali Abi’ye götürdü.</st></p>
			<p><st c="4999">“Al sana çırak,” dedi.</st></p>
			<p><st c="5022">İlk gün koca camlı radyoyu elimden düşürüverdim.</st></p>
			<p><st c="5071">“Aslanım, senin gönlün yok galiba bu işte,” dedi Ali Abi.</st></p>
			<p><st c="5129">Sonraki günler evden, Radyocu’ya diye çıkıp Şerbetçi’ye gittim.</st></p>
			<p><st c="5193">Hayatımın en müthiş günlerini yaşıyordum. </st><st c="5236">Dükkânın bodrumundaki büyük mutfakta hazırlanan tatlıların </st><span epub:type="pagebreak" title="14" id="page14"></span><st c="5295">ve şerbetlerin kokusu altında bir köşede bekliyordum. </st><st c="5349">Konuşmam ya da biriyle göz göze gelmem yasaktı. </st><st c="5397">Yüzüm duvara dönük, ayakta durmam gerekiyordu. </st><st c="5444">Mal hazır olunca, biri omuzuma dokunuyordu. </st><st c="5488">Tepsileri ve büyük şerbet galonlarını arabaya yükleyip, basıyordum pedala. </st><st c="5563">Vakıflar’dan kiralanma eski konağa kadar hız kesmezdim.</st></p>
			<p><st c="5618">Büyülü bir yerdi gerçekten.</st></p>
			<p><st c="5646">Arka kapıdan alırlardı beni. </st><st c="5676">Servis bölümü tahtalarla büyük salondan ayrılmıştı. </st><st c="5728">Yine de iki arada bir derede kimseye fark ettirmeden göz deliklerinden içerisini izlerdim.</st></p>
			<p><st c="5818">Mor masalar, onlarca güzel kadın ve erkek. </st><st c="5862">Gülen, kahkaha atan, sallanıp yere düşen kirli sakallı ya da köse Çinli denizciler; semaverler ve normalden uzun çubuklarıyla beyaz dumanlar saçan nargileler.</st></p>
			<p><st c="6020">Burada çok acayip ve anlatamayacağım şeyler dönüyordu. </st><st c="6076">Belki bir gün yazarım hepsini.</st></p>
			<p><st c="6106">Şerbetçi Halil Usta dünyanın en tuhaf insanıydı galiba, yoksa bütün bu düzeni kuramazdı.</st></p>
			<p><st c="6195">Foyam bir hafta sonra ortaya çıktı.</st></p>
			<p><st c="6231">Dedemin gönlü razı olmadı ama babaannem –yine kadim tecrübesiyle– sertleşti.</st></p>
			<p><st c="6308">Katıksız bodrum hapsine hüküm giydim. </st><st c="6347">Gerçi yemek kısmına hiç uymadılar. </st><st c="6382">Sahanda yumurta, çorba, akşama hoşaf ve etli bamya falan akıyordu. </st><st c="6449">Fakat yine acayip bir şey oldu. </st><st c="6481">Hapisliğim daha yeni başlamıştı ki, yanıma Çinli bir adamı da koydular.</st></p>
			<p><span epub:type="pagebreak" title="15" id="page15"></span><st c="6552">“Ben kaptan, ben özgür adam,” diye sürekli ağlıyordu.</st></p>
			<p><st c="6606">Sulugözdü ama iştahı çok yerindeydi. </st><st c="6644">Tepsime sahip olmadığım anda kendi tabağından, ânında benimkine hücum ediyordu.</st></p>
			<p><st c="6723">Yellenerek uyuyordu üstelik.</st></p>
			<p><st c="6752">Mahpusluğumuz çok uzun sürmedi.</st></p>
			<p><st c="6784">İkimiz aynı anda tahliye olduk.</st></p>
			<p><st c="6816">Dedem, özgür adamın gözlerini bağladı ve gecenin bir kör karanlığında götürdü.</st></p>
			<p><st c="6895">Meğer bizimkiler Şerbetçi Halil Usta’nın hatırlı müşterilerinden büyük gemi kaptanını kaçırmışlar. </st><st c="6995">Güzel bir fidye karşılığında da geri bırakmışlar.</st></p>
			<p><st c="7044">Dedem dönüşte, “Şanslı sıpa, iki senelik okul masrafın çıktı,” diye gülüyordu.</st></p>
			<p><st c="7123">“Sakın ağzından kaçırma gizimizi,” dedi babaannem.</st></p>
			<p><st c="7174">Şerbetçi Halil Usta’nın güzel günleri bir ihbarla sona erdi.</st></p>
			<p><st c="7235">İhtilalci, köylücü, yasadışı bir partiye gönül vermekten içeri aldılar. </st><st c="7308">Suçu, Çin Hükümeti’nden aldığı paralarla Tire-Torbalı-Bayındır hattında köylüleri kışkırtıp tren hattından doğru İzmir’e muhtariyet kazandırma teşebbüsüymüş.</st></p>
			<p><st c="7465">Bütün o şaşaa, şan ve şöhret söndü gitti. </st><st c="7508">Haddinden fazla ceza kaktırdılar.</st></p>
			<p><st c="7541">Biraz ima ettim ama babaannem fena tepki verdi.</st></p>
			<p><st c="7589">“Her şeyi yapabiliriz ama devlete insan ihbar etme</st><span epub:type="pagebreak" title="16" id="page16"></span><st c="7640">yiz. </st><st c="7646">Zengin adamdı, düşmanı çoktur elbette,” dedi.</st></p>
			<p><st c="7691">Orta ikiye kadar okudum. </st><st c="7717">Üçüncü sınıfta da imdada yetişti Hızır. </st><st c="7757">Kaldı geriye lise.</st></p>
		</section>
		<section epub:type="subchapter" id="subchapter3">
			<h2><span><st c="7775">3</st></span><br /><span><st c="7777">Korporasyon</st></span> <span><st c="7788">is. </st><em><st c="7793">Lonca, cemiyet.</st></em></span></h2>
			<p><st c="7808">Bizimkiler hayatlarında ilk ve son kez yurtdışına gitmişlerdi.</st></p>
			<p><st c="7871">Nereye dersiniz?</st></p>
			<p><st c="7888">Arnavutluk’a!</st></p>
			<p><st c="7902">Dedeme, Cirokastra Arıcılık Kolektifi’nden davetiye gelmişti.</st></p>
			<section>
				<p><st c="7964">Yoldaş İ...’ ye,</st></p>
				<p><st c="7981">Büyük tecrübelerinden faydalanmak için seni misafir etmek istiyoruz. </st><st c="8051">Bizi kırmazsan çok seviniriz.</st></p>
				<p><st c="8080">İmza</st></p>
				<p><st c="8085">Not: İki kişilik yol masrafı ve izin belgeleri ektedir.</st></p>
			</section>
			<p><st c="8141">Babaannem uzun süre ayak diredi.</st></p>
			<p><st c="8174">“Senin arıcılıkla ne işin olur be adam! </st><st c="8215">Kovanı kovadan bile ayıramazsın. </st><st c="8248">Elin komünist memleketlerinde başını belaya sokacaksın. </st><st c="8304">Bal istiyorsan, gidelim Fethiye’den alalım,” dedi durdu.</st></p>
			<p><st c="8360">Lakin dedem kararlıydı.</st></p>
			<p><span epub:type="pagebreak" title="17" id="page17"></span><st c="8384">“Koskoca devlet, ismimle davetiye çıkarmış hanım.”</st></p>
			<p><st c="8435">“Ayol azıcık daha küçülse cebime girecek Arnavutluk. </st><st c="8489">Neresi koskoca!”</st></p>
			<p><st c="8505">“Ruhu büyük.”</st></p>
			<p><st c="8519">“Aman, benim halamın kocası Arnavut’tu. </st><st c="8560">Bana anlatma. </st><st c="8574">Büyük diye, alnında kocaman damarı vardı sadece.”</st></p>
			<p><st c="8623">Bir süre sonra, babaannem de sesini alçalttı bu işe. </st><st c="8677">Sonuçta, yurtdışına gideceklerdi. </st><st c="8711">Hem de gemiyle. </st><st c="8727">Hem, gezen gül olmuş, gezmeyen kül olmuş, değil miydi bu hayatta!</st></p>
			<p><st c="8792">Sonunda bu garip geziye gittiler.</st></p>
			<p><st c="8826">Döndüklerinde babaannem çok mutluydu.</st></p>
			<p><st c="8864">“Deden o toplantıdan bu toplantıya gitti durdu. </st><st c="8913">Kafa ütüledi durmadan. </st><st c="8936">Ben de gezdim, yedim içtim. </st><st c="8964">Oh, canıma değsin!” dedi.</st></p>
			<p><st c="8989">Fakat dedem dönüşte pek normal değildi.</st></p>
			<p><st c="9029">Bahçeye çimento ve demirlerden kocaman bir sığınak yapmaya kalktı. </st><st c="9097">Komşular falan hep ayaklandı tabii, bu ne oluyor diye.</st></p>
			<p><st c="9151">Babaannem sonunda belediyeden bir tanıdık buldu, geldiler inşaatı mühürlediler.</st></p>
			<p><st c="9231">Dedem küplere bindi.</st></p>
			<p><st c="9252">“Hanım, ben </st><em><st c="9265">gizli arıcılık korporasyonu</st></em><st c="9292"> üyesiyim. </st><st c="9303">Sen nasıl işime engel olursun!” diye söylendi durdu.</st></p>
			<p><st c="9355">“Sen eşekarısı işine gir,” dedi babaannem. </st><st c="9399">“Balarıcılığı gayet legal, baksana.”</st></p>
			<p><st c="9435">O günden sonra dedem hep eşekarılarını besledi.</st></p>
		</section>
		<section epub:type="subchapter" id="subchapter4">
			<h2><span><span epub:type="pagebreak" title="18" id="page18"></span><st c="9483">4</st></span><br /><span><st c="9485">Memur</st></span> <span><st c="9490">is. </st><em><st c="9495">Görevli; yükümlü.</st></em></span></h2>
			<p><st c="9512">Dedemin gençlik yılları bir meçhuldü adeta.</st></p>
			<p><st c="9556">Babaannemle orta yaşlarında evlenmiş. </st><st c="9595">Göz göze gelmişler çarşıda. </st><st c="9623">Dedem mahalleye kadar takip etmiş.</st></p>
			<p><st c="9657">Ertesi gün de, babaannemin çalıştığı incir atölyesine gelmiş. </st><st c="9720">İşe girmiş. </st><st c="9732">Ay çıkmadan işletmede grev patlamış.</st></p>
			<p><st c="9768">“Hep dedenin yüzünden oldu,” der babaannem. </st><st c="9813">“Milletin aklına girdi. </st><st c="9837">Haftalıkları artıralım, pazar günleri yarım değil tamgün tatil olsun, sendika girsin falan... </st><st c="9931">Çok da yakışıklıydı namussuz.”</st></p>
			<p><st c="9961">Grevciler tekme tokat işten atılınca, bizimkiler bu fırsat deyip evlenmişler.</st></p>
			<p><st c="10039">“Ama ben hata ettim. </st><st c="10061">Bu adamın evveliyatını hiç sormadım.”</st></p>
			<p><st c="10098">Dedem bu lafları hep kulak arkası ederdi. </st><st c="10141">Duymamış gibi davranır, konu gençliğine gelince, bir bahane bulur, uzaklaşırdı.</st></p>
			<p><st c="10220">Bir defasında, dedemin akranı, keçisakallı yaşlı bir amca geldi eve.</st></p>
			<p><st c="10289">Terasa çekildiler, uzun uzun konuştular.</st></p>
			<p><st c="10330">O amcayı sonra eski garaja götürdüm. </st><st c="10368">Otobüsüne binmeden önce sordum:</st></p>
			<p><st c="10399">“Siz dedemin eski arkadaşı mısınız?”</st></p>
			<p><span epub:type="pagebreak" title="19" id="page19"></span><st c="10436">“Öyle, çok eski hem de.”</st></p>
			<p><st c="10461">“Ta gençlikten.”</st></p>
			<p><st c="10478">“Ta o zamandan.”</st></p>
			<p><st c="10495">“Dedemin o yılları bir bilinmez de. </st><st c="10532">Ne yapardı acaba?”</st></p>
			<p><st c="10550">“E, biz birlikteydik.”</st></p>
			<p><st c="10573">“Nerede?”</st></p>
			<p><st c="10583">Amca sakallarını sıvazladı. </st><st c="10612">Güldü uzun uzun.</st></p>
			<p><st c="10628">“Şimdi ben bunu sana söyleyeceğim. </st><st c="10664">Sen de dedene yetiştireceksin, ama bil ki inkâr edecek. </st><st c="10720">Yine de çenemi sıkı tutmayayım sana. </st><st c="10757">Sonuçta torunusun... </st><st c="10778">Dedenle biz karşı kıyıdaydık o yıllarda.”</st></p>
			<p><st c="10819">“Karşı kıyı derken?”</st></p>
			<p><st c="10840">Parmağıyla uzakları gösterdi.</st></p>
			<p><st c="10870">“Orada, Yunanistan’da.”</st></p>
			<p><st c="10894">“Ne yaptınız orada?”</st></p>
			<p><st c="10915">“Partizan idik. </st><st c="10932">Ölen arkadaşlarımız oldu ama biz postu deldirmedik. </st><st c="10984">Döndük.”</st></p>
			<p><st c="10992">Şimdi bazı şeylerin yalanlanması, vazonun kırılması gibidir. </st><st c="11054">Bir daha asla eskisi gibi olmaz.</st></p>
			<p><st c="11086">Bu duyduklarımı kimseye söylemedim. </st><st c="11123">Olur da gerçek çıkmaz, şakadır falan diye. </st><st c="11166">İstedim ki, olduğu gibi bende kalsınlar.</st></p>
			<p><st c="11206">Dönüşte babaanneme sordum:</st></p>
			<p><st c="11233">“O amca kimdi, sen biliyor musun?”</st></p>
			<p><st c="11268">“Dedenin arkadaşıymış. </st><st c="11292">Deniz Ticaret Odası’ndan emekli olmuş yıllar önce. </st><st c="11343">Memleketine gitmiş. </st><st c="11363">Şimdi de görmeye gelmiş falan,” dedi.</st></p>
			<p><span epub:type="pagebreak" title="20" id="page20"></span><st c="11400">“Gerçekten öyle miymiş?” dedim.</st></p>
			<p><st c="11432">“Ayol ne bileyim işte! </st><st c="11456">Dedenin Allah bir dediğine inanmam ben. </st><st c="11496">He he, dedim geçtim.”</st></p>
		</section>
		<section epub:type="subchapter" id="subchapter5">
			<h2><span><st c="11517">5</st></span><br /><span><st c="11519">Nef</st></span> <span><st c="11522">is. </st><em><st c="11527">1) Gemi; 2) Kiliselerde apsise doğru dik ya da yatay uzanan, sütun ya da ayaklarla ayrılmış mekânların her biri, sahın.</st><a epub:type="noteref" id="ref_f3" href="#f3"><st c="11646">*</st></a></em></span></h2>
			<p><st c="11648">“Kurtlar sofrasına düştük,” dedi babaannem.</st></p>
			<p><st c="11691">Tüm birikimimizi bir kavanozdan, masanın üstüne döktü.</st></p>
			<p><st c="11746">Dedem parmaklarıyla kendi tarafına çekerek saydı.</st></p>
			<p><st c="11796">“175 lira 25 kuruş! </st><st c="11817">Yahu neden korkuyorsunuz, deli para var burada!”</st></p>
			<p><st c="11865">Kriz bizim evin göbekadıydı galiba. </st><st c="11902">Geliyorum, hep buradayım, canlarım beni sakın unutmayın, geldim yahu, falan der ve eski çatının yağmuru buyur etmesi gibi, salonumuzun ortasına damlayıverirdi.</st></p>
			<p><st c="12061">Benim için balık halini boylama zamanları da genellikle böyle başlardı.</st></p>
			<p><st c="12133">Hal, gece yarısından sonra gözlerini açardı. </st><st c="12179">Âdet böyle çünkü. </st><st c="12197">Yavaştan esnaf toplaşır, gelmeye başlayan balıklar sınıflandırılır, yerleri hazırlanır, aracılara telefonlar çekilir, çığırtkanlar demli çaylarını arka arkaya devirmeye başlardı.</st></p>
			<p><span epub:type="pagebreak" title="21" id="page21"></span><st c="12375">Benim işim başkaydı.</st></p>
			<p><st c="12396">“Şen Balıkçılık” ekmek kapımdı.</st></p>
			<p><st c="12428">Keskin balık kokusu arasından, dükkânın küçük giriş kapısından yürür; arkadaki, tuvalet diye konmuş kırık pisuarın monte edildiği duvarı zorlardım. </st><st c="12577">Gizli geçit tıkırdayarak açılırdı. </st><st c="12612">Loş merdivenlerden aşağıya inerdim.</st></p>
			<p><st c="12647">Su geçirmez bol tulumum, çizmelerim, büyük bıçaklarım hemen ortada uzanan mermer tezgâhın altında dururdu.</st></p>
			<p><st c="12754">Tezgâh dediğimiz şeye, “tekne” derdi aslında patron. </st><st c="12808">İçi bir parmak oyulmuş ve hafif cazibe</st><a epub:type="noteref" id="ref_f4" href="#f4"><st c="12846">*</st></a><st c="12848"> verilmiş büyük parlak taş. </st><st c="12876">Otopsi masasının neredeyse kopyası gibiydi.</st></p>
			<p><st c="12919">Şen Balıkçılık bana zanaat da öğretmişti.</st></p>
			<p><st c="12961">Büyük balıklar geliyor. </st><st c="12986">Çok büyük tuna balıkları. </st><st c="13012">Buz dolu sandıklar içinde. </st><st c="13039">Kaçak mal, saklı halledilir. </st><st c="13068">Çin denizinde yağ tutmuş, seksen yüz kiloya ulaşmış, yakalanmış, ezik kara tırnaklı denizcilerin ağır kancalarla teknelere aldığı, kanını boşalttığı, yağlı koca deliklerden depoya ittikleri tunalar, dondurularak buraya kadar geliyordu.</st></p>
			<p><st c="13303">Ülkeye gümrüksüz giren malların bir kısmı bize de düşüyordu.</st></p>
			<p><st c="13364">Benim işim balıkları kesip, büyük orta kemiğinden ayırmak ve kalan parçaları dilimlemekti.</st></p>
			<p><st c="13455">Mavi tuna filetocusuydum ben.</st></p>
			<p><st c="13485">Çoğunlukla üç kasa, yani üç büyük balık gelirdi.</st></p>
			<p><span epub:type="pagebreak" title="22" id="page22"></span><st c="13534">Buzları boşaltır, birazcık çözülmelerini beklerdim. </st><st c="13587">Sertlik iyidir. </st><st c="13603">Bıçak kolay işler. </st><st c="13622">Et kendini salıp yumuşamadan işi bitirmem gerekiyordu.</st></p>
			<p><st c="13676">Tavandan askılı el caraskalının çengellerine taktığım balığı, ağır ağır mermer tezgâha indirirdim.</st></p>
			<p><st c="13775">İki büyük bıçağım vardı.</st></p>
			<p><st c="13800">Mavi saplı ince ağızlıyla kafa arkasından mor içli büyük solungaçtan sırt yüzgecine doğru kavisle girer, aynı hareketi öteki yanda da yaparak kafayı alırdım.</st></p>
			<p><st c="13958">Ardından büyük bıçakla balığın yarısını eşit iki çeyrekle sıyırır, orta kemiğe girerdim.</st></p>
			<p><st c="14047">Böyle böyle, dört tane temiz ve büyük tuna eti parçası olurdu.</st></p>
			<p><st c="14110">Yine mavi saplı bıçağa iş düşerdi.</st></p>
			<p><st c="14145">İki kiloluk temiz ve gürbüz parçaları paketler, buzdolabına kaldırırdım. </st><st c="14219">Balıklar ertesi gün pahalı balık lokantalarına el altından dağıtılırdı.</st></p>
			<p><st c="14290">Kaçak balık gelince, sabaha kadar ufalamak gerekir.</st></p>
			<p><st c="14342">Bir gün Şen Balıkçılık beni aniden kovdu.</st></p>
			<p><st c="14384">“Al sana iki yıkımlık para,” dedi patron. </st><st c="14427">“Bir daha gelme. </st><st c="14444">Yaptığın işi de, bizi de unut.”</st></p>
			<p><st c="14475">“Abi, neden? </st><st c="14489">Bir yanlışım mı oldu?”</st></p>
			<p><st c="14511">“Yok. </st><st c="14518">Sen en iyi bıçakçımdın aslında.”</st></p>
			<p><st c="14550">“Öyleydim, ya şimdi?”</st></p>
			<p><st c="14572">“İşler değişti. </st><st c="14589">Tövbe ettim bu hayırsız mesleğe. </st><st c="14622">Devletten, milletten çalarak yaşamak nereye kadar. </st><st c="14673">Üstelik polise, gümrükçüye rüşvet yedirmekten imanım gevredi.”</st></p>
			<p><span epub:type="pagebreak" title="23" id="page23"></span><st c="14735">Yalan söylediği çok belliydi, zira bana aba altından sopa göstermeyi ihmal etmiyordu.</st></p>
			<p><st c="14821">“Şimdi sen güzel bir uyku çek. </st><st c="14853">Bütün bunlar bir rüyaymış, de sonra.”</st></p>
			<p><st c="14890">Omuz silktim. </st><st c="14905">Verdiği paraları saydım. </st><st c="14930">Sonuçta ben ekmeğime bakardım. </st><st c="14961">Bana neydi Şen Balıkçılık’tan, kaçak balıktan.</st></p>
			<p><st c="15007">Dükkândan çıkarken omuzumdan tuttu.</st></p>
			<p><st c="15043">“Bak, bu işten dedene, nenene falan bahsetmemiştin, değil mi?”</st></p>
			<p><st c="15106">“Yok, bilmiyorlar bir şey.”</st></p>
			<p><st c="15134">“Aman, bilmesinler de. </st><st c="15158">Sonra iyi olmaz.”</st></p>
			<p><st c="15175">O anda tepem attı. </st><st c="15195">Uysalımdır da halbuki.</st></p>
			<p><st c="15217">“Ne demek iyi olmaz?”</st></p>
			<p><st c="15239">Eliyle aşağısını gösterdi. </st><st c="15267">Sonra avucunun içiyle mermer tezgâhı anlattı bir güzel.</st></p>
			<p><st c="15322">“Vay puşt!” dedim içimden.</st></p>
			<p><st c="15349">“Yok abi, olur mu öyle şey. </st><st c="15378">Bilmezler hiç,” dedim yüksek sesle.</st></p>
			<p><st c="15413">Dönüş yolunda düşündüm durdum. </st><st c="15445">Tekin değildi bulaştığım işler ama mecburiyet diye de bir şey vardı şu hayatta.</st></p>
			<p><st c="15524">Bizimkilere anlattım hepsini. </st><st c="15555">Babaannem Arap Hatçam Teyze’yi çağırdı. </st><st c="15595">O da dinledi beni baştan.</st></p>
			<p><st c="15620">“Bir araştırayım ben bu adamları. </st><st c="15655">Söylediklerin hiç hayra alamet şeyler değil. </st><st c="15700">Siz de bir süre evden çıkmayın. </st><st c="15732">Kapıyı pencereyi kilitleyin iyice,” dedi, gitti.</st></p>
			<p><st c="15780">Bir hafta geçmişti aradan. </st><st c="15808">Terasta çay içiyorduk. </st><st c="15831">Az </st><span epub:type="pagebreak" title="24" id="page24"></span><st c="15834">ışıklı, karanlık gece vardı. </st><st c="15863">Körfez’de tek tük ışıklı gemiler vardı. </st><st c="15903">Birden onlardan biri harlayıverdi. </st><st c="15938">Az sonra gürültüsü de geldi patlamanın. </st><st c="15978">Cayır cayır yanmaya başladı. </st><st c="16007">Öyle oturup seyrettik. </st><st c="16030">Söndürenler</st><a epub:type="noteref" id="ref_f5" href="#f5"><st c="16041">*</st></a><st c="16043"> yetişene kadar ateşin kokusu bize kadar geldi.</st></p>
			<p><st c="16090">İki üç saat sonra kapımız çalındı. </st><st c="16126">Arap Hatçam Teyze girdi içeri.</st></p>
			<p><st c="16156">“Yahu sen ne pis adamlara bulaşmışsın böyle! </st><st c="16202">Tamam, para kazanman lazım, bu ihtiyarlar çulsuz, anladık ama bula bula bu dolaşıkları mı buldun evladım?” dedi.</st></p>
			<p><st c="16314">“Hatçe lafı neden uzatıyorsun?” dedi babaannem.</st></p>
			<p><st c="16362">Bizim patron gerçekten sektör değiştirmiş ve parası bol ama daha tehlikeli bir işe girmiş.</st></p>
			<p><st c="16453">“Nefçi olmuş.”</st></p>
			<p><st c="16468">“Vay adi herif vay!” dedi dedem.</st></p>
			<p><st c="16501">Eski bir kuru yük gemisini almış, insan kaçakçılığına başlamış. </st><st c="16566">Geride iz bırakmak istemiyormuş.</st></p>
			<p><st c="16598">“Benim eski kırıklardan polisleri tek tek dolaştım,” dedi Arap Hatçam Teyze. </st><st c="16676">“Adam niyeti de bozmuş. </st><st c="16700">Sizin evi de yakmayı düşünüyormuş.”</st></p>
			<p><st c="16735">“Allah korusun,” dedi babaannem.</st></p>
			<p><st c="16768">Arap Hatçam Teyze güldü. </st><st c="16794">“Korudu, korudu,” dedi. </st><st c="16818">Sönmek üzere olan gemiyi gösterdi parmağıyla.</st></p>
			<p><st c="16863">Şen Balıkçılık’tan kurtulmuştuk ama gemiye binmek için hazırlık yapan on beş kaçağa bir süre bakmak zorunda kaldık.</st></p>
			<p><span epub:type="pagebreak" title="25" id="page25"></span><st c="16979">Benim balık işinden biriktirdiklerim hüp diye bitti böylece.</st></p>
			<p><st c="17040">Yine başa döndük: 175 lira, 25 kuruş.</st></p>
		</section>
		<section epub:type="subchapter" id="subchapter6">
			<h2><span><st c="17078">6</st></span><br /><span><st c="17080">Pişi</st></span> <span><st c="17084">is. </st><em><st c="17089">Mayalı hamurdan yapılan, yağda kızartılarak pişirilen bir yiyecek türü.</st></em></span></h2>
			<p><st c="17160">Babaannem arada delilenirdi. </st><st c="17190">En fenası o gün oldu galiba.</st></p>
			<p><st c="17218">“Bırakıyorum lan sizi! </st><st c="17242">Ne haliniz varsa görün!” dedi.</st></p>
			<p><st c="17272">Genelde bana kıyamazdı ama bu defa çarşı karışmıştı.</st></p>
			<p><st c="17325">“Sen de kaç yaşına geldin, artık başının çaresine bak. </st><st c="17381">Mahirler’i gömdüğümüz yaştasın,” dedi.</st></p>
			<p><st c="17419">Dedemin gözü seğirmeye başlamıştı, zira ona hiç laf etmemişti. </st><st c="17483">Söz değil eylem geliyordu belli ki.</st></p>
			<p><st c="17518">“Beni aramayın, sormayın. </st><st c="17545">Âşık olmaya gidiyorum,” dedi babaannem ve şark diye kapıyı çarptı yüzümüze. </st><st c="17621">Dedem de şak diye düştü, bayıldı.</st></p>
			<p><st c="17654">Epeyce kendimize gelemedik. </st><st c="17683">İki ay kadar sürdü bu.</st></p>
			<p><st c="17705">Neden sonra dedem bir sabah erkenden uyandırdı beni.</st></p>
			<p><st c="17758">“Kalk evladım. </st><st c="17774">Böyle ölmek ar geliyor bana,” dedi.</st></p>
			<p><st c="17809">Hamur yoğurdu. </st><st c="17825">Piknik tüpünü, kara tencereyi, Buldan bezinden sofra örtüsünü, kap kaçağı aldı. </st><st c="17905">Doğruca Zeki Müren Parkı’na gittik.</st></p>
			<p><span epub:type="pagebreak" title="26" id="page26"></span><st c="17940">Dedem hayrına pişi döktü. </st><st c="17967">İçsiz yoz pişi.</st></p>
			<p><st c="17982">Ben gelene geçene dağıttım.</st></p>
			<p><st c="18010">Arap Hatçam Teyze de geldi.</st></p>
			<p><st c="18038">“Dua edeyim yine ama aklı varsa eve dönmez. </st><st c="18083">Bir sürü taze var dışarıda,” dedi.</st></p>
			<p><st c="18117">Dedemi yine tıksırık aldı.</st></p>
			<p><st c="18144">Bilmiyorum pişinin yüzü suyu hürmetine mi ama haftasına babaannem evdeydi.</st></p>
			<p><st c="18219">“Aman be,” dedi. </st><st c="18237">“Evdeki de, yoldaki de hep aynı işin soyu. </st><st c="18280">Bari, kokusu aşina sarımsağı kemireyim.”</st></p>
			<p><st c="18320">Evde bayram havası tabii.</st></p>
		</section>
		<section epub:type="subchapter" id="subchapter7">
			<h2><span><st c="18346">7</st><br /></span><span><st c="18348">Piyes</st></span> <span><st c="18353">is. </st><em><st c="18358">Tiyatro eseri, oyun.</st></em></span></h2>
			<p><st c="18378">Büyük amcamın oğlu vardı. </st><st c="18405">Adı Ahmet.</st></p>
			<p><st c="18415">Ahmet Abi bir gün bize geldi.</st></p>
			<p><st c="18445">Tütüncüler Bankası, Kıbrıs gazileri için her yıl çekiliş yapıyormuş ve talihli gazi, beraberindeki bir kişiyle birlikte on beş gün bilabedel tatil yapma hakkı kazanıyormuş.</st></p>
			<p><st c="18618">“Bu yıl bizim Yarım Kulak kazanmış,” dedi babaannem.</st></p>
			<p><st c="18671">Ahmet Abi’ye bizim ailede neden Yarım Kulak denildiğini anlatayım: Sol kulağının yarısı var. </st><st c="18765">Neredeyse nizami şekilde, bir kâğıt kesiği gibi kalan kulağının öteki yarısını Kıbrıs semalarında bırakmış.</st></p>
			<p><span epub:type="pagebreak" title="27" id="page27"></span><st c="18872">Ahmet Abi, Kıbrıs Çıkarması’na katılmış ama dediğine göre, iki kirpiğini açıp da Yavru Vatan’ı görememiş bile.</st></p>
			<p><st c="18983">Bir defasında, Fuar’da bira içerken, çakırkeyif halde bana anlatmıştı.</st></p>
			<p><st c="19054">“Şimdi güzel kardeşim, bizi paraşütle atacaklardı. </st><st c="19106">Oysa ben çıkarma gemilerini istiyordum, çünkü o zaman nereye gittiğini bilirsin. </st><st c="19187">Üstelik, harekât gündüz gözüyle yapılır. </st><st c="19228">Önce topla, uçakla karşı kıyıyı yumuşatırlar. </st><st c="19274">İyice ateş altına alırlar. </st><st c="19301">Kendine güveni gelir insanın. </st><st c="19331">Sonra arkadaşın yanındadır. </st><st c="19359">Birbirinizi kollarsınız falan. </st><st c="19390">Uçar birlikse öyle değildir. </st><st c="19419">Soğan çuvalı gibi yollarlar seni aşağıya. </st><st c="19461">Eh işte, öyle de oldu. </st><st c="19484">Hem daha gün doğmamıştı. </st><st c="19509">Alacakaranlıkta meçhule doğru yükseldik. </st><st c="19550">Kustum, apandisitim patladı, fıtığım azdı falan desem de, kimse dinlemedi tabii. </st><st c="19631">Başçavuşun tekmesiyle boşlukta buldum kendimi. </st><st c="19678">Biraz ötemde, Afyonlu bir oğlan iniyordu. </st><st c="19720">Bölükten de tanıyordum. </st><st c="19744">Bildiğin zırdeli. </st><st c="19762">Çözdü kuşağı aşağıya işemeye başladı. </st><st c="19800">Tam o anda, izli mermiler gözümün önünden uçuştu işte...”</st></p>
			<p><st c="19857">Ahmet Abi gerisini pek hatırlamıyor. </st><st c="19895">Yüzünde yanma duymuş sadece. </st><st c="19924">Berber, yanak tüylerini cımbıza doladığı ispirtolu pamukla tütsüler ya, aynen öyle. </st><st c="20008">Daha fazla değilmiş acısı.</st></p>
			<p><st c="20034">Oysa bir mermi çekirdeği kulağının yarısını jilet gibi kesmiş o sırada.</st></p>
			<p><st c="20106">“Beni aşağıda sıhhiye takımı bulmuş. </st><st c="20144">Yüzüm gözüm kan içinde olduğu için, yaram ağır diye düşünmüşler. </st><span epub:type="pagebreak" title="28" id="page28"></span><st c="20209">Apar topar geri hatlara, oradan da telaşla hastane gemisine yüklemişler. </st><st c="20282">Uyandım ki, geri dönüyoruz. </st><st c="20310">Yahu, o kadar hazırlık yap, atla, Kıbrıs’ın bir çiçeğini göremeden götürsünler seni.”</st></p>
			<p><st c="20395">Dedem çok gülerdi bu hikâyeye.</st></p>
			<p><st c="20426">“Evladım, daha şanslı bir asker görmedim ben. </st><st c="20473">Savaşa gir, en az lazım olacak bir parçanı kaybederek paçanı kurtar, üstüne bir de gazi maaşı. </st><st c="20568">Oh, ballı börek!”</st></p>
			<p><st c="20585">Gazi maaşı komik paraydı ama belediye otobüslerine beleş binmek büyük nimetti tabii.</st></p>
			<p><st c="20670">İşte, Ahmet Abi’nin yüzüne talih yeniden gülmüştü. </st><st c="20722">Bu defa da, banka çekilişinin talihlisiydi.</st></p>
			<p><st c="20765">20 Temmuz günü, bankanın kiraladığı 1957 model kırmızı Chevrolet ile hareket edecek, sonra da Mersin Limanı’ndan gemiyle Kıbrıs için halat çözecekti.</st></p>
			<p><st c="20915">Yola çıkmadan önce bize geldi.</st></p>
			<p><st c="20946">Dedem mübalağa masa kurmuştu. </st><st c="20977">Babaannem de mangalla meşguldü terasta.</st></p>
			<p><st c="21016">“Benim kızı gördün mü?” diye sordu Ahmet Abi bana.</st></p>
			<p><st c="21067">“Kimi?”</st></p>
			<p><st c="21075">“Yahu, kapının önünde işte.”</st></p>
			<p><st c="21104">“Ha, kırmızı mı?”</st></p>
			<p><st c="21122">“Yahu, ne sandın! </st><st c="21141">Ayşe koydum adını. </st><st c="21160">Yarın tatile çıkıyoruz işte.”</st></p>
			<p><st c="21189">Gülmesinden, Ahmet Abi’nin bu gece iyice sarhoş olmak istediğini anlamıştım.</st></p>
			<p><st c="21266">“Bir tur atsam olur mu?” dedim.</st></p>
			<p><span epub:type="pagebreak" title="29" id="page29"></span><st c="21298">Anahtarları fırlattı.</st></p>
			<p><st c="21320">“Sağa sola vurma ama. </st><st c="21343">Emanet sonuçta.”</st></p>
			<p><st c="21359">Tek turla kalmadım tabii. </st><st c="21386">Kale’ye kadar çıktım. </st><st c="21408">Surlara uzanıp yaz gecesini izledim. </st><st c="21445">Yıldızlar, gezegenler, Samanyolu, hepsi de ne merhametliydi böyle. </st><st c="21512">Garibim Ahmet Abi’nin yüzünü güldürmek için bütün evren, efendi çocuk gibi olmuştu sanki.</st></p>
			<p><st c="21601">Döndüğümde bizimkileri bulut gibi buldum.</st></p>
			<p><st c="21643">Dedem gülmekten yerlere yatıyordu.</st></p>
			<p><st c="21678">“Gel gel, izle. </st><st c="21695">Piyes yapıyorlar.”</st></p>
			<p><st c="21713">Ahmet Abi, elinde uzun saplı balkon fırçası, arkasına sardığı battaniyeyle uçaktan atlamaya hazır paraşütçü gibi masanın üstüne çıkmıştı. </st><st c="21852">Yüzüne de galiba çaydanlık isinden, çapraz kamuflaj çekmişti.</st></p>
			<p><st c="21913">Babaannem halıya diz çökmüş, güya uçağa doğru, ağdalı sesiyle şiir okuyordu.</st></p>
			<section>
				<p><st c="21990">“Girne’yi almıştık zaten ilk hızla,</st></p>
				<p><st c="22026"> Barış, özgürlüktü hep arzumuz da.</st></p>
				<p><st c="22060"> Dalgalanır bayrağımız Kıbrıs’ta</st></p>
				<p><st c="22092"> Kahramanca savaşmıştır Mehmetçik.</st></p>
				<p><st c="22126"> Soydaşlarımızı adada bulduk,</st></p>
				<p><st c="22155"> Düşman beynine tam darbe vurduk.</st></p>
				<p><st c="22188"> Beşparmak Dağları’nda karargâh kurduk,</st></p>
				<p><st c="22227"> Tarihe sayfa ekledi Mehmetçik.</st></p>
				<p><st c="22258"> Girne dağlarında patladı silah,</st></p>
				<p><st c="22290"> Güneş ay-yıldız’la doğdu bu sabah</st></p>
				<p><st c="22324"> Palikarya artık bulmasın felah!</st></p>
				<p> <span epub:type="pagebreak" title="30" id="page30"></span><st c="22356">İşte geldim Girne, burada dururum</st></p>
				<p><st c="22390"> Ben aldığım emaneti korurum.”</st></p>
			</section>
			<p><st c="22420">Ve Ahmet Abi iyice tavana doğru sıçrayarak atladı.</st></p>
			<p><st c="22471">Sarışın bir kurda benzemiyordu; bildiğin Afyon deve sucuğuyla büyümüş bir adamdı. </st><st c="22554">Galiba bu yüzden Beşparmak Dağları yerine sehpanın üstüne düştü.</st></p>
			<p><st c="22618">Kavun kokuları arasında küt bayıldı.</st></p>
			<p><st c="22655">Ahmet Abi, sağ ayak bileğini iki yerden kırdığı için Kıbrıs’ı göremedi.</st></p>
			<p><st c="22727">Esasen hiç göremedi. </st><st c="22749">İki sene sonra kötü bir hastalıktan yolcu oldu.</st></p>
			<p><st c="22796">Kazadan dolayı banka galiba ona acımıştı. </st><st c="22839">1957 model kırmızı Chevrolet iki hafta bizde kaldı. </st><st c="22891">Ne gezdim ama!</st></p>
		</section>
		<section epub:type="subchapter" id="subchapter8">
			<h2><span><st c="22905">8</st></span><br /><span><st c="22907">Rastık</st></span> <span><st c="22913">is. </st><em><st c="22918">Kaş veya saç boyamak için sürülen siyah boya; göze çekilen sürme.</st></em></span></h2>
			<p><st c="22983">Mahallede tutturdular, seni mektebe götüreceğiz. </st><st c="23033">O kadar da saf değildim. </st><st c="23058">Mektebe gitmenin ne olduğunu biliyordum. </st><st c="23099">Kaçtım ellerinden, lakin delikanlı çoğunluğu çok acımasızdır; Bahri Baba Parkı’nda yakaladılar beni.</st></p>
			<p><st c="23199">İki kişi üstüme çıkıp oturdu.</st></p>
			<p><st c="23229">Ötekiler karşıma geçip sigara yaktılar.</st></p>
			<p><span epub:type="pagebreak" title="31" id="page31"></span><st c="23269">“Ne o lan, neden kaçtın öyle? </st><st c="23300">Sen erkek değil misin?”</st></p>
			<p><st c="23323">Boğazımı da sıktıkları için konuşamıyordum.</st></p>
			<p><st c="23367">Birisi jiletle pantolonumun ve donumun arkasını kesti, parçaladı, attı.</st></p>
			<p><st c="23439">O zaman anlamıştım ki, kaçmak yerine en azından bir ikisinin burnunu kırsaydım bana bunu yapamayacaklardı. </st><st c="23547">Yapsalardı bile, böyle eğlenerek değil korka korka geleceklerdi yanıma.</st></p>
			<p><st c="23618">Bunun aynısını Rastık Abla da söyledi bana.</st></p>
			<p><st c="23662">Beni parkta öyle ağlarken görünce yanıma geldi. </st><st c="23711">Şalını belime sardı.</st></p>
			<p><st c="23731">“Sen beş dakika bekle beni böyle,” dedi.</st></p>
			<p><st c="23772">Gitmiş, Kemeraltı’ndan kot pantolon almış bana.</st></p>
			<p><st c="23820">Köşede giyinirken yanıma geldi. </st><st c="23853">Elindeki ufacık maket bıçağını uzattı.</st></p>
			<p><st c="23891">“Bir daha sana kötü yaklaşan olursa, orasına küçük çizikler at. </st><st c="23956">Tıpkı, közlük kestanelere yaptığımız gibi, tamam mı?” dedi.</st></p>
			<p><st c="24015">Rastık Abla bir gün kendini astı.</st></p>
			<p><st c="24049">Mahallenin imamı namazını kıldırmak istemedi.</st></p>
			<p><st c="24095">“Efendim kendisi hem dönme hem de müntehir.</st><a epub:type="noteref" id="ref_f6" href="#f6"><st c="24139">*</st></a><st c="24141"> Caiz değildir,” deyince, dedem ensesine şaplağı geçirdi. </st><st c="24199">Yere düşen sarığı da aldı, başına geçirdi.</st></p>
			<p><st c="24241">Safa durduk: Babaannem, Arap Hatçam Teyze, iki tekir, bir topal karga, cebimdeki emanet ile ben.</st></p>
		</section>
		<section epub:type="subchapter" id="subchapter9">
			<h2><span><span epub:type="pagebreak" title="32" id="page32"></span><st c="24338">9</st></span><br /><span><st c="24340">Tayga ormanları</st></span> <span><st c="24355">is. </st><em><st c="24360">Orman kuşağı, kozalaklı orman bitki örtüsü.</st></em></span></h2>
			<p><st c="24403">Babaannem dedemi her fırsatta bir köşede sıkıştırırdı. </st><st c="24459">Mutfakta, terasta, pazar filesiyle tam evden çıkacakken taşlıkta, bazen güpegündüz sokak ortasında falan, derhal bir makas alır, dudaklara doğru hücuma geçerdi. </st><st c="24620">Dedem bu salvolardan kurtulmayı bir şekilde öğrenmişti. </st><st c="24676">Hemen kendini yere atar ve ulumaya başlardı. </st><st c="24721">Ben bu hareketin bazen babaanneme daha da niyeti bozdurduğuna şahit oldum ama genelde işe yarardı.</st></p>
			<p><st c="24819">“Ah, tayga kaçkını adam! </st><st c="24845">Kıymet bilmez deyyus,” diye söylenip giderdi babaannem.</st></p>
			<p><st c="24900">Dedem kurtulunca gülümserdi.</st></p>
			<p><st c="24929">“Evladım, yaşlandık biz artık, kalpten gitmek istemiyorum,” derdi.</st></p>
			<p><st c="24996">Dedem kalpten ölmedi zaten ama gençken oluyormuş bir defasında. </st><st c="25061">Hopa’da askerlik yaparken iki arkadaşıyla firar etmişler. </st><st c="25119">Canları sıkılmış ve haki elbiselerini çıkarıp sivilleri giyerek tel örgüleri aşmışlar. </st><st c="25206">Silahları yanlarındaymış elbette, zira ortalık ayı ve domuz sürüleri kaynıyormuş. </st><st c="25288">Üç gün ormanda saklanmışlar, ardından sınırı geçmişler. </st><st c="25344">Firari arkadaşlarından birisi komünist parti üyesiymiş. </st><st c="25400">“Ben size kefil olurum. </st><st c="25424">Yeni bir hayata başlarız,” demiş.</st></p>
			<p><st c="25457">Hikâye düşündükleri gibi sürmemiş.</st></p>
			<p><span epub:type="pagebreak" title="33" id="page33"></span><st c="25492">Sovyet askerlerinden epey dayak yemişler. </st><st c="25535">Sonunda casus olmadıkları anlaşılmış ama geri de bırakmamışlar. </st><st c="25599">Kuzey Rusya’ya giden bir trende bulmuşlar kendilerini.</st></p>
			<p><st c="25653">Komünist olan arkadaşı trenden atlayıp intihar etmiş. </st><st c="25708">Son arkadaşı da tren kondüktörüne âşık olmuş. </st><st c="25754">İlk müsait durakta inip, karanlığa doğru koşmuşlar.</st></p>
			<p><st c="25805">Dedem bir çalışma kampında iki senede sular seller gibi Rusça’yı sökmüş. </st><st c="25879">Bir gün kamp komutanına çıkıp tekmil vermiş.</st></p>
			<p><st c="25923">“Yoldaş komutan, size bir önerim var.”</st></p>
			<p><st c="25962">“Nedir evladım?”</st></p>
			<p><st c="25979">“Sizin kulübeniz için, her gün ormana gidip odun toplamak istiyorum.”</st></p>
			<p><st c="26049">“Ama odunum hep oluyor kapımın önünde.”</st></p>
			<p><st c="26089">“Evet, haklısınız. </st><st c="26109">Bu konuda darlığınız yok, lakin ben aynı boyda ve bir ip gibi düzgün odunları toplayıp getireceğim. </st><st c="26209">Üstelik yaşamım boyunca bunu her gün yapmak istiyorum.”</st></p>
			<p><st c="26264">Komutan dedemin çıldırdığını ve sonsuz tayga ormanında kurtlar tarafından parçalanarak ölmek istediğini düşünmüş.</st></p>
			<p><st c="26378">“Olabilir,” demiş. </st><st c="26398">“Kazandan bir kişi daha düşecek. </st><st c="26431">Benim için hava hoş.”</st></p>
			<p><st c="26452">Dedem, yüzüncü günde ormanın derinliklerinde iri bir ağacı tren yolunun üstüne yıkmayı başarmış. </st><st c="26550">Ertesi gün ağaç yüzünden duran bir trenin vagonuna saklanarak yeniden firar etmiş.</st></p>
			<p><st c="26632">Memleketten kaçışının üçüncü yılında geri dönmüş.</st></p>
			<p><span epub:type="pagebreak" title="34" id="page34"></span><st c="26682">Babaannemle tanıştıklarında, Rus casusluğu suçlamasıyla İzmir’de sürgündeymiş.</st></p>
			<p><st c="26761">Ben uzun süre dedemin bana anlattığı bu hikâyeye inandım. </st><st c="26820">Sonra hepsinin yalan olduğunu söyledi. </st><st c="26859">Bebekken hiç uyumak istemezmişim. </st><st c="26893">Dedem beni ayağında sallarken, bu saçmalığı anlatırmış sürekli.</st></p>
			<p><st c="26956">İyi de, babaannem dedeme neden “tayga ayısı” falan diyordu? </st><st c="27017">Pek emin değilim ama bazen odalarından yükselen kükremelerle ilgisi olabilirdi bunun.</st></p>
		</section>
		<section epub:type="subchapter" id="subchapter10">
			<h2><span><st c="27102">10</st></span><br /><span><st c="27105">Zemberek</st></span> <span><st c="27114">is. </st><em><st c="27119">1) Saatlerin parçalarını harekete geçiren bölüm, yay; 2) Kapılara takılan yaylı kapama düzeneği.</st></em></span></h2>
			<p><st c="27215">Babaannemle Manifaturacılar Çarşısı’na gidip üç metre eninde, yedi buçuk metre güneşlik aldık.</st></p>
			<p><st c="27310">“Guz</st><a epub:type="noteref" id="ref_f7" href="#f7"><st c="27315">*</st></a><st c="27317"> olunca karasinek işlemez,” derdi.</st></p>
			<p><st c="27351">Güya, gölgede sinekler uçmak istemezmiş.</st></p>
			<p><st c="27392">Bana saçma geldi ama mecbur düştüm peşine.</st></p>
			<p><st c="27435">Perdeci dükkânları ana baba günüydü.</st></p>
			<p><st c="27472">“Bu nedir gerçekten babaanne?” dedim. </st><st c="27511">“Herkes hücum etmiş sanki.”</st></p>
			<p><st c="27538">“Yaz geliyor, sinekler alıcı kuş gibi olacak,” dedi.</st></p>
			<p><st c="27591">Sonunda küçük bir mağazaya girdik.</st></p>
			<p><st c="27626">“Zemberekzadeler’in yeri mi?” diye sordu babaannem.</st></p>
			<p><span epub:type="pagebreak" title="35" id="page35"></span><st c="27678">“Evet, buyurun,” dediler.</st></p>
			<p><st c="27704">Allı güllü kumaşı beğendi. </st><st c="27732">Tahta metreyle ölçtüler, gümüşi makasla kestiler. </st><st c="27782">Sardılar gazete kâğıdına.</st></p>
			<p><st c="27807">Eve dönerken bir kasaba uğradık.</st></p>
			<p><st c="27840">Babaannem kapıdan, “Zemberekzadeler’in kasabı mı acaba?” diye sordu.</st></p>
			<p><st c="27909">Kolları dirseğine kadar sıvalı adam başını salladı.</st></p>
			<p><st c="27961">Paketi aldı. </st><st c="27975">Tezgâhın altına eğildi, kesekâğıdına sarılmış bir başka paket verdi babaanneme.</st></p>
			<p><st c="28054">Kordon’a yürüdük bu kez.</st></p>
			<p><st c="28079">Balık tutuyordu ahali. </st><st c="28103">Kalabalıktan uzak, Pasaport İskelesi’ne yakın duran adamın yanına gittik.</st></p>
			<p><st c="28176">“Zemberekzadeler’in denizi mi bu?” dedi babaannem.</st></p>
			<p><st c="28227">İhtiyar adam bizi baştan aşağıya süzdü. </st><st c="28268">Paketi aldı. </st><st c="28281">Cüzdanından bir tomar para çıkardı, paket lastiğine sarılı.</st></p>
			<p><st c="28340">Aldık parayı, güle oynaya eve döndük.</st></p>
			<p><st c="28378">Biz o günlerde epey bir parasız kalmıştık da, bir süreliğine Zemberekzadeler’in kuryesi olmuştuk işte.</st></p>
			<p><st c="28481">Kendileri gizli kapaklı işler çeviren bir aileydi. </st><st c="28533">Galiba eski kıymetli kâğıtları ve tarihi yazmaları kaçırıyorlardı.</st></p>
			<p><st c="28599">Babaannem, “Tamam bak, çok zor günlerde yapıyoruz bunu, ama sen büyüdüğünde ve tek başına kaldığında asla bulaşma, olur mu?” derdi.</st></p>
			<p><st c="28731">Fena işlere bulaştım ancak Zemberekzadeler’i hiç göremedim.</st></p>
			<p><span epub:type="pagebreak" title="36" id="page36"></span><st c="28791">Dediklerine göre, tövbe edip, gezen tavuk işine girmişler.</st></p>
		</section>
		<section epub:type="subchapter" id="subchapter11">
			<h2><span><st c="28850">11</st></span><br /><span><st c="28853">Aşk</st></span> <span><st c="28857">is. </st><em><st c="28862">Aşırı sevgi ve bağlılık duygusu, sevi, sevda.</st></em></span></h2>
			<p><st c="28907">Kızkaçıran yutmuş gibiyim. </st><st c="28935">Duramıyorum bir türlü yerimde. </st><st c="28966">Kalktım terasa çıktım. </st><st c="28989">Volta attım iki korkuluk arasında. </st><st c="29024">Sonra tırısta koşmaya başladım. </st><st c="29056">Hızlandım. </st><st c="29067">Yavaşladım. </st><st c="29079">Yine yürüdüm kısa adımlarla.</st></p>
			<p><st c="29107">Babaannem, elinde Demokrat gazetesiyle kapıda belirmiş, gözlüklerinin üzerinden bana bakıyordu.</st></p>
			<p><st c="29203">“Hayırdır?”</st></p>
			<p><st c="29215">“Yok bir şey,” dedim.</st></p>
			<p><st c="29237">Çıktım.</st></p>
			<p><st c="29245">Mutfakta balık çorbası pişiriyordu dedem.</st></p>
			<p><st c="29287">“Dereotu lazım, bir koşu gitsene Manav Enver’e.”</st></p>
			<p><st c="29336">“Gidemem.”</st></p>
			<p><st c="29347">“Neden?”</st></p>
			<p><st c="29356">O da gözlüklerinin üzerinden baktı.</st></p>
			<p><st c="29392">“Dede, suyun altında kaç dakika nefessiz kalırsın sen?”</st></p>
			<p><st c="29448">Elindeki tahta kaşığı bıraktı. </st><st c="29480">Elini önlüğüne sildi. </st><st c="29502">Ensesini kaşıdı.</st></p>
			<p><st c="29518">“Ne oldu sana?”</st></p>
			<p><st c="29534">“Yok bir şey...”</st></p>
			<p><st c="29551">Evden çıktım.</st></p>
			<p><span epub:type="pagebreak" title="37" id="page37"></span><st c="29565">Adile Naşit Parkı’na teğet geçen yokuştan saldım kendimi. </st><st c="29624">Koşarak sahile vardım. </st><st c="29647">Karataş Lisesi boşalıyordu o sırada. </st><st c="29684">Kızlar bana bakıp güldüler.</st></p>
			<p><st c="29711">“Deli deli, manyaaaak!” diye bağırdılar arkamdan. </st><st c="29762">Kahkahaları geliyordu.</st></p>
			<p><st c="29784">Deniz kenarındaki alçak beton çıkıntının üstüne çıktım. </st><st c="29841">Bıraktım kendimi denize.</st></p>
			<p><st c="29865">Su, patlar gibi dağıldı ayaklarımın altında.</st></p>
			<p><st c="29910">Beni tutup çekti. </st><st c="29929">Dizlerimden, kalçamdan ve omuzlarımdan.</st></p>
			<p><st c="29968">Sessiz bir yerdeydim şimdi. </st><st c="29997">Gözlerimi sıkı sıkı kapamıştım. </st><st c="30029">Dış sesler ağır ağır söndü. </st><st c="30057">Sadece çınlama kaldı kulaklarımda.</st></p>
			<p><st c="30091">Ilıktım. </st><st c="30101">Bedenim, saçlarım, düşüncelerim, korktuğum ve sevdiğim anlar ılıktı artık.</st></p>
			<p><st c="30175">Ciğerlerim ağrımaya başladı.</st></p>
			<p><st c="30204">Usul usul okşadım göğüs kafesimi. </st><st c="30239">Geçti bütün sızılar.</st></p>
			<p><st c="30259">Sonra sustum.</st></p>
			<p><st c="30273">Gözümü açtığımda beyaz bir odadaydım. </st><st c="30312">Sedye üstünde. </st><st c="30327">Babaannem bana doğru eğilmiş, bakıyordu.</st></p>
			<p><st c="30367">“Nasılsın evladım?”</st></p>
			<p><st c="30387">“Neredeyim?”</st></p>
			<p><st c="30400">“Cennete yüz kilometre var daha. </st><st c="30434">Burası Araf Dinlenme Tesisleri.”</st></p>
			<p><st c="30466">Kıkırdadı birisi.</st></p>
			<p><st c="30484">Başımı kaldırdım. </st><st c="30503">Dedem pencere pervazına tünemiş, bana bakıp gülüyor.</st></p>
			<p><span epub:type="pagebreak" title="38" id="page38"></span><st c="30555">“Karataş Hastanesi’ndesin sıpa!” dedi.</st></p>
			<p><st c="30594">“Niye ya? </st><st c="30605">Ölmedim mi daha?” dedim.</st></p>
			<p><st c="30629">“Allah’ın izniyle o da olacak, ama daha değilmiş demek ki,” dedi babaannem.</st></p>
			<p><st c="30705">Yatakta doğruldum. </st><st c="30725">Dedem geldi, arkamı yastıkla besledi.</st></p>
			<p><st c="30762">Odanın öteki ucunda genç bir kız vardı. </st><st c="30803">Avucunun içinde sakladığı sigaradan uzun nefesler çekiyordu.</st></p>
			<p><st c="30863">Babaannem yanıma oturdu. </st><st c="30889">Kulağıma eğildi.</st></p>
			<p><st c="30905">“Seni kız kurtarmış. </st><st c="30927">Denize atladığını görünce koşmuş, arkandan atlamış.”</st></p>
			<p><st c="30979">Ben de babaannemin kulağına doğru uzandım ve artık öyle fısır fısır konuşmaya başladık.</st></p>
			<p><st c="31067">“Babaanne, ben âşık olmak istiyorum ama olmuyor bir türlü.”</st></p>
			<p><st c="31127">“Tutmuş saçlarından çekmiş.”</st></p>
			<p><st c="31156">“Gerçekten dayanamıyorum artık. </st><st c="31189">Bazen içime içime dalgalar vuruyor, sandalımı devirmek istiyor.”</st></p>
			<p><st c="31253">“Sonra kavramış seni göğsünden, taşların üstüne çekmiş. </st><st c="31310">Ciğerindeki suları boşaltmış.”</st></p>
			<p><st c="31340">“Ölürsem bu hissimden kurtulurum, dedim.”</st></p>
			<p><st c="31382">“Uzun uzun suni teneffüs yapmış.”</st></p>
			<p><st c="31416">Bunu duyunca bir sıçradım.</st></p>
			<p><st c="31443">“Gerçekten mi? </st><st c="31459">Dudaklarımdan mı?”</st></p>
			<p><st c="31477">Babaannem enseme bir şaplak attı.</st></p>
			<p><st c="31511">“Şanslı deyyus.”</st></p>
			<p><st c="31528">Tijin ile böyle tanıştık işte.</st></p>
			<p><st c="31559">Eli ağır bir kızdı. </st><st c="31580">Yazlık sinemada öpmeye kalktı</st><span epub:type="pagebreak" title="39" id="page39"></span><st c="31609">ğımda, burnumu kanatmıştı bir defasında. </st><st c="31651">Çok utanmıştım. </st><st c="31667">Yumruk yediğime değil de, burnumdan damlayan kan yüzünden. </st><st c="31726">Keşke öyle fışkırmasaydı da burnum kırılaydı.</st></p>
			<p><st c="31771">Eczacı Ali Abi’ye gittik. </st><st c="31798">Burnuma kocaman tampon yaptı.</st></p>
			<p><st c="31827">Tijin para vermek istedi. </st><st c="31854">Ali Abi almadı.</st></p>
			<p><st c="31869">Elimden tutup eve götürdü beni.</st></p>
			<p><st c="31901">Dedemler yine Kurşunlu Banyoları’na gitmişlerdi.</st></p>
			<p><st c="31950">Serin çarşaflara uzandık. </st><st c="31977">Aramızda iri bir zülfikar</st><a epub:type="noteref" id="ref_f8" href="#f8"><st c="32002">*</st></a><st c="32004"> vardı sanki. </st><st c="32018">Birbirimize dokunmadan uyuduk.</st></p>
			<p><st c="32048">Tabii burada size anlatmayacağım, daha sonraki günlerde aramızda geçenleri.</st></p>
			<p><st c="32124">Aşk neyse, bütün kanunu bizi de sardı.</st></p>
			<p><st c="32163">O ılıklık yüz sene yetti bana.</st></p>
		</section>
	</section>
	<section epub:type="footnotes">
		<aside epub:type="footnote" id="f1"><a href="#ref_f1"><st c="32194">*</st></a><span><st c="32196"> Sözlük maddelerinin anlamı, Türk Dil Kurumu Güncel Sözlüğü’ne dayandırılmıştır.</st></span></aside>
		<aside epub:type="footnote" id="f2"><a href="#ref_f2"><st c="32276">*</st></a><span><st c="32278"> Kertenkeleye benzeyen küçük bir sürüngen.</st></span></aside>
		<aside epub:type="footnote" id="f3"><a href="#ref_f3"><st c="32320">*</st></a><span><st c="32322"> Kısmen Nişanyan Sözlük’ten.</st></span></aside>
		<aside epub:type="footnote" id="f4"><a href="#ref_f4"><st c="32350">*</st></a><span><st c="32352"> Eğim.</st></span></aside>
		<aside epub:type="footnote" id="f5"><a href="#ref_f5"><st c="32358">*</st></a><span><st c="32360"> Yangın söndürme gemileri.</st></span></aside>
		<aside epub:type="footnote" id="f6"><a href="#ref_f6"><st c="32386">*</st></a><span><st c="32388"> İntihar eden.</st></span></aside>
		<aside epub:type="footnote" id="f7"><a href="#ref_f7"><st c="32402">*</st></a><span><st c="32404"> Gölgelik.</st></span></aside>
		<aside epub:type="footnote" id="f8"><a href="#ref_f8"><st c="32414">*</st></a><span><st c="32416"> Ucu ikiye ayrılmış kılıç.</st></span></aside>
	</section>
<div id="charCountTotal" value="32442"></div></body>
</html>
