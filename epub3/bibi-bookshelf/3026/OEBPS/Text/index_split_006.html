<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Yoklar</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block11">Albert elini kaldırıp Sam'i susturdu. "Biliyorum. Bundan önce büyük bir savaş yaşanabilir. Senin de on beş yaşın yaklaşıyormuş. Her türlü kötü şey yaşanabilir. Ama Sam—"</p>

  <p class="block11">Bu defa Sam onun sözünü kesti. "Albert, sen yemeği planlamaya ba'şla."</p>

  <p class="block11">"Öyle mi?"</p>

  <p class="block11">"Evet. İnsanlara umut verecek bir şeylere ihtiyacım var."</p>

  <p class="block11">Albert yanından ayrıldıktan sonra Sam esnedi. Bu sırada üç tane Coates'lu çocukla konuşmaya dalmış olan Astrid gözüne ilişti. Kızın başından bir sürü dehşet verici şey geçmişti ama yüzü gözü kirlenmiş, o sarı saçları yağlanmış ve kıyafeti pislik içindeyken bile çok güzel gözüküyordu.</p>

  <p class="block11">Kafasını kaldırınca meydanın ve önündeki binaların da ilerisinde fazla sakin duran okyanusu gördü.</p>

  <p class="block11">Doğum günü. Şükran Günü. Puf. Ve Caine'le son bir hesaplaşma. Bir şekilde bunlardan kurtulursa günlük hayatta başa gelebilecek zorluklar konuşmaya bile değmezdi. RSGB'den bir çıkış da bulmak umrunda değildi. Tek yapmak istediği, Astrid'in elinden tutup kumsala inmek, sıcak kumlara bir örtü sermek ve ardından kızın yanına uzanıp yaklaşık bir ay kadar uyumaktı.</p>

  <p class="block11">"Tabii büyük Şükran Günü partisinden hemen sonra," diye söz verdi. "Bir turta yemeden olmaz."</p>

  <h1 class="block12">OTUZ YEDİ</h1>

  <p class="block12">7 9 SAAT , 0 0 DAKİK A</p>

  <p class="block11"><b class="calibre4">COOKIE DÖNÜP YATAKTAN</b> aşağı devrildi. Ayakları hala çok güçsüzdü. Ayağa kalkabilmek için yatağın kenarına tutunması gerekti.</p>

  <p class="block11">Önceden çok kötü şekilde kırılmış olan kolundan güç alıp doğrulmayı başardı.</p>

  <p class="block11">Dahra Baidoo ve Elwood durmuş, sanki bir mucizeye tanık oluyormuş gibi çocuğa bakıyorlardı.</p>

  <p class="block11">"Sanırım bu gerçekten de bir mucize," diye düşündü Lana.</p>

  <p class="block11">. "Canım yanmıyor," dedi Cookie.</p>

  <p class="block11">Ardından güldü. Sesinden kendisinin bile buna inanamadığı anlaşılıyordu. Kolunu aşağı yukarı oynatıp çevirdi. Sonra da parmaklarını sıkıp yumruk yaptı.</p>

  <p class="block11">"Acımıyor."</p>

  <p class="block11">"Hiç böyle bir şey görebileceğimi sanmazdım," dedi Elwood.</p>

  <p class="block11">Cookie'nin kanlı gözlerinden yaşlar aktı. "Acımıyor. Hiç acımıyor."</p>

  <p class="block11">İleri doğru güçlükle bir adım attı. Ardından bir adım daha. Çok fazla kilo kaybetmişti. Rengi çok soluktu, hatta so luktan da öte adeta yemyeşildi. Son derece bitkindi ve ha reket ederken titriyordu. Bu haliyle sanki cehennemden çıkıp gelmiş gibi görünüyordu.</p>

  <p class="block11">"Teşekkür ederim," dedi Lana'ya ağlayarak. "Teşekkürler."</p>

  <p class="block11">"Ben bir şey yapmadım," diye cevap verdi Lana. "Bu sadece... ne olduğunu ben de tam olarak bilmiyorum aslında."</p>

  <p class="block11">Kız bitkindi. Cookie'yi iyileştirmek biraz uzun sürmüştü.</p>

  <p class="block11">Sabah saat sekizden beri hastanedeydi.</p>

  <p class="block11">Çocuğun kolundaki kırık kendisinin kırılan kolundan bile kötü bir haldeydi. Tedavisi altı saatten fazla sürmüş ve kızın parkta uyuyarak kazandığı bütün enerjiyi götürmüştü. Kendini yine çok yorgun hissediyordu. Dışarıda güneşin doğmak üzere olduğundan emindi ama onun tek istediği tekrar uyuyabilmekti.</p>

  <p class="block11">"Benim yeteneğim bu," dedi Lana. Sonra da esneyip ge rindi. "Öylesine... bir şey işte."</p>

  <p class="block11">Cookie başıyla onayladı ve sonra da kimsenin bekleme diği bir şey yapıp Dahra'nın şaşkın bakışları altında kızın önünde diz çöktü.</p>

  <p class="block11">"Benimle ilgilendin."</p>

  <p class="block11">Dahra kendini rahatsız hissedip omuz silkti. "Sorun değil, Cookie."</p>

  <p class="block11">"Hayır," dedi çocuk ve güçsüz kollarını kaldırıp kızın ellerini kendi ellerinin arasına aldı ve başını kızın ellerine dayadı. "Ne istersen yaparım. Her şeyi. Ne zaman istersen. Sonsuza kadar." Bunları söylerken ağlamasına engel olamıyordu. "Ne istersen."</p>

  <p class="block11">Dahra çocuğu tekrar ayağa kaldırdı. Neredeyse Orc kadar iri ve ağırdı. Ayağa kalktığında kızın yanında kule gibi kalıyordu.</p>

  <p class="block11">"Bir şeyler yemelisin," dedi Dahra.</p>

  <p class="block11">"Evet, yemek. Peki sonra ne yapacağım?"</p>

  <p class="block11">Dahra'nm biraz canı sıkılmış gibiydi. "Bilmiyorum, Cookie."</p>

  <p class="block11">Lana'nın bir fikri vardı. "Gidip Sam'i bul. Yaklaşan bir savaş var."</p>

  <p class="block11">"Savaşabilirim. Bir şeyler yiyip bilirsin işte biraz gücümü toparlar toparlamaz hazır olurum."</p>

  <p class="block11">"McDonald's açık," dedi Dahra. "Fransız usulü hamburgeri bir dene. Kulağa geldiğinin aksine gayet lezzetli."</p>

  <p class="block11">Cookie gittikten sonra Dahra, Lana'ya döndü. "Lana, Cookie'nin yanı sıra benim hayatımı da kurtardın. Biraz daha ona bakmak zorunda kalsaydım aklımı kaçıracaktım."</p>

  <p class="block11">Lana bu şükran gösterisi karşısında kendini rahatsız hissetti. Kendisi bugüne kadar hep önemsiz işlerle vakit harcamıştı. Şimdi ise insanların ona mucizeler yarattığı için teşekkür etmesi kıza garip geliyordu. "Uyuyabileceğim bir yer var mı?" diye sordu. "Yatak gibi mesela?"</p>

  <p class="block11">Elwood onu ve Patrick'i evine götürdü. Şehir merkezine birkaç yüz metre mesafedeydi ve giderlerken Lana uykuda gibiydi zaten.</p>

  <p class="block11">"İçeri gir," dedi Elwood. "Yiyecek bir şeyleı isler misin?" "Sadece uyuyabileceğim bir yer... şu kanepe örneğin." "Yukan kattaki yatak odalarından birini de kullanabilirsin." Çocuk bunu söylerken Lana çoktan kendini yüzüstü kanepenin üzerine atmıştı bile. Daha bir saniye geçmeden uykuya daldı.</p>

  <p class="block11">Uyandığında gece olmuştu. Nerede olduğunu anlaması biraz zaman aldı.</p>

  <p class="block11">Elwood, Patrick'in karnını doyurmuştu Mutfak zemininde yalanıp tertemiz yapılmış bir tabak duruyordu, Patrick de yanmayan bir şöminenin önüne kıvrılmış uyumaklaydı. Kurt gibi açtı. Mutfağı araştırmaya koyuldu buzdolabında limon suyu, soya sosu, kapağı açık, günü geçmiş bir süt kutusu ve çok uzun zamandır orada beklediği anlaşılan bir lahana dışında pek bir şey yoktu.</p>

  <p class="block11">Dondurucunun içindeki durumsa daha iyiydi. İçinde tavuk kanatları, plastik bir kaba konmuş bir şeyler ve mikrodalgada ısıtmaya hazır bir pepperoni pizza vardı.</p>

  <p class="block11">"Ah, evet. Kesinlikle bu olur."</p>

  <p class="block11">Pizzayı mikrodalga fırına koyup tuşlarına bastı. Pizzanın içeride dönüp ısınmasını seyretmek büyüleyiciydi. İzlerken ağzı sulandı. Fırının pişirmesi bitene kadar tüm yapabildiği beklemekti.</p>

  <p class="block11">Pizzayı son kırıntılarına kadar silip süpürdü.</p>

  <p class="block11">Patrick kuyruğunu sallayarak yanına geldi. "Ah, sen de ister miydin?" Son kalan dilimi de köpeğe attı.</p>

  <p class="block11">"Sonunda her şey geride kaldı, değil mi oğlum?"</p>

  <p class="block11">Lana üst kattaki banyoya girip yarım saat sıcak suyun altında durdu. Üzerindeki kanlar ve pislik yüzünden suyun rengi koyu akıyordu.</p>

  <p class="block11">Sonra Patrick'i de duşa sokup bir güzel şampuanladı ve hayvanı temizledi. Patrick kurulanmak için deli gibi çırpınmaya başlayınca da tekrar duştan dışarı yolladı.</p>

  <p class="block11">Havluya sarınıp evin içinde kendine uygun giyecek bir şeyler aranmaya başladı sonra. Görünüşe göre Elwood'un hiç kız kardeşi yoktu ama annesi ufak tefek bir kadındı. Kadının elbiselerinden birkaçını kendine uydurmayı başardı neyse ki. Artık iyice parçalanmış ve renkleri solmuş kendi kıyafetlerini yerden alıp baktı.</p>

  <p class="block11">"Patrick, böyle mi kokuyordum ben? Bunları yakmak gerek."</p>

  <p class="block11">Ama üzeri kan lekeli, pislik içinde, ter kokan ve parçalanmış kıyafetleri sadece çöpe atmakla yetindi. Ayakkabılara bir çare bulamamıştı ancak. Elwood'un annesininkiler ona göre fazla büyüktü.</p>

  <p class="block11">Kendini uzun zamandır olmadığı kadar iyi hissederek merdivenleri indi. Tam o sırada telefonu görünce ahizeyi kaldırıp kulağına götürme dürtüsüne engel olamadı. Anneni ara. Ona de ki... Bir şeyler söyle işte. Herkes ona RSGB hakkında bir şeyler anlatmıştı. Ama yine de...</p>

  <p class="block11">"Çevir sesi yok, Patrick." Patrick oralı bile değildi.</p>

  <p class="block11">"Biliyor musun Patrick? Oturup bir süre ağlayacağım sanırım."</p>

  <p class="block11">Ama gözyaşları bir türlü gelmiyordu. O yüzden bir süre sonra boş verip mutfağa gitti ve kendine sıcak bir Diet Pepsi açtı.</p>

  <p class="block11">Geceyarısı olmuştu ve sokaklar sessizdi. Doğup büyüdüğü ama uzun zamandır uzak kaldığı şehirdeydi. Gündüz eskiden tanıdığı birkaç çocuğa rastlamıştı ama yüzü gözü pislik içinde olduğu için çoğu onu hatırlamamıştı bile. En azından şimdi bazıları onu tanıyabilecekti. Gerçi büyük ihtimalle kızı bu haliyle Sam, Astrid ve Edilio bile tanımayabilirdi. "Dışarı çıkmak istiyorum Patrick. Ama nereye bilmiyorum."</p>

  <p class="block11">Sokaktan yukarı bir araba döndü. Yavaşça ilerliyordu. Direksiyondaki her kimse pek tecrübeli bir sürücü değildi. Lana geriye çekilip içeri girmeye hazırlandı. Kapıyı da arkasından kilitleyecekti. Çekingen bir tavırla el salladı ama arabanın sürücüsü durup laflayacak havada değildi belli ki.</p>

  <p class="block11">Araba yoluna devam edip sokağın ucundan aşağı döndü. "Devriye arabası falan herhalde."</p>

  <p class="block11">Biraz daha verandada dikilip tekrar içeri girdi.</p>

  <p class="block11">Mutfakta dikilen çocuğu gördüğü anda tanıdı. Patrick de hırlayıp tüylerini kabarttı.</p>

  <p class="block11">"Selam, ucube," dedi Drake.</p>

  <p class="block11">Lana geri çekilmek istedi ama çok geçti. Drake silahını kıza doğrulttu.</p>

  <p class="block11">"Sağ elimi kullanırım. Yani eskiden öyleydi en azından.</p>

  <p class="block11">Ancak bu mesafeden hala seni vurabilirim." "Ne istiyorsun?"</p>

  <p class="block11">Drake dirsekten yukarısı olmayan sağ kolunu kıza döndürdü. "Ne isteyebilirim sence?"</p>

  <p class="block11">Drake Merwin'i ilk gördüğü zaman kızın aklına Sürü Lideri gelmişti: Güçlü, hareketli, tetikte ve tehlikeli. Şimdi ise çocuğun fiziksel görünümünde de birden fazla değişiklik göze çarpıyordu. Biraz çökmüş, yüzündeki sırıtış çarpılmış ve gözlerine kan oturmuştu. Bir zamanlar tehditkar olan bakışları şimdi delice bir hal almıştı. Sanki dayanılmaz işkencelere maruz kalmış biri gibi duruyordu.</p>

  <p class="block11">"Deneyeceğim."</p>

  <p class="block11">"Denemekten fazlasını yapacaksın," derken acıdan yüzü buruştu ve dudaklarının arasından belli belirsiz bir inleme çıktı.</p>

  <p class="block11">"Tekrar yeni bir kol yaratabilir miyim, bilmiyorum. İzin ver de dokunayım."</p>

  <p class="block11">"Burada olmaz," dedi Drake ve silahıyla ileriyi işaret etti. "Arka kapıdan."</p>

  <p class="block11">"Beni vurursan sana yardım edemem."</p>

  <p class="block11">"Köpekleri iyileştirebiliyor musun? Ya şunun beynini dağıtsam mesela? Onu da iyileştirebilir misin, seni ucube?"</p>

  <p class="block11">Lana'nın evin önünden geçerken gördüğü araba sokakta bekliyordu. Panda denilen çocuk da direksiyondaydı.</p>

  <p class="block11">"Beni buna zorlama," diye yalvardı Lana. "Sana yardım ederim ama bana bunu yapma."</p>

  <p class="block11">Tartışmanın bir faydası yoktu. Drake'in bir zamanlar bir vicdanı varsa bile koluyla beraber o da gitmişti.</p>

  <p class="block11">Arabaya binip uyuyan kentin sokaklarından geçtiler. Sonra da gecenin karanlığında gözden kayboldular.</p>

  <p class="block11">Howard, Sam'in topladığı küçük orduyu kendi gözleriyle gördü. Ralph'in Yeri'nin önünde toplanmışlardı. Market boştu ve bu da demek oluyordu ki diğer şerifler ortadan kaybolmayı seçmişlerdi.</p>

  <p class="block11">"Çok kalabalıklar," dedi Howard kendi kendine.</p>

  <p class="block11">O ve Orc bir araba çalıp Coates Akademisi'ne doğru yola çıktılar. Ancak bir yerde yanlış bir dönüş yaptıkları için kendilerini gecenin bir yarısı çöle doğru giden yolda buldular.</p>

  <p class="block11">Geri dönüp tekrar anayola çıkmaya çalışsalar da bunun bir faydası olmadı. Sonunda benzinleri de bitti.</p>

  <p class="block11">"Bu senin aptalca fikrindi," diye homurdandı Orc.</p>

  <p class="block11">"Sen ne yapmak isterdin? Sam'in yanında mı kalsaydık?</p>

  <p class="block11">Yanında yirmi tane adamı var." "Onun icabına bakardım."</p>

  <p class="block11">"Orc, salaklaşma. Caine ve Drake ortalarda olmadıklarına ve Sam de kente bir kahraman gibi girdiğine göre ne olmasını bekliyordun. Hesabı kendin yap artık."</p>

  <p class="block11">Orc'un gözleri kısıldı birden. "Bana sakın salak deme.</p>

  <p class="block11">Yoksa senin bütün dişlerini dökerim."</p>

  <p class="block11">Howard yirmi dakika boyunca Orc'un incinen duygularını onarmaya çalıştı. O yüzden hala benzini bitik bir arabanın içinde hiçliğin ortasında hareketsiz duruyorlardı.</p>

  <p class="block11">"Bir ışık gördüm," dedi Orc.</p>

  <p class="block11">"Hey, haklısın," dedi Howard ve arabadan çıkıp koşmaya başladı. Orc da arkadan ona yetişmeye çalışıyordu.</p>

  <p class="block11">Bir arabanın farları ileriden hızla yaklaşıyordu ama eğer yavaşlayacak olurlarsa onları ıska geçecekti.</p>

  <p class="block11">"Çabuk ol," diye bağırdı Howard.</p>

  <p class="block11">"Sen yetiş," diye seslendi Orc pes edip koşmayı bırakırken. "Tamam."</p>

  <p class="block11">Bu sırada Howard'ın ayağı bir şeye takıldı ve yere kapaklandı. Ayağa kalkmaya çalıştığı anda da bileğindeki acıyı hissetti.</p>

  <p class="block11">"Bu da—" diyecekken donup kaldı. Karanlığın içinde bir şey vardı. Orc değildi bu. Pis kokulu ve köpek gibi kürklü bir şeydi.</p>

  <p class="block11">Howard ayağa kalkıp nefes nefese koşmaya başladı. "Bir şey arkamda."</p>

  <p class="block11">Arabanın farları ona doğru geliyordu. Başarabilirdi. Bunu yapabilirdi. Tabii yine düşmez ve o canavar onu yakalamazsa.</p>

  <p class="block11">Howard'in ayağı asfalta bastı ve her yer aydınlandı. Arabanın frenlerinin açı sesi işitildi ve araç durdu.</p>

  <p class="block11">Canavar hiçbir yerde gözükmüyordu. "Howard?"</p>

  <p class="block11">Howard sesi tanıdı. Panda camdan kafasını çıkartmış ona bakıyordu.</p>

  <p class="block11">"Panda? Abi, seni gördüğüme çok sevindim. Nerelerdey—"</p>

  <p class="block11">Karanlığın içinden fırlayan bir şey Panda'nın kolunu kaptı ve çocuk haykırmaya başladı.</p>

  <p class="block11">Arabanın içinde bir köpek delirmiş gibi havlıyordu.</p>

  <p class="block11">Bir şey Howard'in arkasından ona vurunca çocuk yere yuvarlandı.</p>

  <p class="block11">Araba öne doğru gitti ve tamponu çocuğun kafasının birkaç santim uzağındayken durdu.</p>

  <p class="block11">Ardından bir çığlık daha duyuldu. Bir erkek sesi. Orc.</p>

  <p class="block11">Ore karanlığın içinde bir yerlerdeydi.</p>

  <p class="block11">Her tarafta köpekler vardı. Howard'in etrafını sarmışlardı. Hayır, bunlar köpek değil diye düşündü. Kurt bunlar. Çakal.</p>

  <p class="block11">Arabanın kapısı açıldı ve Panda yere devrildi. Devrildiği yerde bir çakal onu bekliyordu.</p>

  <p class="block11">Bir patlama sesi duyuldu ve etrafı turuncu bir ışık kapladı. Ama çakallar durmadılar.</p>

  <p class="block11">Bir silah sesi daha ve çakallardan biri acıyla inledi. Drake belirdi birden. Farların ışığında tıpkı bir korkuluğu andırıyordu.</p>

  <p class="block11">Çakallar, arabanın farlarının aydınlattığı alandan çıktılar ama bu gittikleri anlamına gelmiyordu. Howard yavaşça ayağa kalktı.</p>

  <p class="block11">Drake silahını Howard'in yüzüne doğrulttu. "Köpekleri üzerime sen mi saldın?"</p>

  <p class="block11">"Beni de ısıldılar, abi," diye cevap verdi Howard ve ardından karanlığa doğru haykırdı. "Orc, Ore. Neredesin?"</p>

  <p class="block11">Tiz ve gırtlaktan gelen bir ses çocuğa cevap verdi. "Dişiyi bize verin."</p>

  <p class="block11">Howard duyduğuna bir anlam vermeye çalıştı. Bu Orc değildi. O neredeydi peki?</p>

  <p class="block11">"Ne dişisi?" diye sordu Drake. "Kimsin sen?"</p>

  <p class="block11">Arabanın etrafındaki çöl kımıldandı. Gölgeler onlara doğru yaklaşıyordu. Howard geri kaçtı ama Drake yerinden bile kımıldamadı.</p>

  <p class="block11">"Kim var orada?" diye sordu.</p>

  <p class="block11">Çenesinde yara izi olan, uyuzlu bir çakal ışığa doğru ilerleyip çocuğa sırıttı. Howard konuşanın bir çakal olduğunu anladığında neredeyse bayılacaktı.</p>

  <p class="block11">"Bize dişiyi verin."</p>

  <p class="block11">"Hayır," dedi Drake, kendini çabucak toparlayıp. "O benim. Kolumu iyileştirmesi için ona ihtiyacım var. Onun gücü var ve ben de kolumu geri istiyorum."</p>

  <p class="block11">"Sen bir hiçsin."</p>

  <p class="block11">"Elinde silah olan benim."</p>

  <p class="block11">Howard karşılıklı duran bu iki yaratığın birbirlerine ne kadar benzediklerini farketti.</p>

  <p class="block11">"Kızdan ne istiyorsunuz?" "Karanlık, dişiyi getirin dedi."</p>

  <p class="block11">"Karanlık mı? Bu da ne demek şimdi?"</p>

  <p class="block11">"Bize dişiyi ver," diye tekrarladı Sürü Lideri "Yoksa hepinizi öldürürüz."</p>

  <p class="block11">"Ben de pek çoğunuzu öldürürüm." "Öleceksin."</p>

  <p class="block11">Howard devreye girmesinin zamanının geldiğini düşündü. "Beyler. Beyler. Burada bir anlaşmazlık var. Neden bir orta yol bulmaya çalışmıyoruz?"</p>

  <p class="block11">"Ne demeye çalışıyorsun?"</p>

  <p class="block11">"Tamam, bak, Drake, sen dişinin kolunu iyileştirmesiyle ilgili bir şeyler söylemiyor muydun?"</p>

  <p class="block11">"Onun gücü var. Kolumu geri istiyorum."</p>

  <p class="block11">"Ve siz, Bay...ımmm çakal... siz de onu başka bir çakal olan Karanlık'a götürmek mi istiyorsunuz?"</p>

  <p class="block11">Sürü Lideri, Howard'a sanki onu nasıl parçalara ayırıp yiyeceğini düşünüyormuş gibi bir bakış attı.</p>

  <p class="block11">"Tamam," diye devam etti Howard. "Sanırım bir anlaşma yapabiliriz."</p>

  <h1 class="block12" id="sigil_toc_id_33">OTUZ SEKİZ</h1>

  <p class="block12">7 4 SAAT , 1 0 DAKİK A</p>

  <p class="block11"><b class="calibre4">"ASTRID," DEDİ EDILIO.</b> "Eviniz için çok üzüldüm."</p>

  <p class="block11">Kız Edilio'nun elini tuttu. "Evet. İtiraf etmeliyim, evi o halde görmek beni de çok sarstı."</p>

  <p class="block11">"İtfaiye binasında bizimle birlikte kalabilirsiniz."</p>

  <p class="block11">"Sorun değil, Petey ve ben bir süre Mary Anne ve John Kardeş'le beraber kalacağız. Zaten eve arada sırada gelebiliyorlar ve geldiklerinde de, bilirsin işte, etrafta birilerinin olması iyi olur."</p>

  <p class="block11">Astrid, Küçük Pete ve Edilio bir zamanlar belediye başkanına ait olan odadaydılar. Bu odanın son zamanlardaki sahibi ise Caine Soren'di. Sam başta bu odaya yerleşme fikrine sıcak bakmamıştı. İnsanların böbürlendiğini düşünmesini istemiyordu. Ancak Astrid simgelerin önemli olduğu ve çocukların birinin kontrolü elinde tuttuğunu bilmeyi sevdikleri konusunda ısrar etmişti.</p>

  <p class="block11">Kucağında bir kutu mısır gevreğiyle Küçük Pete'le beraber çalışma masasındaki sandalyelerden birine oturdu. Küçük Pete gevrekleri sütsüz yemeyi daha çok seviyordu.</p>

  <p class="block11">"Sam nerede ve biz neden buradayız?"</p>

  <p class="block11">Edilio biraz huzursuzdu. "Sana göstermemiz gereken bir şey var."</p>

  <p class="block11">Sam kapıyı açtı. Kıza gülümsemeden yanından geçerken Küçük Pete'e kaygı dolu bir bakış attı. Herkese merhaba dedikten sonra, "Astrid, görmen gereken bir şey var. Ancak bunu Küçük Pete'in izlemesinin sakıncalı olacağını düşünüyorum," dedi.</p>

  <p class="block11">"Anlamıyorum."</p>

  <p class="block11">Sam, bir zamanlar Caine'e ait olan koltuğa yerleşti. Astrid bu sırada iki çocuğun görünümlerinin ne kadar da benzer olduğunu düşündü. Diğer özellikleri ise taban tabana zıttı. Caine kibrini ve zalimliğini sakin ve kontrollü bir yüzün arkasına saklayabilirken Sam ise bütün duygularının yüzüne yansımasına izin veriyordu. Tıpkı şu anda ne kadar üzgün, yorgun ve endişeli olduğunun yüzünden hemen anlaşılması gibi.</p>

  <p class="block11">"Acaba Küçük Pete, Edilio'yla beraber yan odada otursa sorun olur mu?"</p>

  <p class="block11">"Bu biraz rahatsız edici bir durum," dedi kız. Sam'in yüzündeki ifade de bunu onaylar nitelikteydi.</p>

  <p class="block11">Başta Küçük Pete biraz dirense de sonunda onu odadan çıkarmayı başardı. Edilio, çocuğun yanında kaldı.</p>

  <p class="block11">Sam'in ellerinin arasında bir DVD vardı. 'Dün Edilio'yu iki şeyi getirmesi için nükleer santrale yolladım. Bunlardan ilki silah dolabındaki otomatik silahlardı."</p>

  <p class="block11">"Makineli tüfekler mi?"</p>

  <p class="block11">"Evet. Sadece bizim kullanmamız için değil aynı zamanda diğerlerinin de onlara ulaşmasını engellemek için."</p>

  <p class="block11">"Demek artık bir silahlanma yarışı da başladı?"</p>

  <p class="block11">Kızın sesinin tonu Sam'i rahatsız etti. "Onları Caine'e bıraksam daha mı iyi olurdu sence?"</p>

  <p class="block11">"Benim eleştirdiğim şey sadece... sen de biliyorsun. Ellerinde silahlar olan dokuzuncu sınıf öğrencileri, bundan pek iyi bir hikaye çıkmaz."</p>

  <p class="block11">Sam biraz rahatladı ve hatta bir an gülümsedi bile. "Doğru. 'Ellerindeki silahlarıyla, dokuzuncu sınıf öğrencileri' cümlesinden sonra 'güzel bir gün geçirdiler' pek gitmez aslında."</p>

  <p class="block11">"Keyfin bu yüzden kaçık olmalı." Kız bunu dediği sırada aslında doğru olmadığını biliyordu. Sam'in ona söyleyeceği başka bir şey vardı. Çok daha kötü bir şey. Şu DVD.</p>

  <p class="block11">"Ben de senin gibi RSGB'nin merkezinin neden nükleer santral olduğunu merak ediyorum. O noktadan her yöne doğru on beş kilometre. Neden peki? Bu sebeple Edilio'dan santralin güvenlik görüntüsü kayıtlarını getirmesini istedim."</p>

  <p class="block11">Astrid o kadar çabuk ayağa kalktı ki kendi bile buna şaşırdı. "Petey'yi yalnız bırakmamam gerekirdi."</p>

  <p class="block11">"Bu DVD'de neler olduğunu biliyorsun, değil mi?" Bu bir soru değildi aslında. "Daha ilk gece bunu tahmin etmiştin. Çok iyi hatırlıyorum. O sırada haritaya bakıyorduk. Kolunu Küçük Pete'e sarıp bana çok garip bir bakış atmıştın. O sırada bu bakışın manasını anlamamıştım elbette."</p>

  <p class="block11">"O sıralar seni tanımıyordum. Sana güvenebilir miydim bilmiyordum."</p>

  <p class="block11">Sam DVD'yi oynatıcıya takıp televizyonu açtı. "Ses kalitesi gerçekten çok kötü."</p>

  <p class="block11">Astrid, odanın köşesindeki güvenlik kamerasının çektiği kontrol odasının görüntülerine bakmaya başladı.</p>

  <p class="block11">Görüntüde, kontrol odasının içinde beş kişi vardı. Üç erkek ve iki kadın. Adamlardan biri Astrid'in babasıydı. Görüntüyü görünce kızın boğazına bir şey takılır gibi oldu. Babası karşısındaydı. Sandalyesine oturmuş, karşısındaki insanlarla şakalaşıyor ve bazı kağıtları imzalıyordu.</p>

  <p class="block11">Odanın uzak köşesinde ise elinde artık hepsinin görmeye alıştığı Game Boy'uyla Küçük Pete oturuyordu.</p>

  <p class="block11">Odadaki konuşmalar kaydın kalitesizliğinden dolayı anlaşılmıyordu.</p>

  <p class="block11">"İşte başlıyor," dedi Sam. Birden bir alarm sesi duyuldu.</p>

  <p class="block11">Kontrol odasındaki herkes yerinden fırladı bu sırada. Herkes monitörlerin ve reaktör değerlerini gösteren bilgi ekranlarının başına koşuşturuyordu. Astrid'in babası oğluna endişeli bir bakış attı ancak hemen ardından monitörün başına geçti o da.</p>

  <p class="block11">Odaya başkaları da doluşup diğer monitörlerin başında yerlerini aldılar.</p>

  <p class="block11">İnsanlar birbirlerine acil durum talimatlarını tekrarlıyordu.</p>

  <p class="block11">Öncekinden daha da tiz bir sesi olan ikinci bir alarm devreye girdi.</p>

  <p class="block11">Acil durum ikaz lambası yanıp sönüyordu sürekli. Herkesin yüzünde korku vardı.</p>

  <p class="block11">Küçük Pete de olduğu yerde ileri geri sallanıyordu. Elleriyle kulaklarını örtmüştü. Masum yüzünde bir acı ifadesi vardı.</p>

  <p class="block11">Odanın içindeki on yetişkin şimdi çaresizlik içinde koşuşturmaya başlamıştı. Klavyelerin tuşlarına basılıyor ve düğmeler açıp kapanıyordu. Kızın babası eline kalın bir kullanım kılavuzu alıp sayfaları karıştırmaya başladı. Bu sırada alarmlar ötmeye devam edip insanlar haykırıyor ve Küçük Pete de kulaklarını kapamış çığlıklar atıyordu.</p>

  <p class="block11">"Bunu görmek istemiyorum," dedi Astrid ama başını da çeviremedi.</p>

  <p class="block11">Küçük Pete ayağa fırladı.</p>

  <p class="block11">Babasına doğru koştu ama o sırada panikten ne yapacağını şaşırmış olan babası çocuğu itti. Küçük Pete tekerlekli büro sandalyelerinden birinin üzerine savrulup sandalyeyle birlikte monitörlerin olduğu masaya doğru geriledi. Şimdi gözünün önündeki ekranda kırmızı renklerle tek bir uyarı yanıp sönüyordu.</p>

  <p class="block11">On dört sayısı.</p>

  <p class="block11">"Kod bir-dört," dedi Astrid sersemlemiş gibi. "Babam bir keresinde söylerken duymuştum. Çekirdek erimesinin uyarı kodu. Bununla ilgili bir şaka bile yapmıştı. Kod bir-bir, ufak bir problem demekti, kod bir-iki, dikkat etmek gerek, kod bir-üç, valiyi çağırın, kod bir-dört, dua edin. Bir sonraki aşama, kod bir-beş ise. yok olma."</p>

  <p class="block11">Ekranda, Küçük Pete ellerini kulaklarından çekti. Sirenin sesi dayanılmazdı.</p>

  <p class="block11">Ekranda bir anlık bir parlama oldu ve birkaç saniye için hiçbir şey gözükmedi. Sadece saniyeler süren karlı bir görüntü.</p>

  <p class="block11">Ekran tekrar düzeldiğinde sirenler susmuştu. Ve Küçük Pete de tek başınaydı.</p>

  <p class="block11">"Astrid, ekranın altındaki saat göstergesine bakar mısın? 10 Kasım saat sabah 10:18. On dört yaşından büyük herkesin kaybolduğu an yani."</p>

  <p class="block11">Ekrandaki Küçük Pete ağlamayı bıraktı.</p>

  <p class="block11">Etrafına bile bakmadan sandalyesine geri döndü ve oyuncağını eline alıp oyununa devam etti.</p>

  <p class="block11">"RSGB'yi yaratan Küçük Pete," dedi Sam.</p>

  <p class="block11">Astrid elleriyle yüzünü örttü. Bir anda akmaya başlayan gözyaşları onu şaşırtmıştı. Kendini tutmaya çalıştı ama beceremedi. Tekrar konuşmaya başlayabilmesi için birkaç dakika geçmesi gerekti. Sam bu sürede sabırla bekledi.</p>

  <p class="block11">"Ne yaptığını bilmiyordu," dedi kısık bir sesle. "Bilmiyordu. Bizim gibi anlayamıyor. Ben 'bunu' yaparsam 'şöyle' olur gibi sonuçlara varamıyor."</p>

  <p class="block11">"Bunu biliyorum."</p>

  <p class="block11">"Onu suçlayamazsın," diyerek yaşlı gözlerle çocuğa baktı. "Suçlamak mı?" Sam gelip kızın yanına oturdu. O kadar yakındı ki bacakları birbirine değiyordu. "Astrid, sana bunu dediğime inanamıyorum ama sanırım bir şeyi gözden kaçırıyorsun."</p>

  <p class="block11">Kız birden çocuğa dönüp baktı.</p>

  <p class="block11">"Astrid, orada bir çekirdek erimesi yaşanıyordu. Görünüşe bakılırsa bunu kontrol altına alabildikleri de yoktu. Hepsi son derece korkmuş gözüküyordu."</p>

  <p class="block11">Astrid bir anda anladı. Sam haklıydı, Kız bunu gözden kaçırmıştı. "Erimeyi o durdurdu. Erime Perdido Sahili'ndeki herkesi öldürecekti."</p>

  <p class="block11">"Evet. Bunu yapış şeklini çok beğendiğimi söyleyemeyeceğim ama herkesin hayatını kurtarmış olabilir."</p>

  <p class="block11">"Erimeyi durdurdu." Kız hala konuyu tam olarak kavrayabilmiş değildi.</p>

  <p class="block11">Sam gülümsedi. Hatta kahkaha bile attı. "Nedir böyle komik olan?"</p>

  <p class="block11">"Dahi Astrid'den önce bir şeyi ben çözdüm. Çok hoşuma gitti. Sanırım bir süre bunun tadını çıkaracağım."</p>

  <p class="block11">"Çıkar bakalım çünkü bir daha olmayacak."</p>

  <p class="block11">"Ah, inan bana, bundan eminim." Kızın elini tuttu. Astrid de çocuğun dokunuşunu hissetmekten mutluydu. "Hepimizi kurtardı. Ama aynı zamanda tüm bu tuhaf şeyleri de yarattı."</p>

  <p class="block11">"Hepsini değil," dedi Astrid. "Mutasyon RSGB'ye yol açtı. Mutasyon olmasa RSGB de olmazdı."</p>

  <p class="block11">"İstediğin kadar üste çıkmaya çalış, bugün galip gelmenin zevkini yaşayacak olan benim."</p>

  <p class="block11">Kız çocuğun elini yüzüne götürüp parmaklarını öptü.</p>

  <p class="block11">Derken çocuğu bırakıp ayağa kalktı ve odanın diğer ucuna doğru yürüdü. Sonra birden durup arkasına döndü. "Diana. Gücü cep telefonlarındaki sinyal seviyesi gibi derecelendiriyordu. İkinci seviye, üçüncü seviye, Caine dördüncü seviye mesela. Sen de sanırım öylesin. Petey ise... o sanırım beş ya da yedi."</p>

  <p class="block11">"Belki de on," diye ekledi Sam.</p>

  <p class="block11">"Diana bundan sanki bir frekansı yakalamak gibi bahsediyordu. Bazılarımız bu enerjiyi daha iyi yakalıyor. Bu doğruysa eğer, gücü yaratmıyoruz sadece onu yansıtıyoruz."</p>

  <p class="block11">"Öyleyse?"</p>

  <p class="block11">"Öyleyse bu güç nereden geliyor? Benzetmemize geri dönersek, cep telefonunun baz istasyonu nerede? Bu gücü kim üretiyor?"</p>

  <p class="block11">"Bir şeyden eminim, bu bilgi buradan dışarı çıkmayacak. Edilio biliyor, ben biliyorum ve sen biliyorsun sadece. Başka kimse bilmeyecek."</p>

  <p class="block11">"İnsanlar ondan nefret eder yoksa. Hatta onu kullanmaya bile çalışırlar."</p>

  <p class="block11">"Keşke..."</p>

  <p class="block11">"Hayır," diye çocuğu susturdu Astrid. "Bunu değiştirmesini sağlamanın bir yolu yok."</p>

  <p class="block11">"Çok yazık," diyerek acı bir şekilde gülümsedi Sam. "Çünkü bildiğin gibi, tik-tak, tik-tak."</p>

  <p class="block11">Lana gecenin içinde yürümeye başladı.</p>

  <p class="block11">Tekrar çakalların yanındaydı. Kabus yeniden başlamıştı. Bu defa Drake ve Howard da onunla beraberdi.</p>

  <p class="block11">Drake bir elinde silahıyla yürürken bir yandan da hissettiği acı yüzünden küfürler ediyordu.</p>

  <p class="block11">Howard da hala bir ümit karanlığa doğru sesleniyordu. "Orc, Orc!"</p>

  <p class="block11">Bu gizemi daha da korkunç bir hale getiren ise o iğrenç maden ve derinliklerinde yatan şeydi.</p>

  <p class="block11">Karanlık'm emirlerine karşı gelmişti.</p>

  <p class="block11">O korkunç canavar ona ne yapacaktı acaba?</p>

  <p class="block11">"Biraz duralım da Drake'in kolunu iyileştirmeyi deneyeyim, olur mu?"</p>

  <p class="block11">"Durmak yok," diye hırladı Sürü Lideri. "En azından bir deneseydim."</p>

  <p class="block11">Sürü Lideri kızı duymamazlıktan geldi. Ardından tekrar koşup tırmanmaya başladılar.</p>

  <p class="block11">Artık kaçış yoktu. Hiçbir umut kalmamıştı. Tabii eğer...</p>

  <p class="block11">Drake'e doğru yanaştı. "Ya seni iyileştirmeme izin vermezse?"</p>

  <p class="block11">"Bana oyun oynamaya kalkma," diye kızı tersledi Drake. "Zaten seni böylesine korkutan şu şeyi de görmek istiyorum."</p>

  <p class="block11">"Bunu istemezsin, inan bana."</p>

  <p class="block11">"Nedir o şey?" diye gergin bir şekilde sordu Howard. En az Lana kadar korkuyordu.</p>

  <p class="block11">Lana'nın bu soruya verecek bir cevabı yoktu.</p>

  <p class="block11">Her bir adım bir öncekinden daha zordu. Birkaç kez Sürü Lideri kızı daha hızlı yürüsün diye gelip dürttü. Bazı zamanlarda da bu görevi Drake üstlendi. Kıza silahıyla daha hızlı gitmesini işaret edip tehditler savuruyor ve bazen de sadece ne istediğini belli eden sert bakışlar atıyordu.</p>

  <p class="block11">Gökyüzündeki yıldızlar sönükleşip ay alçalır ve şafağın sökmesi yaklaşırken terkedilmiş maden kampına vardılar.</p>

  <p class="block11">Daha önce Lana hayatında hiç bu kadar büyük bir dehşet hissetmemişti. Sanki kanı çekiliyordu damarlarından. Zar zor hareket edebiliyordu. Kalbi yerinden çıkacakmış gibi çarpıyordu. Biraz kendine gelebilmek ve cesaretini kazanabilmek için eğilip Patrick'i sevmek istedi ama kendinde eğilecek veya konuşabilecek gücü bulamadı. Olduğu yerde kaskatı kalmış konuşamıyordu.</p>

  <p class="block11">Burada öleceğim herhalde, diye düşündü.</p>

  <p class="block11">"Işık insan," diye hırladı Sürü Lideri. Kayaların arasındaki bir feneri işaret ediyordu. Howard feneri alıp yaktı. Elleri o kadar titriyordu ki fenerin ışığı duvarlarda dans edip gölgelerden hayaletler yaratıyordu.</p>

  <p class="block11">Şimdi Drake bile açıklayamadığı bir sebepten gerilip korkmaya başlamıştı. Sürekli sorular soruyordu ve madenin derinliklerine doğru ilerledikçe soruları tedirginliğinden dolayı daha da saçma sapan bir hal aldı.</p>

  <p class="block11">"Neyle karşılaşacağımızı birinin söylemesi lazım." "Neyle yüzleşeceğimizi bilmem gerekiyor." "Anlaşmamızı konuşsak iyi olacak sanırım." "Daha ne kadar kaldı?"</p>

  <p class="block11">Bu sırada madenin derinliklerine doğru ilerleyişleri sürdü. Lana zorlukla nefes alıyordu. Her seferinde kendi kendine tekrar etti. Nefes al. Nefes al.</p>

  <p class="block11">Patrick madenin girişinde onları terketmişti.</p>

  <p class="block11">"Dostum, ben... ben bunu yapamayacağım," dedi Howard. "Benim... ben..."</p>

  <p class="block11">Nefes almaya çalıştı.</p>

  <p class="block11">"Kapa çeneni," diye bağırdı Drake. Sonunda öfkesini çıkartabileceği biri çıktığı için sevinmişti.</p>

  <p class="block11">Howard birden geri dönüp koşmaya başladı ve feneri de yanında götürdü.</p>

  <p class="block11">Sürü Lideri'nin bir komutuyla iki çakal onu kovalamaya başladı.</p>

  <p class="block11">Fener gidince Lana duvarlardan sızan sönük yeşil ışığı görebildiğini farketti. Karanlık arkalarmdaydı. Karanlık her yerdeydi.</p>

  <p class="block11">"Bırakın gitsin," dedi Drake. "Howard gereksiz biri.</p>

  <p class="block11">Önemli olan benim," dedi ama sesi son derece cılızdı.</p>

  <p class="block11">Lana gözlerini sımsıkı yumdu ama yeşil ışık yine de göz kapaklarının arasından sızıp adeta kafatasının içinde parlıyordu.</p>

  <p class="block11">Daha fazla ilerleyemezdi. Dizüstü yere çöktü.</p>

  <p class="block11">Yeterince yakındaydı. O şey oradaydı, biraz ilerisinde, son köşeyi dönünce, yeşil yeşil parlayan o kayanın ardında. Kulaklarla duyulmayan o ses beynine işkence ediyordu.</p>

  <p class="block11">Karanlık, buzdan yapılma o görünmez parmaklarını kızın beynine sapladı. Lana ağzından dökülen kelimelerin aslında kendisine ait olmadığını biliyordu.</p>

  <p class="block11">"İyileştirici," diye eziyet çeken bir sesle bağırdı.</p>

  <p class="block11">Gözleri kapalıydı ama yine de Drake'in yanında diz çöktüğünü hissedebiliyordu.</p>

  <p class="block11">"Neden bana geldin?" diye sordu Lana. Şu anda Karanlık'ın kuklasından başka bir şey değildi.</p>

  <p class="block11">"Çakal..." diyebildi Drake.</p>

  <p class="block11">"Sadık Sürü Lideri," dedi Lana aracılığıyla Karanlık. "İtaatkar ama yine de bir insanın yerini tutamaz."</p>

  <p class="block11">Aç gözlerini, dedi Lana kendi kendine. Cesur ol. Cesur ol biraz. Ona bak, yiizleş onunla, savaş onunla. Ancak Karanlık kafasının içindeydi ve bütün sırlarını tek tek öğrenip karşı koyma çabalarına gülüyordu.</p>

  <p class="block11">Yine de gözlerini açtı kız. Hayatı boyunca baş kaldırmayı seven bir yapıya sahip olması ona bu gücü verdi. Ancak gözlerini yere dikti. Onları açık tutabilecek kadar güçlüydü ama karşısındaki şeyin yüzüne doğruca bakabilecek kadar cesur değildi.</p>

  <p class="block11">Dizlerinin altındaki kayaların parladığını gördü. Ona dokunuyordu.</p>

  <p class="block11">Sürü Lideri yere eğildi ve Lana'nın yanında karnının üze rine yattı.</p>

  <p class="block11">Birdenbire, Lana çok güçlü bir elektrik şok hissetti. Sırtı gerildi, kafası geriye gitti ve kolları da yanlara açıldı.</p>

  <p class="block11">Sanki bir buz sarkıtı gözünden girip beynine saplanıyormuş gibi canı yandı.</p>

  <p class="block11">Çığlık atmaya çalıştı ama hiç ses çıkmıyordu.</p>

  <p class="block11">Sonra birden hepsi kesildi ve geriye doğru devrildi. Bacakları hala vücudunun altındaydı. Sudan çıkmış bir balık gibi nefes almaya çalıştı ama ciğerlerini havayla dolduramadı.</p>

  <p class="block11">Kendine ait olmayan bir sesle, "Direniş," dedi.</p>

  <p class="block11">"Kız benim kolumu iyileştirecekti," dedi Drake. "Onu öldürürsen bana yardım edemez."</p>

  <p class="block11">"Talepte bulunacak kadar cesursun," dedi Karanlık. "Değilim... sadece... kolumu geri istiyorum."</p>

  <p class="block11">Lana tekrar nefes alabildiğini farketti. Havayı ciğerlerine çekti. Elleriyle yerden destek alıp Karanlık'tan olabildiğince uzaklaşmaya çalıştı.</p>

  <p class="block11">Drake acı içinde feryat etti. Lana, çocuğun vücudunun sanki açık bir elektrik kablosunu kavramış gibi kasılmasını izledi. Vücudu bir kukla gibi hareket ediyordu.</p>

  <p class="block11">Karanlık onu bıraktı.</p>

  <p class="block11">"Ah," dedi Karanlık, Lana'nın dudakları aracılığıyla. "Senin için çok daha iyi bir öğretmen buldum, Sürü Lideri."</p>

  <p class="block11">Sürü Lideri doğruldu. Kuyruğu ve başı, saygısını gösterir bir şekilde aşağıdaydı. Yerde acı içinde kıvranıp kolunu tutan Drake'e bir bakış attı.</p>

  <p class="block11">"Bu insan sana diğer insanları öldürmeyi öğretecek," dedi Lana.</p>

  <p class="block11">Drake güçlükle konuşabildi. "Evet. Ama... kolum." "Bana kolunu ver," dedi Lana ve istemeyerek ile olsa Ka ranlık'm gücüne karşı koyamayarak ellerini çocuğa doğru uzattı.</p>

  <p class="block11">Drake kararlı bir şekilde kendini zorlayarak doğruldu Yanmış ve yarısı kesilmiş kolu kıza yaklaştırdı.</p>

  <p class="block11">"Sana daha önce hiçbir insanın sahip olmadığı bir kol vereceğim. Senin içinde sihir yok, insan, ancak kız sana hizmet edecek."</p>

  <p class="block11">Drake şaşırtıcı bir hızla ilerledi. Lana'yı saçlarından yakaladı. "Kolumu tut!"</p>

  <p class="block11">Kız titreyen ellerini erimiş etin üzerine koydu. Kesik kemikleri elinin altında hissedince kusmak istedi birden.</p>

  <p class="block11">Etraflarındaki pa-rlaklık koyulaştı. Lana bütün vücudunun ışıkla dolduğunu hissedebiliyordu. Buz gibi soğuk bir ışıktı bu.</p>

  <p class="block11">Drake'in eti tekrar kolunun etrafını sarmaya başladı. Lana elinin altında etin hareket ettiğini hissedebiliyordu.</p>

  <p class="block11">Ama bu insan eti gibi değildi.</p>

  <p class="block11">Kesinlikle insana benzemiyordu. "Hayır," diye fısıldadı kız.</p>

  <p class="block11">"Evet," diye haykırdı Drake. "Evet."</p>

  <h1 class="block12" id="sigil_toc_id_34">OTUZ DOKUZ</h1>

  <p class="block12">3 6 SAAT , 3 7 DAKİK A</p>

  <p class="block13">"Ve bazen sen bana yalan söylediğinde Bazen ben de sana yalan söylerim</p>

  <p class="block13">Ve yapabileceğin bir şey yok</p>

  <p class="block11"><i class="calibre5">Bütün bu yarı mahvolmuş hayatlar Göründükleri kadar da kötü değiller aslında Ama şimdi kanları görüyorum ve insanların</i> <i class="calibre5">çığlıklarını duyuyorum Sonra uyanıyorum</i></p>

  <p class="block13">Ve bu da sadece köyü bir rüya sadece..."</p>

  <p class="block11"><b class="calibre4">SAM IPOD'UNDAKİ</b> şarkıya eşlik etti. Söyledikleri rahatsız edici bir şekilde birer şarkı sözü olmaktan çıkıp hayatının bir özeti olmuştu adeta.</p>

  <p class="block11">İtfaiye binasında oturmuş keyifsiz bir şekilde akşam yemeğini yiyordu. Quinn ise... onun nerede olduğundan pek emin değildi aslında. Dostu -gerçi artık öyle denebilir miydi ki? Dostu Quinn tıpkı bir gölge gibi bir görünüp bir kayboluyordu. Bazen eski günlerde olduğu gibi şakalar yaparken, bazen de sessizce oturup daha önce milyon kere izlediği DVD'leri tekrar izliyordu.</p>

  <p class="block11">Sonuçta, Quinn şimdi itfaiye binasında değildi. Oysa Sam onu da düşünerek fazladan çorba bile yapmıştı.</p>

  <p class="block11">Edilio sessizce kapıda belirdi. Cesaretini kaybetmiş gibi bir hali vardı. Sam şarkıyı yüksek sesle söylediğini farkedip utandı. Ardından müziğin sesini kısıp kulaklıkları kulağından çıkarttı.</p>

  <p class="block11">"Neler öğrendin Edilio?"</p>

  <p class="block11">"Eğer buralarda bir yerdeyse çok iyi saklandığını söylemeliyim, Sam. Her yere baktık. Herkesle konuştuk. Lana ortalarda yok. Köpeği de kayıp. Elwood'un evindeydi ama gitmiş." Sam Ipod'u masaya bıraktı. "Çorba var. Biraz ister misin?"</p>

  <p class="block11">Edilio bir sandalye çekip oturdu. "Hangi şarkı bu?" "Ne? Ah. Adı <i class="calibre5">Çıldırmış Bir Dünya İçin Yardım Çığlığı."</i> Acı birer kahkaha attılar.</p>

  <p class="block11">"Sırada eskilerden bir şey var. Neydi adı? Tamam. REM.</p>

  <p class="block13">Bildiğimiz Dünyanın Sonu."</p>

  <p class="block11">"Gayet uygun. İnsanları iyileştiren bir kızı arayıp duruyorum. Bir yandan da makineli tüfekle atış yapmasını öğreniyorum."</p>

  <p class="block11">"O iş nasıl gidiyor bu arada?"</p>

  <p class="block11">"İşi biraz kıvırabilen dört tane adamım var. Bir de Quinn tabii. Ama dostum, biz asker değiliz, bunu biliyorsun değil mi? Tom denilen çocuk atış yaparken neredeyse beni vuracaktı. Kurtulmak için kendimi bir köpek pisliğinin üzerine atmam gerekti."</p>

  <p class="block11">Sam gülmemek için kendini tutmaya çalıştı ama ikisi de kahkahayı patlattılar.</p>

  <p class="block11">"Komik geliyor değil mi? Bir de senin başına gelince görürüz."</p>

  <p class="block11">Sam kendini topladı. "Caine neden bekliyor anlamıyorum. İki gün geçti. Neyi bekliyor?"</p>

  <p class="block11">"Acelen ne? Ne kadar vaktimiz olursa o kadar iyi hazırlanabiliriz."</p>

  <p class="block11">"Dostum, yarın akşam gidiyorum ben." "Emin olamazsın dostum."</p>

  <p class="block11">"Keşke Coates'ta neler olduğunu bilseydim." "Casusluk yapmaktan mı bahsediyorsun?"</p>

  <p class="block11">Sam önündeki çorbayı itti. "Ben ne dediğimi bilmiyorum. Bir yandan da biz mi gidip saldırsak diye düşünüyorum."</p>

  <p class="block11">"Silahımız var. Araba kullanabilen adamlarımız da var. Senin dışında güçlerinden faydalanabileceğimiz dört kişi daha bulduk. Şu utandığında görünmez olabilen kız gibilerden bahsetmiyorum, savaşırken yararlı olabilecek olanlar da var."</p>

  <p class="block11">"Şaka yapıyorsun."</p>

  <p class="block11">"Ciddiyim. Kız gerçekten çok utangaç. 'Saçın ne güzel olmuş' falan dersen birden görünmez oluyor. Elini uzatırsan kıza dokunabiliyorsun ama onu göremiyorsun."</p>

  <p class="block11">"Bu, Caine'i durdurmak için işimize yaramaz ne yazık ki." "Taylor ışınlanma yeteneği üzerinde çalışıyor. Birkaç blok öteye ışınlanabiliyor şimdilik. Ancak gerçekten işimize yarayabilecek bir çocuk var, dokuz yaşında ama senin gibi yıldırımlar çıkartabiliyor. Gerçi senin kadar güçlü değil tabii." "Dokuz mu? O yaşta birinden insanlara zarar vermesini isteyemeyiz."</p>

  <p class="block11">"On bir yaşındaki kıza ne dersin? O kadar hızlı hareket ediyor ki onu göremiyorsun bile."</p>

  <p class="block11">"Brianna denilen kız mı?"</p>

  <p class="block11">"Artık kendine Breeze diyor. Rüzgar gibi hızlı anlamında yani."</p>

  <p class="block11">"Breeze mi? Süper kahraman adı gibi mi yani?" Düşünceli bir şekilde başını salladı. "Harika. Tam da ihtiyacımız olan şey." Annesinin en sevdiği cümlelerden biriydi 'tam da ihtiyacımız olan şey.' Göğsünde bir sızı hissetti ama sızı geldiği gibi gitti. "Ona ne görev verebiliriz peki?"</p>

  <p class="block11">"Sanırım eline bir silah tutuşturabiliriz. Ateş edip kaçar ve sonra yine ateş eder."</p>

  <p class="block11">"Kız on bir yaşında ve biz ona bir silah mı vereceğiz? İnsanları vursun diye üstelik? Bu berbat bir şey."</p>

  <p class="block11">Edilio'nun buna verecek bir cevabı yoktu.</p>

  <p class="block11">"Üzgünüm, dostum. Sana kızmak istemedim, Edilio. Ben sadece... yani demek istediğim, bu delilik. Yanlış bir şey bu. Bizim yaşımızdakiler için bile yeterince kötüyken, dördüncü, beşinci sınıf öğrencilerini düşününce bir an."</p>

  <p class="block11">Merdivenleri çıkan ayak sesleri duyuldu. Sam ve Edilio en kötüsüne hazırlanıp ayağa fırladılar.</p>

  <p class="block11">Dekka, Coates'lu çocuklardan biri, ayaklarını sürüyerek geldi. Alnında bir kesik vardı ama Lana'nın onu.iyileştirmesini kabul etmiyordu.</p>

  <p class="block11">"O yara Drake yüzüme tekme attığında oldu," demişti. "Ellerimi iyileştirmenize bir itirazım yok ama başımdaki yaraya dokunmayın. Hatırlamam için gerekli o bana."</p>

  <p class="block11">Sam'e göre bu, Dekka'da ona ilginç gelen ikinci özellikti. Birinci özellik ise kızın sınırlı bir alanda yer çekimini geçersiz kılma yeteneğiydi.</p>

  <p class="block11">"Sorun nedir, Dekka?"</p>

  <p class="block11">"Şu Ore denilen çocuk az önce geldi. Üstü başı paramparça."</p>

  <p class="block11">"Ore? Yalnız başına mı? Yanında Howard olmadan?" "Başka kimseyi görmedim. Bir anda çıkageldi ve Quinn denilen çocuk sana söylememi istedi. Orc'u evine kadar takip edecekmiş."</p>

  <p class="block11">Howard'la beraber kaldıkları ev olsa gerekti bu. Fazla uzakta değildi.</p>

  <p class="block11">"Yanıma bir silah alsam iyi olur belki," dedi Edilio. "Orc'un üstesinden gelebileceğimi düşünüyorum," dedi</p>

  <p class="block11">Sam. Kendine olan güveni onu bile şaşırttı. Hayatında daha önce hiç Orc'u haklayabileceğim düşünmemişti.</p>

  <p class="block11">Quinn, evin dışında onları bekliyordu. Sam resmi bir tavırla çocuğa teşekkür etti. "Dekka'yı gönderip etrafa göz kulak olduğun için teşekkür ederim."</p>

  <p class="block6">&nbsp;</p>

  <p class="block11">"Elimden geleni yapıyorum," diye istediğinden de kederli bir şekilde cevap verdi Quinn.</p>

  <p class="block11">Sam, yanında Edilio ve Quinn'le beraber kapıyı çaldı. İçeriden Orc'un her zamanki tanıdık sesi geldi. "İçeri girin, salaklar."</p>

  <p class="block11">Ore içeride durmuş elindeki biranın kapağını açmaya çalışıyordu.</p>

  <p class="block11">"Şunu içmeme izin verin," diye mırıldandı. "Sonra beni öldürmek veya ne yapmak istiyorsanız onu yaparsınız."</p>

  <p class="block11">Son birkaç günü çok kötü geçmişti. Her yanı kesilip, çürümüş ve yaralanmıştı. Bir gözü iyice morarıp şişmişti. Pantolonu pislik içindeydi ve her yanı yırtılmıştı. Üzerindeki gömleğe gömlek demeye bin şahit lazımdı. Sağı solu yırtılan gömleğin yırtılan yerlerinin uçlarını birbirine bağlamıştı.</p>

  <p class="block11">Hala son derece iriyarıydı ama gözlerine eskiden olduğu kadar ürkütücü gelmiyordu artık.</p>

  <p class="block11">"Howard nerede?" diye sordu Sam. "Onlarla."</p>

  <p class="block11">"Kim onlar?"</p>

  <p class="block11">"Drake. Şu kız, adı neydi, Lana. Bir de konuşan bir köpek var yanlarında. Evet. Doğru duydunuz. Ben kafayı üşüttüm. Konuşan bir köpek. O köpekler benim üzerine saldırıp her yanımı parçaladı ve kalçamdan bir parça kopardı."</p>

  <p class="block11">"Sen neden bahsediyorsun Orc?"</p>

  <p class="block11">Birasından derin bir yudum alıp bir süre durdu. "Bu iyiydi işte."</p>

  <p class="block6">&nbsp;</p>

  <p class="block11">"Mantıklı konuş, Orc."</p>

  <p class="block11">Orc gürültüyle geğirdi. Ardından yavaşça doğrulup birasını masanın üzerine koydu ve üzerindeki parçalanmış gömleği çıkarttı.</p>

  <p class="block11">Edilio'nun nefesi kesildi. Quinn arkasını döndü. Sam ise doğruca bakmayı sürdürdü.</p>

  <p class="block11">Orc'un göğsünün ve karnının üzeri taşlarla kaplıydı. Taşların rengi çamurlu su gibi yeşilimsi gri renkteydi. Çocuk nefes alıp verdikçe taşlar da göğsüyle beraber hareket ediyordu.</p>

  <p class="block11">"Giderek yayılıyor," dedi Orc. Olanlara hala bir anlam veremiyormuş gibi bir hali vardı. Taşların üzerinde parmaklarını gezdirdi. "Sıcak."</p>

  <p class="block11">"Orc... bu nasıl oldu?" diye sordu Sam.</p>

  <p class="block11">"Sana söyledim. O köpekler bacaklarımı, kalçamı ve burada söyleyemeyeceğim başka yerlerimi yediler. Bu şey de eksilen yerlerin yerini doldurdu."</p>

  <p class="block11">Çocuk bir omuz silkince Sam, ıslak asfalt yolda yürürken ayaklardan gelen sese benzer bir ses işitti</p>

  <p class="block11">"Acımıyor," dedi Ore. "Başta acıdı ama artık bir şey hissetmiyorum. Sadece biraz kaşındırıyor."</p>

  <p class="block11">"Yüce Tanrım," dedi Edilio.</p>

  <p class="block11">"Her neyse. Hepinizin benden nefret ettiğinizi biliyorum. O yüzden ya beni öldürün ya da defolun. Susadım ve acıktım."</p>

  <p class="block11">Çocuğu orada bıraktılar.</p>

  <p class="block6">&nbsp;</p>

  <p class="block11">Dışarı çıktıklarında Quinn hızlı adımlarla onlardan uzaklaştı ve sonra bir anda durup çalıların arasına kustu.</p>

  <p class="block11">Sam ve Edilio çocuğun yanma gittiler ve Sam ellerini Quinn'in omuzlarına koydu.</p>

  <p class="block11">"Kusura bakmayın. Midem biraz hassas galiba."</p>

  <p class="block11">"Daha beterleri de yolda," dedi Sam, karamsar bir şekilde. "Hiç beklemediği anda insan nelerle karşılaşabiliyor, değil mi?"</p>

  <p class="block11">"Drake gideli iki gün oldu," dedi Diana. "Artık kendi başımızın çaresine bakmamız lazım."</p>

  <p class="block11">"Meşgulüm şu anda," diye kızı tersledi Caine.</p>

  <p class="block11">Coates'un ön bahçesinde oturmuşlardı ve Caine geçen günkü mücadelede hasar alan okulun ön duvarının onarma çalışmalarını yönetiyordu. Tuğlaların birkaç tanesini onarım yapılan yere gücünü kullanarak taşıdı. Mallet ve Chaz de bunları kullanarak ellerindeki çimento yardımıyla yıkık bölümlerin yerine yeni bir duvar örmeye çalışıyorlardı.</p>

  <p class="block11">Yeni örülmeye çalışılan duvar daha şimdiden iki defa çökmüştü bile. Çimento harcı hazırlamak ne kadar zorsa bu çimentoyla tuğlalardan bir duvar örmek bir o kadar daha zordu.</p>

  <p class="block11">"Bir tür anlaşma yapmamız lazım. Kasabalılarla," diye önerdi Diana.</p>

  <p class="block11">"Kasabalılar. 'Sam' veya 'kardeşin' demekten özenle kaçınıyorsun demek."</p>

  <p class="block6">&nbsp;</p>

  <p class="block11">"Tamam. Beni yakaladın. Kardeşin Sarn'le bir anlaşma yapmamız lazım. Onların hala yiyecek stokları olmalı. Bizimse neredeyse bitmek üzere oysa."</p>

  <p class="block11">Caine yeni bir tuğla yığınını ön kapıdan geçirip ikinci kattaki Chaz ve Mallet'in olduğu yere taşıdı.</p>

  <p class="block11">"Güç üzerindeki hakimiyetim git gide artıyor. Ustalık kazanıyorum."</p>

  <p class="block11">"Aferin sana."</p>

  <p class="block11">"Arada sırada biraz destek olsan fena olmaz aslında. Senin hakkındaki hislerimi biliyorsun ama senin tek yaptığın beni sürekli terslemek."</p>

  <p class="block11">"Ne yapalım yani, evlenelim mi?"</p>

  <p class="block11">Caine'in yüzü kızarınca Diana yüksek sesli bir kahkaha attı. "On dört yaşında olduğumuzun farkındasın, değil mi? Kendini RSGB'nin Napolyon'u falan sandığını biliyorum ama sonuçta biz hala çocuğuz."</p>

  <p class="block11">"Yaş göreceli bir kavramdır. Ben RSGB'nin yaşça en büyük iki kişisinden biriyim. Aynı zamanda da en giiçlüsüyüm."</p>

  <p class="block11">Diana dilini ısırdı. Aslında buna verecek akıllıca bir cevabı vardı ama bir gün içinde Caine'i bu kadar kızdırmak yeterdi. Caine'in büyük aşkından başka ilgilenilecek daha önemli işleri vardı. İşin aslı, Caine de gerçek aşktan bir şey anlamazdı. Zaman içinde gelişip büyüyen ve yürekten bir aşk ona göre değildi.</p>

  <p class="block11">"Tabii bana göre de değil," diye mırıldandı kız.</p>

  <p class="block6">&nbsp;</p>

  <p class="block11">"Ne?"</p>

  <p class="block11">"Bir şey yok." Çalışırken Caine'i seyretti. Yaptığı işi değil, çocuğun kendisini. Tanıdığı en karizmatik insandı. İstese bir rock yıldızı olabilirdi. Belli ki kıza aşık olduğunu sanıyordu. Küstahlıklarına bu yüzden göz yumuyordu.</p>

  <p class="block11">Kendisi de ondan hoşlanıyordu galiba. En başından beri kaderleri birbirine bağlanmıştı sanki. Arkadaştılar. Hayır, bu doğru kelime olmadı. Ortaktılar. Evet, bu daha iyi oldu, Ortak. Caine güçlerinin farkına vardığı günden beri ortaktılar.</p>

  <p class="block11">Çocuğun gücünü gösterdiği ilk kişi kızdı. Odanın diğer ucundaki masanın üzerinde duran bir kitabı hareket ettirmişti.</p>

  <p class="block11">Çocuğu gücü üzerinde çalışıp onu geliştirmeye ve bunu bir sır olarak tutmaya ikna eden de Diana olmuştu. Caine her defasında bir kademe atladığında kıza bunu gösteriyordu. Ve kız da ne zaman çocuğa bir iltifat etse, biraz övse veya takdir ettiğini gösterse Caine resmen havalara uçup çevresine ışık saçıyordu.</p>

  <p class="block11">Caine'i idare etmek son derece kolay bir işti. İşin güzel yanı bunun özel bir çaba gerektirmemesiydi.</p>

  <p class="block11">Diana, Caine'in güçlerini kullanarak hoşlanmadığı birkaç öğrenciye dersini vermiş veya üzerine gelen bazı öğretmenleri rezil etmişti. Sonrasında kızı boş bir fen laboratuvarında sıkıştırıp taciz etmeye çalışan kimya öğretmeninin yaptıklarını anlattığında ise Caine adamı merdivenlerin tepesinden yuvarlayıp hastaneye göndermişti.</p>

  <p class="block11">O zamanlar Diana gayet keyif alıyordu. Kendisini karşılık beklemeden koruyan biri vardı artık. Fazlaca büyük egosu, etkileyici bakışları ve çekiciliğine rağmen Caine kızlara karşı çok çekingendi. Kızı bir kere bile öpmeye kalkmamıştı.</p>

  <p class="block11">Derken çok geçmeden Drake Merwin'in dikkatini çekti. Drake çoktan okulun en tehlikeli belalısı olarak ün yapmıştı bile. O andan sonra Caine, Drake'in isteğiyle diğer belalı tiplerin hakkından geldi.</p>

  <p class="block11">Caine'in güçleri arttıkça ilişkiler de değişmeye başladı. Bir zaman sonra okul hemşiresi, Sam'in annesi -yani doğal olarak Caine'in de annesi, gerçi o zamanlar bunu bilmiyorlardı tabiiuzun zamandır kayıp olan oğluyla ilgili çok garip bir şeylerin döndüğünü anlamaya başladı.</p>

  <p class="block11">Tuğlalar birden büyük bir gürültüyle yere saçıldı. Ardından Chaz ve Mallet'in küfürleri işitildi.</p>

  <p class="block11">Caine sanki farkında bile değildi. "Sence sorun neydi, Diana?" diye sanki kızın düşüncelerini okumuş gibi sordu. "Bence tuğlaları yeterince sıkı örmemişlerdi," diye sorunun aslında bu olmadığını bile bile cevap verdi kız.</p>

  <p class="block11">"Onu demiyorum. Kadın. Hemşire Temple." Ardından ismin üzerine basa basa tekrar etti. "Hemşire. Connie. Temple."</p>

  <p class="block11">Diana bir iç çekti. Bu konuşmayı pek yapmak istediği söylenemezdi. "Onu doğru düzgün tanımıyordum bile."</p>

  <p class="block11">"İki oğlu vardı. Birini yanında tuttu. Diğerini de evlatlık verdi. Ben daha bir bebektim o sırada."</p>

  <p class="block11">"Ben psikolog falan değilim."</p>

  <p class="block11">"Hep içimde bir his vardı, biliyor musun? Ailemin benim gerçek ailem olmadığına dair. Bana hiçbir zaman evlatlık olduğumu söylemediler ama annem -daha doğrusu annem sandığım kadın, artık ona ne diyeceğimi de bilmiyorumhiç doğumumla ilgili bir şey anlatmamıştı. Bilirsin işte anneler doğumla ilgili anılarını anlatırlar kimi zaman ama o hiç böyle bir şeyden bahsetmemişti."</p>

  <p class="block11">"Etrafta bir psikolog olmaması çok yazık. Bu dertlerini ona anlatabilirdin."</p>

  <p class="block11">"Bence son derece soğuk bir kadındı. Hemşire Temple yani. Sözde annem." Şimdi dönmüş Diana'ya bakıyordu. "Biraz sana benziyordu Diana."</p>

  <p class="block11">Diana rahatsızlığını belli eden bir ses çıkardı. "Olayı derinleştirmeye çalışma Caine. Büyük ihtimalle gençliğinde istemeden hamile kalmıştı. Sadece bir çocuğa bakabileceğini farketti herhalde. Hatta belki ikinizi birden evlatlık vermeye çalıştı da Sam'i isteyen olmadı."</p>

  <p class="block11">"Şimdi bu yüzden kendimi şanslı mı hissetmeliyim yani?" "Artık bunu geride bırakmanı sağlamaya çalışıyorum. Annenle ilgili meseleler kimin umrunda? İki veya üç hafta yetecek yiyeceğimiz var. Ondan sonra ne yapacağız belli değil." "Demek istediğimi anlıyor musun? O da tıpkı senin gibiydi Diana. Soğuk ve bencil."</p>

  <p class="block11">Diana arkasından gelen bir ses duyduğu sırada soruya cevap vermek üzereydi. Arkasını dönünce üzerine doğru gelen sarı tüylü canavarlar ordusunu gördü. Çakallar her yönden etraflarını sarmış, planlı bir biçimde onları tuzağa düşürmüştüler.</p>

  <p class="block11">Caine ellerini havaya kaldırıp hazırlandı.</p>

  <p class="block11">"Hayır," dedi bir ses. "Onlara zarar verme. Onlar bizim dostlarımız."</p>

  <p class="block11">Howard onlara doğru geliyordu. Çocuğun arkasından da iyileştirici kız, Lana yürüyordu. Sarsılmış bir hali vardı kızın.</p>

  <p class="block11">En arkada ise Drake vardı.</p>

  <p class="block11">Diana çocuğun hala hayatta olduğunu görünce bir küfür salladı.</p>

  <p class="block11">Ardından da Drake'in kolunu gördü.</p>

  <p class="block11">Yanıp kül olmuş ve Drake acı içinde çığlıklar atarken kendisinin bizzat testereyle kestiği kol yeniden çıkmıştı.</p>

  <p class="block11">Kolun boyu uzamış ve koyu kan kırmızısı bir renk almıştı. Bedeninin etrafında dönüp onu sarıyordu.</p>

  <p class="block11">Hayır. İmkansız.</p>

  <p class="block11">Yanlarına ilk Howard geldi. "Orc buraya geldi mi?"</p>

  <p class="block11">Ne Caine ne de Diana bu somya cevap verdi. İkisi de Drake'e bakıyordu. Çocuğun bütün özgüveni tekrar yerine gelmişti. Kolu kesildiğinde yere çöküp ağlayan çocuk gitmiş yerine karşılarında duran eski Drake gelmişti.</p>

  <p class="block11">"Drake," dedi Caine. "Öldüğünü sandık." "Geri döndüm. Artık eskisinden de iyiyim."</p>

  <p class="block11">Çocuğun bedenini saran kırmızı dokunaç tıpkı avını bırakan bir piton gibi serbest kaldı.</p>

  <p class="block11">"Beğendin mi Diana?" diye sordu Drake.</p>

  <p class="block11">Var olması imkansız o kırmızı yılan benzeri kol Drake'in başının üzerinde sağa sola kıvrılıp dönüyordu. Sonra birden, gözün yakalayamayacağı kadar hızlı bir şekilde kırbaç gibi şakladı.</p>

  <p class="block11">Diana acı içinde bağırdı. Ne olduğunu anlamamış bir şekilde kıyafetinin omuz tarafındaki kesiğe ve kesikten akan kana bakakaldı öylece.</p>

  <p class="block11">"Kusura bakma," diye yapmacık bir tavırla özür diledi Drake. "Hala nişan alma olayı üzerinde çalışıyorum."</p>

  <p class="block11">"Drake," dedi Caine ve Diana'nın yarasından akan kana rağmen çocuğa sırıttı, "Hoşgeldin."</p>

  <p class="block11">"Biraz yardım getirdim yanımda," diye karşılık verdi Drake. Ardından çocuğun elini sıktı, "Öyleyse, ne zaman gidip Sam Temple'ın icabına bakıyoruz?"</p>

  <h1 class="block12" id="sigil_toc_id_35">KIRK</h1>

  <p class="block12">2 6 SAAT , 4 7 DAKİK A</p>

  <p class="block11"><b class="calibre4">"YARIN AKŞAM GELECEKLER,"</b> dedi Sam. "Caine beni alt etmek zorunda hissediyor kendini. Egosu onu ele geçirmiş durumda."</p>

  <p class="block11">Kilisede son kez toplanıp savaş hakkında konuştular. Caine de sessiz darbesini aynı kilisede yapmıştı. O zaman yerinden çıkıp düşen haç şimdi yine duvara takılmıştı. Eski yerinde değildi gerçi ama yerde olmasından iyiydi hiç değilse.</p>

  <p class="block11">Perdido Sahili'ni temsilen Sam, Astrid, Küçük Pete, Edilio, Dahra, Elwood ve Mary Anne toplantıya katıldı. Albert da davet edilmişti ama o Şükran Günü yemeği ve yeni tortilla ekmekli burgerleri üzerinde çalışmayı tercih ettiği için gelmemişti. Coates'luları temsilen de üç kız oradaydı: Dekka, Breeze lakaplı küçük Brianna ve Taylor.</p>

  <p class="block11">"Caine kazanmayı her şeyden önde tutan biri. Kaybolmadan önce bu savaşı kazanmak istiyor. Ya da ben kaybolmadan önce. Önemli olan onun Coates'taki çocukları serbest bırakıp buranın kontrolünü yeniden ele geçirmemizi kabullenemeyeceği gerçeği. Bu nedenle hazır olmamız gerekiyor. Ayrıca bir şeye daha hazır olmalıyız, yarın benim doğum günüm. Tam istediğim gibi bir doğum günü olmayacak ama her neyse, kimin benim yerime geçeceğine karar vermemiz gerekiyor eğer... ben... gidersem."</p>

  <p class="block11">Diğer çocuklar emin konuşmamasından, belki de öyle bir şey olmayacağına dair cesaretlendirici bazı laflar söylediler. Belki de iyi bir şeydi bu durum. En azından RSGB'den kurtulacaktı. Sam hepsini susturdu.</p>

  <p class="block11">"Bakın, işin iyi tarafı, ben gittiğim zaman Caine de gidecek. Kötü tarafı ise Diana ve Drake'in hala burada kalacak olması. Tabii bir de diğer başbelaları var. Orc, şey gerçi onun tam olarak nesi var bilmiyoruz ama artık Howard yanında değil. Ve Lana. Ona ne olduğunu da bilmiyoruz."</p>

  <p class="block11">Lana'nm gidişi moralleri bozmuştu. Coates'lu çocukların hepsi kendilerini iyileştirdiği için ona tapıyordu. Yaralanan kişileri iyileştireceğini bilmek de moralleri yerine getiriyordu üstelik.</p>

  <p class="block11">"Eğer gidersen yerine Edilio'nun geçmesini öneriyorum," dedi Astrid. "Ayrıca bir de yardımcıya ihtiyacımız var. Başkan yardımcısı ya da vali yardımcısı gibi. Artık ne isim verirsek."</p>

  <p class="block11">Sanki kız başka bir Edilio'dan bahsediyormuş gibi çocuğun jetonu geç düştü. "Hayatta olmaz. Astrid buradaki en akıllı insan."</p>

  <p class="block11">"Benim Küçük Pete'e göz kulak olmam gerekiyor. Mary'nin de çocuklara bakması lazım. Dahra yaralılarla ilgilenmeli ve Ehvood da ona yardımcı oluyor. Üstelik hiçbiri Caine veya Drake'le uğraşmadı. Oysa Edilio, hem Drake hem de Orc'a karşı durabildi. Her seferinde de güçlü ve akıllı bir şekilde zorlukların üstesinden gelebildi." Ardından çocuğa dönüp biraz rahatlatmak için göz kırptı.</p>

  <p class="block11">"Haklısın," dedi Sam. "Kimsenin buna bir itirazı yoksa böyle olmasını onaylıyorum. Yaralanır veya yok olursam komuta Edilio'da olacak."</p>

  <p class="block11">"Edilio'ya büyük saygı duymamla birlikte," diye araya girdi Dekka. "Onda güç yok."</p>

  <p class="block11">"Onun gücü başkalarının güvenini kazanıp zamanı geldiğinde zorlukların üstesinden gelebilmek," diye karşılık verdi Astrid.</p>

  <p class="block11">Başka itiraz gelmedi.</p>

  <p class="block11">"Anlaştık o zaman," dedi Sam. "Adamlarımız hazır ve Edilio onlara harekete geçmeleri gerektiğinde haber verecek. Taylor, bunun senin için zorlu ve tehlikeli bir iş olacağını biliyorum. Yanma bir kişi daha al ve nöbetleşe uyuyarak gidin. Biriniz uyurken diğeri uyanık olsun mutlaka. Güçleriniz üzerinde de çalışmayı unutmayın. Breeze, senin görevin çok kritik. Savaş başladıktan sonra iletişimi sen sağlayacaksın. Dekka? Taylor'dan haber alır almaz seninle yola çıkıyoruz."</p>

  <p class="block11">"Anlaşıldı."</p>

  <p class="block11">"Bu savaşı kazanacağız," dedi Sam.</p>

  <p class="block11">Ayağa kalktılar. Astrid biraz geride kaldı. Sam elini Edilio'nun omzuna koydu. "Dinle, dostum, Quinn'in işe yarayabileceği bir görev aklına gelirse..."</p>

  <p class="block11">"Bir şey buldum zaten. Atıcılığı hiç fena değil. Makineli tüfeklerden biriyle onu kreşin çatısına yerleştireceğim."</p>

  <p class="block11">Sam gülümseyip çocuğun sırtına hafifçe vurdu ve gitmesini izledi.</p>

  <p class="block11">"Quinn, elinde bir makineli tüfekle," dedi. "Dostumdan insanları vurmasını istiyorum."</p>

  <p class="block11">"Ondan kendisini ve kreşteki ufak çocukları korumasını istiyorsun," diye düzeltti Astrid.</p>

  <p class="block11">"Evet, öyle deyince inan çok farketti."</p>

  <p class="block11">"Ne yapmamı istiyorsun? Bana bir görev vermedin." "Senden bütün bunlar bitene kadar kendine güvenli bir yer bulup orada saklanmanı istiyorum aslında." "Ama—"</p>

  <p class="block11">"Ama... yarın öğleden sonra, sana şurada ihtiyacım olacak." Parmağıyla yukarıyı işaret etti.</p>

  <p class="block11">"Cennette mi?" diye sordu kız, muzip bir gülümsemeyle. "İzle beni." Kızı ve küçük kardeşini çan kulesine götürdü. Güneşlikler Drake'in onları son bıraktığı halde duruyorlardı. Buradan Perdido Sahili'nin ışıkları insana bir tuhaf görünüyordu. Birçok evin hala ışığı yanıyordu ve sokak lambaları da yer yer yanıyordu. Sarı McDonald's tabelası ışıl ışıl parlıyordu. Rüzgar burunlarına restoranda pişen burgerlerin, çam ağaçlarının, tuzlu deniz suyunun ve yosunların kokusunu getirdi.</p>

  <p class="block11">Bir çift uyku tulumu kuytu bir köşeye serilmişti. Kese kağıdından market torbasının yanına da bir dürbün ve oyuncak telsizler konmuştu.</p>

  <p class="block11">"Torbanın içine sizin için biraz yiyecek ve Küçük Pete'in oyuncağı için yedek pil koydum. Telsiz çok iyi çalışmıyor ama diğer teki de bende duracak yine de. Buradan hemen her yeri görebilirsin."</p>

  <p class="block11">Fazla geniş bir alan yoktu. Küçük Pete hemen tozlu bir köşeye oturdu. Astrid ve Sam ise çan yüzünden birbirlerine oldukça yakın duruyorlardı.</p>

  <p class="block11">"Benim için bir silah bıraktın mı?" "Hayır."</p>

  <p class="block11">"Herkesten çok kötü şeyler yapmalarını istiyorsun. Benden ise sadece izlememi."</p>

  <p class="block11">"Arada bir fark var." "Öyle mi? Neymiş o?"</p>

  <p class="block11">"Şey... Senin zekana ihtiyacım var. Gözlem yapmana aynı zamanda."</p>

  <p class="block11">"Mazeret bu sadece."</p>

  <p class="block11">"Evet. Öyle. Ateş etmeyi bilmiyorsun. Senden öyle bir şey istesem büyük ihtimalle kendi bacağını falan vurursun."</p>

  <p class="block11">Kız ikna olmadığını belli eden bir bakış attı.</p>

  <p class="block11">"Dinle, delice geleceğini biliyorum ama belki de Quinn'in fikrini bir düşünsen fena olmaz. Hani şu Küçük Pete'in seni Hawaii'ye ışınlamasıyla ilgili olanı. Onun gücü var. işler istediğimiz gibi gitmezse..."</p>

  <p class="block11">"Beni uzaklara bir yere ışınlamasını istemiyorum. Öncelikle zaten böyle bir şeyin mümkün olacağını düşünmüyorum. Ayrıca..."</p>

  <p class="block11">"Evet?"</p>

  <p class="block11">"Ayrıca, seni bırakmak da istemiyorum."</p>

  <p class="block11">Kızın yanağını okşadı ve kız da gözlerini kapayıp çocuğa yaslandı. "Astrid, gidecek olan benim. Bunu biliyorsun." "Hayır. Bilmiyorum. Böyle bir şeyin olmaması için sürekli dua ediyorum. Kutsal Annemiz'den de yardım istedim." "Mary Terrafino'dan mı?"</p>

  <p class="block11">"Hayır," diyerek güldü kız. "Din bilgin sıfır. Meryem. Bakire Meryem."</p>

  <p class="block11">"Ah, onu diyorsun."</p>

  <p class="block11">"Tanrı'ya pek inanmadığını biliyorum ama ben inanıyorum. Bence O burada olduğumuzu biliyor. Dualarımızı da duyuyor O bence."</p>

  <p class="block11">"Sence bunların hepsi Tanrı'nın bir planı mı yani? RSGB ve diğerleri."</p>

  <p class="block11">"Hayır. Ben özgür iradeye inanırım. Bence hepimiz kendi tercihlerimizi yapıp buna göre yaşıyoruz. Hareketlerimizin hepsinin sonuçları oluyor. Dünya, biz onu nasıl şekillendirirsek o hali alır. Ancak yine de bazen Tanrı'nın yardımını isteyebiliriz ve O da bize yardım eder. Bence bazen aşağıya bakıp şöyle diyor: <i class="calibre5">Vay canına, bakalım bu sersemler şimdi neyin peşinde: Biraz yardım etsem fena olmaz sanırım"</i></p>

  <p class="block11">"Şu anda biraz yardıma itirazım olmaz aslında." "Aynen öyle. Bana da bir silah vermeni istiyorum."</p>

  <p class="block11">Sam başını salladı. "Üvey babama zarar verdim. Drake'e de. Belki onu öldürmüş bile olabilirim. Emin değilim. Bundan sonra olacakları da bilmiyorum. Ancak bildiğim bir şey var. Her incittiğim insanda bu benim üzerimde bir iz bıraktı. Bir tür yara izi gibi bir şey. Bu sanki..." Doğru kelimeleri aradı ve bu sırada kız, kollarını çocuğa doladı. "Tıpkı Drake'in beni dizimden vurması gibi. Lana sayesinde tamamen iyileşti, sanki hiç olmamış gibi. Ancak Drake'i yakmama gelince, o içimde olan bir olaydı, kafamın içinde ve Lana bunu iyileştiremez."</p>

  <p class="block11">"Eğer bir savaş yaşanırsa bu acıyı başkaları da yaşayacak." "Sen onlardan biri olmamalısın."</p>

  <p class="block11">"Emin misin?" "Evet." "Neden peki?"</p>

  <p class="block11">"Çünkü seni seviyorum."</p>

  <p class="block11">Astrid bir süre hiçbir şey söylemedi. Sam kızı üzecek bir şey söylediğini düşündü. Ama kız çocuğa doladığı kollarını hiç gevşetmedi. Geri de çekilmedi ve yüzünü çocuğun boynuna gömdü. Birden Sam kızın sıcak gözyaşlarının boynundan aşağı süzüldüğünü hissetti. Sonunda kız konuşmayı başardı, "Ben de seni seviyorum."</p>

  <p class="block11">Çocuğun içi rahatladı birden. "İşin bu kısmını hallettik o zaman."</p>

  <p class="block11">Sam gergin bir kahkaha attı ama kız ona katılmadı. "Sana bir şey söylemem gerekiyor, Sam."</p>

  <p class="block11">"Bir sır mı?"</p>

  <p class="block11">"Başta emin olmadığım için bir şey söylemek istemedim. Bunu IQ'dan ayırmak pek kolay değil. Önsezi dediğimiz şey bilinçli düşüncelerimizin derinlerinde yatan biraz abarttığımız algılarımızdır aslında."</p>

  <p class="block11">Sam bir şey anlamamış gibi baktı.</p>

  <p class="block11">"Uzunca bir süre bunun sadece sıradan bir önsezi olduğunu düşündüm."</p>

  <p class="block11">"Güç," dedi Sam. "Kendin de farkında mısın diye merak ediyordum. Diana senin ikinci seviye olduğunu söylemişti. Endişelendirmek istemediğim için sana bir şey söylemedim, anlıyorsun değil mi?"</p>

  <p class="block11">"Şüphelerim vardı. Bu çok garip. Birinin eline dokunduğum zaman bazen zihnimde gökyüzüne doğru yükselen ateşten bir çizgi beliriyor."</p>

  <p class="block11">Sam, kızın yüzüne bakabilmek için onu kendinden biraz uzaklaştırdı. "Çizgi mi?"</p>

  <p class="block11">"Garip değil mi? Bazen çok parlak veya sönük olüyor ve bazen de uzun veya kısa. Bunun ne anlama geldiğini bilmiyorum. Bunu kontrol de edemiyorum ve henüz keşfetmeye de fırsat bulamadım. Ama bana öyle geliyor ki bir şeyin ölçüsünü görüyorum sanırım. Sanki birinin ruhunu veya kaderini görmek gibi ama oldukça mecazi bir şekilde."</p>

  <p class="block11">"Epey mecazi," diye ekledi Sam. "Mecaz gücün mü var şimdi senin?"</p>

  <p class="block11">Sonunda kızı gülümsetmeyi başardı. "Ukala seni. Demek istediğim, en başından beri senin bir şekilde çok önemli olduğunu biliyordum. Sanki gökyüzündeki kayan bir yıldız gibisin, arkandan kıvılcımlar saçıyorsun."</p>

  <p class="block11">"Doğruca bir duvara tosluyor muyum peki?"</p>

  <p class="block11">"Onu bilemem ama iyi bildiğim bir şey varsa o da senin gökyüzündeki en parlak yıldız olduğun."</p>

  <p class="block11">Bilgisayar Jack uyandı ve kızın yumuşak elini dudaklarının üzerinde hissetti. Dışarısı karanlıktı ama odayı bilgisayar ekranının mavi ışığı aydınlatıyordu. Kızın yüzünün hatlarını seçebiliyordu. Koyu renk saçlarını ve parlayan gözlerini.</p>

  <p class="block11">"Şişşt," diyerek bir parmağını çocuğun dudaklarının üzerine koydu.</p>

  <p class="block11">Jack'in kalbi güm güm atıyordu. Ters giden bir şeyler vardı kesinlikle.</p>

  <p class="block11">"Kalk Jack." "Neler oluyor?"</p>

  <p class="block11">"Anlaşmamızı hatırladın mı? Verdiğin sözü?"</p>

  <p class="block11">Evet demek istemiyordu. Diana'nın istediği her neyse bunun çok tehlikeli olduğundan emindi çünkü. Jack de her zamankinden büyük bir korku içindeydi şimdi.</p>

  <p class="block11">Drake geri dönmüştü. Drake bir canavardı.</p>

  <p class="block11">Diana parmak uçlarıyla çocuğun yanağını sıktı. Jack bir anda sırtının ürperdiğini hissetti. Ardından, kız çocuğun yanağına hafif bir tokat attı.</p>

  <p class="block11">"Sana verdiğin sözü hatırlıyor musun diye sordum."</p>

  <p class="block11">Konuşamıyordu. Aklı çok karışıktı. Yanındaki kızdan ve az sonra kendisinden isteyebileceklerinden ödü kopuyordu.</p>

  <p class="block11">Başıyla onayladı.</p>

  <p class="block11">"Üzerini giyin. Sadece kıyafetlerini giy ve yanma başka bir şey alma."</p>

  <p class="block11">"Saat kaç?"</p>

  <p class="block11">"Doğru şeyi yapma zamanı." Kızın yüzünde hain bir gülümseme belirdi. "Yanlış sebeplerle olsa bile."</p>

  <p class="block11">Jack yataktan çıkarken iyi ki yatmadan önce pijamasının altını giymiş olduğunu düşündü.. Kıza arkasını dönmesini söyleyip üzerine bir şeyler giydi.</p>

  <p class="block11">"Nereye gidiyoruz?" "Arabayla dolaşacağız biraz."</p>

  <p class="block11">"Bir kez araba kullandım ve o sefer de az kalsın bir hendeğe uçuyorduk."</p>

  <p class="block11">"Sen zeki bir çocuksun Jack. Bir yolunu bulursun."</p>

  <p class="block11">Odadan çıkıp karanlık koridora adım attılar. Çok dikkatli bir şekilde merdivenlerden indiler. Diana dışarıya açılan kapıyı aralayıp avluyu kolaçan etti. Jack, acaba birileri onları görürse kızın aklında bir mazeret var mıdır diye merak etti.</p>

  <p class="block11">Arabaların yanma doğru giderken spor ayakkabılarının çakıllara bastıkça çıkardıkları sesler birer balyoz darbesi gibi sisli gecenin karanlığı içinde yankılandı. Sanki ayakkabılar onları ele vermek için bilerek ses çıkarıyorlardı. Diana onu gelişigüzel park edilmiş bir arazi aracına doğru yönlendirdi. "Anahtarlar arabanın üzerinde. Bin çabuk. Sürücü tarafına geç."</p>

  <p class="block11">"Nereye gidiyoruz?"</p>

  <p class="block11">"Perdido Sahili'ne ve biz değil. Sadece sen."</p>

  <p class="block11">"Ben mi? Tek başıma? Hayır, hayır, hayır! Gidersem, Caine bunun benim fikrim olduğunu düşünür. Sonra da Drake'i peşimden gönderir."</p>

  <p class="block11">"Jack, ya benim dediğimi yaparsın ya da çığlık atmaya başlarım. Sonra da herkes buraya toplanır ve onlara seni kaçmaya çalışırken yakaladığımı söylerim."</p>

  <p class="block11">Jack bir an durup içinde bulunduğu durumu düşündü. Kızın dediği gibi olma ihtimali çok fazlaydı. Diana dediğini yapardı ve Caine de kesinlikle kızın sözüne inanırdı. Sonra da Drake. Bunu düşününce irkildi.</p>

  <p class="block11">"Neden?" diye sordu çocuk.</p>

  <p class="block11">"Sam Temple'ı bul ve ona kaçtığını söyle." Çocuk yutkundu.</p>

  <p class="block11">"En iyisi şu kızı bul, Astrid'i. Dahi Astrid. Sam'i kurtarmak için yanıp tutuşuyor olmalı."</p>

  <p class="block11">"Tamam. Tamam. Gitsem iyi olacak."</p>

  <p class="block11">Diana çocuğun koluna dokundu. "Onlara Andrew'u anlat."</p>

  <p class="block11">Jack tam elini arabanın anahtarının üzerine koymuşken donup kaldı. "Bunu mu yapmamı istiyorsun?"</p>

  <p class="block11">"Jack, eğer Sam yok olursa, Drake benim icabıma bakmak isteyecektir ve Caine de onu durduramaz. Drake de eskisinden çok daha güçlü artık. Sam'e canlı ihtiyacım var. Drake'in daha çok nefret ettiği birine ihtiyacım var. İlgisini başka yöne çekmeliyim. Sam'e, o baştan çıkarıcı yeşil ışıktan bahset. Büyük atlayışı gerçekleştirmemek için ışığa direnmesi lazım. Belki o zaman, hayır diyebilirse..." Bir iç çekti ama sesinden hiç umudu varmış gibi görünmüyordu. "Git şimdi."</p>

  <p class="block11">Arkasını dönüp okula geri döndü ardından.</p>

  <p class="block11">Jack kız kapıya varana kadar onu izledi. Kızın da kaçmak için bir şansı vardı şu anda. Caine, Drake ve onların temsil ettiği her şeyden uzaklaşabilirdi. Ancak o kalmayı tercih ediyordu.</p>

  <p class="block11">Diana'nın gerçekten de Caine'i seviyor olması mümkün müydü?</p>

  <p class="block11">Derin bir nefes alıp anahtarı çevirdi. Arabanın motoru gürledi. Biraz fazla gaz vermiş olmalıydı. Fazla gürültü çıkmıştı.</p>

  <p class="block11">"Şişşşt," dedi kendi kendine. Vitesi geçirdi.</p>

  <p class="block11">Gaz pedalını aşağı doğru itti ama hiçbir şey olmadı. Panikledi birden. Neyse ki aklına el freninin çekik olduğu geldi. El frenini indirip tekrar gaza bastı ve arazi aracı çakıl zeminde birden ileri fırladı.</p>

  <p class="block11">"Hey. Nereye gidiyorsun?"</p>

  <p class="block11">Howard. Gecenin bir yarısı dışarıda ne işi vardı bunun?</p>

  <p class="block11">Tabii ya, hala o serseri arkadaşı Orc'u arıyordu. Her zaman onu arardı zaten.</p>

  <p class="block11">Howard'ın yüzündeki şaşkınlık ifadesi birden telaşa dönüştü.</p>

  <p class="block11">"Hey, dostum, dur. Dur." Jack çocuğun yanından geçti.</p>

  <p class="block11">Dikiz aynasından Howard'ın okula doğru koştuğunu gördü.</p>

  <p class="block11">Hızlı gitmeliydi. Ancak araba kullanmak Bilgisayar Jack'e göre fazla tehlikeli bir işti. Çok fazla karar almak gerekiyordu, çok fazla dikkat gerektiriyordu, çok tehlikeliydi ve fazla ölümcüldü.</p>

  <p class="block11">Demir kapının önüne gelince durdu. Kapı kapalıydı.</p>

  <p class="block11">Arabadan inip aceleyle kapıyı açtı.</p>

  <p class="block11">Bir süre öylece durup etrafı dinledi. Ormandan gelen sesler. Çiy damlaları yaprakların üzerinden damlıyor, küçük hayvanlar etrafta koşuşturuyor ve hafif bir rüzgar dalları sallıyordu. Ardından bir arabanın motorunun sesi duyuldu.</p>

  <p class="block11">Hemen arabaya koşup vitesi taktı ve gaza bastı.</p>

  <p class="block11">Kapıyı açık bırak ve git. Kapı kimseyi yavaşlatamaz. Ama onu yavaşlatmıştı işte. Çoktan peşine düşmüşlerdi. Arabayı Panda kullanıyor olmalıydı kuşkusuz. En deneyimli sürücü oydu, tabii Jack'ten de çok daha iyiydi bu konuda doğal olarak.</p>

  <p class="block11">Panda. Yanında Drake'le beraber tabii. Drake ve onun canavar kolu.</p>

  <p class="block11">Jack içinde yükselen korkuyu hissetti. Direksiyonu sıktı. Biraz fazla sıkı. Direksiyonun üst kısmı kırılıp elinde kaldı. Elindeki plastik parçasını fırlattı ve korkuyla inledi. Direksiyonu daha dikkatli tutup, paniğe kapılmamaya ve araba kullanmaya odaklanmaya çalıştı. Dağdan aşağı inip ormanlık araziye çıkacak ve sonra açıklık bir alanın içinden geçerek bayır aşağı giden yolu izleyecekti.</p>

  <p class="block11">Dikiz aynasına farların ışığı vurdu. Ah, Tanrım. Ah, Tanrım.</p>

  <p class="block11">Onu öldüreceklerdi. Drake o kamçı gibi kolunu üzerinde deneyecekti kesin.</p>

  <p class="block11">"Düşün, Jack," diye ani bir panik dalgasıyla bağırdı. "Düşün."</p>

  <p class="block11">Bilgisayar programı yazmıyordu şu anda. Teknolojiyle alakası olan bir durum da değildi. Çok daha ilkel bir olaydı. Tamamen güç, şiddet, nefret ve korkuyla alakalıydı.</p>

  <p class="block11">Öyle miydi cidden?</p>

  <p class="block11">Belki de sadece nerede gittiğiyle ilgiliydi. Altındaki arazi aracı yerden yüksek bir araçtı. Arkasındaki hızla yaklaşan araba ise yere daha yakındı.</p>

  <p class="block11">Spor bir arabaya karşılık dört çeker bir araba.</p>

  <p class="block11">Jack yolun kenarlarına bakmaya başladı. Sağ tarafı boyunca derin bir hendek vardı. Solunda ise toprak ve kayalardan oluşan yüksekçe bir set.</p>

  <p class="block11">Arkasındaki araba son hız yaklaşıyordu. Aradaki mesafe sadece birkaç yüz metreydi artık.</p>

  <p class="block11">İşte orada. Sağ tarafta toprak bir yol vardı. Bir yere varmıyor da olabilirdi. Belki de birkaç metre gidince bitecekti. Seçeneği yoktu ama. Direksiyonu sağa kırdı fakat hızını azaltmış da olsa hala devrilebileceğini düşünüyordu.</p>

  <p class="block11">Ancak beklediği gibi olmadı ve araç dengesini bulup toprak yola girdi. Farlar, çorak araziyi ve aysız gecedeki karanlığı aydınlattı. Nerede olduğunu görmesine imkan yoktu. Nereye gittiğini de bilmiyordu. Tek umudu bu yolun birden bir uçurumla sonlanmamasıydı.</p>

  <p class="block11">Araç deli gibi sallandığı için direksiyona bile güçlükle hakim olabiliyordu. Çok sıkı tutamazdı yoksa ellerinin gücü karşısında direksiyon parçalanabilirdi. O zaman işi tamamen biterdi işte.</p>

  <p class="block11">Arkasındaki arabanın farları bir o yana bir bu yana zıplayıp duruyordu. Toprak yolda ilerlemek o araba için oldukça zordu. Zaten arazi aracı bile o kadar zorlanırken arkasındaki arabanın bu yola dayanabilmesi imkansızdı.</p>

  <p class="block11">Jack, yavaş yavaş arayı açmaya başladı. Sonunda arkasındaki farlar birden uzaklaşmaya başlayınca arabanın durmuş olduğunu anladı.</p>

  <p class="block11">Jack de bunun üzerine hızını azalttı. Artık arabayı daha rahat idare edebiliyordu.</p>

  <p class="block11">Takip sona ermişti. Peki ama şimdi Perdido Sahili'ne nasıl gidecekti? Sadece anayoldan gidiş yolunu biliyordu. Bu toprak yol bir yere çıkıyor muydu acaba?</p>

  <p class="block11">Emin olduğu bir şey varsa artık bir daha asla geri dönemeyeceğiydi.</p>

  <h1 class="block12" id="sigil_toc_id_36">KIRK BİR</h1>

  <p class="block12">0 3 SAAT , 1 5 DAKİK A</p>

  <p class="block11"><b class="calibre4">GÜNDÜZ SAATLERİ ÇOK</b> hızlı akıp gitti. Sam yakında başlayacağını biliyordu. Ve birkaç saat içinde de bitecekti.</p>

  <p class="block11">Sam çocuklardan kent civarında gözcülük yapmadıkları zamanlarda uyuyup, yemek yemelerini ve rahatlamaya çalışmalarını istedi. Caine gece gelecekti. Sam bundan adı gibi emindi.</p>

  <p class="block11">Kendi önerisine kendi de uymayı denedi ama uyumak imkansızdı.</p>

  <p class="block11">Üzerindeki kıyafetleri değiştirirken midesinin çok kötü olmasına rağmen bir şeyler yemesi gerektiğini düşündü. Bu sırada Taylor telaş içinde itfaiye binasının içinde belirdi. Sam de bu sırada iç çamaşırını giyiyordu.</p>

  <p class="block11">"Geliyorlar," diye doğrudan lafa girdi. "Hey, karın kasların iyiymiş."</p>

  <p class="block11">"Anlat."</p>

  <p class="block11">"Coates yönünden altı araba aşağı doğru iniyor. Bir dakika sonra Ralph'in Yeri'ne varmış olurlar. Çok yavaş hareket ediyorlar.</p>

  <p class="block11">"Yüzlerini görebildin mi? Caine veya Drake orada mı?" "Hayır."</p>

  <p class="block11">Sam içerideki dinlenme odasına girip Edilio ve Quinn'in yataklarını salladı. "Beyler. Kalkın."</p>

  <p class="block11">"Ne?" diye uyku sersemi bir şekilde sordu Quinn. "Biraz uyuyacağımızı sanmıştım."</p>

  <p class="block11">"Uyudun işte. Taylor geldiklerini haber verdi." "Kalkıyorum," diyerek yataktan çıktı Edilio. Kıyafetleri üzerindeydi. Askısından yatağın kenarına astığı makineli tüfeğini de aldı.</p>

  <p class="block11">Sam de ayakkabılarını ve pantolonunu aradı bu sırada. "Şimdi ne yapmamı istiyorsun?" diye sordu Taylor. "Oraya geri dönüp gruplara mı bölünüyorlar' diye kontrol et."</p>

  <p class="block11">"Kıyafetlerini çıkarmazsın umarım. Her an dönebilirim çünkü."</p>

  <p class="block11">"Dönünce doğruca şehir merkezine git. Ben de oraya geliyorum."</p>

  <p class="block11">Taylor gözden kayboldu.</p>

  <p class="block11">"Hazır mısın?" diye Edilio'ya sordu Sam. "Hayır. Sen?"</p>

  <p class="block11">Sam de hayır anlamında başını salladı. "Başlayalım yine de."</p>

  <p class="block11">Quinn yatağından aşağı yuvadandı. "Vakit geldi mi?" "Evet. Akşamüzeri. Tahmin ettiğimizden biraz daha erken. Nereye gideceğini biliyorsun, değil mi?" "Doğruca cehenneme mi?"</p>

  <p class="block11">Sam ve Edilio itfaiyecilerin demirinden aşağı kayarak garaja indiler. Sam'in beline takılı olan telsiz yüksek sesle cızırdadı bu sırada. Astrid'in sesi hafif parazitli ve boğuk geliyordu.</p>

  <p class="block11">"Sam. Onları görüyorum."</p>

  <p class="block11">Sam telsizin sesini biraz kıstıktan sonra düğmeye basıp konuştu, "Az önce Taylor gelip söyledi. Sen ve Küçük Pete iyi misiniz?"</p>

  <p class="block11">"Ben iyiyim. Altı araba saydım. Ralph'in Yeri'ni geçtiler.</p>

  <p class="block11">Okul binasına doğru gidiyorlar sanırım." "Neden o yöne?"</p>

  <p class="block11">"Bilmiyorum."</p>

  <p class="block11">Sam dudağını ısırıp düşündü. "Başını aşağıda tut, Astrid." "Sam..."</p>

  <p class="block11">"Biliyorum. Ben de."</p>

  <p class="block11">Hızlı adımlarla yürümeye başladı. Koşarsa paniklemiş gibi görünebilirdi. Edilio'ya dönüp "İlk geldiklerinde izledikleri yoldan geleceklerini düşünmüştüm. Şehir merkezine gelen en kestirme yol orası," dedi.</p>

  <p class="block11">"Ben de Ralph'in Yeri'ne konuşlanıp bizim üzerlerine gitmemizi bekleyeceklerini sanmıştım."</p>

  <p class="block11">"Anlamıyorum," dedi Sam. Meydana ulaşınca Edilio adamların"! kontrol etmeye gitti.</p>

  <p class="block11">İleride yanlış yöne doğru giden Taylor gözüktü. "Taylor. Bu tarafa."</p>

  <p class="block11">"Okulun oraya doğru gidiyorlar. Caine kesinlikle onlarla beraber. Caine ve Diana. Drake'i görmedim. Belki de ölmüştür." Son cümleyi büyük bir keyifle söylemişti. Ancak Sam'in bunu atlamış olması ihtimaline karşı ekledi, "Umarım ölmüştür, o lanet—"</p>

  <p class="block11">"Seni gördüler mi?"</p>

  <p class="block11">"Hayır. Bana zarar veremezlerdi. Bu konuda oldukça iyiyim. Okul binasının oraya gidiyorum, bakalım neyin peşindeler."</p>

  <p class="block11">"Kahramanlık falan yapmaya çalışma. Seni kaybetmek istemem. Mesafeni koru. Git şimdi."</p>

  <p class="block11">Taylor birden gözden kayboldu.</p>

  <p class="block11">Telsizden Astrid'in sesi duyuldu. "Arabalardan iniyorlar.</p>

  <p class="block11">Okul binasına giriyorlar."</p>

  <p class="block11">Sam çan kulesine doğru baktı. Kız oradaydı, çok yakında. İstese ona seslenebilirdi ama kızın gözleri okul binasındaydı, kendisinde değil. Sam omzundan geriye bakınca elinde tüfeğiyle koşan Quinn'i gördü.</p>

  <p class="block11">"İyi şanslar, kardeşim."</p>

  <p class="block11">Quinn olduğu yerde kaldı. "Teşekkürler. Bak, Sam...</p>

  <p class="block11">Ben..."</p>

  <p class="block11">"Şimdi buna vaktimiz yok."</p>

  <p class="block11">Sam meydanda tek başına dikildi. Bir ayağını süs havuzunun kenarına dayamıştı. Okul. Neden orası? Ve neden hala gün ışığı varken, neden gecenin çökmesini beklemeden?</p>

  <p class="block11">Albert restorandan çıkıp Sam'e doğru yürüdü ve ona bir poşet uzattı. "Tavuk parçaları, dostum. Acıkırsan diye."</p>

  <p class="block11">"Sağol, dostum."</p>

  <p class="block11">"Sana inanıyoruz Sam," dedikten sonra gitti.</p>

  <p class="block11">Sam ağzına bir tavuk parçası atıp düşünmeye çalıştı. Okula gitmeleri bekledikleri gibi bir hareket değildi. Bu bir fırsat mıydı? Caine arabadan çıkmış ve Sam'in, içini ondan çok daha iyi bildiği okul binasına girmiş ise...</p>

  <p class="block11">Telsizin düğmesine bastı. "Okuldan çıktıklarına dair bir hareketlenme var mı?"</p>

  <p class="block11">"Hayır. Dışarıda bir tane gözcü bıraktılar. Sanırım bu Panda. Drake'i hiçbir yerde göremiyorum."</p>

  <p class="block11">Belki de bunların hepsine bir son verebilirdi. Tam şu anda, Caine'le bire bir karşılaşabilirdi. Böylece bu çocukların hiçbirinin bu işe karışmalarına gerek kalmazdı. Kimse silah kullanmak zorunda kalmazdı.</p>

  <p class="block11">Dekka ona doğru koşuyordu. "Sam. Kusura bakma, seni hiçbir yerde bulamadım."</p>

  <p class="block11">Belki sadece ikisi, Sam ve Dekka. Şansını iki katına çıkarmış olurdu böylece. Böylesi daha uygun olurdu hatta. Biri Perdido Sahil'li diğeri ise Coates'lu iki çocuk omuz omuza.</p>

  <p class="block11">"Caine okulda," dedi Sam. "Belki de biz oraya gitmeliyiz diye düşünüyordum."</p>

  <p class="block11">"Drake orada mı?"</p>

  <p class="block11">"Kimse onu görmemiş. Belki de o gelmeyecektir."</p>

  <p class="block11">"İyi," dedi Dekka duygusuz bir şekilde.</p>

  <p class="block11">"Birbirimizi tanımak için yeterince zamanımız olmadı. Zaten artık benim de fazla zamanım kalmadı. Gücün üzerinde ne kadar hakimiyetin var?"</p>

  <p class="block11">Dekka bir nefes alıp düşündü. Sanki cevabı onlar verecekmiş gibi ellerine bakıyordu. "Oldukça hakim sayılırım. Bir duvarı yıkabilirim veya birini havaya fırlatabilirim ama sadece birkaç metre uzağa."</p>

  <p class="block11">"Öyle mi?"</p>

  <p class="block11">"Ben hazırım bunun için."</p>

  <p class="block11">Birden yanlarında Taylor belirdi. "Hepsi okulun içine girdiler. Kapıda bir nöbetçi var görebildiğim kadarıyla. Drake de kesinlikle onlarla değil."</p>

  <p class="block11">"Tamam," diye cevap verdi Sam. "Planımız şu. Dekka ve ben onların peşinden gideceğiz. Taylor, senin bunu Edilio'ya söylemeni istiyorum. Sonra da çan kulesine, Astrid'in yanına çıkacaksın. Dekka'yla başımız derde girerse dikkatlerini dağıtacak bir şeye ihtiyacım var."</p>

  <p class="block11">"Birazdan hepsini yapmış olurum merak etme." Taylor tekrar gözden kayboldu.</p>

  <p class="block11">"Şunu yapmasına alışırım bir gün umarım," diye mırıldandı Sam.</p>

  <p class="block11">Derin bir nefes aldı. Savaşla ilgili aldığı ilk taktik karardı bu. Yanılmıyor olmayı diledi.</p>

  <p class="block11">Jack gündüz boyunca arabayı ağaçların arasına sakladı. Sürücü koltuğunda uzanıp rahatsız bir uyku uyudu. Bütün kapılar kapalıydı ve direksiyonun başından ayrılıp arka koltukta daha rahat bir şekilde uyuyamayacak kadar korku içindeydi.</p>

  <p class="block11">Diana'nın olabildiğince çabuk Sam'in yanına gitmesini söylemesi umrunda bile değildi. Kız için ölecek hali yoktu. Ta ki güneş batıp etraf kararınca anahtarı çevirip saklandığı yerden çıkardı arabayı.</p>

  <p class="block11">Hiçbir yön levhası olmayan toprak yoldan aşağı, farları kapalı olarak yavaşça ilerlemeye başladı. Karanlık yüzünden nereye gittiğini görmesi mümkün değildi. Arazi aracının dikiz aynasının üzerine yerleştirilmiş bir pusula bulunuyordu ama yine de pusula bile zaman zaman saçmalıyordu. Bir an güneyi gösterirken bir an sonra direksiyonu döndürmemiş olmasına rağmen doğuyu işaret ediyordu.</p>

  <p class="block11">Yönünü tayin etmesine imkan yoktu. Farları açıp yolu daha iyi görerek ilerleyebilirdi ama o zaman diğerleri de onu görebilirdi. O yüzden neredeyse yürüme hızında karanlıkta yol almayı sürdürdü. O kadar düşük hızda bile araç o kadar feci sallanıp zıplıyordu ki Jack kendini dayak yemiş gibi hissediyordu.</p>

  <p class="block11">Sam'in yanına ulaşmaktan başka çaresi yoktu. Caine ihanetinden dolayı onu asla affetmezdi çünkü. Kurtuluşu Sam'in ellerindeydi artık. Tabii Sam de yok olmaktan kurtulabilirse. Sam gidecek olursa Caine kazanacaktı. Bundan sonra da RSGB, Jack'in Caine ve Drake'ten saklanması için fazla küçük bir yer olurdu.</p>

  <p class="block11">Ön konsoldaki saati kontrol etti. Sam'in yok olacağı gün ve saati çok iyi biliyordu. İki saatten biraz fazla vakti kalmıştı sadece.</p>

  <p class="block11">Ay doğup yol aydınlanınca endişelerini bir yana bırakıp hızını arttırdı. Tam o sırada önüne atlayan bir tavşana çarpmamak için direksiyonu çevirince yoldan çıkıp bir tarlaya daldı. Direksiyona tüm gücüyle asılıp aracı tekrar yola sokmaya çalışırken karşı yönden gelen bir kamyonet kıl payıyla yanından geçti bir anda.</p>

  <p class="block11">Jack bir küfür salladı ve kafasını çevirip arka camdan kamyonete baktı. Aracın fren lambaları yandı ve kamyonet yolun ortasında durdu.</p>

  <p class="block11">Jack birden gaza abandı ve araç ileri fırladı. Ancak şimdi kamyonet de peşine takılmış hızla geliyordu.</p>

  <p class="block11">Bu karanlıkta kamyoneti kimin kullandığını görmenin imkanı yoktu ama Jack'in aklında sadece tek bir isim vardı, Drake.</p>

  <p class="block11">Bir yandan korkuyla inlerken bir yandan da gaza daha fazla basmaya başladı. Yakıt göstergesi depodaki benzinin bitmek üzere olduğunu gösteriyordu. Kamyonet ise hala peşindeydi ne yazık ki.</p>

  <p class="block11">Tek şansı, kamyonetin o yolda kendisini izleyemeyeceğini umduğu tarlaya girmekti. Jack hızını biraz azaltıp ekilmemiş tarlaya doğru sürdü aracı. Toprak sürülmüş olduğu için tarlanın zemini yumuşaktı. Arazi aracı sürülmüş alanların üzerinden geçerken hoplayıp zıplamaya başladı yine.</p>

  <p class="block11">Kamyonet takibi sürdürdü.</p>

  <p class="block11">Jack'in ilerisinde birden her yanı aydınlatan çok güçlü farlar yandı. Bir traktör inanılmaz bir hızla onu biçmek için üzerine doğru geliyordu. Traktörün arkasında harap bir haldeki çiftlik evi gözüküyordu.</p>

  <p class="block11">Jack aklını kaçırmak üzereydi. Onu yakalamışlardı. İnanılmaz bir şekilde onu tuzağın içine çekmeyi başarmışlardı. Jack önündeki kurumuş akarsu yatağını farketmedi bile.</p>

  <p class="block11">Arazi aracı birden yerden havalanınca kendini hiç ağırlığı yokmuş gibi hissetti bir an. Sonra araç sert bir şekilde tekrar yere indi. Şiddetli bir çarpma sesi duyuldu ve hava yastıkları açıldı. Jack kendini toprağın içinde sırtüstü yatarken buldu. Yaralanmamıştı ama kımıldayamayacak kadar da sarsılmıştı.</p>

  <p class="block11">Arazi aracının farları yattığı alanı aydınlatıyordu. İleride bir kız ve bir erkek çocuğunun siluetleri belirdi. Hiçbiri Drake Merwin'e benzemiyordu.</p>

  <p class="block11">Jack değil yerinden kalkmaya nefes almaya bile cesaret edemiyordu o anda.</p>

  <p class="block11">"Farların kapalı olarak buraya doğru geldiğini gördük," dedi kız biraz da suçlar bir ifadeyle.</p>

  <p class="block11">Jack, kızın kendisini zifiri karanlıkta nasıl görmüş olabileceğini merak etti. Bunu sormadı ama kız yine de bu sorunun cevabını verdi.</p>

  <p class="block11">"Farlarını söndürmüş olsan da aracın fren lambaları her fren yaptığında yanar. Sanırım bunu akıl edememişsin."</p>

  <p class="block11">"Araba kullanmak konusunda pek deneyimli olduğum söylenemez."</p>

  <p class="block11">"Kimsin sen?" diye sordu, Jack'in yaşlarındaki erkek çocuğu.</p>

  <p class="block11">"Ben mi? Ben Jack. Bana Bilgisayar Jack diyebilirsiniz." "Kızın elinde bir pompalı tüfek vardı ve namlusu da tam</p>

  <p class="block11">Jack'in yüzüne dönüktü." "Lütfen beni vurmayın."</p>

  <p class="block11">"Bizim arazimizdesin şu anda ve biz de arazimizi koruyoruz," diye cevap verdi kız. "Neden vurmayalım ki seni?" "Benim mutlaka... Eğer yapamazsam.... Dinleyin, Perdido Sahili'ne varamazsam korkunç şeyler olacak."</p>

  <p class="block11">Kızın farların aydınlattığı sert mizaçlı yüzüyle tezat oluşturan örgü saçları vardı. Çocuğun söylediklerinden pek etkilenmişe benzemiyordu. On bir veya on iki yaşındaydı ve Jack'in görebildiği kadarıyla yanındaki çocukla aralarında herhangi bir fiziksel benzerlik bulunmuyordu.</p>

  <p class="block11">"Tehlikeli birine benzemiyor," dedi çocuk gözlerini Jack'in üzerinden ayırmadan. "Neden sana Bilgisayar Jack diyorlar?"</p>

  <p class="block11">"Çünkü ben bilgisayarlar hakkında çok fazla şey biliyorum."</p>

  <p class="block11">Çocuk bir süre düşündükten sonra sordu, "Bizim Wii'yi onarabilir misin?"</p>

  <p class="block11">Jack başını evet anlamında salladı. "Denerim. Ama inanın bana benim hemen Perdido Sahili'ne gitmem gerekiyor. Çok önemli bir durun söz konusu."</p>

  <p class="block11">"Benim de Wii'ın benim için çok önemli. Eğer onu onarırsan Emily'nin seni vurmamasını sağlarım. Sanırım vurulmamak senin için Perdido Sahili'ne gitmekten daha önemli olsa gerek, ne dersin?"</p>

  <p class="block11">"Selam, Mary," dedi Quinn. Kızla kreşin kapısında karşılaşmışlardı. "Ben çatıya çıkıyorum."</p>

  <p class="block11">Mary kapıyı arkasından hızla kapadı. "Çocukların silahları görmelerini istemiyorum." Gözlerini doğruca Quinn'in elindeki tüfeğe dikmişti.</p>

  <p class="block11">"Mary, silahı görmeyi ben bile istemiyorum." "Korkuyor musun?"</p>

  <p class="block11">"Altıma kaçıracağım neredeyse."</p>

  <p class="block11">"Ben de." Ardından elini Quinn'in koluna koydu. "Tanrı seni korusun."</p>

  <p class="block11">"Evet, öyle umalım." Kalıp kızla sohbet etmeyi istiyordu aslında. Elinde bir makineli tüfekle çatıya çıkmasını engelleyecek her şeyi seve seve kabul ederdi. Ancak ikisinin de kendi görevleri vardı. Mary'le birlikte kreşe gidip orada saklanmayı dilediği için kendinden utandı.</p>

  <p class="block11">Binanın arka tarafına gidip silahını omzuna astı ve külüstür görünümlü demir merdiveni tırmanmaya başladı.</p>

  <p class="block11">Kreşin ve yandaki hırdavatçının çatıları birleşikti. Zift ve çimento karışımı bir malzemeyle kaplı, düz bir çatıydı. Üzerindeki tek çıkıntılar bacalar ve eski görünümlü iki havalandırma ünitesiydi. Çatının dış kenarları kiremitle örülüydü ve çevresini de bir buçuk metrelik bir korkuluk duvarı sarıyordu.</p>

  <p class="block11">Quinn, çatının kilise ve kent merkezine bakan ucuna doğru ilerledi. Sam ve Dekka'nın yürümesini seyrediyordu. "Sakın bugün bir şeyleri mahvetme," dedi kendi kendine. "Sakın her şeyi hatırayım deme."</p>

  <p class="block11">Merdiven sallandı ve bir şey çatıda beliriverdi. Quinn silahını o tarafa çevirince karşısında Brianna'yı buldu.</p>

  <p class="block11">"Bunu yapmayı bırakmalısın, Brianna."</p>

  <p class="block11">Kız gülümsedi "Breeze. Benim adım Breeze."</p>

  <p class="block11">"Kendini iyi kaptırdın bu işe. Kaç yaşındasın, on mu?" "On bir yaşındayım. Bir ay sonra da on iki olacağım," dedikten sonra kemerine takılı çekici çıkarıp salladı. "Caine ve Drake beni ellerim betonun içine hapsolmuş bir halde açlığa mahkum ettiler. Beni neredeyse öldürmelerine engel olacak kadar küçük değildim sonuçta."</p>

  <p class="block11">"Haklısın." Keşke kız gitse de kendisini rahat bıraksa diye düşündü. Ancak kızın işi zaten Sam, Edilio, kendisi ve diğerleri arasında haberleşmeyi sağlamaktı. "Ne kadar hızlı hareket edebiliyorsun, Brianna?"</p>

  <p class="block11">"Bilmiyorum. İnsanların neredeyse beni göremeyeceği kadar hızlı."</p>

  <p class="block11">"Seni yormuyor mu bu peki?"</p>

  <p class="block11">"Pek sayılmaz. Ancak ayakkabılarım çok çabuk parçalanıyor." Ayağını havaya kaldırınca ayakkabısının aşınmış tabanı gözüktü. "Saçımı da hep toplamak zorundayım yoksa giderken dağılıp gözümü örtüyor."</p>

  <p class="block11">"Garip bir şey olmalı. Güç sahibi olmak yani." "Senin yok mu?"</p>

  <p class="block11">"Hayır. Yok. Ben sadece, benim işte." "Sam'i iyi tanıyorsun, değil mi?"</p>

  <p class="block11">Quinn başıyla onayladı. Coates'lu çocuklar bu soruyu ona çok sık soruyordu.</p>

  <p class="block11">"Sence o kazanabilecek mi?" "Öyle olmasını umalım."</p>

  <p class="block11">Brianna, bir zamanlar betonun içinde hapsolmuş olan ellerine baktı. "İşte o yüzden on bir yaşında olup olmamam farketmiyor, kazanmak zorundayız."</p>

  <p class="block11">Sam, Dekka'yla beraber okula doğru yürürken içine kötü bir his doğdu. Yaralanmaktan falan korkmuyordu, zaten günün sonunda büyük bir ihtimalle yok olacaktı ve sonra da gerisini bilmiyordu doğrusu.</p>

  <p class="block11">Korktuğu şey başarısız olmaktı. Ona ne olursa olsun Astrid'i düşünmek zorundaydı. Tabii Küçük Pete'i de çünkü ona bir şey olacak olursa Astrid yıkılırdı. Küçük Pete'in RSGB'yi yok edebilecek tek kişi olmasını da unutmamalıydı elbette.</p>

  <p class="block11">Caine'i, kız için yenmeliydi. Diğerleri için de. Bütün çocuklar için bunu yapmalıydı. Bu da sanki sırtında bir fil taşıyormuş gibi omuzlarına yük binmesine yol açıyordu.</p>

  <p class="block11">Kazanmak zorundaydı. Astrid'in güvende olmasını sağlamalıydı. Ondan sonra gerekiyorsa yok olabilirdi. liiydü ve çevresini de bir buçuk metrelik bir korkuluk du varı sarıyordu.</p>

  <p class="block11">Quinn, çatının kilise ve kent merkezine bakan ucuna doğru ilerledi. Sam ve Dekka'nın yürümesini seyrediyordu.</p>

  <p class="block11">"Sakın bugün bir şeyleri mahvetme," dedi kendi kendi ne. "Sakın her şeyi batırayım deme."</p>

  <p class="block11">Merdiven sallandı ve bir şey çatıda beliriverdi. Quinn silahını o tarafa çevirince karşısında Brianna'yı buldu.</p>

  <p class="block11">"Bunu yapmayı bırakmalısın, Brianna."</p>

  <p class="block11">Kız gülümsedi "Breeze. Benim adım Breeze."</p>

  <p class="block11">"Kendini iyi kaptırdın bu işe. Kaç yaşındasın, on mu?" "On bir yaşındayım. Bir ay sonra da on iki olacağını," dedikten sonra kemerine takılı çekici çıkarıp salladı. "Caine ve Drake beni ellerim betonun içine hapsolmuş bir halde açlığa mahkum ettiler. Beni neredeyse öldürmelerine engel olacak kadar küçük değildim sonuçta."</p>

  <p class="block11">"Haklısın." Keşke kız gitse de kendisini rahat bıraksa diye düşündü. Ancak kızın işi zaten Sam, Edilio, kendisi ve diğerleri arasında haberleşmeyi sağlamaktı. "Ne kadar hızlı hareket edebiliyorsun, Brianna?"</p>

  <p class="block11">"Bilmiyorum, insanların neredeyse beni göremeyeceği kadar hızlı."</p>

  <p class="block11">"Seni yormuyor mu bu peki?"</p>

  <p class="block11">"Pek sayılmaz. Ancak ayakkabılarım çok çabuk parçalanıyor." Ayağını havaya kaldırınca ayakkabısının aşınmış ta banı gözüktü. "Saçımı da hep toplamak zorundayım yoksa giderken dağılıp gözümü örtüyor."</p>

  <p class="block11">"Garip bir şey olmalı. Güç sahibi olmak yani." "Senin yok mu?"</p>

  <p class="block11">"Hayır. Yok. Ben sadece, benim işte." "Sam'i iyi tanıyorsun, değil mi?"</p>

  <p class="block11">Quinn başıyla onayladı. Coates'lu çocuklar bu soruyu ona çok sık soruyordu.</p>

  <p class="block11">"Sence o kazanabilecek mi?" "Öyle olmasını umalım."</p>

  <p class="block11">Brianna, bir zamanlar betonun içinde hapsolmuş olan ellerine baktı. "İşte o yüzden on bir yaşında olup olmamam farketmiyor, kazanmak zorundayız."</p>

  <p class="block11">Sam, Dekka'yla beraber okula doğru yürürken içine kötü bir his doğdu. Yaralanmaktan falan korkmuyordu, zaten günün sonunda büyük bir ihtimalle yok olacaktı ve sonra da gerisini bilmiyordu doğrusu.</p>

  <p class="block11">Korktuğu şey başarısız olmaktı. Ona ne olursa olsun Astrid'i düşünmek zorundaydı. Tabii Küçük Pete'i de çünkü ona bir şey olacak olursa Astrid yıkılırdı Küçük Pete'in RSGB'yi yok edebilecek tek kişi olmasını ela unutmamalıydı elbette.</p>

  <p class="block11">Caine'i, kız için yenmeliydi. Diğerleri için de. Bütün çocuklar için bunu yapmalıydı. Bu da sanki sırtında bir fil taşıyormuş gibi omuzlarına yük binmesine yol açıyordu.</p>

  <p class="block11">Kazanmak zorundaydı. Astrid'in güvende olmasını sağlamalıydı. Ondan sonra gerekiyorsa yok olabilirdi.</p>

  <p class="block11">Okula yaklaştıkça kararını sorgulamaya başladı. Planı bozuyordu ve bunun anlamı diğerlerinin de ne yapacaklarını bilememesi demekti. Caine'in okula girmesi bütün planlan altüst etmişti.</p>

  <p class="block11">Okul binasına bir blok kala durdular. Sam telsizin düğmesine bastı.</p>

  <p class="block11">"Bir değişiklik var mı?"</p>

  <p class="block11">"Hayır," diye cevap verdi Astrid. "Arabalar hala park halinde. Panda ön kapıda bekliyor. Hava da kararmaya başladığı için çok net göremiyorum. Sam?"</p>

  <p class="block11">"Evet?"</p>

  <p class="block11">"Sanırım Panda'nın elinde bir silah var." "Anlaşıldı."</p>

  <p class="block11">"Dikkatli ol."</p>

  <p class="block11">"Tabii." Telsizi indirdi. Bir kez daha kıza onu sevdiğini söylemek istiyordu ama bunun sırası değildi. Aklı Caine'de olacağı yerde gitgide daha fazla Astrid'i düşünüyordu.</p>

  <p class="block11">"Tamam, Dekka, gizlice girmeye çalışmanın imkanı yok. Panda'nın icabına bakmadan evvel o beni görmüş olacak." Dekka başını salladı. Ağzı sanki mühürlenmiş gibiydi.</p>

  <p class="block11">Hızlı hızlı nefes alıp veriyordu. Korkuyordu.</p>

  <p class="block11">"Üçe kadar sayacağım. Üçte gidiyoruz. Hemen Panda'nm icabına bakacağım. Kapıya varınca da sen kendi üzerine düşeni yap. Hazır mısın?"</p>

  <p class="block11">Kız cevap vermedi. Çok uzunCa gelen bir süre boyunca boş boş bakmayı sürdürdü. Ve en sonunda, "Hazırım," demeyi başardı.</p>

  <p class="block11">"Bir. îki. Üç."</p>

  <p class="block11">Köşeden fırlayıp koşmaya başladılar. Panda onları görüp bağırmaya başlamadan evvel okulun bahçesine girmeyi başarmışlardı.</p>

  <p class="block11">Sam avazı çıktığı kadar bağırıp "Sakın bunu yapayım deme, Panda," diye uyardı.</p>

  <p class="block11">Panda tereddüt edip silahı doğrultup doğrultmamakta kararsız kaldı.</p>

  <p class="block11">"Seni incitmek istemem," diye bağırdı Sam. Yirmi beş metre.</p>

  <p class="block11">Panda silahı doğrultup ateş etti. Kurşun Sam'i ıskaladı.</p>

  <p class="block11">Panda sanki ilk defa görüyormuş gibi silaha baktı. "Hayır," diye bağırdı Sam.</p>

  <p class="block11">On beş metre.</p>

  <p class="block11">Panda silahı bir kez daha doğrulttu. Yüzü korku ve endişe dolu bir maske gibiydi.</p>

  <p class="block11">Sam yere atlayıp yuvarlandı ve Panda tekrar ateş ederken yere çömeldi.</p>

  <p class="block11">Kollarını ileri uzattı ve parmaklarını açtı. Yeşil-beyaz bir yıldırım Panda'nın kafasının yanından geçip kafasının arkasındaki tuğla duvarda bir delik açtı.</p>

  <p class="block11">Panda elindeki silahı bırakıp kaçtı. Beş metre.</p>

  <p class="block11">"Dekka, kapıyı hallet."</p>

  <p class="block11">Dekka ellerini ileri uzattı ve birden kapınınaltındaki yerçekimi kayboldu. Bütün duvar, içindeki kapıyla beraber sanki kamyon çarpmış gibi sallandı. Kapı açıldı ve bu sırada duvardan dökülen taş ve sıva parçaları havada asılı kaldı.</p>

  <p class="block11">Dekka ellerini indirince havada asılı duran her şey birden yere indi. Tuğlalar çatlayıp kırılırken kapı da parçalandı.</p>

  <p class="block11">Sam açık kapıdan içeri bir yıldırım gönderdi. Ardından Dekka'yla beraber içeri dalıp duvara siper aldılar. Kağıt ilanlar ve bir zamanlar duvarlarda asılı olan renkli posterler Sam'in yıldırımı yüzünden alev almış yanıyordu.</p>

  <p class="block11">İçeride çıt bile çıkmıyordu.</p>

  <p class="block11">Sam, Dekka'ya bir bakış attı. Kız da onun kadar korkmuş görünüyordu.</p>

  <p class="block11">Koridordan ilerlemeyi sürdürdüler. Sinirleri çok gergindi ve gözleri her bir köşeyi tarıyordu.</p>

  <p class="block11">Ön tarafı kurşun geçirmez camla güçlendirilmiş güvenlik odası sağ taraflarındaydı. Sam cama doğru yaklaşıp içeriye bir göz attı. Hiçbir şey. RSGB'nin ilk meydana geldiği günden beri açık olan ışıklar hala yanıyordu.</p>

  <p class="block11">Güvenlik odasını iyice bir kontrol etmeden mi yoluna devam etmeliydi? Caine'in adamlarından biri oradaysa, Sam ve Dekka'nın etrafını çevirebilirlerdi. Sam, Dekka'ya bir işaret yaptı. İçeri gir.</p>

  <p class="block11">Dekka korku içinde kafasını iki yana salladı. "Tamam. Ben girerim öyleyse."</p>

  <p class="block11">Koridorun diğer tarafına geçip kapıyı açtı. Birden büyük bir şey üzerine doğru gelince iç güdüsel olarak yere eğildi.</p>

  <p class="block6">&nbsp;</p>

  <p class="block11">Ancak yeterince çabuk olamadığı için darbenin bir kısmı ona isabet edip yere devirdi.</p>

  <p class="block11">Koyu saçlı bir çocuk masanın üzerine tünemişti. Bir elinde de kalın bir tahta sopa tutuyordu. Çocuk ona bakarak sırıttı. Sonra da tıpkı bir kedi gibi hızlı bir şekilde masadan aşağı atladı.</p>

  <p class="block11">Sam hazırlıksız yakalanmıştı. Geriye doğru devrilip başını zemine vurunca gözünün etrafında yıldızlar uçuştu.</p>

  <p class="block11">Yana doğru yuvarlandı ama hareketleri çok ağırdı. Çocuk çoktan güvenli bir mesafeye kaçmış yeni bir saldırıya hazırlanıyordu.</p>

  <p class="block11">Aniden, çocuk, üzerinde durduğu masa ve kağıtlarla beraber yerden havalandı ve yukarı yükselip tavana çarptı.</p>

  <p class="block11">Çocuk daha ne olduğunu bile anlayamadan acıyı hissetti ve Dekka'nm yerçekimini tekrar serbest bırakmasıyla beraber bir kaya gibi yere düştü. Sam daha çocuk kendini toplamaya fırsat bulamadan yanma gidip bir dizini göğsüne dayadı ve elleriyle çocuğun kafasını kavradı.</p>

  <p class="block11">"Tek bir hareketinde kafan kül olur." Çocuk direnmeyi bıraktı.</p>

  <p class="block11">"Doğru karar. Dekka, şu sopayı al ve biraz bant bul." Ardından tekrar çocuğa döndü. "Kimsin sen? Ve Caine nerede?"</p>

  <p class="block11">"Benim adım Frederico. Beni yakma sakın." "Caine nerede?"</p>

  <p class="block11">"Burada değil. Binaya girer girmez arka kapıdan çıktılar.</p>

  <p class="block11">Sadece ben ve Panda varız."</p>

  <p class="block11">Sam içinin çekildiğini hissetti. "Çıktılar mı?"</p>

  <p class="block11">Frederico, Sam'in gözlerindeki korkuyu farketti. "Caine'i yenemezsin. O ve Drake her şeyi önceden planladılar."</p>

  <p class="block11">"Bant buldum," diyerek geldi Dekka. "Onu bağlamamı ister misin?"</p>

  <p class="block11">"Dağılmışlar," dedi Sam ve ardından Frederico'nun burnuna sert bir yumruk indirdi. Çocuk acı içinde bağırdı.</p>

  <p class="block11">"Bağla onu. Çabuk." Telsizin düğmesine bastı. "Astrid." Kızın sesi güçlükle duyulabiliyordu. "Sam. Aman Tanrım."</p>

  <p class="block11">"Neler oluyor?"</p>

  <p class="block11">Kızın verdiği cevap cızırtı yüzünden duyulamadı. Ancak o sesten kızın ne kadar korkmuş olduğunu anlayabiliyordu.</p>

  <p class="block11">"Oyuna geldim," dedi Sam. "Hepsi bir. tuzakmış."</p>

  <h1 class="block12" id="sigil_toc_id_37">KIRK İKİ</h1>

  <p class="block12">0 2 SAAT , 2 3 DAKİK A</p>

  <p class="block11">"QUINN. QUINN."</p>

  <p class="block11">"Biri bana mı sesleniyor?"</p>

  <p class="block11">Brianna çan kulesini işaret etti. Quinn gözlerini kısıp baktığında Astrid'in kendisine el salladığını gördü. Çocuğa bir yeri işaret edip el hareketleriyle bir şey anlatmaya çalışıyor ve bir yandan da bağırıyordu.</p>

  <p class="block11">"Ben gidip ne istediğine bir bakayım," dedi Brianna. Birden görüntüsü silikleşerek gözden kayboldu ama sonra tam merdivenin başına varmışken durdu. "Ah, aman Tanrım, bak."</p>

  <p class="block11">Sokaktan aşağı, güney yönünden dalga dalga çakal sürüleri geliyordu. Park edilmiş arabaların ve yangın musluklarının üzerinden atılıyor, zaman zaman durup çöpleri karıştırıyorlardı ama yine de büyük bir hızla yaklaşıyorlardı.</p>

  <p class="block11">Dosdoğru kreşe geliyorlardı.</p>

  <p class="block11">Brianna katlanabilir demir merdiveni yukarı çekmeye çalıştı. Quinn de yerinden kalkıp ona yardım etti. Tam çakallar oraya varmışlardı ki merdiveni çekmeyi başardılar.</p>

  <p class="block11">"Ne yapacağım şimdi?" diye sordu Quinn. "Vur onları."</p>

  <p class="block11">"Çakalları mı vurayım?"</p>

  <p class="block11">"Buraya tesadüfen gelmemişler."</p>

  <p class="block11">"Onları duyan bir çakal kafasını kaldırıp yukarı baktı." "Sessiz ol," diye fısıldadı Quinn. Duvarın arkasına saklanıp tüfeği göğsüne bastırdı.</p>

  <p class="block11">"Ufak çocukların peşindeler, Quinn." "Ne yapacağımı bilmiyorum."</p>

  <p class="block11">"Evet, biliyorsun."</p>

  <p class="block11">Quinn başını deli gibi salladı. "Hayır. Kimse bana çakalları vuracağımı söylemedi."</p>

  <p class="block11">Brianna duvarın üzerinden hızla dışarı bir göz atıp tekrar başını eğdi. "Bu. Drake. O... Onda garip olan bir şey var."</p>

  <p class="block11">Quinn bakmak istemiyordu ama Brianna'nın bembeyaz olmuş yüzü zaten onu görebileceği en korkunç şeylere hazırladı. Kafasını yolu görebileceği kadar yukarı kaldırdı ardından.</p>

  <p class="block11">Drake Merwin, çakalların arkasından yürüyerek yaklaşıyordu.</p>

  <p class="block11">Bir elinde de kalın, kırmızı bir kamçı vardı.</p>

  <p class="block11">Tek sorun kamçıyı tutmuyor oluşuydu. Kamçı zaten onun koluydu.</p>

  <p class="block11">"Vur onu," dedi Biranna birden. "Yap şunu."</p>

  <p class="block11">Quinn silahı kavradı. Namluyu çatının kenarına yerleştirip nişan aldı. Drake koşmuyordu, kaçar gibi bir hali de yoktu. Tam caddenin ortasında açık bir hedef olarak duruyordu.</p>

  <p class="block11">"Ona ateş edemem. Net nişan alamıyorum," dedi Quinn. "Yalan söylüyorsun."</p>

  <p class="block11">Quinn dudaklarını yaladı. Nişan aldı. Parmağını tetiğin üzerine yerleştirdi.</p>

  <p class="block11">O mesafeden ıskalamasına imkan yoktu. Drake en fazla on beş-yirmi metre ilerideydi. Quinn daha önce tüfekle atış yapmıştı. Bir ağaç gövdesine nişan alarak ateş etmiş ve kurşunun nasıl ağacın gövdesini delip geçtiğini görmüştü.</p>

  <p class="block11">Tetiği çektiği anda mermiler aynı şekilde Drake Merwin'in de gövdesini delip geçecekti.</p>

  <p class="block11">Tetiği çek.</p>

  <p class="block11">Drake önünden geçip gitti. "Gitti," diye fısıldadı Quinn. "Ben yapamadım..."</p>

  <p class="block11">Aşağıdaki kreşten dehşet içindeki çocukların çığlıkları duyuldu.</p>

  <p class="block11">Mary Terrafino berbat bir gün geçirmişti. O sabah kendi deyimiyle bir domuz gibi tıkınmıştı. İçinde büyük boy mısır cipslerinin bulunduğu bir koli bulmuş ve bir oturuşta yirmi dört paket mısır cipsini mideye indirmişti.</p>

  <p class="block11">Ardından bütün yediklerini küsmüştü. Ancak bu bile vicdan azabını geçirmemiş olacaktı ki güçlü bir müshil ilacı almakta bulmuştu çareyi. O yüzden bütün gün defalarca kez tuvalete girmek zorunda kalmıştı.</p>

  <p class="block11">Şimdi midesi berbattı, içi dışına çıkmış gibi hissediyordu ve yaptığı şey yüzünden kendine kızıp utanıyordu.</p>

  <p class="block11">Mary her sabah günlük ilaçları olan Prozac ve vitaminlerini alırdı. Ancak gün içinde kendini o kadar bitkin hissetmeye başlamıştı ki sonunda annesinin ilaç dolabında bulduğu Diazepam'lardan birini de aldı. İlaç kafasında tatlı bir uyuşukluk hissi yarattı. İlacın etkisindeyken her şey son derece boş, bulanık ve ağır çekimde gibiydi. Diazepam'ın etkisini biraz geçirmek içi kendine bir bardak kahve koydu ve çocukların yanma geri döndü.</p>

  <p class="block11">İşte tam o sırada Quinn'le karşılaştılar. Quinn'in elinde bir silah olduğu için çocukların onu görmelerini istemedi. Silah, gerçek hayatta çıplak gözle bakınca, filmlerde veya bilgisayar oyunlarında olduğundan çok daha rahatsız edici gözüküyordu.</p>

  <p class="block11">Şimdi ise okuma saatiydi. Bir düzine çocuk oturmuş <i class="calibre5">Üç Yavrusu olan Anne Kedi ve Buffalo Fırtınası'ın</i> okuyordu. Bütün kitapları defalarca kez okuduğundan artık ezbere bile anlatabiliyordu Mary.</p>

  <p class="block11">Diğer çocuklar da odanın köşelerine dağılmış ya oyuncaklarla oynuyor ya da boyama yapıyorlardı.</p>

  <p class="block11">Kardeşi John da bebeklerin bezlerini kontrol ediyordu bu sırada.</p>

  <p class="block11">Mary'nin yardımcılarından, Manuela ise dizleri üzerinde emekleyerek çocuklardan birini dizinde sallarken bir yandan da kıyafetindeki kalem lekesini silmeye çalışıyordu. Sürekli söylenip duruyordu bu sırada.</p>

  <p class="block11">Geldiği günden beri de Mary'nin gölgesi gibi yanından ayrılmayan Isabella oturduğu yerden başını çevirip omzundan geriye baktı. Mary okurken parmağıyla her bir kelimenin üzerinden geçip Isabella'ya okumayı öğretebilmeyi hayal ediyordu.</p>

  <p class="block11">Arka kapının açıldığını duyunca Quinn'in geldiğini sandı.</p>

  <p class="block11">Bir çığlık.</p>

  <p class="block11">Mary ne olduğunu anlamak için arkasını döndü. Çığlıklar ve ardından pis sarı renkte şekiller odaya doluştu.</p>

  <p class="block11">Çakallar çocukların arasından geçip ortalığı birbirine katar ve eşyaları yere devirirken çığlıklar daha da arttı.</p>

  <p class="block11">Küçük çocukların hepsinin yüzünde dehşet vardı ve hep bir ağızdan çığlıklar atıyorlardı.</p>

  <p class="block11">Isabella panikledi. Göz açıp kapayıncaya kadar bir çakal üzerine çıkıp kızı yere devirdi. Dişlerini göstermiş, altında hareketsiz yatan kıza hırlıyordu. Ağzı kızın boğazından sadece birkaç santim uzaktaydı.</p>

  <p class="block11">Mary bağırmadı veya ağlamadı. Onun yerine kükredi. Çocukların duymasını asla istemeyeceği küfürler savurarak ayağa fırladı. Kızın üzerindeki çakalı yumruklamaya başladı ardından.</p>

  <p class="block11">"Kalk üzerinden!" diye haykırdı. "Kalk kızın üzerinden seni pis hayvan!"</p>

  <p class="block11">John ona yardıma gitmek istedi ama tam o sırada boğulurmuş gibi haykırdı. Çakalın biri çocuğu kıyafetinin kapüşonundan yakalamış deli gibi sallayıp çeviriyordu. Hayvanın her bir hareketinde kıyafet John'un boğazını biraz daha sıkıp onu boğuyordu.</p>

  <p class="block11">Manüela elleriyle ağzını kapatmış korkudan donup kalmış bir halde köşeden olup biteni izliyordu.</p>

  <p class="block11">Çakallar vahşi bir şekilde etraflarında kim var kim yoksa üzerlerine saldırdı. Jackson adında bir çocuk onlara bağırıyordu. "Kötü köpek, kötü köpek!"</p>

  <p class="block11">Hayvanlardan biri çocuğun bileğini kapıp ısırdı. Jackson acı içinde haykırdı.</p>

  <p class="block11">"Mary. Mary!"</p>

  <p class="block11">Daha yaşlı görünümlü bir çakal hırlayınca diğerleri biraz sakinleşir gibi oldu. Bütün çocuklar ağlıyordu. John titriyordu ve Manuela da çocuklardan ikisini kucaklamış cesur görünmeye çalışıyordu.</p>

  <p class="block11">Derken Drake odaya girdi.</p>

  <p class="block11">"Sen," dedi Mary öfkeyle. "Çocukları böyle korkutmaya nasıl cüret edersin?"</p>

  <p class="block11">Drake yılan benzeri kolunu savurdu ve ucu Mary'nin yanağında ince kırmızı bir iz bıraktı.</p>

  <p class="block11">"Kapa çeneni Mary."</p>

  <p class="block11">Kamçının sesi çocukların bir kısmını susturmuştu. Her zaman koruyucuları olarak gördükleri kızın yüzündeki yaraya afallamış bir şekilde bakıyordular.</p>

  <p class="block11">"Bu yaptığın Caine'in hoşuna gitmeyecek," diye uyardı Mary. "Her zaman çocukların güvenliğinin önemli olduğunu söylüyordu."</p>

  <p class="block11">"Güvende olacaksınız," diye cevap verdi Drake. "Tabii çenenizi kapalı tutup dediklerimi yaptığınız sürece."</p>

  <p class="block11">"Şu hayvanları çıkar buradan. Çocukların yatma vakti geldi." Sanki bu kelime etraftaki köpeklere, bu canavarlara bir şey ifade edecekti.</p>

  <p class="block11">Kamçı sesi bir defa daha duyuldu ve bu defa duyarga Mary'nin boğazına dolandı. Beynine pompalanan kanı hissedebiliyordu. Nefes almaya çalıştı ama başaramadı. Tırnaklarını onu tutan kırmızı şeye batırdı ama ondan kurtulmayı başaramadı.</p>

  <p class="block11">"Kapa çeneni cümlesinin hangi kısmını anlamıyorsun?" diye sordu Drake. Kızı sürükleyerek yakınına getirdi. "Yüzün kıpkırmızı oldu Mary."</p>

  <p class="block11">Kız direndi ama faydasızdı. Duyarga bir piton kadar güçlüydü.</p>

  <p class="block11">"Şimdi bir şeyi anlaman gerekiyor Mary. Bu köpeklerin gözünde bu çocukların hepsi birer hamburger. Onları tıpkı tavşanları yedikleri gibi yerler."</p>

  <p class="block11">Kızın boğazını sıkan duyargayı serbest bıraktı. Mary yere yığıldı ve güçlükle nefes almaya çalıştı.</p>

  <p class="block11">"Ne istiyorsun?" diye sordu Mary. "Drake, bu çakalları buradan çıkarman gerekiyor. Beni rehin alabilirsin. Çocukların hiçbir şeyden haberleri yok ve korku içindeler."</p>

  <p class="block11">Drake zalim bir kahkaha attı. "Hey, Sürü Lideri. Çocukları yemezsiniz, değil mi?"</p>

  <p class="block11">Mary'nin dehşet dolu bakışları altında iriyarı çakal konuşmaya başladı. "Sürü Lideri katılıyor. Öldürmek yok. Yemek yok."</p>

  <p class="block11">"Ta ki..." diye ekledi Drake.</p>

  <p class="block11">"Ta ki Kamçı El söyleyene kadar."</p>

  <p class="block11">"Kamçı El. Bana olan sevgilerini bu isimle gösteriyorlar." Bir köşeye sinmiş olan Isabella, elini öne doğru uzatıp sanki Sürü Lideri'ni sevmek istermiş gibi ona doğru geldi.</p>

  <p class="block11">"Konuşabiliyor," dedi kız. "Yaklaşma," diye uyardı Mary.</p>

  <p class="block11">Ama Isabella kızın dediğini duymamazlıktan geldi. Elini Sürü Lideri'nin boynuna koydu. Sürü Lideri'nin tüyleri dikleşti ve hırlar gibi bir ses çıkardı. Ama yine de kıza saldırmadı.</p>

  <p class="block11">Isabella hayvanın sert kürkünü okşadı. "İyi köpekçik."</p>

  <p class="block11">"Fazla yaklaşma," dedi Drake. "Çünkü iyi köpekçiğin karnı acıkabilir."</p>

  <p class="block11">"Yemi yuttu," diye rapor etti Panda. "Yanında bir kız var. Acayip güçleri var kızın. Sanki, ne bileyim işte nasıl tarif edeceğimi bilmiyorum. Eşyaları falan uçurabiliyor."</p>

  <p class="block11">"Dekka olmalı," dedi Diana Ladris. "Onun başımıza iş açabileceğini tahmin etmiştik. O ve Brianna. Belki Taylor da, tabii eğer güçlerini geliştirebildiyse."</p>

  <p class="block11">Sahibinin kim olduğunu bilmedikleri bir evin içindeydiler. Okulun bir blok uzağındaki arka sokaklardan birindeydi ev. Perdeleri çekmiş ve ışıkları buldukları gibi kapalı bırakmışlardı. Ön kapıdan kimse geçmiyordu.</p>

  <p class="block11">"Kardeşim şimdi de kreşe doğru gidiyordur," dedi Caine. Sesindeki keyif belli ediyordu kendini. "Balıklama atlayacaktır buna. Onun kahramanı oynayacağını ve peşimden geleceğini çok iyi biliyordum."</p>

  <p class="block11">"Evet, sen bir dahisin," dedi Diana soğuk bir ses tonuyla. "Sen bütün planların efendisisin."</p>

  <p class="block11">"Keyfim o kadar yerinde ki sen bile bunu bozamazsın." "Jack nerede?" diye sordu Diana. Caine kaşlarını çattı.</p>

  <p class="block11">"Gördün mü? Hala senin sinirlerini bozmasını biliyorum." Diana, Jack'in anayolu bırakıp çöle daldığını biliyordu.</p>

  <p class="block11">Panda ve Drake bunu rapor etmişti. Ancak ondan sonra olanları bilmiyordu. Eğer Caine onu ele geçirecek olursa o bilgisayar dehasının her şeyi öteceğinden emindi Diana. O zaman Caine ona ne yapardı acaba?</p>

  <p class="block11">Bu süre zarfında, Diana oyunu akıllıca oynayıp Jack'in kaçışı, ihaneti ya da artık ona ne isim verilirse o konuda endişeleniyormuş gibi yapması lazımdı. Böylece Caine ve Drake durumu anlayamazdı.</p>

  <p class="block11">Tabii Jack'i yakalamadıkları sürece.</p>

  <p class="block11">İçindeki korkuyla savaşıp sakinleşmek için mutfağa gitti ve kendine bir bardak su koydu.</p>

  <p class="block11">Evin içinde Caine ve Diana'dan başka, Howard, Chunk, Mallet ve Panda vardı. Panda, Sam ve Dekka'yla olan karşılaşmasında epey sarsılmıştı. Durmadan "Duvarda bir delik açtı, onun yerinde kafam da olabilirdi," deyip duruyordu.</p>

  <p class="block11">Chunk onları daha önce milyon kere duydukları Hollywood hikayeleriyle eğlendirmeye çalıştı. Caine sonunda susmazsa onu Drake'e vermekle tehdit etmek zorunda kaldı.</p>

  <p class="block11">Howard da en az onun kadar sinir bozucuydu. Oturduğu yerden ayaklanıp Orc'u aramaya gideceğinden bahsediyordu sürekli. "Ore bir askerdir, dostum. Eğer kurtulup buraya gelmeyi başarmışsa mutlaka bizi kaldığımız evde bekliyordun Ev o kadar da uzakta değil. Gizlice oraya gidebilirim. Yanımızda olursa işimize yarayabilir."</p>

  <p class="block11">"Orc çölde öldü," dedi Panda. "O çakalların onu yediğini sen de çok iyi biliyorsun."</p>

  <p class="block11">"Kapa çeneni, Panda," diye bağırdı Howard.</p>

  <p class="block11">Evdeki diğer bir kişi de Lana'ydı. Kız iyileştirme güçlerini gösterdiğinden beri Caine onu sürekli yakınında tutuyordu. Diana için kız hepten bir gizemdi. Gözleri sanki sürekli uzaktaki bir şeye bakıyordu. Onunla konuşma çabaları sonuçsuz kalıyordu. Onlara kızgın olduğunu veya üzgün olduğunu gösteren bir şey yapmıyordu. Sanki kız tamamen faklı bir yerdeydi ve bambaşka bir şeyden korkup onların görmediği bir şeye bakıyordu. dı.</p>

  <p class="block11">Lana'nm üzerinde bir gölge ve gözlerinde bir boşluk varCaine mutfakla salon arasında mekik dokudu. Bir ileri, bir geri, bir ileri, bir geri. Yine o salakça huyuna dönmüş, başparmağını kemiriyordu. Sonunda dump Diana'ya döndü, "Nerede bu? Bug nerede?"</p>

  <p class="block11">Bug en başından beri Caine'e sadık olan ucubelerden biriydi. RSGB'den önce Caine güçlerini ilk defa farkedip onları geliştirmeye başladığı ve kendi gibi olan diğerlerini etrafında toplamaya başladığından beri onun yanındaydı. O zamanlarda bütün mesele okul yönetimini ele geçirmekti. Coates hiçbir zaman güzel bir yer olmamıştı. Okuldaki çocukların zaten yarısı bir zamanlar türlü türlü başbelalarıydı. Caine de okuldaki bu serserilerin lideri olmayı kafaya takmıştı.</p>

  <p class="block11">Diana'nın gözünde Bug, iğrenç sürüngenin tekiydi. Tek başına bir kıymeti olan biri olamamıştı hiçbir zaman. Ancak Howard ayarında biriydi, bir yardakçı, bir dalkavuk. On yaşında sümüklünün tekiydi. Bir gün Frederico onu tehdit edince gücü ortaya çıkmıştı. Bug, o korkuyla, gözden kaybolmuştu.</p>

  <p class="block11">Tam olarak görünmez oluyor denemezdi, daha çok bir bukalemun gibi kamufle oluyordu. Orada olduğunu biliyorsanız hala onu görebilirdiniz. Ancak teni ve üzerindeki giysiler arkasındaki objelerin rengini alıp onu gizliyordu. Tuhaf sonuçları oluyordu bu yeteneğini kullanmasının. Örneğin bir kaktüsün önünde durursa rengi yeşile dönüp üzerinden dikenler çıkabiliyordu.</p>

  <p class="block11">"Bug'ı bilirsin," dedi Diana. "Sam veya adamlarından biri onu yakalamadıysa mutlaka gelecektir."</p>

  <p class="block11">O sırada ön kapı açılıp kapandı. Gözle görmesi çok zor olan bir şey odada hareket ediyordu. Sanki duvar kağıtları dalgalanıyor gibi gözüküyordu.</p>

  <p class="block11">"İşte Bug da geldi," dedi Diana.</p>

  <p class="block11">"Ne gördün, anlat bize," dedi Caine.</p>

  <p class="block11">Bug kamuflajını kaldırıp kendi görüntüsüne geri döndü. Kısa boylu, kahverengi saçlı, çilli bir burnu olan dişlek bir çocuktu. "Çok şey gördüm. Sam tam kreşin orada. Bir şey yapıyormuş gibi bir hali yok."</p>

  <p class="block11">"Bir şey yapmıyor derken ne demek istiyorsun?" "Orada öylece dikilip tavuk parçaları yiyor." "Ne?"</p>

  <p class="block11">"Acıkmış herhalde, yemek yiyor."</p>

  <p class="block11">"Drake ve Sürü Lideri'nin ufaklıkları rehin aldıklarını biliyor mu?"</p>

  <p class="block11">"Sanırım."</p>

  <p class="block11">"Ve öylece duruyor, öyle mi?"</p>

  <p class="block11">"Ne yapmasını bekliyordun?" diye sordu Diana. "Çocukların bizde olduğunu biliyor. Ne istediğimizi duymak istiyor."</p>

  <p class="block11">Caine başparmağını ısırdı. "Bir şeylerin peşinde. Onu izlediğimizi biliyor olmalı. O yüzden onu görebildiğimizden emin olmak istiyor. Bu sırada da bir işler çeviriyor kesinlikle."</p>

  <p class="block11">"Ne yapabilir ki? Drake ve çakallar çocukları esir aldı. Başka seçeneği yok. Sen ne dersen onu yapmak zorunda." Caine ikna olmuşa benzemiyordu. "Bir şeylerin peşinde."</p>

  <p class="block11">Lana dönüp Caine'e baktı. Sanki onu ilk defa duyuyormuş gibiydi.</p>

  <p class="block11">"Ne var?" diye sordu Diana.</p>

  <p class="block11">"Yok bir şey," diye cevap verdi Lana ve köpeğini sevdi. "Yok bir şey."</p>

  <p class="block11">"Bir şeyler yapmam gerek," dedi Caine.</p>

  <p class="block11">"Planımız doğum günü saatine kadar beklemekti. Böylece ne yaparsa yapsın kaybedecek."</p>

  <p class="block11">"Onun beni yenebileceğini düşünüyorsun, öyle değil mi?"</p>

  <p class="block11">"Hazırlanmak için yeterince süresi olduğunu düşünüyorum," diye cevap verdi Diana. "Yanında da daha fazla adamı var. Üstelik yanındakilerin bir kısmı, özellikle de Coates'tan gelenler, senin ölmeni çok ama çok istiyorlar." Çocuğa iyice yaklaşıp tam karşısında durdu. "Her seferinde, Caine, beni dinleyip sana yapma dediğim ne varsa yaptın. Bize katılmak istemeyenleri bırakmanı söylemiştim ama sen Drake'in paranoyakça tavsiyelerini dinlemeyi seçtin. Sana buraya gelip yiyecek için hızlı bir pazarlık yapmanı söyledim ama sen gelip burayı fethetmeye çalıştın. Bundan sonra ne istersen yapabilirsin ama büyük ihtimalle her şeyi mahvedeceksin."</p>

  <p class="block11">"Bana olan inancın gözlerimi yaşartıyor."</p>

  <p class="block11">"Akıllısın. Çekicisin. Büyük bir gücün var. Ancak egon seni bitiriyor."</p>

  <p class="block11">Normalde olsa Caine'in tepkisi çok sert olurdu ancak onun yerine çaresiz bir şekilde kollarını iki yana açtı. "Ne yapsaydım yani? Coates? Hepsi bu mu yani? Bunun ne büyük bir fırsat olduğunu hasıl göremezsin? Yeni bir dünyadayız. Ve bu yeni dünyadaki en güçlü insan benim. Yetişkinler yok. Ebeveynler, öğretmenler veya polisler yok. Her şey mükemmel. Daha iyi olamazdı. Tek yapmam gereken Sam ve birkaç kişinin daha icabına bakmak, sonra her şeyi ben yöneteceğim." Bunları kafasında canlandırırken ellerini yumruk yapıp havaya kaldırdı.</p>

  <p class="block11">"Hiçbir zaman her şeyi yönetemeyeceksin Caine. Bu dünya sürekli değişiyor. Hayvanlar. İnsanlar. Kim bilir sırada ne var? Bu dünyayı biz yaratmadık, biz sadece onun üzerinde yaşayan zavallı aptallarız."</p>

  <p class="block11">"Yanılıyorsun. Ben bir aptal değilim. Burası benim dünyam olacak," derken göğsüne vurdu. "Ben. RSGB'yi ben yöneteceğim, RSGB beni yönetmeyecek."</p>

  <p class="block11">"Vazgeçmek için çok geç değil."</p>

  <p class="block11">Çocuk sırıttı. Bir zamanlar çekici olan gülümsemesinin karanlık bir yankısıydı bu gülümseme. "Yanlış. Şimdi kazanma zamanı. Bug'ı Sam'e şartlarımı iletmesi için gönderme zamanı."</p>

  <p class="block11">"Ben gideyim," diye gönüllü oldu Diana. Aptalca bir hareketti bu. Caine'in ne diyeceğini iyi biliyordu. Gözlerindeki şüpheyi de farketmişti.</p>

  <p class="block11">"Bug. Ne diyeceğini biliyorsun. Git." Bug tekrar kamufle oldu. Kapı açıldı ve ardından kapandı.</p>

  <p class="block11">Caine, Diana'nın elini tuttu. Kız elini çekmek istiyordu ama bunu yapmadı. "Herkes dışarı."</p>

  <p class="block11">Howard ve Lana ayağa kalkıp gittiler. Odada sadece ikisi kalınca, Caine kıza sarılıp onu kendine doğru çekti.</p>

  <p class="block11">"Ne yapıyorsun?" diye sordu Diana. "Bu gece büyük ihtimalle öleceğim."</p>

  <p class="block11">"Bu biraz aşırı duygusal olmadı mı sence? Bir dakika önce yenilmezsin ama ondan sonra—"</p>

  <p class="block11">Kızın dudaklarına tutkulu bir öpücük kondurarak onu susturdu. Diana birkaç saniye onun bunu yapmasına izin verdi. Sonra da onu geri itti ama kendini çocuğun kollarından kurtarabilecek kadar bir güçle değil.</p>

  <p class="block11">"Bu ne içindi şimdi?"</p>

  <p class="block11">"En azından bana bu kadarını borçlusun, öyle değil mi?" "Sana borçlu muyum?"</p>

  <p class="block11">"Bana borçlusun. Ayrıca sanırım, biliyorsun." Kendini beğenmişliği aksileşmesine yol açıyordu ve şimdi de aksiliği yerini utanç ve şaşkınlığa bırakmıştı.</p>

  <p class="block11">"Bu işte pek iyi değilsin aslında, değil mi?" diye ona takıldı Diana.</p>

  <p class="block11">"Ne diyebilirim ki? Çok çekicisin, tamam mı?"</p>

  <p class="block11">Diana başını geri atıp güldü. "Çekici miyim? Bana bunu mu söyleyecektin? Bir dakika önce RSGB'nin efendisisin ve sonra bir bakıyorum ilk öpüşmesini yaşamaya çalışan zavallı, küçük bir çocuk oluvermişsin."</p>

  <p class="block11">Çocuğun yüzü kararınca Diana o anda fazla ileri gittiğini anladı. Parmakları yüzünün etrafındaydı. Diana gergin bir şekilde az sonra gelecek enerji dalgasını bekledi.</p>

  <p class="block11">Uzunca bir süre donmuş gibi öylece durdular. Diana nefes bile almıyordu neredeyse.</p>

  <p class="block11">"Benden korkuyorsun, Diana," diye fısıldadı Caine. "Bütün bu tavırlarının altında aslında içten içe benden korkman yatıyor. Bunu gözlerinde görebiliyorum."</p>

  <p class="block11">Kız cevap vermedi. Caine hala çok tehlikeliydi. Bu kadar yakınındayken kızı bir hamlede öldürebilirdi.</p>

  <p class="block11">"İlk öpüşmesini yaşamaya çalışan zavallı, küçük bir çocuk gibi görünmek istemem. Bu yüzden bana istediğimi versen diyorum, ne dersin? Bundan sonra benim dediklerimi yapmaya ne dersin?"</p>

  <p class="block11">"Beni tehdit mi ediyorsun?"</p>

  <p class="block11">Caine başını evet anlamında salladı. "Senin de dediğin gibi, Diana, RSGB'yi biz yaratmadık, biz sadece burada yaşıyoruz. Bu sınırlar içinde önemli olan tek bir şey var o da güç. Ben ona sahibim. Sen ise değilsin."</p>

  <p class="block11">"Sanırım yakında düşündüğün kadar güçlü olup olmadığını göreceğiz Caine." Hala temkinliydi ama artık boyun eğmeyecekti. "Hep birlikte göreceğiz."</p>

  <h1 class="block12" id="sigil_toc_id_38">KIRK ÜÇ</h1>

  <p class="block12">0 2 SAAT , 2 2 DAKİK A</p>

  <p class="block11"><b class="calibre4">KREŞİN ŞEHİR MERKEZİNE</b> bakan hiçbir penceresi yoktu. Sam camlardan birinden içeriye bir göz atabilmek için kimseye görünmeden ara sokaktan geçti. Çakalları gördü ve Drake'in kendisini farketmemesi için uğraştı.</p>

  <p class="block11">Ancak çakallar onun varlığını hemen sezdiler. Onları atlatmak neredeyse imkansızdı. Drake, dosdoğru onun gözünün içine baktı ve kamçı kolunu kullanarak perdeyi yavaşça çekti.</p>

  <p class="block11">Çocuklar birbirine sarılmış korku ve tedirginlik içinde televizyonda <i class="calibre5">Küçük Deniz Kızi</i> nı izliyorlardı.</p>

  <p class="block11">Sam meydana geri döndü. Ne Drake ne de çakallar onu görebilirdi orada. Ancak yine de izlendiğini hissediyordu. Tam arkasında duran çocuğu farketti.</p>

  <p class="block11">"Kimsin sen? Buraya nasıl geldin?"</p>

  <p class="block11">"Bana Bug derler. İnsanları gizlice izlemek konusunda çok iyiyimdir."</p>

  <p class="block11">"Tahmin edebiliyorum." "Sana bir mesaj getirdim."</p>

  <p class="block11">"Öyle mi? Kardeşim ne istiyor?" "Caine diyor ki, ya sen ya da o." "Ben de öyle düşünmüştüm."</p>

  <p class="block11">"Eğer onun dediklerini yapmazsan Drake ve çakalları çocukların üzerine salacak."</p>

  <p class="block11">Sam, bu iğrenç tehditleri savuran bu küçük canavarı yumruklama isteğini güçlükle bastırdı. "Tamam."</p>

  <p class="block11">"Tamam. Öyleyse bütün adamların açığa çıkmalı. Meydanda toplansınlar ki onları görebilelim. Saklanan birileri olursa neler olacağını biliyorsun."</p>

  <p class="block11">"Başka?" '</p>

  <p class="block11">"Adamların silahlarını ve başka ne varsa hepsini belediye binasının merdivenlerine bırakacak. Hepiniz kiliseye gireceksiniz ardından."</p>

  <p class="block11">"Benden daha savaşmadan teslim olmamı istiyor öyleyse." "Karşı koyarsan, Drake'in her seferinde çakallara bir çocuğu yedireceğini söyledi. Eğer söylenilenleri yaparsan Caine'le birebir karşılaşabilirsin. Kazanırsan sorun yok, Drake çocukları serbest bırakacak. Hepiniz serbest kalacaksınız ve</p>

  <p class="block11">Caine de Coates'a dönecek."</p>

  <p class="block11">"Neden bunu yapıyorsun Bug? Bunlar hoşuna mı gidiyor? Küçük çocukların rehin alınması yani?"</p>

  <p class="block11">"Dostum, Caine ve Drake'le karşı karşıya gelmeyi istemem."</p>

  <p class="block11">Sam'in aklı şimdiden başka bir yerdeydi, bir çıkış yolu bulmaya çalışıyordu. "Caine'e ona bir saat sonra cevabımı ileteceğimi söyle."</p>

  <p class="block11">Bug sırıttı. "Böyle diyeceğini söylemişti. Görüyor musun? O çok akıllı. Cevabını benimle iletmen gerektiğini söyledi. Evet veya hayır. Başka bir şeyi kabul etmiyor."</p>

  <p class="block11">Sam çan kulesine bir bakış attı. Astrid'in yanında olmasını diledi. Onun bir cevabı olabilirdi belki.</p>

  <p class="block11">Şartlar kabul edilebilecek gibi değildi. Bir şekilde Caine kaybedip yenilgiyi kabullense bile şundan adı gibi emindi ki Drake öylece geri çekilip gitmezdi.</p>

  <p class="block11">Öyle ya da böyle hem Drake'i hem de Caine'i yenmesi gerekiyordu.</p>

  <p class="block11">Aklından binlerce düşünce geçiyordu. Binlerce korku üzerine saldırıyor, aklını bulandırıyordu. Bir cevap bekleyen Bug da ona bakıyordu. Efendisine bir yanıt götürmek için sabırsızlanıyordu. Aklını toparlaması ve plan yapması için yeterince vakit yoktu. Tam da Caine'in istediği gibi.</p>

  <p class="block11">Sonunda Sam'in omuzları aşağı düştü. "Caine'e kabul ettiğimi söyle."</p>

  <p class="block11">"Tamam," dedi Bug. Bütün bunlar onun hiç umrunda değildi sanki.</p>

  <p class="block11">Tekrar kamufle oldu. Sam, onun değişimini ilgiyle izledi. Sonunda artık gözle seçilemez hale gelene kadar arkasındaki renk ve ışıklara uyum sağladı çocuk.</p>

  <p class="block11">Sam telsizin düğmesine bastı. "Astrid. Şimdi." Edilio da hırdavatçıdaki yerinden olanları izliyordu. Koşarak fırladı birden.</p>

  <p class="block11">Sam nefes alıp vermesini düzene koyup poker yüzünü takındı. Herkesin gözü üzerindeydi. Herkes ona inanmak istiyordu.</p>

  <p class="block11">Uzun zaman önce, okul otobüsünde gittikleri o gün de Sam ortaya çıkıp kontrolü eline alana kadar çoğu kişi bir terslik olduğunun farkına bile varmamıştı. Bütün dünyanın gözü üzerinizde olduğunda ise cesur olmak gerçekten zor bir işti.</p>

  <p class="block11">Astrid ve Edilio yanına gelince Sam hızlı bir şekilde Caine'in şartlarını sıraladı. "Çok az zamanımız var. Caine, o bukalemunu cevabımı ilettikten sonra tekrar casusluk yapmaya buraya yollayacaktır. Bize hazırlanmak için vakit bırakmak istemeyeceği için Caine çok hızlı hareket edecektir."</p>

  <p class="block11">"Bir planın var mı?" diye sordu Astrid.</p>

  <p class="block11">"Sayılır. Ufak bir plan diyelim. Biraz ağırdan almamız lazım. Bug, Caine'in yanına gidip sonra tekrar buraya geri dönecek. Caine buraya en az beş dakika mesafede bir yerde olmalı, belki biraz daha fazla. Daha sonra Bug gelip bize söylenilenleri yapıyor muyuz diye bakacaktır. Adamlarımızın ve Coates'lu çocukların ortaya çıkıp hepimizin kiliseye girdiğini görmesi lazım. Bunu gidip Caine'e rapor ettiğinde o da "Herkesin içeri girdiğinden emin ol," diyecektir.</p>

  <p class="block11">"Vaktimiz var," dedi Astrid. "Acele etmeye gerek yok. Karşı çıkan olursa diğer çocukları da ikna etmemiz lazım. Haklısın, Caine, emin olana kadar ortaya çıkmayacaktır."</p>

  <p class="block11">"Şanslıysak yarım saatimiz falan olmalı," dedi Edilio. Saatine baktı ama hava kararmış olduğu için saati görmek pek kolay olmadı.</p>

  <p class="block11">"Tamam. Şu ana kadar yapabildiğim tek şey işleri batırmak oldu. O yüzden bu plan da saçma bir plansa lütfen söyleyin bana."</p>

  <p class="block11">"Sen bizim kahramanımızsın, Sam," dedi Edilio. Astrid de çocuğun elini tutup sıktı.</p>

  <p class="block11">"O zaman şimdi şöyle yapıyoruz."</p>

  <p class="block11">Mary okudu.</p>

  <p class="block11">Şarkı söyledi.</p>

  <p class="block11">Dans etmek de dahil her şeyi yaptı. Ancak çocukların kafasını dağıtıp yaşadıkları dehşeti unutturmanın imkanı yoktu. Üzgün ve korku dolu gözlerle Drake'in her hareketini izliyorlardı. Hepsinin gözü çocuğun kamçı elindeydi.</p>

  <p class="block11">Çakalların bazıları uyumuştu. Gözlerini çocukların üzerinden ayırmayan çakalların bakışlarında ise tek bir ifade vardı, açlık.</p>

  <p class="block11">Mary keşke yanında bir tane daha Diazepam olsaydı diye düşündü, belki de üç tane, hatta on. Elleri titriyordu. Midesi berbattı. Tuvalete gitmesi lazımdı ama çocukların yanından kalkmak istemiyordu.</p>

  <p class="block11">Kardeşi John sanki sıradan bir günmüş gibi çocukların altını değiştiriyordu. Tek fark çocuğun dudaklarının yaşadığı korku yüzünden kontrol edilemez bir biçimde titremesiydi.</p>

  <p class="block11">Mary okumaya devam etti, "Yumurta ve salam yemeyeceğim. Onları sevmiyorum, benim adım..."</p>

  <p class="block11">Kafasının içinde ise sanki kontrolden çıkmış bir atlıkarınca gibi tek bir soru dönüp duruyordu: Ne yapacağım? Ne yapacağım eğer... O zaman ne yapacağım... Ne yapacağım?</p>

  <p class="block11">Jackson adındaki çocuk elini kaldırdı. "Mary Anne? Bu köpekler çok pis kokuyor."</p>

  <p class="block11">Mary okumaya devam etti, "Onları trende yemeyeceğim.</p>

  <p class="block11">Onları yemeyeceğim..."</p>

  <p class="block11">Çocuk haklıydı, çakallar çok pis kokuyordu. Pislik ve ölü hayvanların kokularının bir karışımı olan bu koku boğucu bir hal almıştı. Tuvaletlerini de rahatça her yere yapıyorlardı.</p>

  <p class="block11">Ancak hayvanların rahat olduğu söylenemezdi. Hepsi oldukça gergin, sabırsız ve uzunca bir süredir kapalı bir yerde durdukları için huzursuzdular. İnsan gibi yaşamaya alışkın değillerdi. Sürü Lideri hırlamalar ve ulumalarla içlerinde düzeni sağlıyordu ama kendisi bile artık son derece huzursuz ve gergindi.</p>

  <p class="block11">Rahat görünen tek kişi Drake'ti. Eskiden Mary'nin geceleri uyumak veya ufaklıkları beslemek için kullandığı uzun koltuğa kurulmuştu. Kamçı kolunu sağa sola çevirip ileri geri oynatıyor ve bunları yaparken de ona hayran hayran bakıyordu.</p>

  <p class="block11">Çocukları mı kurtarsın? John'u mu kurtarsın? Birilerini kurtarması mümkün mü? Kendini bile kurtarabilecek miydi?</p>

  <p class="block11">Ne yapacağım?</p>

  <p class="block11">Çocukları öldürmeye başladıklarında ne yapacağım? Birden ortada bir kız belirdi. Taylor. Öylece odanın ortasında beliriverdi.</p>

  <p class="block11">"Selam, yiyecek bir şeyler getirdim." Elindeki McDonald's tepsisi tepeleme pişmemiş hamburger köfteleriyle doluydu.</p>

  <p class="block11">Çakalların hepsi yerinden fırladı. Drake yeterince hızlı davranamadı, hazırlıksız yakalanmıştı.</p>

  <p class="block11">Taylor tepsiyi kreşin hırdavatçıya komşu olan duvarına fırlattı. Etler duvara yapışıp aşağı doğru kaymaya başladılar.</p>

  <p class="block11">Drake'in kamçı elinin sesi duyuldu. Ancak Taylor gitmişti bile.</p>

  <p class="block11">Çakallar sadece bir an için tereddüt etti. Ancak hemen ardından hepsi birden etlere saldırdı. Göz açıp kapayıncaya kadar hırlamalar, birbirini ısırmalar, itişip kakışmalar ve birbirinin üzerine tırmanmalar başladı.</p>

  <p class="block11">Drake ayağa fırlayıp bağırdı, "Sürü Lideri, şunlart hizaya sok." Ancak Sürü Lideri de bu ansrztn ortaya çrkan ziyafetten kendi payını almak için curcunanın içine dahil olmuştu bile. Aynı anda iki şey meydana geldi. Duvar çatırdayıp parçalanmaya başladı ve ona yakın duran çakallar da yerden havalanıp pençelerini havaya savurmaya başladılar.</p>

  <p class="block11">"Dekka," dedi Drake.</p>

  <p class="block11">Gözleri kör eden yeşil-beyaz bir şimşek çaktı ve tıpkı ateşin kağıdı yakması gibi duvarın içinde kocaman bir delik açtı. Delik çocukların boyundan yukarıdaydı ama o sırada çaresiz şekilde havada asılı duran çakalların tam hizasındaydı. Şimşek çakallardan birine denk geldi ve onu ikiye böldü. Hayvan iki parça halinde hala havada süzülüyordu. Kan damlacıkları da yere düşemeden kırmızı balonlar gibi uçmayı sürdürdüler.</p>

  <p class="block11">Çocuklar ve John çığlık atmaya başladı Drake duvardan uzaklaştı. Yerçekimsiz bölgeden kaçmaya çalışıyordu.</p>

  <p class="block11">Deliğin içinden Edilio'nun kafası uzandı. "Mary. Yere eğilin."</p>

  <p class="block11">"Herkes yere eğilsin!" diye bağırdı Mary ve John da kendini koridora fırlattı.</p>

  <p class="block11">Edilio'nun sesi duyuldu tekrar. "Haydi, Sam!"</p>

  <p class="block11">Daha aşağıda yeni bir delik açıldı, bu defa göğüs hizasındaydı. Bütün odanın içini şimşekler doldurdu. Duvarlardaki posterleri kavurup küle çeviriyor ve çakalları delip geçip onları yanan birer festival balonuna çeviriyordu.</p>

  <p class="block11">"Tamam, Dekka," diye bağırdı bu sefer Edilio.</p>

  <p class="block11">Çakallar yere sert bir şekilde düştüler. Bazıları çoktan ölmüştü, bazıları ise hala hayattaydı ama hiçbirinin savaşmaya niyeti yoktu. Kapı görünmeyen bir el tarafından açılınca hayvanlar birbirlerini çiğneyerek kaçmaya başladılar.</p>

  <p class="block11">"Sürü Lideri!" diye haykırdı Drake. "Seni korkak!"</p>

  <p class="block6">&nbsp;</p>

  <p class="block11">Yakıcı bir şimşek çocuğun üzerine doğru gelip onu yere devirdi. Drake küfürler ederek kapıya doğru yuvarlandı.</p>

  <p class="block11">Quinn kreşle hırdavatçı arasındaki duvarın yıkılırken çıkardığı gümbürtüyü işitti.</p>

  <p class="block11">Birkaç saniye sonra ise çakalların panik içinde sokağa fırlayıp kaçarak etrafa dağıldıklarını gördü.</p>

  <p class="block11">Arkalarından da Drake belirdi.</p>

  <p class="block11">Quinn yine duvarın arkasına saklandı. Brianna ise cesur bir şekilde kalkmış neler olduğunu görmeye çalışıyordu.</p>

  <p class="block11">"Bu Drake. Bu defa şansın var işte." "Eğil. Seni sersem."</p>

  <p class="block11">Kız öfkeyle çocuğa döndü. "Silahı bana ver, seni ödlek." "Sen nasıl ateş edileceğini bile bilmiyorsun. Zaten çoktan gitmiştir. Koşuyordu."</p>

  <p class="block11">Brianna kafasını kaldırıp tekrar baktı. "Saklanıyor. Çöp tenekesinin ardında."</p>

  <p class="block11">Quinn bir bakış atmak için cesaretini topladı. Sadece hemen bakıp sonra tekrar çekilecekti. Brianna haklıydı. Drake çöp tenekesinin arkasına saklanmış, bekliyordu.</p>

  <p class="block11">Hırdavatçının arka kapısı açıldı ve Sam yalnız başına dışarı çıktı. Sağa sola göz attı ama Drake'i farketmedi.</p>

  <p class="block11">Brianna ona seslendi, "Sam, çöp tenekesinin arkasında." Sam arkasını döndü ama Drake çok hızlıydı. Kamçısını şaklatıp Sam'in koluna vurduktan sonra doğruca üzerine atıldı.</p>

  <p class="block11">Sam yere devrildikten sonra hemen yana doğru yuvarlandı ama yeterince hızlı değildi. İnanılmaz bir hızla hareket eden kamçı havada kıvrılıp bükülüp Sam'in tişörtünün sırt kısmında bir kesik açtı.</p>

  <p class="block11">Sam acıyla haykırdı.</p>

  <p class="block11">Brianna demir merdiveni aşağı indirmeye başladı. Ancak bu defa hızı onun aleyhine işledi ve merdiveni elinden kaçırınca merdiven aşağı düşüp parçalandı.</p>

  <p class="block11">Drake şimdi kamçısını Sam'in boğazına dolamış onu boğuyordu. Öldürecekti onu.</p>

  <p class="block11">Quinn, Sam'in yüzünün kıpkırmızı olduğunu gördü. Sam ellerini omzundan arkaya uzatıp kör atışlar yapmaya başladı.</p>

  <p class="block11">Şimşeklerden biri Drake'in yüzünü yalayıp geçti ama bu onu durdurmadı. Sam'i duvara sert bir şekilde fırlattı. Quinn, çocuğun kafasının duvara çarptığında çıkarttığı sesi duydu. Sam yarı baygın bir şekilde yere devrildi.</p>

  <p class="block11">"Caine'i unut," dedi Drake. "Senin icabına ben bakacağım."</p>

  <p class="block11">"Kamçısını tekrar havaya kaldırdı. Bu defa bütün gücünü toplayıp vuracak ve çocuğu ikiye bölecekti.</p>

  <p class="block11">Quinn ateş etti.</p>

  <p class="block11">Silahın tepmesi onu şaşırttı. Düşünmeden yapmıştı. Önceden öğrendiği gibi ne nişan almıştı ne de tetiği çekmesi gerektiği gibi çekmişti. Sadece içgüdüsel olarak ateş etmişti.</p>

  <p class="block11">Kurşunlar duvarda delikler açtı.</p>

  <p class="block6">&nbsp;</p>

  <p class="block11">Drake arkasına dönünce Quinn, her ne kadar korkudan bayılmak üzere olsa da, çocuğun kendisini görebilmesi için ayağa kalktı</p>

  <p class="block11">"Sen!"</p>

  <p class="block11">"Kimseyi öldürmek zorunda kalmak istemiyorum," diye zorlukla konuşabildi Quinn.</p>

  <p class="block11">"Bunu canınla ödeyeceksin, Quinn." Quinn yutkunup bu defa nişan aldı.</p>

  <p class="block11">Drake o kadar da cesur değildi. Öfkeyle bağırıp sokaktan aşağı kaçmaya başladı.</p>

  <p class="block11">Sam de yavaş yavaş kendine gelmiş ayağa kalkmaya çalışıyordu. Buzun üzerinde doğrulmaya çalışan yaşlı bir adama benzetti Quinn onu. Sonunda doğrulmayı başarınca Quinn'e bakıp bir selam verdi.</p>

  <p class="block11">"Sana borçluyum Quinn." "Üzgünüm, onu haklayamadım."</p>

  <p class="block11">Sam başını salladı. "Dostum, birini öldürmek istemiyorsun diye asla üzülme." Sonra da Brianna'ya döndü. "Breeze? Benimle gel. Quinn, kreşe yaklaşan olursa onları vurmak zorunda değilsin ama en azından havaya ateş et ki bizim de haberimiz olsun, tamam mı?"</p>

  <p class="block11">"Bunu yapabilirim."</p>

  <p class="block11">Sam meydana doğru koştu. Brianna'nm kendisine yetişeceğinden emindi. Kız da zaten birkaç saniye sonra yanında beliri verdi.</p>

  <p class="block11">"Ne yapıyoruz?"</p>

  <p class="block6">&nbsp;</p>

  <p class="block11">"Herkes sanki Caine'in şartlarını kabul etmişiz gibi davranacak. Şanslıysak, Drake gidip de kreşi kurtardığımızı söylemeden önce Bug gidip ona dediklerini yaptığımızı söyler."</p>

  <p class="block11">"Drake'in peşinden gitmemi mi istiyorsun?"</p>

  <p class="block11">"Hızını kullan ve onu bulmaya çalış ama sakın onunla savaşmaya kalkma, sadece gelip bana söyle."</p>

  <p class="block11">Daha çocuk lafını tamamlayamadan kız gitmişti bile, "Dikkatli ol."</p>

  <p class="block11">Sam, Brianna'nın yanında oldukça yavaş kalan bir hızla ilerledi. Kısa bir sürede toplayabildikleri kadar çocuk, normal olanlar, meydanın bir ucunda toplanıyordu. Sayıları belki yüzün üzerindeydi. Sam, Caine'in Perdido Sahili'nde toplam kaç çocuk olduğunu bilmemesine ve bu sayede bir kısmının şimdi evlerde saklandığını farkedemeyeceğine güveniyordu. Planın inandırıcı olması şarttı. Caine'in talebi bazılarının Edilio'yla beraber saklanabilmesine imkan tanımıştı.</p>

  <p class="block11">Astrid, Küçük Pete, Dekka, Taylor ve diğer Coates'lular da kiliseye giriyordu bu sırada. Sahnenin inandırıcı olması için içlerinden bir kısmı direnip itiraz ediyordu.</p>

  <p class="block11">Sam meydandaki süs havuzunun kenarına çıktı. "Tamam, Bug, izlediğini biliyorum. Caine'e gidip istediklerini yaptığımızı söyle. Ona beklediğimi söyle. Korkağın teki değilse buraya gelip benimle bir erkek gibi yüzleşsin."</p>

  <p class="block11">Meydandaki yüzden fazla çocuğun kendisine bakan kor ku dolu gözlerine aldırmadan aşağı indi.</p>

  <p class="block11">Acaba Bug kreşte olanları görmüş müydü? Silah seslerini duymuş olmalıydı. Ancak belki de onların Drake'ten geldiğini düşünmüştür.</p>

  <p class="block11">Bir diğer risk de Drake'in gidip Caine'i uyarması olasılığıydı. Çok geçmeden bunların cevaplarını öğrenecekti. Her ne olursa olsun Sam, Caine'in yine de karşısına çıkacağına inanıyordu. Egosuna karşı koyamazdı.</p>

  <p class="block11">Sam'in telsizinden Astrid'in sesi yükseldi. Telsizin sesini kısıp kulağına götürdü.</p>

  <p class="block11">"Sam."</p>

  <p class="block11">"Kilisede işler yolunda mı?" "Hepimiz iyiyiz. Kreş peki?" "Güvende."</p>

  <p class="block11">"Tanrı'ya şükür."</p>

  <p class="block11">"Dinle, oradaki herkes yere yatsın. Sıraların altına girin hepiniz -böylece biraz daha güvende olursunuz."</p>

  <p class="block11">"Burada kendimi işe yaramaz hissediyorum."</p>

  <p class="block11">"Küçük Pete'i sakin tut. Saatli bomba gibi tıpkı. Neler yapabileceğini hiçbirimiz bilmiyoruz."</p>

  <p class="block11">"Bence bir şişe nitrogliserin daha iyi bir benzetme olurdu. Bomba fâzla stabil bir şey."</p>

  <p class="block11">Sam gülümsedi. "Böyle konuştuğun zaman çok çekici olduğunu biliyorsun, değil mi?"</p>

  <p class="block11">"Neden yapıyorum sanıyorsun zaten?"</p>

  <p class="block11">Kızın sadece birkaç metre uzaktaki o binanın içinde</p>

  <p class="block11">üzüntü ve korku içinde olmasına rağmen hala cesur davranmaya çalıştığını bilmek Sam'in hüzünlenip gözlerinin yaşarmasına yol açtı.</p>

  <p class="block11">Keşke Quinn, Drake'i oyundan düşürebilseydi diye diledi. Ancak böyle bir şey yapmış olsaydı arkadaşı büyük ihtimalle bunun psikolojik sonuçlarını bir daha hiç atlatamazdı. Bazı insanlar bunun gibi şeyleri yapabilirdi ama bazıları da yapamazdı işte. Bu ikinci grup büyük ihtimalle şanslı olanlardı.</p>

  <p class="block11">"Gel haydi Caine," diye fısıldadı Sam. "Bitirelim şu işi."</p>

  <p class="block11">Yanında Brianna belirdi. "Drake evine gitti. Hani şu her zaman kaldığı yere."</p>

  <p class="block11">"Caine de orada mı?" "Sanmıyorum."</p>

  <p class="block11">"İyi iş çıkardın Breeze. Şimdi sen de kiliseye gir. Bunu yavaşça yap ki Bug izliyorsa seni görebilsin."</p>

  <p class="block11">"Yardım etmek istiyorum."</p>

  <p class="block11">"Zaten senden bunu istiyorum, Brianna."</p>

  <p class="block11">Kız arkasını dönüp gitti. Sam şimdi yalnızdı. Normal çocuklar da C-aine'in emrettiği gibi meydanın diğer ucunda toplanmıştı. Ucubeler -Sam bu kelimeden nefret ediyordu ama bir yandan da kulağa doğru gibi geliyorduise kilisedeydi.</p>

  <p class="block11">İşin bundan sonrası o ve Caine arasındaydı artık. Caine gelecek miydi?</p>

  <p class="block11">Yalnız mı gelecekti?</p>

  <p class="block6">&nbsp;</p>

  <p class="block11">Sam saatine göz attı. Bir saatten biraz fazla vakti vardı ama zaten farketmezdi.</p>

  <p class="block11">Yakınlarda.bir yerde bir çakalın uluduğunu işitti.</p>

  <p class="block6">&nbsp;</p>

  <h1 class="block12" id="sigil_toc_id_39">KIRK DÖRT</h1>

  <p class="block12">0 1 SAAT , 0 6 DAKİK A</p>

  <p class="block11"><b class="calibre4">"DEDİKLERİNİ YAPIYORLAR,"</b> diyerek kapıdan girdi Bug. "Güzel," diye cevap verdi Caine. "Şimdi şov zamanı.</p>

  <p class="block11">Herkes arabalara."</p>

  <p class="block11">Chaz, Chunk, Mallet ve sonunda üzerindeki koli bantlarından kurtulmuş olan Frederico garajdaki Subaru marka arabaya doluştular. Ne kadar öfkeli olduğu her halinden belli olan Diana da onları izledi. Panda da Lana'yı kolundan tutup kapıya doğru götürdü.</p>

  <p class="block11">Tam o anda Caine birinin eksik olduğunu anladı. "Howard nerede?"</p>

  <p class="block11">"Ben, bilmiyorum," diye cevap verdi Panda. "Gittiğini de görmedim."</p>

  <p class="block11">"İşe yaramaz solucan. Orc olmadan bir işe yaradığı yok zaten. Boşverin onu."</p>

  <p class="block11">Garajdaki diğer araba, açılır cam tavanı olan lüks bir Audi'ydi. Panda sürücü koltuğuna geçti ve yan koltuğa da elinde bir tüfekle Diana oturdu. Caine de arka koltuğa kuruldu.</p>

  <p class="block11">Panda uzaktan kumandalı garaj kapsının düğmesine basınca iki kapı da açıldı.</p>

  <p class="block11">Arabalar ilerlemeye başladı. Diğer çocukların kullandığı Subaru fazla hızlı çıkınca, Audi'nin yan tarafına sürttü.</p>

  <p class="block11">Subaru'yu kullanan Chaz camı açıp "Özür dilerim," dedi. "Harika bir başlangıç," diye söylendi Diana.</p>

  <p class="block11">"Devam edin," diye emretti-Caine.</p>

  <p class="block11">Panda, aracı caddeye sürüp birden hızını arttırınca Subaru arkalarında kaldı.</p>

  <p class="block11">Diana da bu sırada, "Bada bum bada bum bada bum bum bum," diye <i class="calibre5">William Tell'in Açılış Müziğini</i> mırıldanıyordu.</p>

  <p class="block11">"Kes şunu," diye çıkıştı Caine.</p>

  <p class="block11">Daha iki blok ilerlemişlerdi ki Panda frenlere asıldı. Bir düzine çakal caddeden koşarak geçiyordu.</p>

  <p class="block11">Caine aracın tavan camını açıp bağırdı, "Ne yapıyorsunuz? Nereye gidiyorsunuz?"</p>

  <p class="block11">Sürü Lideri durup alev gibi yanan gözleriyle ona baktı. "Kamçı El gitti."</p>

  <p class="block11">"Ne? Kreşe ne oldu?"</p>

  <p class="block11">"Kamçı El gitti. Sürü Lideri gitti."</p>

  <p class="block11">"Olamaz," diye bağırdı Caine ve ardından Diana'ya döndü, "Kreşi kurtarmışlar, ne yapacağım şimdi?"</p>

  <p class="block11">"Sen söyle. Korkusuz Lider."</p>

  <p class="block11">Caine yumruğunu arabanın tavanına vurdu. "Tamam, Sürü Lideri, korkağın teki değilsen beni izle."</p>

  <p class="block11">"Sürü Lideri Karanlık'ı izler. Diğerleri de Sürü Lideri'ni.</p>

  <p class="block11">Sürü aç. Sürü yemeli."</p>

  <p class="block11">"Bende sizin için yiyecek var. Meydan çocuklarla dolu." Sürü Lideri tereddüt etti.</p>

  <p class="block11">"Çok kolay olacak. Benimle gelip istediğin kadar çocuk alabilirsin. Çakallarını topla. Hepsini getir. Açık büfe var."</p>

  <p class="block11">Sürü Lideri sürüsüne emretti ve çakallar dönüp etrafında toplandılar.</p>

  <p class="block11">"Bizi izleyin," diye bağırdı Caine. Artık kendini iyiden iyiye kaptırmıştı. "Meydana gidiyoruz. Varır varmaz çocuklara saldırın. Plan tıkır tıkır işleyecek."</p>

  <p class="block11">"Ateş Yumruk orada mı?"</p>

  <p class="block11">Caine kaşlarını çattı. "Kim? Ah. Sam. Ateş Yumruk demek ha? Evet, o da orada olacak ama onunla ben ilgileneceğim."</p>

  <p class="block11">Sürü Lideri biraz kararsız gibiydi.</p>

  <p class="block11">"Eğer Sürü Lideri korkuyorsa, belki de bir başkası Sürü Lideri olmalı."</p>

  <p class="block11">"Sürü Lideri korkmaz." "Gidelim o zaman."</p>

  <p class="block11">"Ah, dostum," dedi Howard. "Ah, ne oldu sana böyle, Orc?"</p>

  <p class="block11">Caine'in yanından gizlice sıvışıp Orc'la beraber kaldıkları eve gelmişti. Kurtarıcısını ağırlığından dolayı kırılıp ezilmiş koltuğunun üzerinde otururken buldu. Her yerde boş bira kutuları vardı.</p>

  <p class="block11">Orc elinde bilgisayar oyununun kumandasını tutuyordu. "Parmaklarım şu şeyi kontrol edemeyecek kadar büyük."</p>

  <p class="block11">"Orc, abi, bu nasıl... Yani, sana ne oldu böyle?"</p>

  <p class="block11">Orc'un yüzünün bir kısmı hala normaldi. Sol gözü, sol kulağı ve onun üzerinde duran bir tutam saç. Ağzı da hala Orc'un eski ağzıydı. Ancak geri kalanı sanki taş bir heykeldi. Eskiden olduğundan bir boy daha uzundu artık. Bacakları ağaç gövdeleri kadar büyük ve kolları da yangın muslukları kadar kalındı. Kıyafetleri genişleyen vücuduna dar geldiği için yırtılıp parçalanmış ve şimdi üzerinden paçavralar gibi sarkıyordu.</p>

  <p class="block11">Költukta hareket edince sanki ıslak taşların birbirine sürtmesi gibi bir ses çıktı.</p>

  <p class="block11">"Bu nasıl oldu, dostum?" "Bu, bana verilen ceza." "Ne demek şimdi bu?"</p>

  <p class="block11">"Bette'i öldürdüğüm için. Bunu yapan Tanrı, Howard.</p>

  <p class="block11">Bana bu cezayı O verdi."</p>

  <p class="block11">Howard içindeki dönüp çığlıklar atarak kaçma arzusunu bastırdı. Orc'un insan olan gözüne bakmaya çalışırken kendini sarı bir istiridyeyi andıran taşın içine gömülü olduğu diğer göze bakarken buldu.</p>

  <p class="block11">"Hareket edebiliyor musun? Ayağa kalkabilir misin?" Orc, Howard'ın beklediğinden çok daha kolay bir şekilde doğruldu.</p>

  <p class="block11">"Evet, hala ayağa kalkıp tuvalete gidebiliyorum." "Bu şey ağzını da kapladığında ne olacak?"</p>

  <p class="block11">"Sanırım yayılması durdu. Birkaç saatten beri yayılmıyor artık."</p>

  <p class="block11">"Acıyor mu peki?</p>

  <p class="block11">"Yok. Sadece yayılırken biraz kaşındırıyordu," derken kocaman parmaklarından biriyle yarısı insan yarısı kaya burnunu kaşıdı.</p>

  <p class="block11">"Bu kadar iri olduğuna göre de oldukça güçlü olmalısın artık."</p>

  <p class="block11">"Kesinlikle." Yanındaki mini buzdolabının kapağını açıp kendine bir bira çıkarttı. Kafasını geri atıp ağzını açtı ve kutuyu sıkıp patlattı. Aşağı dökülen biraları yuttu. Geri kalan bira da çenesinden aşağı süzülüp göğsüne döküldü. "Artık bunları sadece böyle açabiliyorum. Parmaklarım fazla büyük geliyor."</p>

  <p class="block11">"Sen ne yaptığını sanıyorsun abi? Bütün gün burada öylece oturup bira mı içiyorsun?"</p>

  <p class="block11">"Başka ne yapacaktım?" İnsan olan gözü ya ağlıyordu ya da sulanmıştı. "Sorun şu ki, biram bitmek üzere."</p>

  <p class="block11">"Dostum, geri dönmek zorundasın. Dışarıda bir savaş var. Sen de bunun içinde yer alıp tarafını seçmelisin."</p>

  <p class="block11">"Ben sadece bira istiyorum."</p>

  <p class="block11">"Tamam o zaman. Biz de öyle yaparız, Orc. Gidip biraz bira alırız."</p>

  <p class="block11">Yıldızlar gökyüzünü doldurdu.</p>

  <p class="block11">Ay da çan kulesinin ardından kendini gösterdi.</p>

  <p class="block11">Bir çakal bütün vahşiliği ve çaresiz bir hayaletin yakarışlarını andıran bir sesle uludu.</p>

  <p class="block11">Sam zihninde kilisede bekleyen mutandan canlandırdı. Yanında bir avuç adamıyla apartmanların arasına saklanmış olan Edilio'yu düşündü. Elinde, kullanıp kullanmayacağı belli olmayan makineli tüfeğiyle Quinn geldi gözünün önüne. Meydanda neler olacağından habersiz korku içinde bekleşen çocukları gördü ardından. Sonra da kreşte bekleyen Mary ve ufak çocukları. Tabii kilisenin bodrumunda oturmuş gelecek yaralı ya da ölüleri bekleyen Dahra'yı.</p>

  <p class="block11">Drake geri çekilmişti. Şimdilik. Orc ne yapacaktı peki?</p>

  <p class="block11">Caine neredeydi?</p>

  <p class="block11">Ve tam bir saat sonra, saat Sam'in on beş yıl önce doğmuş olduğu zamanı gösterdiğinde ona ve Caine adındaki hiç tanımadığı kardeşine ne olacaktı?</p>

  <p class="block11">•Caine'i yenebilir miydi? Caine'i yenmek zorundaydı.</p>

  <p class="block11">Drake'i de yok etmek zorundaydı. Sam -eğergiderse, büyük atlamayı yaparsa, puf olup uçarsa, Astrid'i Drake'in merhametine bırakamazdı.</p>

  <p class="block11">Onu bekleyen sondan korkması gerektiğini biliyordu. Sam Temple'ı RSGB'den atacak olan o gizemli işlemden. Ancak kendisi için, Astrid için endişelendiğinden daha az endişeleniyordu.</p>

  <p class="block11">İki haftadan daha kısa bir süre önce kız onun için ulaşılmazdı, bir hayaldi. Kızı ancak kendini açık etmeden uzaktan sevebilirdi. Oysa şimdi, kendi saati ani ve bir olasılık ölümcül bir sona doğru ilerlerken aklındaki tek şey o kızdı. Caine nasıl hareket edecekti? Aklının geri kalanının meşgul olduğu soru da buydu. Eski kovboy filmlerindeki silahşörler gibi mi gelecekti acaba?</p>

  <p class="block11">Otuzar adım atıp sonra da ateş mi edeceklerdi. İkizlerden hangisi daha güçlüydü? Şimşekler gönderebilen kardeş mi yoksa eşyaları hareket ettirebilen mi?</p>

  <p class="block11">Hava karanlıktı.</p>

  <p class="block11">Sam karanlıktan nefret ederdi. Sonu geldiği zaman bunun hava karanlıkken olacağını tahmin etmişti hep.</p>

  <p class="block11">Karanlık ve yalnız. Caine nerede?</p>

  <p class="block11">Bug onu şu anda da izliyor mudur?</p>

  <p class="block11">Edilio, Quinn'in yapamadığı şeyi yapabilecek mi? Caine ona ne gibi bir sürpriz hazırlıyor?</p>

  <p class="block11">Birkaç adım uzağında Taylor belirdi. Sanki şeytanla bir söyleşiden gelmiş gibi bir hali vardı. Yüzü bembeyazdı ve kocaman açtığı gözleri sokak lambalarının ışığında parlıyordu. "Geliyorlar."</p>

  <p class="block11">Sam omuzlarını dikleştirdi ve kalbinin daha hızlı çarpmaya başladığını hissetti. "Güzel."</p>

  <p class="block11">"Hayır, o değil," dedi Taylor. "Çakallar." "Ne? Nerede?"</p>

  <p class="block11">Taylor, çocuğun omzunun arkasında kalan bir noktayı gösterdi.</p>

  <p class="block11">Sam arkasını döndü. Çakal sürüsü iki yönden koşarak savunmasız bekleyen çocukların üzerine doğru geliyordu.</p>

  <p class="block11">Sanki sınıflarda izledikleri doğayla ilgili belgesellere benziyordu. Aslan birazdan avı olan antilop sürüsünün üzerine atılacaktı. Ancak bu sefer sürü, insan sürüsüydü ve antiloplar kadar hızlı koşamazlardı.</p>

  <p class="block11">Savunmasızdılar.</p>

  <p class="block11">Çocuklar panikledi ve ortaya doğru çekilmeye çalıştılar ama uçlarda kalan çocuklar pençeleri görünce sonlarının geldiğini anladı.</p>

  <p class="block11">Sam bir elini kaldırıp koşmaya ve bir hedef aramaya başladı. Birden arabanın motorunun gürlemesi duyuldu.</p>

  <p class="block11">Sam bir an durup arkasına baktı. Kilisenin yanından geçen farlar birbirleriyle yarışıyorlardı. Kirli bir arazi aracı. Şehir meydanını çevreleyen alçak duvara çarptı ve kaldırıma çıkarak zar zor durdu.</p>

  <p class="block11">Arkasından da başka arabalar geliyordu.</p>

  <p class="block11">Çakallar insan sürüsüne yaklaştıkça çığlıklar arttı.</p>

  <p class="block11">Sam elini kaldırınca şimşekler sürünün sol tarafına doğru gitti.</p>

  <p class="block11">Diğer taraftakilere ateş edemiyordu çünkü önlerini panik halinde kaçışan çocuklar kapıyordu. Hepsi kendilerini koruması için Sam'e doğru koştukları için Sam'in nişan alması imkansızdı.</p>

  <p class="block11">"Eğilin, eğilin, eğilin," diye bağırdı. "Hepiniz yere!" Ancak faydasızdı.</p>

  <p class="block11">"Kurtar beni!" diye yalvardı arazi aracından inen Bilgisayar Jack.</p>

  <p class="block11">Audi patinaj yaparak kilisenin önünde durdu. Aracın üzerindeki cam tavandan biri çıkmıştı dışarı.</p>

  <p class="block11">Acı ve dehşet dolu çığlıklar. Çocuğun biri yere devrilmiş kendisini sürükleyen iki katı büyüklüğündeki çakaldan kurtulmaya çalışıyordu.</p>

  <p class="block11">"Edilio! Şimdi!" diye bağırdı Sam.</p>

  <p class="block11">"Kötü bir akşam mı geçiriyorsun, kardeşim?" diye coşkuyla haykırdı Caine. "Emin ol, daha da kötüleşecek."</p>

  <p class="block11">Caine ellerini kaldırdı ama nişan aldığı yer Sam değildi. Bütün gücünü kiliseye yöneltmişti. Sanki görünmez bir dev, bir dinozor büyüklüğündeki bir yaratık eski binanın üzerine yaslanıyordu. Duvarlar çatladı, vitraylar patladı, binanın en zayıf noktası olan kapısı içeri doğru lime lime olarak patladı.</p>

  <p class="block11">"Astrid!" diye bağırdı Sam.</p>

  <p class="block11">Meydandaki çocukların çığlıkları üzerlerine saldıran çakalların hırlamalarına karışıyordu.</p>

  <p class="block11">Birden makineli tüfeğin sesi duyuldu. Kreşin çatısından ateş ediliyordu. ilk günkü yangında yanmış olan binadan fırlayan Edilio, arkasındaki üç adamıyla beraber çakallarla savaşmaya başladı.</p>

  <p class="block11">Caine bir kez daha gücünü kullandı ve bu sefer o inanılmaz enerjiye sahip görünmez canavar kilisenin ön tarafına daha büyük bir güçle yüklendi.</p>

  <p class="block11">Binanın yan taraflarındaki bütün eski ve yeni vitraylar patlayınca etrafa cam yağmuru yağdı. Çan kulesi sallanmaya başladı.</p>

  <p class="block11">"Onları nasıl kurtaracaksın Sam? Bir kez daha gücümü kullanacağım ve ondan sonra bina çökecek."</p>

  <p class="block11">Garip bir şekilde, Sam'in ayaklarının dibindeki Jack inanılmaz bir güce sahipti ve çocuğu itip yere devirdi.</p>

  <p class="block11">Sam düştüğü sırada nişan alamadan Caine'e doğru bir şimşek gönderdi.</p>

  <p class="block11">"Ben seni kurtarabilirim! Ama önce sen beni kurtar!" diye yalvardı Jack. "Büyük atlayış. Seni ondan kurtarabilirim." Sam yere sert bir iniş yaptı ve Jack'in kendisini tutan ellerine bir tekme attı. Tekrar serbest kalınca da tam zamanında ayağa kalkıp kilisenin ön duvarının içe doğru ağır ağır çöktüğünü gördü.</p>

  <p class="block11">Çatı da çatırdayıp eğildi. Kule yana doğru yatsa da yıkılmadı. Ancak tonlarca ağırlıktaki tuğlalar, beton ve devasa kalaslar sanki dünyanın sonu gelmiş gibi büyük bir gürültüyle aşağı düştüler.</p>

  <p class="block11">Sam çaresiz bir şekilde tekrar bağırdı. "Astrid!"</p>

  <p class="block11">Arkasındaki katliamı unutarak dosdoğru Caine'in üzerine doğru koştu. Çığlıkları, hırlamaları ve silah patlamalarının hiçbirini duymuyordu.</p>

  <p class="block11">Nişan alıp ateş etti.</p>

  <p class="block11">Şimşek Caine'in arabasının ön tarafına isabet etti. Arabanın ön tarafı parçalanıp yanarken, Caine tavan penceresinden ve Sam'in umrunda bile olmayan diğerleri kapılardan çıkıp arabayı terkettiler.</p>

  <p class="block11">Sam bir daha ateş etti ve Caine yere eğildi.</p>

  <p class="block11">Bir enerji dalgası ona çarpıp sanki duvara toslamış gibi durdurdu. Gözleri delirmiş gibi Caine'i arıyordu. Nerede? Nerede?</p>

  <p class="block11">Binadan gelen çığlıklar, kilisenin duvarlarının çatırtılarına ve arkasındaki cehennemi andıran sahneden yükselen acı dolu haykırmalara, annesini isteyen çocukların yakarışlarına karıştı.</p>

  <p class="block11">Bir anlık bir hareket ve Sam yine ateş etti.</p>

  <p class="block11">Caine de karşılık verdi ve süs havuzunun üzerindeki heykel parçalanarak sulara gömüldü.</p>

  <p class="block11">Sam ayağa kalkmış koşuyordu. Caine'i bulmak zorundaydı. Onu bulacak ve öldürecekti. Evet öldürecekti.</p>

  <p class="block11">Silah seslerinin arasında Edilio'nun sesi işitildi. "Hayır, hayır, hayır. Ateşi kesin. Çocukları vuruyorsunuz!"</p>

  <p class="block11">Sam, yanan Audi'nin etrafını dolaştı. Caine biraz ilerisinde koşarak uzaklaşıyordu.</p>

  <p class="block11">Sam bir şimşek daha gönderince Caine'in ayaklarının altındaki kaldırım alev aldı. Etrafı simsiyah dumanlar kapladı birden. Kaldırım yanıyordu. Caine sokağa doğru savrulup yuvarlandı ve hızlı bir şekilde dizinin üzerinde doğruldu. Sam birden göğsüne isabet eden güçlü darbeyi hissetti ve sırtüstü yere savruldu. Ağzından ve kulaklarından kan geliyordu ve hareketsiz kalmıştı. Kolları ve bacakları hissizdi, bir türlü.... bir türlü...</p>

  <p class="block11">Caine'in vahşi, kanlı ve haykıran yüzü.</p>

  <p class="block11">Sam içindeki nefretin alev alev ellerinden dışarı çıktığını hissetti.</p>

  <p class="block11">Caine yana kaçmaya çalıştı ama çok yavaştı. Yakıcı şimşekler yan tarafına isabet etti. Gömleği alev almıştı. Caine çığlıklar atıp üzerine vurarak alevleri söndürmeye uğraştı.</p>

  <p class="block11">Sam ayağa kalkmaya çalıştı ama başı dönüyordu.</p>

  <p class="block11">Caine, Sam'in olayların başladığı gün küçük kızı kurtarmak için girdiği yanmış binaya aynı kapıyı kullanarak daldı.</p>

  <p class="block11">Sam biraz sendelese de onun peşinden koşuyordu. iMerdivenleri çıkıp hala is kokan koridordan geçti. En üst kat yanarak harabeye dönmüştü. Etrafı kaplayan pis bir yanık kokusu vardı ve sağdan soldan sarkan kalaslar ve borular ortalığı savaş alanına çevirmişti.</p>

  <p class="block11">Caine yine bir enerji darbesi gönderince Sam darbenin isabet ettiği duvarın parçalandığını gördü.</p>

  <p class="block11">"Caine, gel de bitirelim şu işi."</p>

  <p class="block11">"Gel de yakala beni kardeşim," diye karşılık verdi Caine. Sesinden acı içinde olduğu belli oluyordu. "Burayı ikimizin de üzerine yıkacağım."</p>

  <p class="block11">Sam sesin geldiği yönden çocuğun yerini çıkartıp koridorda koşmaya başladı. Ellerinden ölümcül şimşekler çıkarken tepesindeki yanmış kalasların arasından yıldızlar parlıyordu.</p>

  <p class="block11">Caine yoktu.</p>

  <p class="block11">Menteşeleri güçbela tutan, etrafındaki duvarın yarısı gitmiş olan bir kapı yavaşça aralanıyordu.</p>

  <p class="block11">Sam kapıya bir tekme attı ve içeri ateş etti.</p>

  <p class="block11">Kırık kalaslar üzerine doğru uçmaya başladı. Sam bir tanesinden kaçmak için tam zamanında eğildi ama hemen arkasından gelen sol dirseğine isabet edip kolunu kırdı. Molozlar yağmur gibi üzerine gelince Sam gerilemek zorunda kaldı.</p>

  <p class="block11">Birden Caine belirdi, çocuktan sadece birkaç adım uzaktaydı.</p>

  <p class="block11">Ellerini havaya kaldırmıştı. Sam de yaralı kolunu sağ eliyle tutuyordu.</p>

  <p class="block11">"Oyun bitti, Sam."</p>

  <p class="block11">Birden Caine'in arkasında bir şey belirdi ve Caine yana savruldu. Başını ellerinin arasına almıştı.</p>

  <p class="block11">Brianna, elinde çekiciyle onun başında dikildi.</p>

  <p class="block11">"Kaç, Breeze!" diye bağırdı Sam ama çok geçti. Caine geriye doğru sendelerken yakın mesafeden bir enerji darbesi gönderdi ve Brianna arkasındaki duvara doğru uçup duvarı delip geçti.</p>

  <p class="block11">Caine ayağa kalkıp duvarda açılan delikten geçip kızın peşinden gitti.</p>

  <p class="block11">Sam duvara ateş edip bir delik açtı. Kendi açtığı delikten Caine'in bir yandaki duvarı da parçaladığını görebiliyordu. Sam üzerinde durdukları zeminin çatırdadığını hissediyordu.</p>

  <p class="block11">Bina çökmek üzereydi.</p>

  <p class="block11">Dönüp kaçmaya çalıştı ama birden ayaklarının altındaki zemin kaybolunca boşlukta buldu kendini. İçinde bulunduğu binayla beraber düşüyordu. Duvarlar üzerine doğru devriliyordu.</p>

  <p class="block11">Düştü ve bina da üzerine yıkıldı.</p>

  <h1 class="block12" id="sigil_toc_id_40">KIRK BEŞ</h1>

  <p class="block12">1 4 DAKİK A</p>

  <p class="block11"><b class="calibre4">QUINN, KORKU</b> içinde donup kalıp çocukların üzerine saldıran çakalları izledi.</p>

  <p class="block11">Sam'in ateş edip ıskaladığını görüyordu.</p>

  <p class="block11">Caine kiliseye saldırınca Sam'in ne büyük bir acı çektiğine şahit oldu.</p>

  <p class="block11">Sam kiliseye doğru koştu. "Hayır!" diye bağırdı Quinn. Nişan aldı.</p>

  <p class="block11">"Sakın çocukları vurma, sakın çocukları vurma," diye kendi kendine tekrar etti ve ardından tetiği çekti. Çakal sürüsünü hedef alıyordu. Daha önce olmadıkları kadar kalabalıklardı.</p>

  <p class="block11">Çakallar çocuğu farketmedi bile.</p>

  <p class="block11">Bir tanesi kıvranarak yere düştü ve bir daha yerden kalkamadı.</p>

  <p class="block11">Başka çakal vurma şansı olmadı çünkü şimdi çakallar çocukların arasına dalmıştı. Merdivene doğru koşup aşağı kaydı ve yere sert bir iniş yaptı.</p>

  <p class="block11">Beyni ona kaçmasını söylüyordu. Geriye, sahile doğru üç adım attı. Kumsala doğru kaçacaktı. Ancak birden, sanki görünmez bir güç onu engelliyormuş gibi durdu.</p>

  <p class="block11">"Kaçamazsın, Quinn," dedi. "Kaçamazsın."</p>

  <p class="block11">Bunları söylerken kreşe doğru koşuyordu. Kollarına aldığı bir çocuğu korumaya çalışan Mary'nin yanından geçip meydana doğru gitti. Sımsıkı tuttuğu tüfeğini sallayarak koşarken bir yandan da aklını kaçırmış gibi çığlıklar atıyordu. Elindeki tüfeğin kabzasını bir sopa gibi önündeki çakalın kafasına indirdi sonunda.</p>

  <p class="block11">Edilio da oradaydı ve çocuklar ateş ediyordu. Edilio'nun, "Hayır, hayır, hayır," diye bağırdığını duydu. Sonrasında ise Quinn'in gözlerinde kan vardı. Beyninde ve her yerde kan vardı. O anda aklını kaybetti. Tüfeğini savuruyor, çığlıklar atıyor, vuruyor, vuruyor, vuruyordu.</p>

  <p class="block11">Mary, Isabella'yı kucaklayıp John'un yanına gitti. Dışarıdaki çılgınlığın sesleri kulaklarına geliyordu. Çığlıklar, hayvanların hırlamaları ve silah sesleri.</p>

  <p class="block11">"Yüce İsa bizi koru, Yüce İsa bizi koru," diye sürekli tekrar ediyordu biri, ağlar gibi. Sonra Mary bunu yapanın aslında kendisi olduğunu farketti.</p>

  <p class="block11">Drake gecenin içinde yankılanan çakal ulumasını işitince bunun ne anlama geldiğini hemen anladı.</p>

  <p class="block11">Yaralarını sardığı yeterdi. Savaşa geri dönmeliydi.</p>

  <p class="block11">"Zamanı geldi," dedi. "Onlara günlerini gösterme zamanı geldi."</p>

  <p class="block11">Evinin kapısını tekmeleyerek açtı ve bağırarak meydana doğru koşmaya başladı. Bu sırada keşke o da çakallar gibi uluyabilse diye düşünüyordu.</p>

  <p class="block11">Silah seslerini duyunca kendi silahını belinden çıkardı ve kamçı elini savurmaya başladı. Kamçının çıkardığı ses hoşuna gidiyordu.</p>

  <p class="block11">Az ilerisinde iki şekil ondan uzaklaşıyordu. Şekillerden bir tanesi çok ufaktı. Ama hayır, aslında diğeri imkansız derecede büyük olduğu için küçük gözüküyordu. Görüntüsü çok acayip olan, kayayı andıran bir yaratıktı bu.</p>

  <p class="block11">İki şekil sokak lambasının ışığının altından geçerken Drake küçük olanı hemen tanıdı.</p>

  <p class="block11">"Howard, seni hain," diye bağırdı.</p>

  <p class="block11">Howard durdu ama yanındaki yaratık yürümeye devam etti.</p>

  <p class="block11">"Başına iş almak istemezsin, Drake," diye uyardı Howard.</p>

  <p class="block11">Drake kamçısını savurdu ve Howard'm gömleğinin önünü yırttı. Çocuğun göğsünde karanlıkta zar zor farkedilebilen bir kesik vardı şimdi.</p>

  <p class="block11">"Sam'i yenmelerine yardım etmeye git hemen," dedi Drake.</p>

  <p class="block11">Devasa canavar durdu birden. Yavaşça geri dönüp onlara doğru yürüdü.</p>

  <p class="block11">"Bu da neyin nesi?" "Sen," dedi canavar.</p>

  <p class="block11">"Orc?" Drake'in sesi korku ve dehşetten çığlık gibi çıkmıştı.</p>

  <p class="block11">"Senin yüzünden bunu yaptım," dedi Orc.</p>

  <p class="block11">"Yolumdan çekilin. Bir savaş var. Ya benimle gelirsiniz ya da ölürsünüz."</p>

  <p class="block11">"Sadece biraz bira istiyor, Drake," diye açıkladı Howard ortalığı sakinleştirmek için. Bu arada göğsündeki yaraya bastırmıştı elini. Acısı çok fazlaydı ama hala zekice davranıp kontrolü eline geçirmeye çalışıyordu.</p>

  <p class="block11">"Bu bana Tann'nın bir cezası."</p>

  <p class="block11">"Seni budala ahmak," diye bağıran Drake kamçısını havada döndürüp bütün gücüyle Orc'un omzuna indirdi.</p>

  <p class="block11">"AHHHH!" Orc acıyla inledi. "Yürümeye başla, seni moron."</p>

  <p class="block11">Orc yürümeye başladı. Ama meydana doğru değil. "Kamçı El'in tadına tekrar mı bakmak istiyorsun, seni ucube? Seni ikiye böleceğim."</p>

  <p class="block11">Astrid sırtındaki ve bacaklarının üzerindeki ağırlığı hissetti. Yüzüstü bir şekilde Küçük Pete'in üzerinde yatıyordu. Biraz sersemlemiş olsa da sıkışıp kaldıklarını anlayacak kadar aklını toparlayabildi.</p>

  <p class="block11">Derin bir nefes aldı.</p>

  <p class="block11">"Petey," diye fısıldadı. Kemiklerinden gelen sesleri duyuyordu. Kulakları da çınlıyordu.</p>

  <p class="block11">Küçük Pete hareket etmiyordu.</p>

  <p class="block11">Ayaklarını kıpırdatmaya çalıştı ama faydasızdı. "Petey, Petey!"</p>

  <p class="block11">Gözlerindeki kir, ter ve tozu silip göz kapaklarını kırpıştırdı ve kardeşine bakmaya çalıştı. Vücudunu ona siper edip tepelerine yağan duvardan koruyabilmişti çocuğu ama sırt çantası büyüklüğünde bir sıva parçası çocuğun başına isabet etmişti.</p>

  <p class="block11">Paniğe kapılmamaya çalışarak iki parmağını çocuğun boynuna bastırdı ve nabzını bulmaya çalıştı. Vücudunun altındaki çocuğun göğsünün inip kalkmasından nefes aldığını hissedebiliyordu.</p>

  <p class="block11">"Yardım edin," diye boğuk bir sesle bağırabildi. Kulağındaki çınlama yüzünden bağırıyor mu yoksa fısıldıyor mu bilmiyordu.</p>

  <p class="block11">"Biri bana yardım etsin. Biri bize yardım etsin. Kardeşimi kurtarın. Yardım edin ona," diye yalvardı ve bir süre sonra dua etmeye başladı. "Sam'i koru. Hepimizi koru."</p>

  <p class="block11">Çok uzun zaman önce duyduğu bir dua aklına gelince onu tekrarlamaya başladı. Sesi sanki çok uzaklardan, bir başkasının sesi gibi geliyordu.</p>

  <p class="block11"><b class="calibre4">6l</b> "Baş Melek Aziz Michael, bizi savaşlarda koru. Şeytanın kötülüğüne ve tuzaklarına karşı bizim koruyucumuz ol." Kendi sesini duyamıyor ama ağladığını hissedebiliyordu. Kelimeler ağzından güçlükle çıkıyordu.</p>

  <p class="block11">Sanki imdat çığlığına gelen alaycı bir cevap gibi cam ve alçı yağmuru yağdı üzerlerine.</p>

  <p class="block11">"Tanrım, sen bizi Şeytan'ın gazabından koru. Naçizane dualarımızı kabul et. Ve sen, cennetteki babamız, Tanrı'nın adıyla."</p>

  <p class="block11">Küçük Pete kendine gelip inledi. Çocuk kafasını kaldırınca kız başındaki derin yarayı farketti.</p>

  <p class="block11">"Şeytan'ı ve günahsız ruhları kirletmeye çalışan iblislerini Cehennem'in derinliklerine geri gönder."</p>

  <p class="block11">Üzerindeki molozların başında birinin durduğunu hissetti. Başını güçlükle çevirip bakınca yeşil yıldırımların arasında karanlık bir yüzün siluetini gördü.</p>

  <p class="block11">"Amin."</p>

  <p class="block11">"Benim pek de melek olduğum söylenemez," dedi Dekka. "Ama yine de seni bunlardan kurtarabilirim."</p>

  <p class="block11">Caine binanın yıkıntılarının arasından çıktı.</p>

  <p class="block11">Başarmıştı. Yapmıştı.</p>

  <p class="block11">Sam, tonlarca betonun altında gömülüydü artık.</p>

  <p class="block11">Ama bunun keyfini sürebilecek hali yoktu. Yaralanan sol tarafının verdiği acı dayanılmaz gibiydi. O yeşil-beyaz şimşekler etini yakarak gömleğini ona yapıştırmıştı ve sonuç hayatı boyunca tatmadığı kadar büyük bir acıydı.</p>

  <p class="block11">Yıkık kiliseye doğru sendeleyerek yürüdü. Etrafında olup bitenlere bir anlam vermeye çalışıyordu. Artık silah sesleri kesilmişti ama hala çığlıklar ve hırlamalar yükseliyordu. Ayrıca bir şey daha vardı, bir yerlerden arka arkaya şaklayan bir kamçının sesi geliyordu. Tabii bir de kafasının içinde durmadan çalıp duran o davulun sesi.</p>

  <p class="block11">Caine bir an durup etrafına bakındı ve acısını bile bir an için unuttu.</p>

  <p class="block11">Belediye binasının merdivenlerinde Drake ve kaya görünümlü bir canavar arasında büyük bir savaş veriliyordu.</p>

  <p class="block11">Drake kamçısını savurup silahını ateşledi.</p>

  <p class="block11">Canavar hantal hareketlerle kollarını savurup her defasında ıskalarken Drake onun çevresinde dans edip kırbacını arka arkaya canavara indiriyordu. Ancak canavar bir türlü yıkılmıyordu.</p>

  <p class="block11">Canavar bir kez daha kolunu savurup Drake'i birkaç santimle ıskaladı. Yumruğu belediye binasının girişindeki sütunlara isabet etti. Sütun çatladı ve neredeyse yıkılacaktı. Etrafa mermer parçaları sıçradı.</p>

  <p class="block11">Boğuk ve hırlamayı andıran bir ses gelince Caine'in bakışları sesin geldiği tarafa yöneldi.</p>

  <p class="block11">"Dişi, Sürü Lideri'ne dur dedi," diye öfkeyle konuştu Sürü Lideri.</p>

  <p class="block11">"Ne?" Caine karşısında dikilen Diana'yı görene kadar buna bir anlam veremedi. Kızın saçları havada uçuşuyordu ve gözleri öfkeden alev alevdi.</p>

  <p class="block11">"Bu iğrenç yaratığa durmasını söyledim," dedi Diana. "Neyi durduracakmış?"</p>

  <p class="block11">"Hala çocuklara saldırıyorlar. Kazandık. Sam öldü. Onları geri çek, Caine."</p>

  <p class="block11">Caine dikkatini tekrar Drake ve canavar arasındaki savaşa verdi. "Onlar çakal," dedi ardından, soğuk bir ses tonuyla.</p>

  <p class="block11">Diana çocuğun üzerine doğru yürüdü. "Sen aklını kaçırmışsın Caine. Buna bir son vermelisin. Kazandın zaten. Bitir artık şunu."</p>

  <p class="block11">"Ya da ne, Diana? Ya da ne? Git Lana'yı getir. Yaralıyım.</p>

  <p class="block11">Sürü Lideri, canın ne istiyorsa onu yap."</p>

  <p class="block11">"Belki de bu yüzden annen terketti seni işte," dedi Diana. "Senin sadece kötü olduğunu görmesinin yanı sıra bir şekilde ne kadar sapkın, hastalıklı ve yoldan çıkmış olduğunu da anladı."</p>

  <p class="block11">Caine bir anda ne kadar güçlü olduğunu unutup anlık bir öfkeyle hareket etti ve kızın yüzüne bir tokat attı.</p>

  <p class="block11">Diana darbenin etkisiyle geriye doğru sendeleyip kaldırımın üzerine yıkıldı.</p>

  <p class="block11">Birden etrafı aydınlatan kör edici yeşil-beyaz ışık sayesinde Caine, kızın yüzünü çok net görebildi.</p>

  <p class="block11">Bu ışığın sadece tek bir kaynağı olabilirdi.</p>

  <p class="block11">Işık sanki yerden gökyüzüne uzanan bir sütun gibiydi.</p>

  <p class="block11">Molozları etrafa fırlatıp yıldızlara uzanıyordu adeta.</p>

  <p class="block11">"Hayır!" diye haykırdı Caine.</p>

  <p class="block11">Ama ışık, molozları ve binanın yıkıntılarını yakıp kül etmeye devam etti.</p>

  <p class="block11">"Hayır," dedi Caine bir kez daha ve ışık birden kesildi.</p>

  <p class="block11">Caine'in arkasında Drake ve Orc arasındaki savaş tüm hızıyla sürüyordu ama Caine'in gözleri şimdi sadece yığınların arasından çıkıp kendisine doğru yürüyen, her yeri isten simsiyah olmuş ama gözleri ışıl ışıl parlayan şekli görüyordu.</p>

  <p class="block11">Caine ellerini kilisenin yıkık haldeki ön cephesine çevirdi. Ardından ellerini Sam'e döndürünce koca bir yığın halindeki yıkıntı çocuğun üzerine doğru uçtu.</p>

  <p class="block11">Sam ellerini kaldırdı ve yeşil alevler üzerine doğru uçan yığını patlatıp beton ve ahşap parçalarını etrafa saçtı. Geri kalan parçalar da ona değmeden önce yanıp kül oldu.</p>

  <p class="block11">Dekka, Astrid ve Küçük Pete'in üzerindeki yığınları kaldırdı.</p>

  <p class="block11">Ancak bu pek kolay bir iş değildi. Yer çekimini yok etme yeteneği Astrid'in bulunduğu yeri de etkiliyordu. Kız ve kardeşi moloz yığınlarıyla beraber havada uçmaya başladılar.</p>

  <p class="block11">Dekka bir elini uzatıp Astrid'i o alandan dışarı çekti. Astrid, Küçük Pete'le beraber yere yuvarlandı.</p>

  <p class="block11">Dekka ellerini indirince havada asılı duran yığınlar korkunç bir gürültüyle yere düştü.</p>

  <p class="block11">"Teşekkürler."</p>

  <p class="block11">"Burada sıkışıp kalmış daha bir sürü insan var." Ardından hiç vakit kaybetmeden diğerlerine yardım etmeye gitti. Astrid eğilip Küçük Pete'i kaldırmayı denedi. Çocuk baygın olduğu için kızın ağırlığını taşıması oldukça zordu. Kollarını çocuğun göğsüne sarıp sanki koca bir bebeği kucaklıyormuş gibi onu kendine çekti. Ardından çocuğu sürükleyerek kilisenin giriş kapısının yakınlarına getirdi.</p>

  <p class="block11">Lana onu iyileştirebilirdi ama kız ortalarda yoktu. Aklına tek gelen, çocuğu bodrum kattaki Dahra'nın yanma indirmek oldu. Ancak Dalıra ne yapabilirdi ki? Zaten içerideki yıkıntıların altında kalan girişe erişip çocuğu oraya indirmesi bile mümkün olabilir miydi ki?</p>

  <p class="block11">O anda kilisenin duvarının tamamen yıkılmış olduğunu farketti. Kafasını kaldırdığında yıldızları ve gökyüzünü görebiliyordu. Aynı zamanda o korkunç yeşil ışığı da görebiliyordu.</p>

  <p class="block11">Kulağındaki çınlama azaldıkça tekrar sesleri duyabilmeye başladı. Hayvanların seslerini, bir kırbacın bir yere vurdukça çıkardığı sesi ve birbirine karışan çığlıkları duyabiliyordu.</p>

  <p class="block11">Birden etrafındaki yıkıntılar uçmaya başladı.</p>

  <p class="block11">Astrid yere düşerken Küçük Pete'in üzerine siper etti kendini. Her zaman önce kardeşini korumaya çalışıyordu. Etraflarındaki beton parçaları, ahşap kalaslar ve metal inşaat direkleri sanki pistten havalanan bir uçak gi.bi büyük bir hızla gökyüzüne yükseldi ve kilisenin yıkık ön tarafından uçup gitti.</p>

  <p class="block11">Yeşil şimşekler bir kez daha çaktı ve bir patlama sesi işitildi. Parlak bir ışık hala etrafı aydınlatıyordu.</p>

  <p class="block11">Yıkıntıların uçması son buldu.</p>

  <p class="block11">Astrid, Küçük Pete'i de yanında sürükleyerek dışarı doğru ilerlemeye devam etti.</p>

  <p class="block11">Sokaktan biri koşarak ona doğru geliyordu. Çocuk nefes nefeseydi ve korkmuş bir hayvan gibi kaçıyordu.</p>

  <p class="block11">"Caine," diyebildi Astrid.</p>

  <p class="block11">Caine cevap vermedi. Kız onun yaralanmış olduğunu farketti. Acı çekiyordu. Yüzü ter ve kir içindeydi. Kıza sanki bir hayalet görmüş gibi baktı.</p>

  <p class="block11">Birden çocuğun gözlerinde tehlikeli bir ışık belirdi. "Harika," diye fısıldadı Caine.</p>

  <p class="block11">Astrid havaya kalktığını hissetti. Çaresiz bir şekilde kardeşine tutundu ama çocuk ellerinin arasından kaydı ve yere düştü.</p>

  <p class="block11">"Gel de biraz oynayalım, kardeşim," diye bağırdı Caine. "Yanımda bir arkadaşın var."</p>

  <p class="block11">Astrid çaresiz ve güçsüz bir şekilde havada süzülmeye başladı ve Caine de onu bir kalkan gibi kullanıp peşinden gitti. Birlikte kiliseden çıkıp merdivenleri indiler. Karşılarında bir kabusu andıran, insanların vahşi hayvanlara karşı verdiği savaş tüm korkunçluğuyla gözüküyordu.</p>

  <p class="block11">Merdivenlerin aşağısında Sam bekliyordu. Üstü başı yara bere ve kan içindeydi. Bir kolu vücudunun yanında hareketsiz bir biçimde sarkıyordu.</p>

  <p class="block11">"Sam, gel de yak beni şimdi. Haydi, kardeşim, ne kadar güçlüymüşsün göster bana."</p>

  <p class="block11">"Bir kızın arkasına mı saklanıyorsun Caine?"</p>

  <p class="block11">"Beni gaza getirebileceğini mi sanıyorsun? Bütün mesele savaşı kazanabilmek, nasıl olduğu önemli değil."</p>

  <p class="block11">"Seni geberteceğim, Caine."</p>

  <p class="block11">"Hayır, bunu yapmayacaksın. En azından kız arkadaşını öldürmeden olmaz."</p>

  <p class="block11">"Bir dakika sonra ikimiz de yok olacağız, Caine. İkimizin de vakti doldu."</p>

  <p class="block11">"Senin için bu doğru olabilir, Sam. Benim içinse böyle bir durum geçerli değil. Kurtulmanın yolunu biliyorum. Burada nasıl kalınacağını biliyorum." Ardından bir zafer kahkahası attı.</p>

  <p class="block11">"Sam, bunu yapmak zorundasın. Yok et onu!" diye bağırdı Astrid.</p>

  <p class="block11">Diana da merdivenleri çıkıyordu.</p>

  <p class="block11">"Evet, Sam, yok et beni," diye dalga geçti Caine. "Gücün var. Kızın üzerinde bir delik aç ve beni hakla."</p>

  <p class="block11">"Caine, kızı yere bırak. Bir kez olsun bir erkek gibi davran hiç değilse," dedi Diana.</p>

  <p class="block11">"Kızı yere indir, Caine," dedi Sam. "Her şey bitti. On beş yaşma girdik. Bunun nasıl bir şey olacağını bilmiyorum. Belki ölümün ta kendisidir ve bu kadar masum kişinin kanı ellerindeyken ölmek istemezsin."</p>

  <p class="block11">Caine neşesiz bir kahkaha attı. "Beni tanımıyorsun bile. Kim olduğunu bilmeden büyümek nasıldır bilemezsin. Kendini kafandaki ideallere göre şekillendirmek ve kendi ayakların üzerinde durmak zorunda kalmadın hiç."</p>

  <p class="block11">"Ben de babam olmadan büyüdüm. Üstelik bana da gerçekler asla söylenmedi. Bunca zaman hiçbir şeyden haberim olmadan yaşadım. Tıpkı senin gibi."</p>

  <p class="block11">Caine saatine baktı. "Senin zamanın doldu, Sam. İlk sen gidiyorsun, hatırladın mı? Ve gitmeden önce bilmeni istediğim bir şey var. Ben bundan kurtulacağım. Ben hala burada olacağım. Ben, senin sevgili Astrid'in ve RSGB. Artık hepsi benim."</p>

  <p class="block11">"Sam, atlamayı yenmenin yolu—" diye söze başladı Diana.</p>

  <p class="block11">Caine kıza dönüp ellerini havaya kaldırdı ve kızı cümlesini tamamlayamadan yakaladı. Kız geriye doğru bir takla atıp yukarı yükseldi ve sokağın karşısındaki meydanın çimenlerinin üzerine düştü.</p>

  <p class="block11">Ancak bu hamle Caine'in dikkatini dağıtmıştı. Astrid'i yere düşürdü bu sırada.</p>

  <p class="block11">Sam elini ileri doğru uzattı.</p>

  <h1 class="block12" id="sigil_toc_id_41">KIRK ALTI</h1>

  <p class="block12">0 1 DAKİK A</p>

  <p class="block11">NET BİR ATIŞTI.</p>

  <p class="block11">Tek bir hareketiyle Caine'i öldürebilirdi.</p>

  <p class="block11">Ancak birden etrafındaki dünya silikleşti. Merdivenlerin üzerinde yatan Astrid saydamlaşmıştı. Etraftaki bütün nesneler renksizdi şimdi. Caine'in kendisi de bir hayalet gibiydi.</p>

  <p class="block11">Çıt çıkmıyordu. Çocukların çığlıkları bir anda kesildi. Drake ve Orc arasındaki savaş yavaş çekimde devam ediyordu. Çakalların saldırıları ve diğer her şey kare kare ilerliyordu adeta.</p>

  <p class="block11">Sam'in vücudu hissizleşti. Sanki bedeni ölmüş ve bedeninin içinde yaşayan bir tek beyni kalmıştı. Etrafını saran beyaz bir ışığın içindeydi şimdi.</p>

  <p class="block11">Vakit geldi dedi bir ses.</p>

  <p class="block11">Bu sesi çok iyi tanıyordu ve ses sanki bir bıçak gibi midesine saplandı.</p>

  <p class="block11">Annesi tam önünde duruyordu. Her zaman olduğu gibi çok güzeldi kadın. Saçları çocuğun hissedemediği bir esintide dalgalanıyordu. Masmavi gözleri her zamankinden daha da maviydi sanki.</p>

  <p class="block11">"Doğum günün kutlu olsun," dedi kadın.</p>

  <p class="block11">"Hayır," dedi çocuk aslında kımıldamayan dudaklarıyla. "Artık gerçek bir erkek oldun," dedi kadın hafif bir gülümsemeyle.</p>

  <p class="block11">"Benim küçük erkeğim." "Hayır."</p>

  <p class="block11">Elini çocuğa doğru uzattı. "Gel." "Gelemem."</p>

  <p class="block11">"Sam, ben senin annenim. Seni seviyorum. Benimle gel." "Anne..."</p>

  <p class="block11">"Sadece elini bana ver. Korkulacak bir şey yok. Seni tüm bunlardan uzaklara götüreceğim."</p>

  <p class="block11">Sam çok yavaş hareketlerle başını iki yana salladı. Sanki bataklık gibi bir şeyin içinde boğuluyordu. Zamana bir şey olmuştu. Astrid nefes almıyordu. Hiçbir şey hareket etmiyordu. Çevresindeki bütün dünya donmuştu.</p>

  <p class="block11">"Tıpkı eskiden olduğu gibi olacak her şey," dedi annesi. "Hiçbir zaman..." diye konuşmaya başladı Sam. "Bana yalan söyledin. Bana hiç anlatmadın..."</p>

  <p class="block11">"Sana asla yalan söylemedim," dedi kadın ve hayalkırıklığına uğramış bir şekilde kaşlarını çattı.</p>

  <p class="block11">"Bana anlatmadın. Bir kardeşim varmış. Bana bunların hiçbirini—"</p>

  <p class="block6">&nbsp;</p>

  <p class="block11">"Sadece benimle gel," dedi kadın. Artık sabırsız davranıyordu. Küçükken çocuğun caddede sözünü dinlemediği zamanlarda olduğu gibi elini sabırsızca oynattı. "Benimle gel Sam. Buradan uzakta, güvende olacaksın."</p>

  <p class="block11">Sam içgüdüsel olarak hareket etmeye başladı. Şimdi yine küçük bir çocuk olmuş ve 'anne' sesine, 'bana itaat et' sesine tepki veriyordu. Kadına doğru yaklaşıp elini uzattı.</p>

  <p class="block11">Sonra birden elini geri çekti.</p>

  <p class="block11">"Yapamam," diye fısıldadı. "Biri var. Onun için burada kalmalıyım."</p>

  <p class="block11">Annesinin gözlerinde öfke belirdi. Yeşil bir ışık, gerçeküstü bir şey, bir an için annesinin gözlerinde belirdi ve sonra aniden kayboldu.</p>

  <p class="block11">Sonra birdenbire, bu gerçek olmayan dünyanın içinde Caine ortaya çıktı.</p>

  <p class="block11">Sam'in annesi Caine'e gülümsedi ve çocuk da kadına meraklı gözlerle baktı. "Hemşire Temple."</p>

  <p class="block11">"Annen," diye düzeltti kadın. "Oğullarımın bana katılma vakti geldi. Benimle gelin, buradan uzaklaşalım."</p>

  <p class="block11">Caine büyülenmiş gibi gözlerini o narin, gülümseyen surattan ve masmavi gözlerden alamıyordu.</p>

  <p class="block11">"Neden?" diye sordu Caine, küçük bir çocuğun sesiyle. Anneleri cevap vermedi. Bir kez daha kadının gözlerinde o yeşil ışık belirdi ve sonra geldiği gibi kaybolup gözleri tekrar buz mavisi rengine geri döndüler.</p>

  <p class="block11">"Neden o, neden ben değil?" diye sordu Caine.</p>

  <p class="block11">"Artık benimle gelmelisiniz," diye ısrar etti anneleri. "Yeniden bir aile olacağız. Buradan çok uzaklarda."</p>

  <p class="block11">"Önce sen, Sam," dedi Caine. "Annenle git." "Hayır."</p>

  <p class="block11">Caine'in yüzü öfkeden karardı. "Git, Sam. G-it Git. Onunla git." Artık bağırıyordu. Sam'i kadına doğru itmek ister gibi kolunu uzattı ama bu hareketler tıpkı rüyalardaki gibi son derece yavaş ve hedefini bulamayan hamlelerdi.</p>

  <p class="block11">Sonunda Caine pes etti. "Jack sana anlatmış," dedi sakin bir şekilde.</p>

  <p class="block11">"Kimse bana bir şey anlatmadı," diye cevap verdi çocuk. "Burada yapmam gereken işler var."</p>

  <p class="block11">Anneleri kollarını onlara doğru uzattı. Bekletildiği için öfkeli ve şimdi daha ısrarcıydı. "Bana gelin. Bana gelin."</p>

  <p class="block11">Caine de başını yavaşça salladı. "Hayır."</p>

  <p class="block11">"Ama sen artık evin erkeğisin Sam. Benim küçük erkeğim. Benim."</p>

  <p class="block11">"Hayır. Ben sadece kendime aidim."</p>

  <p class="block11">"Ben de asla sana ait olmadım," dedi Caine. "Çok geç artık anne."</p>

  <p class="block11">Kadının yüzü dalgalandı. Yüzünü kaplayan deri sanki bir yap-bozun parçalarıymış gibi ayrıldı. O narin yüzü ve güzel dudakları eriyip aktı. Onun yerine diken gibi dişleri olan bir ağız belirdi. Gözlerinden yeşil bir ateş çıkıyordu.</p>

  <p class="block6">&nbsp;</p>

  <p class="block11">"Hala sizi ele geçirebilirim," diye ani bir öfkeyle kükredi canavar.</p>

  <p class="block11">Caine korku dolu gözlerle ona baktı. "Nesin sen?"</p>

  <p class="block11">"Ben ne miyim? Ben senin geleceğinim, Caine. Bana kendi isteğinle geleceksin. Karanlık yere geleceksinKendi rızanla bana teslim olacaksın."</p>

  <p class="block11">"Hayır."</p>

  <p class="block11">Canavar bir kahkaha attı. Bir pirananın ağzına benzeyen ağzından zalim bir ses yükseldi.</p>

  <p class="block11">Canavar yavaş yavaş ortadan kayboldu. Etraflarını saran beyaz ışık sönükleşti. Sam ve Caine'in etrafındaki dünyanın renkleri tekrar eski haline döndü. Orc ve Drake tekrar normal hızla savaşlarına devam ediyorlardı. Havada tekrar barut kokusu vardı. Astrid nefes almaya başladı.</p>

  <p class="block11">Sam ve Caine karşı karşıyaydılar.</p>

  <p class="block11">Dünya tekrar eski halini almıştı. Kendi dünyaları. RSGB. Diana onlara baktı. Astrid derin bir nefes alıp kafasını Sam'e çevirdi.</p>

  <p class="block11">Caine oldukça hızlıydı. Ellerini ileri uzattı.</p>

  <p class="block11">Ancak Sam daha hızlıydı. Caine'in üzerine atılıp sağlam olan elini çocuğun kafasının üzerine koydu.</p>

  <p class="block11">Eli, Caine'in kafasının tam üzerindeydi. Parmaklan saçlarının arasına girdi.</p>

  <p class="block11">"Beni bunu yapmaya zorlama," diye uyardı Sam.</p>

  <p class="block11">Caine kaçmaya çalışmadı. Öfke ve başkaldırı dolu gözlerle kardeşine bakıyordu. "Durma Sam," diye fısıldadı.</p>

  <p class="block11">Sam başını salladı. "Hayır." "Merhamet mi gösteriyorsun?"</p>

  <p class="block11">"Gitmen gerek, Caine. Seni öldürmek istemiyorum ama burada kalamazsın."</p>

  <p class="block11">Brianna yanlarında belirip elindeki silahı Caine'e doğrulttu. "Eğer Sam seni öldürmezse, ben öldürürüm. Breeze'den daha hızlı değilsin."</p>

  <p class="block11">Caine kızın dediğine aldırış bile etmedi. Artık Sam'e saldırma şansı kalmamıştı ancak. Brianna ondan çok. daha hızlı hareket ederdi.</p>

  <p class="block11">"Beni öldürmemen çok büyük bir hata Sam," diye uyardı. "Biliyorsun, geri döneceğim."</p>

  <p class="block11">"Sakın. Sakın geri dönme. Bir dahaki sefer..."</p>

  <p class="block11">"Bir dahaki sefere birimiz diğerini öldürecek," diye cümleyi tamamladı Caine.</p>

  <p class="block11">"Git buradan. Bizden uzak dur."</p>

  <p class="block11">"Asla," derken Caine gösterişli bir tavır takındı. "Diana?" "O burada kalabilir," dedi Astrid.</p>

  <p class="block11">"Kalabilir misin Diana?" diye kıza sordu Caine.</p>

  <p class="block11">"Dahi Astrid," dedi Diana alaycı bir tavırla. "Son derece zeki ve bir o kadar da saf."</p>

  <p class="block11">Diana, Sam'in yanına gidip bir yanağına elini koydu ve çocuğun yüzünü kendisine doğru çekti. Ardından çocuğun dudağının kenarına ufak bir öpücük kondurdu. "Üzgünüm, Sam. Kötü kızın yeri kötü çocuğun yanı. Dünyada işler böyle yürüyor. Özellikle de bu dünyada."</p>

  <p class="block6">&nbsp;</p>

  <p class="block11">Caine'in yanına gitti. Çocuğun kendisine uzattığı eli tutmadı ve hatta ona bakmadı bile. Ancak çocuk merdivenleri inerken onun yanında yürüdü.</p>

  <p class="block11">Drake ve Orc arasındaki savaş berabere bitmek üzereydi. Drake kamçı elini son bir defa kaldırıp Orc'un taştan omzuna vurmak istedi ama hareketleri kolu kurşundanmış gibi ağırdı.</p>

  <p class="block11">"Kes şunu, Drake," dedi Diana. "Kavga ne zaman biter hala öğrenemedin mi?"</p>

  <p class="block11">"Asla," diye cevap verdi Drake, nefes nefese.</p>

  <p class="block11">Caine elini kaldırdı ve gelişigüzel bir şekilde Drake'i peşinden sürüklemeye başladı.</p>

  <p class="block11">Çakallar, daha doğrusu hala hayatta olanları, şehirden çıkarken onları takip ettiler.</p>

  <p class="block11">Edilio tüfeğini kaldırıp uzaklaşmakta olan canavarlara nişan aldı. O ve Brianna her an saldırmaya hazırdılar.</p>

  <p class="block11">"Hayır, dostum. Savaş bitti artık," dedi Sam. Edilio gönülsüz bir şekilde silahını indirdi. "Sen de, Breeze. Bırak gitsinler."</p>

  <p class="block11">Brianna biraz rahatlamış bir şekilde söylenileni yaptı.</p>

  <p class="block11">Quinn merdivenleri çıkıp Edilio'nun yanında durdu. Her yerinde kan vardı. Silahını aşağı fırlattı sonra. Sam'e üzgün bir bakış attı.</p>

  <p class="block11">Patrick koşarak yanlarına geldi. Lana da köpekle beraber koşuyordu. "Sam, bırak da koluna bakayım."</p>

  <p class="block11">"Hayır," dedi Sam. "Ben iyiyim. Diğerlerinin yanına git. Kurtar onları Lana. Ben yapamadım. Belki sen yaparsın. Küçük Pete'le başla işe. O... o çok önemli."</p>

  <p class="block11">Astrid kardeşini bulmak için kilisenin içine girdi. Az sonra da kollarının arasında taşıdığı kardeşiyle geri döndü. "Bana yardım et," diye bağırınca Lana kızın yanına koştu.</p>

  <p class="block11">Sam de Astıid'in yanına gitmek istiyordu. Buna ihtiyacı vardı. Ancak bitkinliği buna engel oldu. Sağlam olan elini Edilio'nun omzuna koydu.</p>

  <p class="block11">"Sanırım, kazandık."</p>

  <p class="block11">"Evet," diye onayladı Edilio. "Gidip kepçeyi alsam iyi olacak yalnız. Kazmam gereken çok çukur var."</p>

  <p class="block6">&nbsp;</p>

  <h1 class="block12" id="sigil_toc_id_42">FİNAL</h1>

  <p class="block11"><b class="calibre4">YEMEKLERİN AĞIRLIĞI YÜZÜNDEN</b> neredeyse masalar kırılacaktı. Hindi, garnitürler, böğürtlen sosu ve Sam'in bugüne kadar gördüğü en zengin turta menüsü karşılarındaydı.</p>

  <p class="block11">Başta masalar meydanın güney tarafına kuruldu ama Albert insanların kuzey tarafındaki mezarlardan uzak kalmak istemediklerini farketti. Onlara yakın oturmak istiyorlardı. Bu Şükran Günü kutlamasına ölüler de dahil edilmeliydi.</p>

  <p class="block11">Plastik tabaklar ve çatallar kullanıldı. Sandalyeleri de çok az olduğundan çoğu, çimenlerin üzerine oturdu.</p>

  <p class="block11">Her taraftan gülüşmeler yükseliyordu.</p>

  <p class="block11">Bilgisayar Jack'in kurduğu müzik sisteminden ortama güzel şarkılar yayılıyordu.</p>

  <p class="block11">Lana durmadan uğraşıp iyileştirilebilecek herkesi iyileştirdi. Dahra da onunla beraber çalışıp daha acil olan hastaları ilk sıralara yerleştiriyor ve beklemesi gerekenlere ağrı kesiciler veriyordu. Cookie savaşı kaçırmıştı ama Dahra'nın sadık hemşiresi oldu ve fiziksel gücünü kullanıp insanların taşınmasına yardım etti.</p>

  <p class="block11">Mary de büyük ziyafet için ufaklıkları hazırladı. Kardeşi John'la beraber onlar için de sofralar kurdular. Kendi yiyemeyecek kadar küçük olanları beslediler ve çocukların altlarını değiştirdiler.</p>

  <p class="block11">Orc, Howard'la beraber bir köşede oturdu. Orc, Drake'le amansız bir mücadeleye tutuşmuştu ama kendisi de dahil hiç kimse Bette'i unutmamıştı hala.</p>

  <p class="block11">Meydan felaket bir haldeydi. Yıkılan binanın enkazı olduğu yerde duruyordu. Kilisenin artık sadece üç duvarı vardı ve bir fırtına çıkacak olursa kule de kesinlikle buna dayanamazdı.</p>

  <p class="block11">Çakalların ölülerini yakmışlardı. Hayvanların küllerini ve kemiklerini doldurmak için düzinelerce çöp bidonu gerekti. Sam biraz uzakta durarak tüm bu hazırlıkları izledi. Sağlam olan koluyla yemek yerken üzerine dökmemeye çalışıyordu.</p>

  <p class="block11">"Astrid, delice bir fikirse söyle: Yemeklerden artan olursa Coates'a göndermeye ne dersin?" diye sordu Sam. "Bilirsin işte, barış işareti olarak."</p>

  <p class="block11">"Hayır. Hiç de delice değil," diye cevap verdi kız ve kolunu çocuğun beline doladı.</p>

  <p class="block11">"Biliyor musun, aklımda ne zamandır bir plan var," dedi Sam.</p>

  <p class="block6">&nbsp;</p>

  <p class="block11">"Ne planı?"</p>

  <p class="block11">"Sadece ikimizin kumsalda oturmasıyla ilgili bir plan." "Sadece oturacak mıyız?"</p>

  <p class="block11">"Şey..."</p>

  <p class="block11">"Bu imalı ses tonundan teklifinin altında daha başka şeyler yattığını seziyorum."</p>

  <p class="block11">Sam gülümsedi. "Ben her zaman imalı konuşurum zaten."</p>

  <p class="block11">"Büyük atlaman sırasında neler olduğunu bana anlatacak mısın?"</p>

  <p class="block11">"Elbette anlatacağım. Ama bugün değil." Sonra da elindeki yemek tabağıyla ileri geri sallanmakta olan Küçük Pete'i işaret etti. "İyi olmasına sevindim."</p>

  <p class="block11">"Evet," diye kısa bir cevap verdi Astrid. "Sanırım o yara, kafasına aldığı darbe... her neyse boşver. Bir kereliğine Petey'den bahsetmeyelim hiç değilse. Konuşmanı yap da gidip bakalım senin şu 'imalı' sözlerin ne anlama geliyormuş."</p>

  <p class="block11">"Konuşmam mı?" "Herkes seni bekliyor."</p>

  <p class="block11">Ona ne şüphe diye düşündü Sam. Bütün gözler beklentiyle kendisine dönmüştü. Hala tamamlanmamış bir işi olduğunu belli edercesine bekliyorlardı.</p>

  <p class="block11">"Kullanabileceğim güzel vecizelerinden kaldı mı?"</p>

  <p class="block11">Kız bir an düşündü. "Tamam, bir tane var. Kimseye kin gütmeden, herkese merhamet göstererek, senin bize buyurduğun gibi haklının yanında, başladığımız işi bitirmemize ve ülkemizin yaralarını sarmamıza yardım et Tanrım. Başkan Lincoln."</p>

  <p class="block11">"Ben de aynen böyle bir konuşma yapacağım, görürsün."</p>

  <p class="block11">"Herkes hala biraz korkuyor," dedi kız ama sonra cümlesini düzeltti. "Hepimiz hala korkuyoruz."</p>

  <p class="block11">"Henüz bitmedi," dedi Sam. "Bunu sen de biliyorsun." "En azından bugün için bitti."</p>

  <p class="block11">"Turtamız var," dedi ve sonra da bir iç çekip süs havuzunun kenarına tırmandı. "Evet, millet."</p>

  <p class="block11">İlgilerini çekmek pek zor olmadı. Herkes çocuğun etrafında toplandı. Ufaklıklar bile gülüşmeleri biraz olsun azalttılar.</p>

  <p class="block11">"İlk olarak, Albert ve yardımcılarına bu güzel yemek için teşekkür etmek istiyorum. Gerçek Mc Baba için büyük bir alkış lütfen."</p>

  <p class="block11">İçten bir alkış tufanı ve gülüşmeler etrafta yankılandı. Albeıt da eliyle insanları selamladı. Gerçi kendisine takılan lakap McDonald's yönetmeliğine pek uymadığı için biraz bozuldu da.</p>

  <p class="block11">"Lana ve Dahra'dan bahsetmeden olmaz. Onlar olmasa burada bu kadar kalabalık olamayabilirdik."</p>

  <p class="block11">Şimdiki alkış tufanı deminkinden kat kat fazlaydı. "RSGB'de ilk Şükran Günümüz," diye devam etti alkış biraz dinince.</p>

  <p class="block6">&nbsp;</p>

  <p class="block11">"Umarım son olur," diye bağırdı biri.</p>

  <p class="block11">"Doğru söyledin," dedi Sam. "Ama şu anda buradayız. Burada olmayı biz seçmedik. Ve korkuyoruz da. Size bundan sonrasının kolay olacağını söylersem yalan söylemiş olurum. Çünkü hiç kolay olmayacak. Zor günler bizi bekliyor. Sanırım bir süre daha korkacağız. Ve tabii üzüleceğiz de. Yalnız başımızayız. Korkunç şeyler yaşadık. Öyle korkunç şeyler ki..." Bir an dııraksadı ama sonra tekrar devam etti. "Yine de minnettarız ve Tann'ya şükranlarımızı sunuyoruz. Ona ve kadere veya sadece kendinize inanıyor olmanız farketmez, hepimiz hala buradayız."</p>

  <p class="block11">"Sana, Sam," diye bağırdı biri.</p>

  <p class="block11">"Hayır, hayır, hayır," diyerek bunu kabul etmedi. "Hayır. Şurada gömülü olan on dokuz kardeşimize şükranlarımızı sunuyoruz." İlerideki mezarları işaret etti. Her birinin başına özenle hazırlanmış tahta mezar taşları dikilmiş ve üzerlerine orada yatanın ismi yazılmıştı. Bette ve diğerleri.</p>

  <p class="block11">"Ayrıca aramızda oturmuş hindilerini yemekte olan kahramanlarımıza da şükranlarımızı sunuyoruz. O kadar çok isim var ki, üstelik isimlerini saymaya başlarsak bazıları utanabilir. Ancak biz onların kimler olduğunu çok iyi biliyoruz."</p>

  <p class="block11">Aralıksız bir alkış koptu ve yüzler Edilio, Dekka, Taylor ve Brianna'ya çevrildi. Tabii bir de Quinn'e.</p>

  <p class="block11">"Bunların bir gün biteceğini umuyoruz. Umarım yakın bir zamanda sevdiklerimizin olduğu dünyaya geri döneriz.</p>

  <p class="block11">Ama şimdilik buradayız. RSGB'deyiz. Ve bu işi birlikte başaracağız. Birbirimize sahip çıkacağız ve yardım edeceğiz." "Bir çoğumuz Perdido Sahili'nden ve bir kısmımız da Coates'lu. Bazılarımız, şey, biraz tuhaf." Kıkırdaşmalar oldu. "Bazılarımız da değil. Ancak şimdi hepimiz buradayız ve bu işte beraberiz. Hayatta kalacağız. Şimdilik burası bizim dünyamızsa, ki öyle gözüküyor, ona göre yaşayacağız. O yüzden burayı elimizden geldiğince güzel bir yer yapmaya çalışalım."</p>

  <p class="block11">Sam aşağı inerken çıt çıkmadı.</p>

  <p class="block11">Sonra yavaş yavaş alkışlar duyulmaya başlandı ve birileri "Sam, Sam, Sam," diye tempo tuttu. Çok geçmeden diğerleri de onlara katıldı ve herkes -ufaklıkların bazıları dahil olmak üzereismini haykırmaya başladı.</p>

  <p class="block11">Quinn, Edilio ve Lana çocuğun yanına geldiler.</p>

  <p class="block11">Sam, Quinn'e döndü. "Bana bir iyilik yapıp Küçük Pete'e göz kulak olur musun?"</p>

  <p class="block11">"Sorun değil, kardeşim."</p>

  <p class="block11">"Nereye gidiyorsun?" diye sordu Edilio.</p>

  <p class="block11">Sam, Astrid'in elini tuttu. "Kumsala gidiyoruz." "Gelmemizi ister misin?" diye sordu Edilio.</p>

  <p class="block11">Lana kolunu çocuğunkine doladı. "Hayır, Edilio. İstemezler."</p>

  <p class="block11">Çocuk, vücudunun yan tarafındaki yarı iyileşmiş yarayı tutarak yavaşça ilerledi. Çakal biraz ilerisinde yürüyor ve ona</p>

  <p class="block11">çöl boyunca rehberlik ediyordu. Batıda batmakta olan güneş, çalıların ve diğer nesnelerin gölgelerinin boylarını uzatırken dağların kendisine bakan yüzlerini tuhaf bir turuncuya boyuyordu.</p>

  <p class="block11">"Daha ne kadar kaldı?" diye sordu Caine.</p>

  <p class="block11">"Yakında," diye cevap verdi Sürü Lideri. "Karanlık çok yakında."</p>

  <p class="block6">&nbsp;</p>

  <p class="block14">&nbsp;</p>
</body>
</html>
