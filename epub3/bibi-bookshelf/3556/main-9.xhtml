<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<h1><a id="bookmark0"></a><span style="font-weight:bold;">BÖLÜM 5: DİL MESELESİ</span></h1>
<h2><a id="bookmark1"></a><span style="font-weight:bold;">DİL MESELESİ</span></h2>
<p>Kültürümüzün yılan hikâyelerinden biri de dil meselesidir. Eskiden zaman zaman alevlenen dil münakaşaları şimdi bir Dil Kurumunun devamlı faaliyeti dolayısıyla daimi bir münakaşa mevzuu olmuştur. Her halde, fikirlerin dil meselesinde olduğu kadar dağınık bulunduğu saha pek azdır. Dil ve ona bağlı imlâ işlerindeki kargaşalık acıklıdır. Mazbut imlâsı, edebî dili ve ıstılahları olmayan bir millet medenî olduğunu iddia edemez. Bu işleri ele alacak makam ciddiyetle hareket eder ve gevşeklik göstermezse bu acıklı durumdan kurtulmuş oluruz.</p>
<p>Bana bu yazıyı yazdıran sebep &quot;Çığır&quot; dergisinin 112'inci sayısındaki bir makale oldu. Şair Faik Ali Ozansoy'un &quot;Dil hakkında bir kaç perişan söz&quot; başlıklı yazısını münakaşa mevzusu yapacak değerde bulduğum bu satırları yazıyorum. Eski dille âdeta Abdülhak Hâmidvari şiirler yazacak kadar şiir kudreti gösteren Faik Âli beyi ben birinci Dil Kurultayında tanımıştım. Birçoklarını samimî fikirlerini söylemekten çekindikleri o Kurultayda Faik Âli bey, umumî havaya aykırı olan fikirlerini cesaret ve asabiyetle söylemişti. Gerçi fikirlerinin hiçbirisine iştirak etmemiştim. Fakat bugün eski dil dediğimiz dille güzel şiirler yazmış, eski dilin dehasını bizden daha iyi kavranmış bir şair için dildeki yenilik cereyanına karşı durmaktaki mânevi zarureti de anlamıştım, şte şimdi bu yazımla fikirlerine itiraz edeceğim şair, medenî cesaretine hayranlık duyduğum bir Türk edibi olduğu için mazur görmesini dileyerek söze başlayacağım.</p>
<p>Faik Ali bey, yabancı kökten gelmiş birçok kelimeleri Türkçe sayıyor ve iddiasını kuvvetlendirmek için de o yabancı kelimelere benzeyen Türkçe kelimeleri sıralıyor. Meselâ &quot;sinir&quot; Türkçe olunca buna benzeyen &quot;fikir&quot; ve &quot;şiir&quot; de Türkçe'dir. Keza Türkçe'deki &quot;çevre&quot;ye benzeyen &quot;devre&quot; ve yine Türkçe'deki &quot;is&quot; ve &quot;sis'e benzeyen &quot;his&quot; de Türkçe'dir.</p>
<p>Bu fikrin doğru olmadığı meydandadır, Türkler ela gözlüdür, diye diğer elâ gözlü milletlerin de Türk olması nasıl icap etmiyorsa bir takım kelimeler de Türk fonetiğine uygun oldukları için öylece Türk kelimesi sayılmazlar. Faik Ali bey birinci Dil Kurultayında &quot;menşeleri ne olursa olsun mânâlarını bugün âlim, cahil herkesin idrak ve daima istimal ettiği kelimeler bugün artık öz Türkçe kadar kendi malımız, kendi servetimizdir&quot; dememiş miydi? O halde sayın şairden soralım: &quot;Fikir&quot; kelimesini cahil Türkler'in hepsi bilir mi? Bilmez... Demek ki Faik Ali beyin kendi koyduğu prensibe göre fikir kelimesini Türkçe saymaya imkân yoktur. &quot;Ş ir&quot; kelimesi ise hiçbir zaman Türkçe olamaz. Çünkü Faik Ali bey de pek iyi bilir ki Türkçe'de iki tane sesli harf yan yana gelmez. &quot;His&quot; kelimesine gelince; bu kelime dilimizdeki bozguncu beşinci kol mensuplarından biridir. İlk bakışta yapısı Türkçe'ye benzediği halde bazen da yabancılığını ve bozgunculuğunu açığa vurmaktadır. Bu kelimeyi harekeleyiniz. Yani &quot;mefûlünbih mefülünileyh veya müzafünileyh haline getiriniz, “hissî&quot;, &quot;hisse&quot;, &quot;hissin&quot; şekillerini alır. Görülüyor ki kelimenin yapısına birer fazla &quot;s&quot; harfi gelmektedir. Halbuki Türkçe &quot;is&quot; ve &quot;sis&quot; kelimelerinde bu yoktur. Bunlar harekelendiği zaman &quot;isi, ise. isin, sisi, sise, sisin&quot; şekillerini alırlar. Demek ki &quot;his&quot; kelimesi bazen Türkçe'ye benzediği halde bazen da Arap damarı tutunca dilimizin kaidelerini bozmaktan çekinmiyor. Bunun gibi Arapça'dan gelme &quot;hak&quot;, &quot;sır&quot;, &quot;şer&quot;, &quot;zan&quot; kelimeleri de arasıra şeddelenmekte ve şedde yalnız Arapça'ya yakıştığı için de dilimizde yabancı karakterlerini saklamaktadır. Bunların yanında her bakımdan Türkçe'nin kanunlarına uyanlar da vardır. Fakat yabancı kelimeler hakkında &quot;tenkil kanunu&quot; çıkarken bunlardan bazılarına iltimas yapmak doğru değildir. İltimas ne de olsa gayri ahlâki bir harekettir.</p>
<p>Ben her dilin başka dillerden kelime alarak zenginleştiği hakkındaki düşünceye iştirak etmiyorum. Yabancı göçmenler nasıl bir milletin nüfusunu çoğaltmazsa yabancı sözler de dili zenginleştirmez. Nasıl, yabancıların bir takım Türkler'le karışarak Türkleştiği halde bir takımı da yabancı olarak kalmışsa yabancı sözlerin de birazı Türkleşebilir. Fakat çoğu Türk dili üzerinde yara olarak kalır ve nitekim</p>
<p>kalmıştır. Memleketimizde bazı sahalar için yabancı mütehassıslar getirirsek bundan belki istifade ederiz. Fakat memleketin her sahasını mütehassıslarla doldurursak bunun sonu nereye varır? Bir örnekle göstermek icap ederse mübalâğaya kalmadan diyebiliriz ki Türkçe'nin bugünkü durumu; kiralı, nazırları, kumandanları, valileri, doktorları, mühendisleri, öğretmenleri hep yabancı milletlerden alınmış bir devletin sonunun nereye varacağı bellidir. Türkçe de bugünkü haliyle kalırsa hiçbir zaman gelişemeyecek, geri bir dil olarak kaldığı için de Türk milletinin ilerlemesi ne engel olacaktır. Çünkü dili geri olan bir millet başka sahalarda ileri olamaz.</p>
<p>Türk ırkının, dilini saklamak ve korumak kabiliyeti esasen pek yüksektir. Meselâ Batı Türkistan'ın şimalînde yaşayan Kazak Türkleri yarı göçebe halinde dört beş milyon kişi oldukları halde çok millî bîr dilleri vardır. Kazaklar gayet sessiz, normal insanlar oldukları için fazla münakaşa etmezler. Kazaklığa, Kazak diline aykırı bir şey uydurmak hiç birinin aklına gelmez. Yeni yeni aldıkları ilimlerin ıstılahları hep Kazakçadır. Dillerine yabancı bir kelimenin girmesine imkân yoktur. Girer ama Kazaklaşmak şartıyla girer. Meselâ Kazaklar Müslüman oldukları için peygamberin adını çok kullanırlar. Fakat onlarda &quot;Muhammed&quot; yahut bizde olduğu gibi &quot;Mehmet&quot; adını boşuna aramayınız. Muhammed, Kazağın dilinde &quot;Membet&quot; olmuştur. &quot;Ebülhayır&quot; ve &quot;Cihangir&quot; isimleri &quot;Abılay&quot; ve &quot;Çangır&quot; olmuştur. Hele 'Seyit Ahmet'i dünyada tanıyamazsınız. Çünkü &quot;Saydak&quot; şekline girmiştir. Artık bu Abılayların, Membetlerin, Cangırların Saydakların Kazakça olmadığını iddia etmek kimsenin aklından geçmez değil mi? Hattâ Kazaklar &quot;Allah&quot;ı bile &quot;Alda&quot; yapmışlardır. Çünkü Kazak ağzınd yan yana gelen iki &quot;L&quot; den ikincisi &quot;d&quot; olur. &quot;H&quot; harfi ise hiç yoktur. Bunun için de &quot;Allah&quot; &quot;Alda&quot; olacaktır. Hiçbir Kazak münevveri bu kelimelerin aslında nasılsa yine öyle söylenmesini teklif etmez. Hattâ Kazaklar bu hususta daha ileri gitmişlerdir. Yabancı has isimleri bile kazaklaştırmışlardır. Meselâ Almanca'dan tercüme olunmuş bir kitabın üstündeki &quot;Müldür&quot; adının hangi Almana ait olduğu Almanya'da aransa, hatta &quot;Müldür&quot;ü bulana para mükâfatı ve tonluk payesi vaat olunsa acaba bu şahıs bulunabilirmi? Sanırım ki bulunamaz. Çünkü bu &quot;Müldür&quot; Almanlarda pek çok kullanılan &quot;Müller&quot; adının Kazaklaştırılmış şeklidir ki Kazak fonetik kanunlarına uymak için bu hale girmek mecburiyetinde kalmıştır.</p>
<p>Kazaklar böyle yapıyorlar diye onları kabalık ve gerilikle itham etmeğe hakkımız yoktur. Kazaklar bu karakterleri sayesinde en güç şartlar altında bile Türklüklerini saklayabilmişlerdir. Kazaklar müstakil olsalardı her halde ilerileri en parlak bir halk olurlardı. Her şeyi kendi kanunlarına uyduran, başkasına hiç aldırış etmeyen, yalnız kendi türesi içinde yaşayan bir millet elbette yükselir ve başkalarını yutar.</p>
<p>Biz Türkiye Türkleri ise, maalesef, münevverlerimizin yanlış görüşü ve telâkkisi dolayısı ile bu üstünlük vasfımızı kaybetmişizdir. Bizim münevverlerimiz asırlardan beri yabancı kelimelere saygı göstermekle vakit geçirdikleri için dilimize giren bunca kelime yabancı göçmen gibi kalmış ve Türkçe'yi kemirip sömürmüştür.</p>
<p>Sayın Faik Ali bey bile doğrusu &quot;tecribe&quot; olan kelimeyi &quot;tecrübe&quot; diye söylememizi &quot;fahiş ve çirkin bir yanlış&quot; telakki ediyor. Muhterem şair dilleri zamanın inkişaf ettirip tasfiye ettiğini söylediği halde zamanla &quot;tecribe&quot;nin &quot;tecrübe&quot; olacağını kabul etmiyor. Her halde bunun sebebi Arap diline karşı duyduğu saygı olacaktır. Şimdi ben de çıkıp kendisine desem ki &quot;kardeş&quot; demek fahiş ve çirkin bir yanlıştır. Çünkü bunun aslı &quot;karındaş&quot;tır. Hele &quot;elma&quot; demek dile sayısızlıktır. Çünkü Türkçe'nin sesli harfler kanununa uymaz, bunun aslı &quot;alma&quot; daha eski şekli de &quot;almıla&quot;dır. Bundan sonra böyle diyelim mi acaba Faik Ali bey bana hak verir mi? O Arapça kelimelerin hukukunu müdafaa ederken ben de Türkçe kelimelerin hakkını korursam haksızlık mı ederim? İşte, sayın şairin en çok itiraz ettiğim fikri budur.</p>
<p>&quot;Tecrübe&quot;nin aslı &quot;tecribe&quot; imiş. Ne çıkar? İnsanın da aslı maymunmuş. Bunun için insanlara maymun mu diyelim? Değiştirilmemesi bu kadar asabiyetle müdafaa olunan şeyler ancak mukaddesattır.</p>
<p>Üstüne titreyeceğimiz çok mukaddesatımız var. Bunların yanında birkaç Arapça sözün lâfı mı olur?</p>
<p>Bununla beraber sayın şair Faik Ali'den ayrıldığım nokta bir takım kelimelerin Türkçe sayılıp sayılamayacağı meselesi değildir. Biz birbirimizden pek derin görüş ayrılığı, daha doğrusu hareket noktası ayrılığı ile ayrıyız. Mesele basit birkaç kelime meselesi değildir. Mesele bir milletin kendine olan inancı veya başkalarının kendinden üstünlüğünü kabul meselesidir. Kendimize güvenimiz varsa, üstün olduğumuzu kabul ediyorsak dilimiz Türkleşecektir. Başkaları bizden üstün diye düşünüyorsak dilimiz yavaş yavaş Türklüğünü kaybedecektir. Dilimiz nasıl Türkleşir diye sormayınız. Bu dil insan iradesiyle Türkleşecektir. Bir dile insan iradesiyle kelime sokmak kabil değildir, düşüncesi tamamıyla yanlıştır. Bu dil vaktiyle münevverlerin iradesiyle nasıl Türklüğünü kaybederek melez bir hale geldiyse yine münevverleri iradesiyle benliğini bulacaktır. Arapça’dan Acemce’den giren kelimelerin vaktiyle Türkçe’de karşılığı yok mu idi? Hemen hepsinin karşılığı vardı. Fakat Arapça ve Acemce’lerini kullandıkları için bu Türkçe sözler unutuldu. Evvelce aleyhimize cereyan etmiş olan bir dil vetiresi bugün neden lehimize cereyan etmesin? Biz inançla ve samimiyetle istersek bu iş olacak, hem de pek çabuk olacaktır.</p>
<p>Sayın Faik Âli beyden beni uydurma sözlere taraftar sanmamasını rica ederim. İlmî yolda yürünmesini ve işin dil bilginlerine bırakılmasını isterim. Bazılarının iddia ettikleri gibi dilîmizin Türkleşmesi işinin sanatkârlara bırakılmasında doğru bulmam. Bir sanatkâr dile nihayet iki üç kelime sokabilir. Halbuki bu dava iki üç kelimelik dâva değildir. Sonra, dile kelime s kacak sanatkâ la da milli kültür ve milli imanın aynı zamanda mevcut olması lâzımdır. Hani öyle sanatkar? Millî destanları, Orhun yazıtlarını, Kaşgarlı Mahmut’un kitabını, Dede Korkut’u, Türk tarihini âdeta ezbere bilen, onlardaki ruhu kendi ruhunda sindirmiş sanatkârlar nerede? Bunlar tabiî bir gün yetişecektir. Fakat onlar yetişinceye kadar ilim gözüyle dil işinin tasfiyesine girişilse fena mı olur?</p>
<p>Bana öyle geliyor ki birçokları gibi sayın Faik Ali beyin itirazları da fikri olmaktan ziyade hissî bir kaynağa dayanıyor. Yani değerli şair, alıştığı, güzel mahsuller verdiği eski dili bırakarak yeni bir dile alışmaktaki güçlüğü takdir ettiği için bir muhafazakârlık duygusuyla hareket ediyor. Bir de, yeni dil ortaya çıkınca kendisinin şair Faik Ali değil, Türk edebiyatına hiçbir şey vermemiş bir Faik Ali oluvermesinden çekiniyor. Muhterem şair bu korkusunda haksızdır. Çünkü dil ne kadar Türkleşirse Türkleşsin eski edebiyat yine bizim öz edebiyatımızdır ve Faik Ali de orada kazanmış olduğu yeri asla kaybetmeyecektir.</p>
<p>Çınaraltı, 1l Temmuz 1942, Sayı: 42</p>
<h2><a id="bookmark2"></a><span style="font-weight:bold;">TÜRK DİLİ</span></h2>
<p>Dil bir milletin en değerli malıdır.</p>
<p>Ordusunu kaybeden bir millet tehlikededir. İstiklâlini kaybeden millet korkunç bir felâkete düşmüştür. Dilini kaybeden milletse yok olmuş demektir.</p>
<p>İstiklâlini kaybeden milletlerin dillerini kıskançlıkla saklamak sayesinde bir zaman sonra yine dirilebildiğini tarih bize söylüyor. Halbuki dilini kaybeden bir milletin yine dirildiğine dair bir misal göstermiyor.</p>
<p>Kudretli Asurî devleti ve milleti mahvoldu. Dilini de kaybettiği için yalnız tarih kitaplarında okunan bir varlık olarak kaldı. Asurîlerin onda biri kadar kudretli ve ehemmiyetli olmayan birçok milletler (Lehler, Çekler, Romenler, Sırplar, Bulgarlar, Finler, vesaire) ise dillerini saklamak sayesinde asırlardan sonra yine dirilebildiler.</p>
<p>Türk dili en eski çağlarda çobandan kağana kadar aynı biçimde konuşulan ve anlaşılan güçlü ve temiz bir dildi. İçinde yabancı söz ve kaide yoktu.</p>
<p>Halbuki sekizinci asrın sonlarına doğru, Çin payitahtını zapteden bir Türk kağanı, milletini kumanda ile Manihaizm dinine soktuktan sonra dil eski safiyetini kaybetmeye başladı. Yeni dine ve yeni dînle gelen yeni medeniyete ait birçok sözler dile girdi. Fakat o zaman dilin bu bozuluşu mevziî kaldı.</p>
<p>Asıl büyük bozuluş bundan iki asır sonra oldu: Yeni bir Türk hakanı yine kumanda ile milletini İslamiyet'e sokarak Türkler'e yine medeniyet değiştirtince yeni din ve yeni medeniyetin sözleri Türk dilini bürüdü. Dilimize önce &quot;Allah&quot; girerek &quot;Tanrıyı kovdu. Arkasından &quot;Muhammed&quot; geldi. Sonra din dilinden olduğu için müsamaha ile karşılanan kilise halinde cümleler ve terkipler dilimize doldu.</p>
<p>Bugün de yeni bir medeniyete giriyoruz. Fakat bu sefer geçmişteki acı derslerden uslanmış görünüyoruz. Bu sefer de batı medeniyetinin mümessili olan dillerin dilimizi bozmasına müsaade etmeyeceğiz.</p>
<p>Türk dili bütün dillerden daha zengin ve daha temiz olacaktır. Dilimize konacak bütün yeni sözler Türk kökünden gelecektir. Beynelmilel ıstılah yok... Biz komünistliği, kozmopolitliği, masonluğu, vatansızlığı hatırlatan beynelmilel sözünden tiksiniyoruz. Dünyada yabana dilden söz almamış hiç bir dil yoktur demek kuvvetli bir itiraz değildir. Böyle hiç bir dil olmadığı halde Türkçe'nin böyle olması fena mıdır?</p>
<p>Bu iş başarılamaz diyen bedbinler var... Ne çıkar? Biz yüzde yüz yapmak için çalışırız. Yüzde yetmiş muvaffak olursak kayıp mı ederiz?</p>
<p>Dili bütün dillerden saf bir Türk milleti hayatın bir sahasında bütün mîlletlerden güçlü demektir. Hayatın bütün sabalarında bütün milletlerden üstün olmaya azmeden bir millet için &quot;en değerli mal&quot; olan dilini bütün dillere üstün kılmak kaygım çok görülemez.</p>
<p>Yarınki En Büyük Türkiye'nin ordusu bütün ordulardan güçlü, tekniği bütün milletlerden yüksek, edebiyata her memleketten üstün, dili de her dilden zengin ve temiz olacaktır,</p>
<p>Dil işlerimiz geç kalmıştır. O'nu hızlandırmalıyız.</p>
<p>Türk genci! Bu işle senin vazifen yazı ve konuşma dilinde yapabildiğin kadar az yabancı söz kullanmak, sana gösterilecek yeni Türkçe sözleri ezberleyerek benimsemek ve bu işin büyük ülküden bir parça olduğunu daima hatırlamaktır.</p>
<p>ORHUN, Sayı: 2</p>
<h2><a id="bookmark3"></a><span style="font-weight:bold;">EDEBÎ DİL</span></h2>
<p>Medeni milletlerin dilleriyle iptidaî toplulukların dillerini birbirinden ayırteden en büyük fark medenî dillerin çok geç ve güç değişmesine karşılık ötekilerin kısa zamanda tanınmaz hale gelmesidir. Bunun sebebi birincilerde yazının ve ortaklaşa bir edebî dilin var oluşudur. Ortaklaşa edebî dil, söyleyişin değişmemesini sağlayan bir ilaçtır. Yahut, söyleyiş değişse bile yazının (imlânın) aynı kalması sayesinde insanlar ve nesiller arasındaki bağlantıyı kuran bir faktördür.</p>
<p>Bir milletin bütün fertleri aynı şekilde konuşamaz. Buna fizyoloji, iklim, görenek ve çevre engeldir. Bölgelerin, şehirlerin konuşmaları arasında fark vardır. Dilciler, bir ailede bile herkesin aynı şekilde konuşmadığını söyler. Bu farkların çoğalarak iki komşu şehir halkının bile birbirleri için anlaşılmaz ayrı diller konuşmasını önleyen başlıca sebep edebî yazı dilidir. Edebi yazı dili sayesinde bir milletin</p>
<p>aydınları, okumuşları kelimeleri aynı şekilde okuyup söyleyerek bir tek ortak dilin varolmasını sağlarlar. Bu da millî birliğin temel şartlarından biridir.</p>
<p>Bir milletin içinde hangi dilin yahut lehçe veya ağzın ortak edebî dil olacağı meselesini zaman ve o milletin kültür akışı tayin eder.</p>
<p>Türkiye'deki edebî dil, İstanbul Türkçe’sidir. Bu, İstanbul'un bit imtiyazı değil, Osmanlı Cihan İmparatorluğu çağında, imparatorluğun her yanından gelerek kültür ve saltanat merkezinde birleşen büyük edebiyatçıların ortaya koyduğu bir eserdir, İstanbul Türkçe’sinde hem Anadolu'nun, hem de Rumeli'nin tesiri vardır. Bu dile Arapça ve Farsça’dan bir çok, Balkan dilleriyle Macarca ve İtalyanca’dan bir hayli kelime girmesine rağmen yapı aynı kalmış, yani Gök Türkler zamanındaki cümle yapısı değişmemiştir.</p>
<p>Her mîlletin edebî dili mutlaka başkentte konuşulan ağız değildir, Edebî Fransızca Paris'te doğduğu halde edebî Almanca ne Viyana'da, ne de Berlin'de değil, Almanya'nın kuzeylerinde doğmuştur.</p>
<p>İstanbul Türkçe’si yavaş yavaş Türkiye dışına taşarak bütün Türkler’in edebî dili olmak istidadım gösteriyordu. Kırım Türkleri’nden Gaspıralı İsmail Bey'in himmetiyle Kırım, Kazan ve Türkistan Türkleri’ne doğru ilerleyen bu yayılışı 1917 komünist ihtilâli önledi. &quot;Milletle e hürriyet&quot; gibi tarihin en iğrenç yalanıyla ortaya atılan Bolşevikler daha başlangıçtan itibaren milletleri. Özellikle çok korktukları Türkler’i yutup Ruslaştırmak için her türlü düzenbazlıklara başvurdular. Türkistanlılar’ın ortaklaşa edebî dili alan Nevâyîlerin, Buhurların güzel Çağatayca’sını ortadan kaldırarak mahallî ağızları ayrı dil diye öne sürdüler. Bunların alfabelerini iki defa değiştirerek birbirleriyle anlaşmalarını önlemeye çalıştılar. Bir yandan da Türkiye Türkçe’sinin Türkistanlılar’la ortaklığını kesmek Türkçe’sinin Türkistanlılar’la ortaklığını kesmek için edebî ve kültürel korsanlığa başlayarak &quot;yeni akımlar&quot;, &quot;ileri hamleler&quot; dîye Türkçe’nin yapısını bozmaya uğraştılar.</p>
<p>Her taşın altında komünist arayanlardan değiliz. Fakat Türkçe’yi yıkmaya çalışan akımın Türkiye’de Moskofçular tarafından nasıl desteklendiğini hor günkü gazete yazılarında görüyoruz. Türkçe’nin kaidelerine, zevkine, selikasına tamamıyla aykırı düşen uydurmaca kelimeler yetmiyormuş gibi hain ve iğrenç bir düşünce alıp yürümüştür. Cemiyet hayatındaki &quot;taklit kanunu&quot; dolayısıyla milli şuurdan ve kültürden mahrum birçok kimse de bu tersine cümleye rağbet etmekte, Türkçe ve edebiyat öğretmenleri arasındaki &quot;ilericiler&quot; de bunu teşvik eylemektedir.</p>
<p>Türkçe cümlede fiil sona gelir. Bu, şaşmaz bir kaidedir, İsmet Paşa'nın &quot;değişmez genel başkanlığı&quot; değişir, fakat Türkçe’nin bu kaidesi değişmez. Bektaşi’nin namazı gibi, &quot;fiili ortaya gelirsek kıyamet mi kopar&quot; diyecekler. Kıyamet kopmaz, milletin malı olan dile saygısızdık olur ve o zaman şu sorular da pek kolaylıkla ileri sürülebilir:</p>
<p>Grameri kaldırıp çocukları güçlükten kurtarsak ne olur?</p>
<p>İmtihanı kaldırıp öğrenciler arasında seviye farkı yaratmasak ve yıl kaybına sebep olmasak ne olur?</p>
<p>Bir zenginden beş on lira çalmakla o adam yoksul düşmeyeceği için böyle küçük hırsızlıkları mubah görsek neolur?</p>
<p>Bayrak, Türkler’i başka milletlerden ayırdığı ve büyük insanlık idealine aykırı düştüğü için bayrağı kaldırsak ne olur?</p>
<p>Bu sorular gitgide daha korkunçlaşmak suretiyle ileriye doğru uzatılabilir.</p>
<p>Dil, bir milletin binlerce yılda yaratıp işlediği bir zekâ ve duygu hazinesidir. Yetmiş seksen milyon Türk'ü birbirine ve bizi binlerce yıllık geçmişe bağlayan sosyal bir türedir, insan uzviyetinin en mühim ve değerli parçası olan beyin nasıl sağlam bir mahfaza içinde korunuyorsa, bir milletin en değerli varlığı olan dil de millî şuurun çelik kalesi ardında öylece saklanmalıdır. Unutmamalı ki bir millet, ordusunu kaybederse büyük bir tehlikede, devletini kaybederse korkunç bîr felâkette, fakat dilini kaybederse ölümün kucağındadır.</p>
<p>Bu dilin en temel kaidesi olan &quot;fiilin sona gelmesi&quot;ni değiştirmekle cümle yapısını bozanlar bununla güzel bir söyleyiş yaptıklarını sanıyorlarsa kendilerine bildirelim ki sadece gülünç ve iğrenç oluyorlar, fiilin başa veya ortaya gelmesi ya şiirde, ya da nesrin pek ender bazı hallerinde (heyecan, öfke, sevinç gibi) caizdir. Fakat iki üç cümlede bir bu kaideyi bozmak, Türkçe'yi yutmak için yapılan sinsi bir davranıştan başka bir şey değildir.</p>
<p>Türkçe'nin bu şekilde tahribine İstanbul Radyosundaki bir kadın spiker de katılmaktadır. Öteki spikerlerde bozuk cümle tertibi olmadığı halde bunun daima aynı yanlışı yapması, bu hatanın radyo idaresi tarafından değil, spiker tarafından yapıldığı intibaını uyandırıyor.</p>
<p>Kara ordusunun kuruluşunun 604. yıl dönümünü (?!) kutlamak için yapılan radyo yayanını bu kadın spiker &quot;kara ordusunun 604. yılını kutladık bugün&quot; diye bi irdi. Bunun doğru u &quot;bugün kara ordusunun 704. yıl dönümünü kutladık&quot; olacaktı.</p>
<p>Bu ve bunun gibi birçok örnek, edebî dilin tahrip olunduğunu, millî dil yerine kötü bir halk dili konulmak islediğini gösteriyor.</p>
<p>Ve Millî Eğitim Bakanlığı, büyümek için olacak, uyuyor.</p>
<p>(1 Aralık 1968), ÖTÜKEN, 1968, Sayı: 12</p>
<h2><a id="bookmark4"></a><span style="font-weight:bold;">BOZULAN TÜRKÇE</span></h2>
<p>Türkiye'de millî ülkünün hükümetler eliyle yok edilmesinden ve millî eğitimin başına uzun yıllar kozmopolit un urlar n gelmesinden son a kültürün bütün alanlarında olduğu gibi &quot;dil&quot;de de bir yozlaşmanın ve soysuzlaşmanın başladığı bilinen, görülen bir gerçektir.</p>
<p>Türkçe'yi Türkleştirmekle, Türkçeleştiriyoruz diye bozmanın birbirine karıştırıldığı zamanımızda, ortada görülen manzara aklın, mantığın ve bilginin saf dışı edilmesidir.</p>
<p>Halk Partisi hükümetleri zamanında okullardan Türkçe gramerin yıllarca kaldırılması neticesinde doğru Türkçe yazamayan birkaç nesil türediği gibi, Türkçe'yi Türkçeleştirmek bahanesiyle yapılan bozmaların sonucu da ortaya dil diye gülünç bir ûcûbe çıkarması olmuştur.</p>
<p>Türkçe'yi yanlış kullanma hastalığı, bir zamanlar, Mareşal Fevzi Çakmak'ın Genel Kurmay Başkanlığı sırasında askerlik terimlerini makul ve mantıklı bir anlayışla, bilgi ile Türkçeleştiren orduya da bulaşmıştır. Bunun en belirli örneği rütbe adlarında görülmektedir. Eskiden &quot;piyade yüzbaşısı&quot;, &quot;piyade binbaşısı&quot;, &quot;topçu albayı&quot; denirken ve şüphesiz doğrusu da bu iken şimdi &quot;piyade yüzbaşı&quot;, &quot;piyade binbaşı&quot;, &quot;topçu albay&quot; denilmektedir. &quot;Piyade&quot; ve &quot;topçu&quot; kelimeleri hem isim, hem de sıfat olduğu için, diyelim ki bu rütbe İsimlerinde sıfat olarak ele alınmış ve &quot;piyade yüzbaşı&quot; diyerek bir sıfat tamlaması {= sıfat terkibi) vücuda getirilmiştir. Fakat &quot;istihkâm&quot;, &quot;muhabere&quot;, &quot;tank&quot;, &quot;güverte&quot;, &quot;makine&quot;, &quot;hava&quot; gibi sıfat tarafı olmayıp yalnız isim olan kelimelerle rütbeler bir araya gelince ortaya &quot;makine albay&quot;, &quot;hava general&quot; gibi Türkçe'nin kaidelerine ve selikasına asla uymayan, yanlış ve acayip terkipler ortaya çıkmaktadır.</p>
<p>Bu yanlışın tevil tarafı, gerekçesi yoktur. Kısaltmak için yapıldığı da söylenemez. Kutlu bir varlık olan dil, kısaltmak, zamandan kazanmak için bozulamaz.</p>
<p>Bugünkü Türkçe'de iki isim yan yana gelip toplu bir mânâ belirttiği zaman ya ikisi, ya da en aşağı biri takı alır: Türk Cumhuriyeti, Türk Bayrağı, evin kapısı, milletin gözbebeği gibi. Bunların Türk Cumhuriyet, Türk Bayrak, ev kapı, millet göz bebek haline getirilmesi nasıl bir facia ise tank albay, güverte binbaşı da aynı şeydir.</p>
<p>İki isim yan yana geldiği halde ikisi de takı almazsa birinci isim, sıfat olarak kullanılmış demektir. &quot;Demir kapı&quot;, &quot;gümüş kutu&quot; terkipleri kullanılış bakımından &quot;büyük yapı&quot; veya &quot;küçük kutu&quot; terkiplerinden farklı değildir.</p>
<p>Coğrafya isimlerinde ikisi de takı almayan isimler &quot;isim terkibi&quot; olmak halini kaybedip kaynaşmışlar, tek kelime haline gelmişler, &quot;birleşik isim&quot; olmuşlardır: Kadıköy, Göztepe. Tınaztepe, Adatepe gibi...</p>
<p>Türkçe'yi yabancı ve lüzumsuz; kelimelerden temizlerken güdülecek prensip önce Türkiye Türkçe'sinden, sonra öteki Türkçelerden kelime almak olmadığı takdirde Türkçe'nin kaidelerine, kanunlarına, dil zevkine uymak şartıyla kelime türetmekti.</p>
<p>Acemler böyle yapıyorlar. Son zamanlarda imparatoriçe veya kraliçe karşılığı olarak &quot;Ferah Dîbâ&quot; için kullandıkları &quot;şehbânû&quot; kelimesi bunlardan biridir. Farsça'nın zevkine uygundur. İlk işiten de anlar. Bizde ise böyle dil zevki gibi noktalara aldıran yok. &quot;İnkılâp&quot; yerine uydurulan &quot;devrim&quot; ile &quot;hayat&quot; yerine uydurulan &quot;yaşantı&quot; hiç şüphesiz Türkçe'yi hiç bilmeyen cehele-i fecerenin kariha-i sabihasından çıkmıştır. Türkistan Türkçe'sinde &quot;inkılap&quot; karşılığı zaten mevcut olan &quot;Özgeriş&quot; kelimesi alınsaydı, &quot;başka&quot; demek olan &quot;özge&quot;den çıktığı, &quot;başkalaştırmak&quot; mânâsına gelen &quot;özgermek'ten yapıldığı için hem doğru türetilmiş olacak, hem de hiç olmazsa eski edebiyatı bilenler tarafından hiç yadırganmadan kabul edilecekti?</p>
<p>Bunun gibi &quot;hayat&quot; kelimesinin Türkçe'si olarak zaten eski metinlerde bulunan &quot;dirlik&quot; kabul olunsaydı &quot;yaşantıya hiç lüzum kalmayacak, &quot;hayat&quot;ı atmak isteyenlerin eline de mantıkî bir koz vermiş olacaktı.</p>
<p>Böyle yapılmadı. Şimdi herkes dili istediği gibi kullanıyor. Bu, istediği gibi kullanma yalnız şahıslara münhasır kalmayıp resmî dairelere de giriyor, iş yalnız kelime uydurmakla kalsa iyi. Türkçe'nin yapısı, grameri de bozuluyor ve Millî Eğitim Bakanlığı, Yemlîha'yı kıskandıracak tatlı bir uyku ile uyumasına devam ediyor.</p>
<p>Eski Kültür Müsteşarı Adnan Ötüken'in &quot;Türk Dili İçin Mücadele&quot; başlığı altında yayınladığı iki broşür, bu facianın artık durdurulması için atılmış ilk adım sayılabilir. Adnan Ötüken'in memlekete bir Millî Kütüphane kazandırmış olan şahsiyettir. Bu bakımdan hizmeti büyüktür. Türklüğe hizmetinin en büyük delili ise kültür müsteşarlığı sırasında solcuların ona &quot;kültür düşmanı kültür müsteşarı&quot; lakabını takmalarıdır. Hiç şüphesiz uydurma ve iğrenç &quot;tilcik”lerle, “tüm”lerle, &quot;ya da”larla konuşan kültür maskaraları Adnan Ötüken'in kültürünü ve mîllî kültüre hizmetini anlayamazlar, anlasalar da satılmış oldukları merkezlerin direktifi dolayısıyla kabul edemezlerdi</p>
<p>Türkçe'nin bugünkü acıklı durumu karşısında çok şey yazılabilirse de burada, yayılmak istidadı gösteren bir tanesinin işaret ederek geçeceğim ve söylenecek başka şeyleri ileriye bırakacağım.</p>
<p>Türkçe'nin bir kaidesi de şudur:</p>
<p>Şahıs zamirleri &quot;ile&quot;, &quot;gibi&quot;, &quot;için&quot;, &quot;kadar&quot;, kelimeleriyle birleştikleri zaman genetif haline geçerler. Yani &quot;benle&quot; yerine &quot;benimle&quot; dendiği gibi &quot;ben gibi&quot; yerine de &quot;benim gibi&quot; demek icap eder.</p>
<p>Yeni nesillerin benimle, seninle, onunla yerine benle, senle, onla, diye konuşması Hıristiyan azınlıkların Türkçe'sine benzemekte ve insanı Türkçe'den iğrendirmektedir. Gençlere bir ders olmak üzere burada bu kaidenin listesini veriyorum.</p>
<p><span style="font-weight:bold;text-decoration:underline;">Yanlış Doğru</span></p>
<p>Benle Benimle</p>
<p>Senle Seninle</p>
<p>Onla Onunla</p>
<p>Bizle Bizimle</p>
<p>Sizle Sizinle</p>
<p>Ben gibi Benim gibi</p>
<p>Sen gibi Senin gibi</p>
<p>O gibi Onun gibi</p>
<p>Biz gibi Bizim gibi</p>
<p>Siz gibi Sizin gibi</p>
<p>Ben kadar Benim kadar</p>
<p>Sen kadar Senin kadar</p>
<p>O kadar Onun kadar</p>
<p>Biz kadar Bizim kadar</p>
<p>Siz kadar Sizinkadar</p>
<p>Ben için Benim için</p>
<p>Sen için Senin için</p>
<p>O için Onun için</p>
<p>Biz için Bizim için</p>
<p>Siz için Sizin için</p>
<p>Zamirin sonuna çoğul takısı gelince bu kaide yürümüyor: Onlarla, onlar gibi, onlar kadar, onlar için.</p>
<p>İşaret sıfatlarında da bu kaide yürürlükle değildir; o kadar, bu kadar, şu kadar, o gibi, bu gibi, şu gibi...</p>
<p>Türkçe yazan gençlerin bu kaideye dikkat etmelerini, konuşurken de böyle konuşmalarını kendilerinden rica ederim.</p>
<p>ÖTÜKEN, 30 Ekim 1968, Sayı: 1l</p>
<h2><a id="bookmark5"></a><span style="font-weight:bold;">DİLİMİZİ TÜRKLEŞTİRMEK İÇİN AMELÎ YOLLAR</span></h2>
<p>Türkçe'yi Türkleştirmek için uğraşmak ilk bakışta garip gibi gözükse de bugünkü Türkçe'nin melez bir dil olduğu ve Türkleşmeye muhtaç bulunduğu da bir hakikat... Bütün tarih boyunca Türkçe üç büyük buhran geçirdi. Bu üç buhran, Türkler'in kabul ettiği üç medeniyetle birlikte dilimize yayılan üç yabancı istilâdan doğdu.</p>
<p>Birinci buhran sekizinci asrın sonlarında başladı. Türkler'in Manihaizm dinini kabul etmeleri dolayısıyla yeni dinin ıstılahları Türkçe'ye doldu. Başka dillerden Türkçe'ye çevrilen bir çok eserlerde Türk dilinin kaideleri dikkate alınmayarak gramer berbat edildi. Uygurca eserlerde bunun bir çok örneklerini görüyoruz. Bu eserlerde fiillerin başa geldiği cümlelerle Türk dili berbat edilmiştir. İhtimal ki mütercimler Türk değildi, yahut asıl metinlere sadık kalmak kaygısıyla Türk dilinin kaidelerine ehemmiyet verilmiyordu.</p>
<p>Bununla beraber bu ilk buhran hafif geçti. Çünkü Türkler'in hepsi Manihaist olmamış ve bu bozuk edebî dil bütün Türkler arasına yayılmamıştı,</p>
<p>İkinci buhran on birinci asırda başladı. Türkler onuncu asrın ortasında, yığın halinde, İslâmiyet'i kabul ettikten sonra on birinci asırdan başlayarak yeni bir edebiyat vücuda getirdiler. İslâmiyet'in Türklük üzerindeki tesiri Manihaizm'den çok kuvvetli olduğu için buhran birincisinden daha geniş oldu.</p>
<p>Bu sefer Türkler, dinî dil olarak Arapça'nın ve edebî dil olarak da Acemce'nin tesirine maruz bulunuyorlardı. İki dilin birden tesirine maruz kalmak Türkçe için iyi mi, kötü mü oldu? Bu ayrı bir meseledir. Acaba yalnız Arapça'nın tesirine maruz kalsaydı, Türkçe daha mı az müteessir olacaktı? Yoksa Arapça ve acemce birbirlerinin tesirlerini kısmen azalttıkları için iki dilin birden tesirine maruz kalmak Türkçe'nin lehine mi olmuştur? Buna şimdilik cevap veremeyeceğim. Fakat şu muhakkak ki Arap ve Acem dilleri edebî dilimizi tamamen melezleştirmiş, halk dilimizi ise yoksullaştırmıştır.</p>
<p>Gerçi, Osmanlıca dediğimiz dil kudretli bir lisandı: Kendisine mahsus ve tercüme edilemeyecek incelikleri vardı. Fakat acaba Türkçe kendi şartları içinde inkişaf etseydi bundan daha mı geri kalacaktı? Orhun âbidelerinde. Dede Korkut masallarında. Aşık Paşa Zade tarihinde Türkiye'nin kendi şartları içinde inkişaf imkânını bulsaydı pek olgun bir dil haline geleceğini teslim etmemek imkânsızdır. Bundan başka Osmanlıca dediğimiz dil pek zengin bile olsa, un olduğu için devam edemedi ve yerini bugünkü yoksul dile bırakarak çekildi, gitti.</p>
<p>Üçüncü buhran ise son yılların hadisesidir ve batı medeniyetine kati olarak girmek için uğraştığımız bu devirde batı medeniyetini temsil eden dillerin Türkçe'yi tehdit etmeleri şeklinde tecellî etmiştir.</p>
<p>Fransızca ve İngilizce kelimelerin, terkiplerin Türkçe'yi alabildiğine bozmaları şeklinde devam etmektedir. Bunun, öteki ikisinden daim tehlikeli olduğu meydandadır. Çünkü diğerlerinde Türkçe'yi istilâ eden diller mukaddes bir yolla, dinle geliyorlardı. Şimdi ise İngilizce ve Fransızca dinî dil oldukları için gelmiyorlar. Yalnız kültür dili sıfatı ile geliyorlar, ilk ikisinde yabancı dil istilâsının tehlikesi bilinmiyordu. Bugün ise bu tehlike bilindiği halde geliyor. Aleyhlerine savaş açıldığı, yazılar yazıldığı halde dilimizi istilâ ediyorlar. Bunun ne büyük bir tehlike olduğunu söylemeğe hiç lüzum yok. Çünkü millet nihayet kan ve dil demektir, istiklâlini kaybeden bir millet dîrilebilir. Fakat dilini kaybeden millet yok olmuş demektir.</p>
<p>Bugün tezatlar içinde bulunuyoruz. Dilde Türkçülük yapmak fikirleri bu kadar kuvvetli iken bir yanda dili baltalamak da en feci şekilde devam ediyor. Meselâ gazetelerde &quot;Sosyete Şilep&quot; diye bir &quot;yük gemisi cemiyeti”nin adı sık sık geçti. Tamamıyla Fransızca olan bu isim asrîlik, şıklık, kibarlık olsun diye konulmuştu. Resmî makamlardan buna hiç bir itiraz yapılmadı. Memleketi bir alay &quot;palas&quot; bürüdü, &quot;İnci Palas&quot;, &quot;Ankara Palas&quot; seklinde garip apartman isimleri çoğaldı. Nihayet sokak isimleri de tıpkı Yahudi satıcıların söylediği gibi resmî daireler tarafından bile kullanılır oldu: &quot;Çanakkale Sokak&quot;, &quot;Çilek Sokak&quot; gibi Türkçe terkipler aldı yürüdü. Dilimiz Türkçelikten çıkmış, Avrupaî bir hal almak yolunu tutmuştu. Halbuki o sıralarda dilimizdeki bütün yabancı kelimeleri atıp yerine Türkçelerini koymak için kuvvetli bir cereyan başlamış, hattâ bütün millet seferber edilerek kelime bulmaya davet edilmişti. Bu işle ifrata gidilmeseydi, bir iki ayda dilimizden bir kaç bin kelime atılarak yerine binlerce yeni kelime sokmak gibi imkânsız bir düşünce ardında koşulmasaydı muvaffak olunacaktı. Fakat ifrat her şeyi bozdu.</p>
<p>Bugün dil işinde korkunç bir kargaşalık içinde bulunuyoruz. Devlet ciddî şekilde işe karışmazsa bu kargaşalığın biteceği yoktur. Uzun uzun münakaşalardan, kongrelerden, komisyonlardan hiçbir netice alınamayacağı için süratle tatbik olunacak amelî çareler düşünmeğe mecburuz. Dilimizi Türkçeleştirmek için neler yapılması gerektiği hakkındaki düşüncelerimi aşağıya yazıyorum:</p>
<ul style="list-style:none;"><li>
<p>1) Bu işe devletimizin adı ile başlamalıyız. &quot;Türkiye&quot; Türkçe bir kelime değildir. Osmanlı padişahları kendilerini &quot;Türkistan&quot; padişahı sayarlardı. Türkistan, Anadolu mânâsına kullanılırdı. Namık Kemalde</p></li></ul>
<p>&quot;Türkiye&quot; yerine &quot;Türkistan&quot; kelimesini kullanmıştır. &quot;Türkiye&quot;, yabancıların bizim ülkemize verdikleri adın başka bir söyleniş şeklidir. Fransızca &quot;Turquie&quot; ve İtalyanca &quot;Türchia&quot; sözlerinden alınmıştır. Türkistan kelimesinin sonundaki &quot;İstan&quot; da acemce bir ektir. Fakat daha çok Türkleşmiştir. Bununla beraber benim şahsî kanaatimce devletimizin adı &quot;Türkeli&quot; olmalıdır. Çünkü &quot;El&quot; hem memleket, hem devlet, hem de millet mânâsına gelen güzel ve özlü sözlerimizden biridir, Almanlar &quot;land&quot; sözünü nasıl hem memleket, hem de vilâyet mânâsında kullanıyorlarsa, biz de &quot;El&quot; kelimesini hem vilâyet, hem memleket mânâsında kullanabiliriz.</p>
<ul style="list-style:none;"><li>
<p>2) Devlet teşkilatındaki bütün müessese, rütbe, unvan, memuriyet adları Türkleştirilmelidir. Bu isimlerin yenileri halka ne kadar aykırı gelirse gelsin kabul olunur. Konuşma dilinde olan kelimeleri değiştirmek ne kadar güçse, resmî yerlere ve unvanlara ait kelimeleri değiştirmek de o kadar kolaydır. Meselâ Reisicumhur. Başvekil, Vekil, Millet Meclisi, Belediye, Vilâyet, Kaza, Nahiye, Vali, Kaymakam, Müdür, Hâkim, Mahkeme, İcra, Maliye, Adliye vesaire gibi yüzlerce kelime Türkçe değildir. Bunların karşılıkları bulunup kullanılması kanunla mecburi kılındıktan sonra halk buna herhalde ister istemez alışacaktır. Bu kelimelerin karşılıkları aranırken şimdi kullandığımız şekillerin tercüme yoluna gidilmelidir. Meselâ &quot;Vekil&quot; yerine, &quot;Nazır&quot;ın tercümesi olarak &quot;Bakan&quot; denilmiş, fakat bu kelime beğenilmemişti. Bunların karşılıkları bulunurken eski Türkler'in bu mevkilere hangi adı verdikleri düşünülmelidir. Meselâ &quot;Başvekil&quot;in karşılığı olarak Karahanlılar zamanında kullanılan ve hükümdardan sonraki en yüksek devlet nazırı mânâsına gelen &quot;yuğruş&quot; kelimesi fena mıdır? Keza Gök Türkler'de ve Uygurlar'da nazır demek olan &quot;Tarkan&quot; sözünü alarak vekil yerine kullansak çirkin mi olur? Bütün bu isimler derlenip toplandığı zaman bizi tatmin edecek kadar zengin olduğu görülecek ve Türkçe'nin yapısına uymayan yabancı sözler yerine pek güzel Türkçe karşılıkları bulunacaktır.</p></li>
<li>
<p>3) Bütün ilmî ıstılahlar Türkçeleştirilmeli ve bu ıstılahlarla yazılmış yeni kitaplar süratle bastırılmalıdır.</p></li></ul>
<p>Gerçi üniversitede bir terim komisyonu varsa da bu komisyon Türkçü bir zihniyetle hareket etmemektedir. Ortaokullar ve liseler için Türkçe ıstılahlar hazırlanırken üniversitede Arapça mı, Lâtince mi meselesi münakaşa edilmektedir.</p>
<p>Türk yurdunda Türk ilmini yapacak gençleri Türkçe sözler ve ıstılahlarla okutup yetiştirmeliyiz. Arapça, yunanca, Lâtince ıstılah almağı düşünmek, fikir esaretinden başka bir şey değildir. Diri bir milletin diri lisanı dururken ölü dillerden kelime almak niçin düşünülüyor? Avrupa milletleri ıstılahlarını Lâtince ve Yunanca köklerden alırken dünya başka şartlar altında idi ve nihayet Avrupa milletleri de Latinler ve Yunanlılar gibi Hint-Avrupa milletlerinden olduğu için dillerinin yapısı birbirine uyuyordu. Bugün ise aynı şartlar ve aynı görüş tarzı yoktur. Bundan başka Türkçe, Turan dillerinden olduğu için dil yapısı Avrupa milletlerinin dil yapısına uymaz. Meselâ &quot;jeoloji&quot; kelimesi Türkçe'nin hiç bir zaman hazmedemeyeceği bir kelimedir. Çünkü bir kere ahenk kaidesine uymaz. Yâni içindeki sesli harflerin ikisi ince, ikisi kalın olduğu için Türkçe ile bağdaşmaz. Sonra Türkçe'de iki sesli harf yan yana gelmediği halde burada &quot;e&quot; ve &quot;o&quot; harfleri yan yana gelerek Türk dilinin yapısına uymayan bir aykırılık hasıl etmiştir. Bundan başka Türkçe'de &quot;o&quot; harfi yalnız ilk heceye gelebildiği halde bu kelimede ikinci ve üçüncü hecelere gelmiştir ve nihayet Türkçe'de &quot;j&quot; harfi olmadığı halde bunda iki tane &quot;j&quot; harfi vardır.</p>
<p>İlim ıstılahlarını alırken müthiş tezatlar içinde bulunduğumuzun hiç farkında değiliz. Geographie, geometrie ve geologie kelimelerinin üçü de aynı kökten yâni &quot;yer&quot; mânâsına gelen &quot;geo&quot; dan alındığı halde biz birinin coğrafya, birini geometri, birini de jeoloji şeklinde almış bulunuyoruz. Niçin? Bu işler keyifle mi olacak? Öyle ise herkes kendi keyfine gittiği gibi söyler ve bundan da, her keyifli işin sonunda olduğu gibi, disiplin ve kuvvet yerine kargaşalık ve kuvvetsizlik doğar. Halbuki bizim dilimizde &quot;logie&quot; ve &quot;graphie&quot;nin karşılığı olarak &quot;bilip;&quot; ve &quot;bitig&quot; sözleri vardır. Bunları iki ek diye kabul edersek birçok ilimlerin adlarını Türkçeleştirmek kabil olur. Meselâ &quot;etnoloji&quot; ve &quot;jeoloji&quot; yerine &quot;ilbilig&quot; ve &quot;yarbilig&quot; desek, &quot;etnografya&quot; ve &quot;kozmografya&quot; için de &quot;ilbitig&quot; ve &quot;açunbitig&quot; karşılıklarını kabul etsek ve böylelikle bütün ilimleri Türkleştirsek fena mı olur? Herhalde &quot;bilig&quot;, &quot;loji&quot;den daha gayri değildir.</p>
<p>Talebe ve münevverler içinde Türkçeleri, ötekilerden daha güç ve çapraşık sayılamaz. Türk dilinin hâkimiyetini istiyorsak bu yoldan gitmeliyiz. Yok, Arapça'nın ve Frenkçe'nin üstünlüğünü tanıyacaksak o zaman münakaşa boşunadır. Çünkü hem milliyetperver olmak, hem de Arapça'nın veya Latince'nin şu veya bu sahadaki üstünlüğünü tanımak mantıkla değil, keyifle izah olunabilen bir meseledir. Araya keyif karışınca da münakaşa beyhude olur.</p>
<p>Bütün müessese ve teşkilât isimleri kanunla Türkçeleştirilmeli, müeyyide olarak büyük para cezaları konmalıdır.</p>
<p>Soyadları Türkçeleştirilmeli, Türkçe soyadı diye ortaya çıkan acayiplikler men olunmalıdır. Bundan sonra doğacak Türk çocuklarının Türkçe isimler taşıması kanun haline getirilmelidir.</p>
<p>6) 3-4 kişilik ehliyetli bir dil heyeti kurularak Türkçe'si bulunabilecek kelimeler bu heyete tespit ettirilmeli, sonra yavaş yavaş bu kelimelerin kullanılması memlekette mecburî kılınmalıdır. Gazetelerde, kitaplarda bu kelimeleri kullanmayan yazıcılara Türk diline saygısızlık göstermiş, oturak ceza verilmelidir. &quot;Türk dilini koruma kanunu&quot; yapılarak lokantalarda, mağazalarda, çarşılarda, ilânlarda, sinemalarda yapılan Türkçe katliâmına nihayet verilmeli, müeyyide olarak büyük para cefaları konmalıdır.</p>
<p>Türkiye'nin vilâyetleri, o vilâyetlerin fâtihleri olan kahramanların adlarıyla adlandırılmalı; Orhaneli, Kocaeli gibi isimler bütün memlekete teşmil edilmelidir.&quot; Böylelikle vilâyetlerin isimleri Türkleşirken millî mefahirimize de değer vermiş oluruz.</p>
<p>İlkokullardan başlayarak bütün mektep kitapları büyük bir dikkatle ve Türkçülük zihniyeti ile yeniden hazırlanmalı ve bu seferki dil inkılâbı kâfi olacağı için öğretmenlere düşen büyük vazife de kendilerine anlatılmalıdır.</p>
<p>Yeni ihtiyaçların doğurduğu yeni kelimeler Frenkçe'den alınmayarak mutlaka bunun karşılığını bulmalı ve bunu bir prensip haline getirilmelidir.</p>
<p>Nazarî sahada kalındıkça Türk dilinin beklenen zaferi kazanmasına imkân yoktur.</p>
<p>Çınaraltı, 1941, Sayı:5</p>
<h2><a id="bookmark6"></a><span style="font-weight:bold;">TÜRK DİLİNDE EKLER VE KÖKLER</span></h2>
<p>Eski Türkçü ve dilcilerden Besim Atalay Bey &quot;Türk Dilinde Ekler ve Kökler Üzerinde Bir Deneme&quot; adında 380 sayfalık mühim bir eser neşretti. Dîvânü Lûgat it-Türk müterciminin bu eseri yeni bir dil kurultayının toplanacağı şu haftalarda herhalde Türk dilinin gücüne ve gelişme kabiliyetine inananların elinde kuvvetli bir silâh olacaktır. Çünkü bir dil, kelimeleri ve tasrifleri çoğaldıkça enginleşir. Kelime yapmak için bir tek yol da ekleri ve kökleri kullanarak yeni şekiller icat etmektir. Eski dil kurultayları ilmî hareket etmemişlerdi. Şimdi ise elde basılmış birçok eserler bulunduğu için her halde pek ilmî ve ciddi münakaşalar olacak ve bundan, umarız ki, Türk dili için hayırlı sonuçlar doğacaktır.</p>
<p>Besim Atalay Bey, kitabın başlangıcında Türk dilinin, âdeta felsefî diyebileceğimiz bazı meseleleini kısa ve açık sözlerle anlatıyor. Türkçe'de &quot;önek&quot; olup olmadığını soruşturan bilgin, bir takım dilcilerin Türkçe'de önek olduğunu iddia ederek örnekler verdiklerini söylüyor ve sonunda &quot;bu davayı kabul taraflısı değilim. Fakat büsbütün bir yana atmak a istemiyorum. Bu bir ihtiyatsızlık olabilir. Her hangi bir mesele için etraflıca araştırılmadan hüküm vermek doğru değildir&quot; diyor.</p>
<p>Besim Atalay Bey'in bu hususta hakkı vardır. Meselâ bugünkü Türkçe'de tekit sıfatları yapılırken ekler öne geliyor; &quot;kıp-kızıl, yem-yeşil, sır-sıklam, kas-katı&quot; gibi. Gerçi bu tekit sıfatı şekli, Türkçe'nin sonraki bir çağına aittir. Gök Türkçe'de yoktur. Fakat acaba bu, yabancı dilerin tesiriyle mi doğmuştur? Yoksa doğrudan doğruya Türkçe'nin yapısına ait bir mesele midir? Türkçe'nin Gök Türkler'den daha önceki çağına ait metinler elde yoktur. Belki Çin kütüphanelerinin incelenmesi neticesinde böyle böyle metinler ele geçecek ve ihtimal bunlardan, eski Türkçe'de örnek olduğu meydana çıkacaktır.</p>
<p>Siyenpilerin bir kolu olup Şimalî Çin'de devlet kurmuş olan Tabgaç&quot; (Çince'si-“Topa&quot;)lar medenî bir unsur olduğu için belki kendi dillerinin kamuslarını meydana getirmişlerdir ve ihtimal bunlar bir gün meydana çıkacaktır.</p>
<p>Türkçe'de yüzlerce ek olduğunu Besim Atalay Bey bu kitabıyla bize gösteriyor. Hele fiilden çıkan ekler bakımından Türkçe'nin ne kadar zengin olduğunu övünç ve sevinçle görüyoruz.</p>
<p>Acaba bu bine yakın ekin bugün hepsini kullanarak yeni kelimeler yapmak mümkün müdür? Bugün unutulmuş, ölü hale gelmiş eklerin bir faydası olur mu? Bunları çıkarınca da geriye kalan ekler bakımından Türkçe zengin bir dil midir?</p>
<p>Zaten bugünkü dil münakaşalarının da ruhu buradadır. Bir kısım ölü ekle in e kelimelerin dirilmeyeceğini söyleyerek başka dillerden kelime almak taraflısı oluyorlar. Bir kısım ise eski sözlerin diriltilerek Türkçe'nin saf Türkçe haline gelmesini, yabancı hiç bir unsura muhtaç olmamasını istiyorlar. Ben ikinci fikre taraftarım ve ölü İbrani dili bile dirildikten sonra, kahraman bir ırkın dili olarak yaşayan Türkçe'deki ölü kelimelerin biz istersek, dirilebileceğine inancım var. Yalnız şunu da derhal söyleyeyim ki yeni kelimeler yapılırken bunların Türk dili kaidelerine uygun olmasını isterim. Uydurma &quot;üçgen&quot; bana uydurma olmayan &quot;müselles”ten daha yakın geliyor. Fakat &quot;yardirektör”ü veya &quot;işyar”ı, dünya yerinden yıkılsa, Türkçe diye kabul etmem. Besim Atalay Bey esasen en ifrata gittiği yerlerde bile ilme aykırı bir iddiada bulunmamıştır. O &quot;reis&quot; yerine &quot;başkan'' kelimesine ileri sürerken bu kelimeyi bazı bilginimsiler gibi uydurmuyor, bunu Dîvân ü Lügat it-Türk'ten alıyor. Hattâ Dîvân ü Lügat it-Türk'ün bîr kelime endeksini yapmış olan C. Brockelmann &quot;budun başganı&quot; terkibini &quot;halkın führeri&quot; diye tercüme etmektedir. (Mittel Türkischer Wortschatz nach Mabmud al Kaşgris Divan Lügat at-Türk, s. 32). Şimdi Türkçülük adına çıkıp da Türkiye'nin devlet reislerini reisicumhur veya şef gibi Türkçe olmayan isimler yerine kısaca ve Türkçe &quot;başkan&quot; desek diye bir teklifte bulunsak bu makul mudur, değil midir? İlmî midir, bilgisizce bir iddia mıdır? İşte meydan, isteyen buyursun, münakaşa edelim...</p>
<p>İmanlı Türkçü Besim Atalay, kitabında mukadder sorulara cevap vererek Türkçe'de bir ekin bazen birkaç ayrı mâna ifade etmesinin bir mahzur olmadığını; Arapça, Farsça, Yunanca, İngilizce ve Fransızca'da da bunun böyle olduğunu gösteriyor.</p>
<p>Değerli bilgin bu kitabı yazmak için 85 kaynağa başvurmuştur. Kitabın sonunda gösterilen bu kaynakların bir kısmı tek nüsha, bir kısmı da yabancı dillerden tercümesi Dil Kurumunda bulunan eserlerdir. Muhakkak ki Dil Kurumunun en verimli azası Besim Atalay'dır. Divân ü Lügat it-Türk tercümesinden, &quot;Türkçe'de Men-Man Lâhikası»ndan ve bahsettiğimiz bu eserden sonra iki mühim eseri daha çıkacaktır ki biri Et-Tuhfet-üz-Zekiyye tercümesi, biri de Kuran, tercümesidir, Türkçü ilim erbabına, düşen vazife bu eserleri iyi niyetle ve ilmî olarak tenkit etmek, böylelikle Türk diline hizmet etmektir.</p>
<p>(7 Hazinin 1942), Çınaraltı, 1942, Sayı: 38</p>
<h2><a id="bookmark7"></a><span style="font-weight:bold;">KÜLTÜR DAVASININ BAŞI</span></h2>
<p>Gözümüz daima yükseklerdedir. Her işimizi büyük, heybetli yapmak isteriz. Küçük işlere tenezzül etmeyiz. Yeni kurulan bir daireye eşya mı alınacak? İlk akla gelen şey maroken koltuklardır. Müdürün yazı masası pek lükstür. Haftada 40-50 imza atmaktan başka işi olmayan daire şefinin hokka takımı en pahalı cinstendir.</p>
<p>Millet Meclisi mi yapacağız? Halk, yokluk içinde bunalırken milyonlarca liralık bir yapı yapmak isteriz. Gözümüz lüksten başkasını görmez. Lüks mevki, lüks kamara, lüks eşya, lüks hayat...</p>
<p>Ama bu işler diğer işlerle muvazene halinde değilmiş. Onu düşünen kim?</p>
<p>Kültür hareketi mi yapacağız? Evvelâ klâsikleri tercüme ile başlarız. Yunan klâsikleri, Lâtin klâsikleri, Acem ve Arap klâsikleri. Alman, İngiliz, Fransız, Macar, İtalyan İskandinav klasikleri, hattâ Rus klâsikleri (!) dilimize çevrilir. Bu klâsikler sayesinde dehşetli bir fikrî intibah olacağına, hümanizm yoluyla kalkınacağımıza inanılır. Ama bu klâsikler asıl metinlerinden değil de, ikinci elden tercüme olunuyormuş... Zararı yok. Ama bu klâsikler arasında hiç Türk klâsiği yokmu Ne çıkar?... Ha Türk, ha Lâtin, ha Osmanlı, ha Moskof hepsi bir değil mi?.. Maksadımız insanı sevmektir. Milliyetçilik yapacak değiliz ya... Bize yabancı âlemlerin ilmini, fikrini, duygusunu, dehâsını, güzelliğini, estetiğini getirecek eserleri gençliğe yığın yığın verelim... Bak yirmi yıla kalmaz, bizde de nasıl bir sanat ve fikir hayatı başlar.</p>
<p>Biz klâsikleri tercüme edip iki bin yıl önceki Yunan mucizesini burada da benzetmeye çabalarken henüz mazbut bîr imlâmız olmadığının farkında değiliz, Gözümüz o kadar yükseklerde ki, imlâ gibi ehemmiyetsiz şeylere aldırış bile etmiyoruz. Hem ne çıkar?. Harf inkılâbı yaptık. İmlâyı kolaylaştırdık. Konuştuğumuz gibi yazacağız, işin güç tarafı kaldı mı ki?..</p>
<p>İşte bu çökertici zihniyetle 20 yıl kadar bir zaman geçirdikten sonra nihayet bugün gayet acayip bir cemiyet haline geldik: Medenî, fakat imlâsız bir cemiyet... İyi veya kötü kendimizi medenî saymakla her halde haksızlık etmiyoruz. Fakat dünyada bizden başka imlâsız bir medenî cemiyet olmadığını da düşünmüyoruz. Bulgarca'nın, Ermenice'nin, Gürcüce'nin, hattâ Arnavutça'nın imlâsı var. Türkçe'nin yok. Sebep? O malûm değil. O halde bunun önüne şimdiye kadar niçin geçilmedi? O da belli değil.</p>
<p>Devletin resmî bir imlâsı, olmadıktan sonra halkın olur mu? Daha rejimin bile imlâsı tespit olunmadı. Cumhuriyet mi, cümhuriyet mî? Bazen öyle, bazen böyle. Dil Kurumu da büyük işlerle meşgul olduğu ve bilmem kaç ciltlik mukayeseli Türk lügati ve grameri yapmak istediği için imlâya bir düzen veremedi. Yeni harfler kabul olunurken acele ile yapılan imlâ lügati bugün itibardan düşmüştür..</p>
<p>Mevcudu da yoktur. Olsa da işe yaramaz. Çünkü eksiktir. Mekteplerde belli bir imlâ sistemi mevcut değildir. Çünkü öğretmenlerin imlâsı yoktur. Velhasıl herkesin, her gazetenin, her müessesenin ayrı imlâsı vardır. Medenî bîr millet için bundan daha büyük bir ayıp tasavvur olunamaz. Burada örnekler vererek sözü uzatmak istemiyorum. Böyle giderse, Millî Eğitim Bakanlığı bu işe bir çare bulmazsa Türkiye'de ya hiç imlâ olmayacak, yahut muhtelif müesseselerin ve grupların ayrı yan imlâları olacaktır.</p>
<p>Lütfen, büyük çapta işlerden vazgeçerek, biraz da küçük işlerle, imlâ gibi ehemmiyetsiz meselelerle uğraşalım. Küçük işleri yapamayanların büyük işlerden bahsetmesi abestir.</p>
<p>Unutmayalım ki imlânın istikrarsız olmasında da millî düşmanlarımızın rolü vardır. Moskova'nın ajanları, imlâda dahi müttehit olmayalım, tek millet olmanın şartlarından birine malik bulunmayalım diye, imlâmızın bugünkü haşin manzarayı almasında başlıca âmil olmuşlardır. Yine unutmayalım ki ilk okullarla liselerde ayrı yazı sisteminin takip olunmasında da düşmanlarımızın büyük payı vardır. Bir milletin arasındaki bağlar başka nasıl çözülür? Nesiller arasına dil farkı, yazı farkı, imlâ farkı, âdet farkı</p>
<p>sokmakla değil mi? İşte bunların hepsi yapılmıştır. Gözümüzü açmazsak bu çözüntü korkunç bir şekil alacak ve klâsikler mucizevarî bir şekilde milleti kalkındıramayacaktır.</p>
<p>Atom asrında Yunan ve hele Rus klâsiklerinden (!), millî kalkınma mucizesi bekleyen zavallıların çoğalması büyük bir felâkettir. Tanrı Türk milletini bu felâketten korusun.</p>
<p>Altınışık, 25 Temmuz 1947, Sayı: 7</p>
<h2><a id="bookmark8"></a><span style="font-weight:bold;">TÜRKÇÜLERE BİRİNCİ TEKLİF</span></h2>
<p>Türkçülüğü nazariye olmaktan kurtarıp hayata tatbik edebilmek için artık daha hızla harekete geçmeliyiz. İlk düşüneceğimiz şey Türkiye'de Türk kültürünü hâkim kılmak, yabancı tesirleri silkip atmaktır. Bunun için her sayımızda Türkçüler'e teklifler yapacak ve tekliflerimizi kendimiz de titizlikle tatbik edeceğiz. Bugün ileri sürdüğümüz birinci teklif şudur: &quot;Numara&quot; kelimesinin kısaltılmış şekli olarak &quot;Nu&quot;yu kabul ediyoruz. Bunu &quot;No&quot; olarak yazmayı reddediyoruz. Çünkü &quot;No , bunun Fransızca kısaltılmış şeklidir. Fransızlar, kendi dillerindeki &quot;numero&quot; kelimesinin ilk ve on harflerini alarak &quot;No.&quot; şeklini bulmuşlardır. Nitekim Almanlar da kendi dillerinde numara demek olan &quot;Nummer'in baş ve son harflerini alarak &quot;Nr.&quot; şeklini kullanır olmuşlardır. Biz onlara uyarak, yanı ilk ve son harfleri olarak &quot;Na&quot; yi kullanamayız. Çünkü bu işaret bize &quot;numarayı&quot; hatırlatmaz. Halbuki &quot;Nu&quot; şekli aklımıza derhal &quot;numara&quot;yı getirir. Yabancı kültüre ait olan şeyleri faydasız ve lüzumsuz yere kullanmak ancak bir &quot;aşağılık duygusunun sonucu olabilir. Onun bütün Türkçüler'e &quot;Nu.&quot; şeklini kullanmayı teklif ediyoruz.</p>
<p>ORKUN, 1950, Sayı: 2</p>
<h2><a id="bookmark9"></a><span style="font-weight:bold;">TÜRKÇÜLERE İKİNCİ TEKLİF</span></h2>
<p>Elifbamızın dördüncü harfi &quot;Ç&quot; dir. Böyle olduğu halde hemen her yerde, bir şeyin maddeleri harflerle sıralandığı zaman a,b.c, sırası takip olunuyor. Böylelikle yine Fransız alfabesi sırasını takip ederek yabancı kültürün tesiri altında kalıyoruz. Meselâ okullarda çok şubeli sınıflar a,b,c,d, e şubeleri adını alıyor. Halbuki a,b,c,ç,d şubeleri adını alması gerek. Türkçüler bundan sonra bu gibi yerlerde elifbamızın sırasına uyarak yabancının tesirini atmaya çalışmalıdır. Bu sıra takip olunurken 'ğ&quot; ve &quot;ı&quot; harfleri de atlanmamalı, yalnız kendi elifbamız göz önünde tutulmalıdır. Yazıda Frenk alfabesi sırasını takip etmekle Frenk adı taşımak arasında fark yoktur.</p>
<p>ORKUN, 1950, Sayı: 3</p>
<h2><a id="bookmark10"></a><span style="font-weight:bold;">TÜRKÇÜLERE ÜÇÜNCÜ TEKLİF</span></h2>
<p>&quot;Şark&quot;, &quot;garp&quot;, &quot;şimal&quot;, &quot;cenup&quot; kelimelerinin Türkçeleri okul kitaplarında &quot;doğu&quot;, &quot;batı&quot;, &quot;kuzey&quot;, &quot;güney&quot; olarak geçmektedir. Biz de bunu kabul ediyoruz. &quot;Doğu&quot; ve &quot;Batı&quot; eskiden beri biliniyordu. &quot;Kuzey&quot;, &quot;Güney&quot; kelimeleri de uydurma değil, Anadolu'da kullanılan sözlerdir. &quot;Şimal&quot; anlamına</p>
<p>Anadolu'da &quot;kuz&quot; ve &quot;tüney&quot;, &quot;cenup&quot; anlamına da &quot;güney&quot; kelimeleri vardır. Bunlar çok eski kelimeler olup kökleri Gök Türkler çağına kadar gider. Bizce &quot;şimal&quot; kelimesinin karşılığı olarak &quot;kuz&quot; gibi tek heceli bir kelime alınsaydı daha iyi olurdu. Fakat lüzumsuz ve faydasız tartışmalarla vakit geçirecek zamanda değiliz. Bu dört kelimeyi kabul ediyoruz. &quot;Şimali şarkî yerine &quot;kuzey-doğu&quot;, &quot;şimalî garbi&quot; yerine &quot;kuzey-batı&quot;, &quot;cenubu şarkî&quot; yerine &quot;güneydoğu&quot;, &quot;cenubu garbı&quot; yerine de &quot;güneybatı&quot; karşılıklarını kabul ediyoruz. Bunları aralarında birer çizgi koyarak yazacağız. Bütün Türkçü arkadaş ve ülküdaşlarımızın da böyle kullanmalarını teklif ediyoruz. Hep birlikte yürürsek Türkçülük muzaffer olacaktır. Biz hep böyle yazarsak küçük Türkler böyle okuyacak ve bizim, eskiye alışkanlık dolayısıyla biraz güçlük çekerek söylediğimiz bu kelimeleri onlar benimseyerek ve kolaylıkla söyleyip yazacaklardır.</p>
<p>ORKUN, 1950, Sayı: 4</p>
<h2><a id="bookmark11"></a><span style="font-weight:bold;">TÜRKÇÜLERE DÖRDÜNCÜ TEKLİF</span></h2>
<p>Türkçe'yi başka dillerden ayıran bir hususiyet, sıfat tamlamalarında sıfatın mutlaka isimden önce gelmesidir: Büyük ırk, yiğit asker, bir okul, beşinci alay gibi... Bundan dolayı biz aynı adı taşıyan hükümdarları birbirlerinden ayırmak için, sıfatları başa getirerek &quot;Birinci Mehmet&quot;,. &quot;İkinci Murat&quot;, &quot;Üçüncü Selim&quot; deriz. İsimlerin başına gelen sayı sıfatlarını rakamla göstermek gerekince Lâtin rakamından sonra bir nokta koyarak hükümdarın adını yazmak icap eder: 1. Mehmet. 11. Murat, III. Selim gibi,.. Nitekim ordumuzda da birlikler bu şekilde gösterilir: 5. Alay, II. Tabur gibi... Halbuki epey zamandan beri dilimize aykırı ve Frenkperestlik neticesi olarak Mehmet 11, Murat III şekillerinde garibeler yazıldığını görüyoruz.</p>
<p>Hatta bu garibeler okulların resmî kitaplarına ve hatta İslam Ansiklopedisine kadar girmiştir, İslâm Ansiklopedisini hazırlayanlar arasında dilciler de bulunduğu halde Türkçe'nin böyle bir kırgına uğratılması millî bir talihsizliktir ve sözde aydınların nasıl Frenk tesirinde kalarak millî benliklerinden uzaklaştığını açığa vurmaktadır. Biz, övüncümüz olan dilimizi yabancı tesirlerinden korumak istediğimiz için bu sözleri daima rakamları başa getirerek yazacağız. Bütün Türkçülerin de bu haklı teklifimizi kabul edeceklerinden eminiz. Çünkü I. Mehmet'e &quot;Mehmet I&quot; demek, &quot;Napolyon I&quot; şeklinin tesirinde kalarak padişahlarımızın adlarını gâvurlaştırmak demektir kî bu da millî şuur eksiklisinden başka bir şey değildir.</p>
<p>ORKUN, 1950, Sayı: 5</p>
<h2><a id="bookmark12"></a><span style="font-weight:bold;">X MESELESİ</span></h2>
<p>Bir gazete okuyucusunun, elifbamıza &quot;x&quot; ve &quot;w&quot; harflerinin de alınıp alınmaması hakkında ortaya sürdüğü düşünce epey dallandı budaklandı. Birçok kimselerin ve bu arada üniversite hocalarından bazılarının fikirleri soruldu. Netice itibarıyla bazıları ecnebî adların asıl imlâsıyla, bazıları da bizim okuyuşumuza göre yazılması icap ettiğini söylediler.</p>
<p>Halbuki elifbamızın eksikliği, tamamlığı mütalaa olunurken düşünülecek başka noktalar vardır. O da bugünkü harflerimizin dildeki bütün sesleri çıkarıp çıkarmadığı ve imlâmızın bu haliyle, zengin bir dile yaraşıp yaraşmadığı meselesidir.</p>
<p>Bugünkü elifbamız bugünkü Türkçe için çok eksiktir. Bazen iki sedayı bir tek şekille gösterdiğimiz için dilimizin zenginliği kaybolmaktadır. Hele iki harfimiz vardır ki onlar için ayrı işaretler kabul olunmadıkça Türkçe'de birçok iltibaslarını önüne geçmek kabil olmayacak, netice itibarıyla da dilimiz yoksul bir dil halinde kalacaktır. Bu iki harf &quot;açık e&quot; dediğimiz &quot;a&quot; harfiyle &quot;sağır nun&quot; dediğimiz &quot;g&quot; harfidir. Bugünkü Türkçe'de &quot;e&quot; ve &quot;a&quot; sedaları için yalnız bir tek &quot;e&quot; şekli kabul olunmuştur. Halbuki &quot;e&quot; harfi &quot;a&quot; den ayrı ve &quot;i&quot; ye yakın bir sestir. Bu yüzden birçok ayrı kelimeler aynı imlâ ile yazılmakladır. Meselâ: Memleket mânâsına gelen &quot;el&quot; ile, insanın bir uzun olan &quot;el&quot;in imlâsı aynıdır. Halbuki telâffuz itibarıyla birincisini &quot;el&quot; diye, ikincisini &quot;al&quot; diye yazmamız lâzımdır. Keza &quot;ekmek&quot; imlâsıyla yazdığımız iki kelime vardır ki hakikatte birini ekmek (malûm gıda), ötekini &quot;ekmak&quot; (tohum) diye telâffuz ediyoruz. Bu misaller pek ziyade çoğaltılabilir. Sayfaların müsaadesizliği yüzünden şimdilik buna lüzum görmüyoruz.</p>
<p>&quot;Sağır nun&quot; meselesine gelince: Bu ötekinden daha mühimdir. Bir kere İstanbul Türkleri müstesna olmak üzere hemen bütün dünya Türkleri bu harfi telaffuz ederler. Türkçe'de daha v,f,h,c harfleri yokken (yani sekizinci asırda) kullanılan bu çok eski harfi yeni elifbamıza almayınca yine ikişer ikişer birçok sözleri aynı imlâ ile yazmak mecburiyeti karşısında kalıyoruz. işte birkaç misal:</p>
<p>ben (zamir) ben (insan vücudundaki siyah leke) = doğrusu: beh</p>
<p>son (doğan çocuğun) zarı son (nihayet) = doğrusu: son</p>
<p>on (sayı) on (şifa) = doğrusu: oh</p>
<p>ban (banmaktan emir sigası) ban (ezan) = hah</p>
<p>in (hayvan yuvası) in (feryat) = doğrusu: İh</p>
<p>Fakat iş yalnız birkaç sözün imlâsıyla da kalmıyor. Bazen tam bir cümleden mânâ çıkarmak da güçleşiyor. &quot;Ahmet'i al, evine git&quot; dediğimiz zaman &quot;evine&quot; kelimesinin hakikî mânâsı, yani Ahmet'in evi mi, yoksa muhatabın evi mi olduğu anlaşılmıyor. Halbuki sağır nunu kullansak bu cümlenin &quot;Ahmet'i al, evine git&quot; veya &quot;Ahmet'i al, evine git&quot; şeklinde yazılışına göre mânasını anlamak kabil olurdu. Görülüyor ki sağır nun bakımından şimdiki elifbamız eskisinden daha geridir.</p>
<p>Filvaki bu iki harfi de ilâve edince elifbamızın güçleşeceği muhakkaktır. Fakat eğer yeni harfleri kabul etmekten maksat yalnız kolayca öğrenilmesini temin etmek olsaydı bu itiraz kuvvetli sayılabilirdi.</p>
<p>Halbuki yeni harfleri kabul etmekten maksat bilhassa ve her şeyden önce garp medeniyeti çerçevesine girmekti. Çünkü Arap harfleri kaldıkça dilde, imlâda ve yazıda yeni medeniyete uymayacaktık. Bunun için bu itiraz o kadar varit değildir. Eğer maksat yalnız kolayca öğrenmek olsaydı o zaman doğrudan doğruya konuşulduğu gibi yazmak prensibini kabul etmek icap ederdi.</p>
<p>Meselâ o zaman sonu &quot;n&quot; ile biten sözlerin cemilerinin &quot;ler, lar&quot; edatıyla değil, ''ner, nar&quot; edatıyla yapılması icap ederdi. Çünkü bugün ekseriyet güvercin, insan kelimelerini cemilerinin güvercinner, insannar şekillerinde söylüyor. Fakat bunu yapmak kolaylık olsun diye dilin disiplinini bozmak olurdu. Halbuki biz kolaylık olsun diye dilimizi zenginleştiren iki harfimizi feda etlik. Hem de bu harflerden birisi (yani sağır nun) yalnız Türkler'e mahsus bir harf olup on birinci asırda yaşayan Kaşgarlı Mahmut'un da söylediği gibi Türkler'den başkası tarafından telaffuz olunmayalı, yani Türkler'i başkalarından ayıran bir harfti.</p>
<p>Yeni harfleri kabul eden sabık Dil Encümeninin azaları arasında Ragıp Hulûsi Bey'den başka lisaniyatçı yoktu. Alaylı lisaniyatçılardan, ediplerden, şairlerden mürekkep olan bir encümenden zaten daha ilmî bir netice beklenemezdi.</p>
<p>Memleketin dil mütehassıslarının dikkatini celp ederiz: Henüz vakit geçmemiştir. Bu &quot;a&quot; ve &quot;h&quot; harfleri meselesini halletsinler. Bunlar kabul olunmazsa Türkçe kafiyen zengin bir dil olmayacaktır.</p>
<p>İmla meselesini de ayrı bir makalede mütalaa edeceğiz.</p>
<p>ORHUN, 1934, Sayı: 3</p>
</body>
</html>