<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">HAYALET YAZAR</p>
<p class="calibre1">Philip Roth İkinci Dünya Savaşı sonrası Amerikan edebiyatının en üretken ve saygı gören romancılarından olan Roth 1997'de yayımladığı <span class="calibre2">Pastoral Amerika'yla</span> (Ayrıntı Yayınları, Çeviren: Orhan Yılmaz) Pulitzer Ödülü kazandı. 1998'de Beyaz Saray'da düzenlenen bir törenle Ulusal Sanat Nişanı'nı (National Medal of Arts) aldı. 2002'de ise kurmaca alanında Amerikan Sanat ve Edebiyat Akademisi'nin en saygın ödülü olan ve daha önce John Dos Passos, William Faulkner ve Saul Bellow gibi yazarlara verilen altın madalyaya layık görüldü. Ulusal Kitap Ödülü (National Book Award) ve Ulusal Eleştirmenler Ödülü'nü (National Book Critics Circle Award) ikişer kez kazanan yazar, PEN/Faulkner Ödülü'nü de (üçüncüsü <span class="calibre2">Sokaktaki Adam'</span>la olmak üzere) tam üç kez kazanmıştır. 2005'te <span class="calibre2">The Plot Against America</span> adlı tarihi romanıyla Amerikan Tarihçileri Derneği Ödülü'nü alan Roth 2006'da PEN/Nabokov Ödülü'ne, 2007'de ise PEN/Saul Bellow Ödülü'ne layık görülmüştür. Philip Roth, Toplu Eserleri kendisi hayattayken Library of America tarafından yayımlanan ilk yazardır ve toplam dokuz cildin sonuncusu 2013 yılında yayımlanmıştır. Türkçedeki diğer kitapları: <span class="calibre2">Portnoy'un Feryadı</span> (Ayrıntı Yayınları, Çeviren: Özden Arıkan), <span class="calibre2">Shylock Operasyonu: Bir İtiraf</span> (Ayrıntı Yayınları, Çeviren: Aysun Babacan), <span class="calibre2">Aldatma</span> (Ayrıntı Yayınları, Çeviren: Didem Hızkan), <span class="calibre2">Bir Komünistle Evlendim</span> (1998, Ayrıntı Yayınları, Çeviren: Orhan Yılmaz) ve <span class="calibre2">Ölen Hayvan</span> (Ayrıntı Yayınları, Çeviren: Can Kantarcı).</p>
<p class="calibre1">Burç İdem Dinçel 1977 İstanbul doğumlu. İstanbul Üniversitesi Edebiyat Fakültesi Çağdaş Yunan Dili ve Edebiyatı Bölümü ile Tiyatro Eleştirmenliği ve Dramaturji Bölümü mezunu olan Dinçel, yüksek lisansını tamamladığı Boğaziçi Üniversitesi Çeviribilim Bölümü'nde doktora eğitimini sürdürmektedir. Tiyatro ve çeviribilim alanında yazdığı makaleler <span class="calibre2">Tiyatro Eleştirmenliği ve Dramaturji Bölümü Dergisi, Mimesis, Litera, İstanbul Üniversitesi Çeviribilim Dergisi, Turkish Book Review, Kitap-lık, Hürriyet Gösteri</span> ve <span class="calibre2">TEB Oyun Dergisi'nde</span> yayımlanmıştır. Başlıca çevirileri arasında, Loula Anagnostaki'nin ilk üç oyunu (<span class="calibre2">Geceyi Geçirme, Şehir, Resmi Geçit)</span> ile George Steiner'ın <span class="calibre2">Tragedyanın Ölümü</span> adlı eseri yer almaktadır.</p>
<p class="calibre1"><span class="calibre2">Philip Roth'un YKY'deki kitapları</span></p>
<p class="calibre1">Sokaktaki Adam (2022)</p>
<p class="calibre1">Nemesis (2022)</p>
<p class="calibre1">Öfke(2022)</p>
<p class="calibre1">Hoşça Kal, Columbus ve Beş Öykü (2023) Hayalet Yazar (2024)</p>
<p class="calibre1"><span class="calibre3">PHILIPROTH</span></p>
<p class="calibre1"><a id="bookmark0"></a><span class="calibre3">Hayalet Yazar</span></p>
<p class="calibre1">Çeviren:</p>
<p class="calibre1"><span class="calibre3">Burç İdem Dinçe!</span></p>
<p class="calibre1"><span class="calibre3">Roman</span></p>
<p class="calibre1"><a id="bookmark1"></a><span class="calibre2">omo</span></p>
<p class="calibre1">Yapı Kredi Yayınları</p>
<p class="calibre1">Yapı Kredi Yayınlan - 4038 Edebiyat -1142</p>
<p class="calibre1">toyalet Ya^ / Philip Roth üzgün adı: The Ghost Writer Çeviren: Burç İdem ^mçel</p>
<p class="calibre1">Kitap editörü: ^^üm Ko^^raz, Da^nnin Hadzibegovic Düzelti: Ömer Şişman</p>
<p class="calibre1">Kapak tasarımı: Nahide Dikel</p>
<p class="calibre1">Baskı: Pasifik Öfset Ltd. Şti.</p>
<p class="calibre1">Cihangir Mah. Güvercin Cad. No: 3/1 Baha İş Merkezi A Blok Haramidere - Avcılar / İstanbul Telefon: (0 212) 412 17 77 Sertifika No: 12027</p>
<p class="calibre1">Çeviriye temel alınan baskı: Vintage, Londra, 2005 1. baskı: İstanbul, Ocak 2014 ISBN 978-975-08-2699-3</p>
<p class="calibre1">© Yapı Kredi Kültür Sanat Yayıncılık Ticaret ve Sanayi A.Ş. 2013 Sertifika No: 12334 © 1979, Philip Roth</p>
<p class="calibre1">Bütün yayın haklan saklıdır.</p>
<p class="calibre1">Kaynak gösterilerek tanıtım için yapılacak kısa alıntılar dışında yayıncının yazılı izni olmaksızın hiçbir yolla çoğaltılamaz.</p>
<p class="calibre1">.    Yapı    Kredi    Kültür Sanat Yayıncılık Ticaret ve Sanayi A.Ş. .</p>
<p class="calibre1">İstiklal Caddesi No: 142 Odakule İş Merkezi Kat: 3 Beyoğlu İstanbul Telefon: (O 212) 252 47 00 (pbx) Faks: (0 212) 293 07 23 http://^^w.ykykultur.com.tr <a href="mailto:ykykultur@ykykultur.com.tr">ykykultur@ykykultur.com.tr</a> İnternet satış adresi: <a href="http://alisveris.yapikredi.com.tr">http://alisveris.yapikredi.com.tr</a></p>
<p class="calibre1"><span class="calibre2">Milan Kundera için</span></p>
<p class="calibre1">1</p>
<p class="calibre1"><a id="bookmark2"></a><span class="calibre2">Üstat</span></p>
<p class="calibre1">Yirmi yılı aşkın süre önceydi -yirmi üç yaşındaydım, ilk hikâyelerimi yazıp yayımlıyor ve benden evvelki birçok <span class="calibre2">Bildungsroman</span> kahramanı gibi, daha şimdiden kendi heybetli <span class="calibre2">Bildungsroman'ımı</span> kaleme almayı tasarlıyordum-, bir Aralık öğleden sonrasında, günün hava kararmadan önceki son saatinde o yüce insanla tanışmak için, yaşadığı dağ evine vardım. Yalı baskı cephe kaplamalı çiftlik evi, Berkshires'ın yaklaşık dört yüz metre yukarılarında bir toprak yolun sonunda olmakla birlikte, üzerinde gabardin takımı ve beyaz gömleğe sade gümüş klipsle tutturulmuş mavi dokuma kravatıyla beni resmi bir şekilde karşılamak için çalışma odasından çıkan şahsın yöneticilere has güzelce fırçalanmış siyah ayakkabıları, sanatın yüksek mabedinden ziyade bir lostra standından indiğini düşündürmüştü bana. Buyurgan ve despot bir tavırla kaldırdığı çenesini veya oturmadan evvel kıyafetlerini düzeltmek için krallara yakışır bir titizlik, zarafet ve özen gösterdiğini fark edecek kadar -aslında, edebiyatla uzaktan yakından alakası olmayan geçmişimden çıkıp mucizevi bir şekilde buraya, ona gelmem dışında herhangi bir şeyi fark edecek kadar- kendimi toplamadan önce, E. 1. Lonoff'un,</p>
<p class="calibre1">Melville ve Hawthorne'dan sonra o bölgeden çıkan en özgün yazardan çok, okulları denetleyen yerel bir müfettişe benzediği izlenimine kapılmıştım.</p>
<p class="calibre1">Gerçi Lonoff hakkında New York'ta dolaşan dedikodular, karşıma bundan daha gösterişli birinin çıkacağı yönünde bir beklentiye sokmamıştı beni. Yakın bir tarihte, Manhattan'da -yaşlı bir editörün kolunda, gelecek vaat eden genç bir yazar olarak büyük bir heyecanla katıldığım- ilk yayıncılar davetimde jürinin huzurunda onun adını andığımda, orada hazır bulunan nüktedanlar, evvela bir göçmen çocuğu olan ve o nesle mensup bir Yahudi'nin, New England'ın köklü ailelerinden birinin kızıyla evlenerek onca sene "taşrada", yani Amerika'nın başlayıp çok uzun süre öncebittiği, <span class="calibre2">goylara<a id="footnote1"></a><sup class="calibre4"><a href="#bookmark3">1</a></sup> mahsus</span> kuşlar ve ağaçlarla dolu o ıssızlıkta yaşaması komik bir şeymiş gibi, neredeyse anında yok saymışlardı Lonoff'u. Öte yandan, davette adını andığım diğer bütün şöhretli kimseler de konuya vâkıf kişilere biraz gülünç geldiğinden, onların meşhur taşra münzevisine dair hicivli tasvirlerine şüpheyle yaklaşmıştım. Aslına bakılırsa o davette gördüklerimden sonra, Yahudi olsun ya da olmasın bir yazar için dört yüz metre yüksekte, dağlarda, yalnızca kuşlar ve ağaçlar eşliğinde gözlerden ırak bir hayat sürmenin neden kötü bir fikir olmayacağını anlamaya başlamıştım.</p>
<p class="calibre1">Beni buyur ettiği oturma odası derli toplu, sıcak ve sadeydi: büyük, yuvarlak bir nakışlı kilim, üstüne kılıf geçirilmiş birkaç rahat koltuk, köhne bir kanepe, uzun bir duvar boyunca sıralanmış kitaplar, bir piyano, bir gramofon, sistematik bir şekilde üzerine dergiler istiflenmiş meşe ağacından bir kütüphane masası. Beyaz ahşap kaplamanın üstündeki soluk sarı duvarlar, eski çiftlik evinin muhtelif mevsimlerdeki hallerini betimleyen yarım düzine amatör suluboya tablo haricinde boştu. Pencere önündeki yastıklı divan ve ziyadesiyle düzgün bir biçimde arkaya toplanıp bağlanmış mat keten perdelerin ötesinde, koyu renkli koca akçaağaçların çıplak dallarını ve el değmemiş, ayak basılmamış bembeyaz karla kaplı arazileri görebiliyordum. Saflık. Sükûnet. Sadelik. İnziva. İnsanın tüm yoğunluğu, ihtişamı ve özgünlüğü zahmetli, yüce ve aşkın bir meslek için koruma altına alınmış. Etrafıma bakmış ve ben böyle yaşayacağım işte, diye düşünmüştüm.</p>
<p class="calibre1">Lonoff, oturayım diye şöminenin yanındaki bir çift rahat koltuktan birini işaret ettikten sonra, ocak siperini kaldırarak, bacanın açık olduğundan emin olmak için başını içeri sokup dikkatle baktı. Görünüşe bakılırsa buluşmamızın gerçekleşeceği beklentisiyle oraya konulmuş olan çırayı tahta bir kibritle yaktı. Akabinde, ocak siperini, şömine tabanındaki bir oyuğun içine yerleştiriliyormuşçasına büyük bir itinayla tekrar yerine oturttu. Kütüklerin tutuştuğuna kanaat getirmesiyle -iki yüz yıllık evi ya da içinde yaşayanları tehlikeye atmadan ateşi başarıyla yakmış olmaktan memnun- sonunda gelip yanıma oturmaya hazırdı. Hareketlerindeki çabukluk ve zarafet yüzünden âdeta kadınsı görünen elleriyle, her iki pantolon paçasını ütü çizgisinden hafifçe yukarı çekip yerine oturdu. Böyle iri yarı ve cüsseli bir adama göre, hareketlerinde belirgin bir atiklik vardı.</p>
<p class="calibre1">"Size nasıl hitap etmemi istersiniz?" diye sordu Emanu-el Isidore Lonoff. "Nathan mı, Nate mi, ya da Nat mi? Yoksa büsbütün farklı bir tercihiniz mi var?" Arkadaş ve tanıdıklarının kendisine Manny dediklerini ve benim de aynısını yapmamı söyledi. "Sohbeti kolaylaştırır."</p>
<p class="calibre1">Bana pek öyle gelmiyordu ama bu durum beni ne kadar sersemletirse sersemletsin, buna uyacağımı belirtmek için gülümsedim. Sonrasında usta, hakkımda daha çok şey öğrenmek için hayatımdan bahsetmemi istedi. 1956 yılındaki yaşamıma ilişkin anlatılacak pek bir şey olmadığını söylememe gerek yok elbette, hele de bana bu denli bilgili ve derin görünen bir insana. Evlatlarının üzerine titreyen bir anne baba tarafından orta halli bir Newark mahallesinde yetiştirilmiştim; beni idolleştirdiği söylenen bir erkek kardeşim vardı; birkaç kuşak geriye giden atalarımın benden bekledikleri üzere iyi bir yerel lise ve mükemmel bir üniversitede eğitim görmüştüm; ardından, evimden sadece bir saat uzaklıkta bulunan bir garnizona atanıp, bedenimin gönderilmek üzere silah altına alındığı katliam Kore'de kanlı bir şekilde sonlan-dırırken Fort Dix üssündeki bir binbaşı için halkı bilgilendirme broşürleri yazarak askerlik hizmetimi yerine getirmiştim. Terhisimden bu yana, Aşağı Broadway'de asansörsüz bir apartmanın beşinci katında, benimle beraber yaşamaya gelen kız arkadaşımın, ortalığa biraz çekidüzen verdiği zaman iffetsiz bir keşişin evi olarak nitelendirdiği bir dairede kalıyor ve yazıyordum.</p>
<p class="calibre1">Geçimimi sağlamak amacıyla, üniversitedeki ilk yaz tatilimde girişken satış elemanlarına yüksek komisyon ücretleri vaat eden bir ilana başvurduğumdan beri düzensiz aralıklarla sürdürdüğüm iş için, haftada üç gün nehri geçip New Jersey'ye gidiyordum. Ekibimiz her sabah saat sekizde, kapı kapı dolaşıp dergi aboneliği satmak üzere New Jersey'de imalathanelerin bulunduğu bir kasabaya götürülüyor ve akşam saat altıda önceden belirlenmiş bir dükkânın önünden alınıp, idareci McElroy tarafından Newark şehir merkezine geri götürülüyordu. Evlerinde bir başlarına yakaladığımız bi-gudili ev kadınlarına asılmamamız hususunda bizleri -yani kazançlarını eğitimleri için biriktiren iki asil ruhlu genci ve akla hayale gelip gelebilecek her türlü talihsizliğin yıkıma uğrattığı, beti benzi atmış, tıknefes üç bitkin ihtiyarı- bıkmadan usanmadan uyaran McElroy, ince bıyıklı, şık ve acayip biriydi: Öfkeli bir koca boynunuzu kırabilir, büyük bir şantaja maruz kalabilir, belsoğukluğunun kırk türlü halinden biri olan cüzam kapabilirdiniz ve dahası, gün içindeki saat sayısı da belliydi. Sakin sakin "Ya mala vurursunuz," diye nasihat ederdi bize, "ya da <span class="calibre2">Silver Screen</span> satarsınız. Seçim sizin." Biz iki üniversiteli delikanlı ona "Hırslı Musa" derdik. Dinlenip soluklanmam için dahi olsa, beni hole bile davet etme yönünde hiçbir ev kadını hiçbir zaman bir eğilim göstermediğinden -üstelik ben gözlerimi dört açmış bir şekilde, tel örgülü kapısının ardından beni dinlemeye yarım gönüllü görünen herhangi bir yaştaki herhangi bir kadının içinde alevlenecek bir şehvet kıvılcımını kolladığım halde-, yaşamdan ziyade işte mükemmelleşmeyi seçmek durumunda kalmıştım ama yine de reklamcılık yaparak geçen her uzun günün sonunda hesabıma on ila yirmi dolar arasında bir komisyon ücreti yatıyor ve önümde parlak bir gelecek uzanıyordu. Bu berbat hayatı -ve asansörsüz apartmanın beşinci katındaki artık sevmediğim kız arkadaşımı- terk edeli yalnızca birkaç hafta olmuştu ve New Yorklu seçkin bir editörün yardımıyla, Lonoff'un yaşadığı dağın eyalet sınırının öte yanında, taşra sanatçılarının inzivaya çekildikleri Quahsay Kolonisi'ne kış ayları için irtibat elemanı olarak alınmıştım.</p>
<p class="calibre1">Quahsay'deyken Lonoff'a, hikâyelerimden bazılarını -şimdiye dek dört tanesini- yayımlayan edebiyat dergilerini ve beraberinde, "birkaç yıl evvel" üniversitede eserlerine rastlayışımdan bu yana kendisinin benim için ne denli mühim bir şahsiyet olduğunu anlatan bir mektup göndermiştim. Keza Lonoff'un "akrabaları" Çehov ve Gogol'ün yapıtlarına rastgeldiğimden de bahsetmek suretiyle, yanılgıya mahal vermeyecek diğer yollardan, ne kadar ciddi bir edebiyat insanı olduğumu açığa vurmuştum. Bununla birlikte, şimdiye değin yazdığım hiçbir şey beni bu mektup kadar zorlamamıştı. Doğruluğu tartışma götürmeyecek ne varsa, kelimelere dökmemle birlikte bana apaçık düzmeceymiş gibi geliyor, samimi olma çabası arttıkça işler daha da beter oluyordu. Her ne kadar hemen akabinde mektubu çıkarmak için kolumu posta kutusunun boğumundan dibine sokmaya uğraşıp dursam da, en nihayetinde onuncu taslağı ona yollamış bulunmuştum.</p>
<p class="calibre1">Hayat hikâyemi daha iyi bir şekilde aktarma konusunda oturma odasının sadelik ve sıcaklığı da pek fayda etmiyordu. Lonoff'un eski Amerikan şömine rafının önünde en ufak bir müstehcenlik ifadesinden dahi söz etmeye dilim varmadığından, arkadaşlarım arasında nam salan Bay McElroy taklidimin de esasında öyle ahım şahım bir tarafı yoktu. Ne McElroy'un bizi uyardığı husus hakkında rahat rahat konuşabiliyor, ne de şans kapımı çalsaydı teslim olma fikrinin beni ne kadar baştan çıkardığından bahsetmeye başlayabiliyordum. Sıradan kısa yaşamöykümün bu sansürlenmiş versiyonunu dinlediğinizde, sanki ünlü yazardan hoş bir akşam geçirmek için beni evine davet eden samimi ve kibar bir mektup almamışım da, en katı engizisyon mahkemesi üyelerinin önünde son derece önemli bir kişisel meseleyi savunmak üzere bunca yolu tepmiş ve en ufak bir yanlış hareketimde benim için değeri paha biçilmez bir şeyi sonsuza kadar kaybedecekmişim gibi davrandığımı düşünebilirdiniz.</p>
<p class="calibre1">Neden bu denli çaresiz bir şekilde onun takdirine ihtiyaç duyduğumu henüz bütünüyle kavrayamamış olsam da durum aşağı yukarı buydu. Gerçi bu, kendime güvenimin yerinde olduğu o yıllarda karakterime aykırıydı ama çekingen, nefes nefese kalmış konuşma tarzımın elimi ayağıma dolaştırması şöyle dursun, kendimi nakışlı kilim üzerinde onun ayaklarına kapanmış bir halde bulmadığıma da şaşmalıydım. Görüyorsunuz ya, sırf kendimi E. 1. Lonoff'un manevi oğul adaylığına adamak, ahlaki desteğini rica etmek ve eğer becerebilirsem onun yandaşlığı ve sevgisinin beraberinde getireceği o sihirli korumaya nail olmak için buraya gelmiştim. Ne zaman istesem bana dünyaları verebilecek sevgi dolu bir öz babam vardı tabii ki ama benim babam sanatçı değil, ayak doktoruydu ve son zamanlarda, yeni bir hikâyemden dolayı aile içinde ciddi sorunlar yaşıyorduk. Babam yazdıklarım karşısında o kadar afallamıştı ki, koşa koşa soluğu <span class="calibre2">kendi</span> ahlaki yol göstericisi Yargıç Leopold Wapter'ın yanında alıp, oğlunun ışığı görmesi için yargıcın yardımına başvurmuştu. Sonuç itibariyle, yirmi yıldır neredeyse sürekli arkadaşça süren iletişimin ardından, şimdi babamla yaklaşık beş haftadır konuşmuyorduk ve ben de baba onayını başka yerlerde aramakla meşguldüm.</p>
<p class="calibre1">Üstelik sadece, ayak doktorundan ziyade sanatçı olan bir babada da değil; Amerika'daki en meşhur yazınsal zahitte, ilk kitabıyla altıncısı (bu eserle Ulusal Kitap Ödülü'nü kazanmış ama usulca bu ödülü geri çevirmişti) arasında geçen yirmi beş senede hemen hemen hiç okur kitlesi olmamış ya da kabul görmemiş, ola ki adı zikredilmeye dursun, Eski Dünya gettosunun antik bir kalıntısı, başlıca edebi ve toplumsal akımlardan hazin bir şekilde bihaber, bu alanlardaki gelişmelere ayak uyduramamış bir halk hikâyecisi olarak her daim göz ardı edilen, sabrın, metanetin ve özverinin o koca timsalinde arıyordum bu onayı. Onun kim olduğunu ve aslında nerede yaşadığını neredeyse hiç kimse bilmiyordu ve çeyrek yüzyıl boyunca bunlar hemen hemen kimsenin umurunda da olmamıştı. Okurları arasında bile, E. 1. Lonoff'un, Amerikalılar hakkındaki hikâyelerini Çarlık Rusyası'nda bir yerlerde, sö-zümona bir pogrom sırasında aldığı yaralar sonucu ölmeden (az kalsın ölen kişi esasında babasıydı) evvel Yidiş dilinde kaleme aldığını düşünenler olmuştu. Bende bu denli hayranlık uyandıran şeyse salt bütün bu zaman zarfında hikâyelerini yazmasını sağlayan o kararlılığı değil, aynı zamanda "keşfedilip" popülerleştirildikten sonra kendisine biçilen ödül ve payelerin tamamını elinin tersiyle itmesi, enstitülerdeki tüm onursal üyelikleri geri çevirmesi, hiç röportaj vermemesi ve kaleme aldığı hikâyelerle yüzünü ilişkilendirmek sanki saçma ve gereksiz bir şeymişçesine fotoğraf çektirmemeyi tercih etmesiydi.</p>
<p class="calibre1">Okurların görüp görebildikleri tek fotoğraf, 1927 tarihli <span class="calibre2">Bu Senin Cenazen</span> başlıklı eserinin kapağının iç bölümünde yer alan solgun bir sepya portresiydi: Coşkuyla bakan badem gözleri, bir gönülçeleninkini andıran arkaya doğru taranmış koyu renk saçları ve öpülesi, manalı alt dudağıyla yakışıklı genç yazar. Oysa yalnızca gıdığı, göbeği ve kenarından püs-külümsü ak saçların sarktığı kel kafasından dolayı değil, bütünüyle başka bir insan türü haline gelmiş olması yüzünden şimdi o kadar değişikti ki, (düşünme yetimi tekrar kazanmaya başlar başlamaz) bu dönüşümün sorumlusunun zamandan çok daha acımasız bir şey -bizzat Lonoff'un kendisi- olması gerektiğini düşünmüştüm. Gür, parlak kaşları ve belli belirsiz bir şekilde yukarı doğru kaldırdığı sebatkâr çenesi haricinde, onun elli altı yaşındaki halini, genç Hemingway ve Fitzgerald'ın damgasını vurduğu o on yılda, yolu Amerika'ya düşmüş herhangi bir Yahudi'nin sürgün Yahudiler hakkında yazdıklarına hiç mi hiç benzemeyen bir dizi kısa hikâye yazmış bu tutkulu, kimsesiz ve utangaç Valentino'nun fotoğrafıyla özdeşleştirecek en ufak bir şey yoktu.</p>
<p class="calibre1">Aslında üniversiteli katı bir ateist ve henüz gelişim aşamasındaki bir entelektüel olarak Lonoff kanonuyla ilk tanışmam, nasıl da hâlâ ailemin Yahudi çocuğu olduğumun farkına varmamda, çocukluğumda aldığım İbranice derslerinden, annemin mutfağından, annem babam ve akrabalarımızın evliliklerde din farklılığının tehlikeleri, Noel Baba meselesi ve tıp fakültelerindeki kontenjan sınırlamalarının (daha o zamanlarda anladığım üzere, babamın ayak hastalıkları ihtisası yapmasının ve hayatı boyunca B'nai B'rith İftira ve İnkârla Mücadele Birliği'nin ateşli bir destekleyicisi olmasının sebebi o kontenjan sınırlamalarıydı) adaletsizliğine dair tartışmalarından alıp Chicago Üniversitesi'ne götürdüğüm her şeyden çok daha etkili olmuştur. Bir ilkokul çocuğu olarak bu çetrefil meseleleri çoktan başkalarıyla tartışabiliyordum (ki yeri geldiğinde tartışmıştım da); ancak Chicago'ya gitmek için evden ayrıldığımda bu konudaki tutkum bayağı bir körelmiş ve tıpkı bir ergen gibi, Robert Hutchins'in Beşeri Bilimlere Giriş dersine balıklama atlamaya hazır hale gelmiştim. Ama sonra, diğer on binlerce insanla birlikte ben de, kurmaca yapıtları bana, beni yetiştiren kişilerin omuzlarında halen bir yük misali taşıdıkları, Yahudilerin sosyal statüleriyle ilgili sonu gelmeyen ailevi saplantımızın da bir açıklaması olan o aynı dışlanma ve hapsolma duygusuna bir tepki gibi gelen E. 1. Lonoff'u keşfetmiştim. 1948 tarihinde Filistin'de, katliamdan kurtulan Avrupa Yahudilerini bir araya getirecek bir anavatanın kurulmasıyla anne ve babamın hissettiği gurur, Lonoff'un kösteklenmiş, ketum, mahpus şahıslarıyla ilk karşılaştığım zaman içime dolan duygudan çok da farklı değildi doğrusu ve kendi mücadeleci, dertli babamın hepimizi korumaya uğraştığı bütün o aşağılayıcı şeylerden, ortaya bu denli haşin bir nüktedanlığı ve keskinliği haiz bir edebiyatın utanmadan çıkarılabileceğini fark etmiştim. Kanımca, sanki ülkenin ilk "Rus" yazarının yetişmesi için Gogol'deki sanrılı ifadeler Çehov'un insani şüpheciliğinin süzgecinden geçmiş gibiydi. Ya da üniversitede, Lonoff'un üslubunu "çözümlediğim" ödevde böyle bir iddiada bulunmuş ama hikâyelerinin, Doğu Avrupa'da Soykırım'dan evvel sürdükleri küçük köy hayatlarını Newark şehir merkezinin gotik katedralleri andıran sigorta binaları ve sütunlarıyla antik tapınaklara benzeyen bankalarına on dakikalık yürüyüş mesafesinde sürdüren çulsuz göçmen esnaflarla başlayarak büyük ölçüde Amerikanlaştırılmış kavmimize ilişkin içimde uyandırdığı akrabalık hislerinin; dahası, ben New Jersey'de güvenli bir şekilde büyürken, Galiçya'da başlarına gelen felaketlere, Kenan Toprakları'nda Hz. İbrahim'in çektiklerine kıyasla birazcık daha fazla aşina olduğum dindar, meçhul atalarımıza dair hissettiğim akrabalık hislerinin de açıklamasını kendime saklamıştım. Efsanelere ve tabiata yönelik, vodvilvari sezgisine (üniversite son sınıfta yazdığım bu ödevde Lonoff'tan, bir toplumun tamamına ve görünümüne hayat verecek en doğru sahne aksesuarını işlevselleştiren bir Chaplin olarak bahsetmiştim), en basmakalıp ifadeye bile orta kararda ironik bir tat veren "çeviri kokan" İngilizcesine, bu kadar kısa hikâyelere bu kadar çok şey söyleten gizemli, sessiz, hayalperest tınısına bakarak, diye sormuştum açıktan açığa, Amerikan edebiyatında onun bir benzeri var mıydı?</p>
<p class="calibre1">Bir Lonoff hikâyesinin tipik kahramanı -1950'lerin ortalarında Amerikalı kitap kurtları için son derece anlamlı olan o kahraman; Hitler'den yaklaşık on sene sonra Yahudi olmayanlara Yahudilere dair, Yahudilere de kendilerine dair, o nekahet yıllarının yazar ve okurlarına ise sağduyunun belirsizlikleriyle düzensizliğin endişelerine dair, yaşam açlığının, yaşam pazarlıklarının ve yaşam dehşetinin en saf tezahürlerine dair yeni ve buruk bir şey söylüyormuş gibi görünen o kahraman- çoğunlukla, özlenmediği bir evden uzakta olmasına rağmen vakit kaybetmeden oraya dönmekle yükümlü, hiçbir yere ait bir hiç kimsedir. <span class="calibre2">Time</span> dergisinin uzun yıllar boyunca onu büsbütün yok saydıktan sonra "Lonoffvari" olarak tescil ettiği o meşhur şefkat ve merhametsizlik sentezi, başka hiçbir yerde, aklı karışık yalnız adamın, kendisini akıntıyla sürüklenmeye hazırladığı hikâyelerde olduğundan daha çarpıcı değildir: Sonunda, kılı kırk yaran temkinliliğinin artık herhangi birine herhangi bir fayda sağlamasını önleyecek kadar kendisine vakit kaybettirdiğinin, ya da gözü pek ve kendisine özgü olmayan bir tezcanlılıkla hareket ettiği için, önceden üstesinden gelebildiği varoluşunu yoldan çıkarıp sonuçta her şeyi daha da kötü hale getiren o şeyi yanlış değerlendirdiğinin ayırdına varacaktır.</p>
<p class="calibre1">Merhametsiz yazarın, kendi kendini yok etmenin kıyıla-rıııda bocalıyormuş gibi göründüğü en amansız, en eğlendirici Vl‘ en rahatsız edici hikâyeleri, kısa süreli yazınsal şöhret döneminde kaleme alınmıştı (zira Lonoff 1961 yılında bir kemik iliği hastalığı sonucu öldü ve Oswald'ın Kennedy'yi vurmasıyla güçlü kale duvarlarının yerini devasa muz cumhuriyetine bıraktığı zamanlarda, onun yaşam içerisinde yasak olan her şeye nüfuz eden yapıtları yeni bir okur kuşağının gözünde "geçerliliklerini" hızla kaybetmeye başladı). Lonoff'un ünü, kendisini neşelendireceği yerde en kasvetli düşlerini kuvvetlendirmiş, böylece, hakkı olan mükâfatı dünya ondan esirgemiş olsa kişisel deneyimi tarafından yeterli düzeyde desteklenemeyecek olan "ünden sonuna kadar uzak durma" felsefesini haklı çıkarmış gibiydi. Ancak gıptayla baktığı armağanın sadece küçük bir kısmı en sonunda kendisinin olduğunda -sanatından başka herhangi bir şeye sahip olması ve tutunmasının onun için ne kadar da hayret verici, uygunsuz bir durum olduğu büsbütün açığa çıktığında- ancak o zaman Lonoff boş yere umutlandırılmış kahramanın eyleme geçmek için <span class="calibre2">kılını bile kıpırdatmadığı</span> o göz kamaştırıcı komik meseller dizisini ("İntikam", "Bitler", "Indiana", "Eppes Essen" ve "Reklamcı" adlı hikâyeleri) yazacak ilhamı kendisinde bulmuştu; entrika ya da macera şöyle dursun, sefa veya kendini bırakma yönünde en ufak bir dürtünün, yönetimdeki Aklıselim, Sorumluluk ve Haysiyet denen üçler erki tarafından, sadık astlarının da -tarife, sağanak, baş ağrısı, meşgul çalan telefon, trafik keşmekeşi ve hepsinden de vefalısı olan o son andaki şüphenin- ustalıklı yardımlarıyla diktatörce ortadan kaldırıldığı öyküler.</p>
<p class="calibre1"><span class="calibre2">Photoplay</span> ve <span class="calibre2">Silver Screen'den</span> başka dergiler satmış mıydım? Her kapıda aynı repliği mi söylüyordum, yoksa satış konuşmamı müşteriye göre mi belirliyordum? Bir pazarlamacı olarak kazandığım başarıyı nasıl açıklıyordum? Bu can sıkıcı dergilere abone olan insanların ne istediklerini düşünüyordum? İş sıkıcı mıydı? Bilmediğim etmediğim mahallelerde dolanıp dururken hiç sıra dışı bir şey olmuş muydu? New Jersey'de Bay McElroy'unki gibi daha kaç ekip vardı? Şirket, sattığım her aboneliğe karşılık bana üç dolar ödemeyi nasıl becerebiliyordu? Hiç Hackensack'e gitmiş miydim? Nasıldı?</p>
<p class="calibre1">Gün gelip de onun gibi yaşayabilmeye başlayana kadar, yalnızca geçimimi sağlamak için yaptığım şeyin E. 1. Lonoff'un ilgisini çekebileceğine inanmak güçtü. Nazik bir adam olduğu belliydi ve beni rahatlatmak için elinden gelenin en iyisini yapıyordu, ama çapraz sorgusuna karşılık bildiğim her şeyi söylememe rağmen, çok geçmeden akşam yemeğinden önce bir yolunu bulup benden kurtulacağını düşünüyordum.</p>
<p class="calibre1">"Keşke ben de dergi satmak hakkında bu kadar çok şey bilseydim," dedi.</p>
<p class="calibre1">Şayet küçümseniyorsam da benim için hiçbir sorun olmadığını ve birazdan gitmem istenirse anlayışla karşılayacağımı belirtircesine kızarıp bozardım.</p>
<p class="calibre1">"Keşke," dedi, "herhangi bir şey hakkında bu kadar çok şey bilseydim. Otuz yıldır hayal ürünleri yazıyorum. Hayatımda hiçbir şey olmuyor."</p>
<p class="calibre1">İşte o anda o göz alıcı genç kadın önümde belirdi; tam da Lonoff zar zor duyulabilen, kendinden nefret eden bir tonda bu inanılmaz kederden bahsettiğinde, ben bunu kavramaya çalışırken. Hayatında hiçbir şey olmuyor muydu? Nasıl yani, kendisi bir deha olmuş, edebiyatın ta kendisi olmuştu, bu adam bir vizyonerdi!</p>
<p class="calibre1">Lonoff'un karısı -beni eve buyur ettikten sonra derhal ortalıktan kaybolan o beyaz saçlı kadın- salonun antresinin karşısındaki çalışma odasının kapısını bam diye açtı; koyu ve uzun saçları, mat -gri ya da yeşil- gözleri ve Shakespeare'in-kine benzeyen yüksek, belirgin geniş alnıyla işte oradaydı kız. Bir kâğıt ve dosya yığını arasında halının üstüne oturmuş, şimdilerde Manhattan'da fazlasıyla eski, demode sayılan "New Look" tarzında bir tüvit etek ve beyaz, yünlü, uzun, bol bir süveterle sarılıp sarmalanmış, bacakları ölçülü bir şekilde eteğin geniş kenarları altında toplanmış ve bakışları belli ki başka bir yerdeki bir şey üzerine sabitlenmişti. Bu sade esmer güzelliği daha önce nerede görmüştüm? Velazquez'in bir tablosundan başka nerede olabilir? Lonoff'un 1927 tarihli -o resmin de kendince "İspanyol" bir yanı vardı- fotoğrafını anımsamış ve anında onun yazarın kızı olduğunu düşünmüştüm. Anında bundan çok daha fazlasını düşünmüştüm. Daha Bayan Lonoff tepsiyi halının üzerine, kızın yanına koymamışken <span class="calibre2">hpanyol Prensesi'yle</span> evlenip çok da uzaklarda olmayan bir çiftlik evinde yaşadığımı hayal etmeye koyuldum. Yalnız, Baba'nın çalışma odasında yere oturup ödevini bitirirken Anne onu kurabiyeyle besliyorsa acaba kaç yaşındaydı? O yüzle, bana en az doğa kadar doğal bir heykeltıraş tarafından uyumla işlenmiş gibi görünen güçlü kemiklere sahip o yüzle, on iki yaşından büyük <span class="calibre2">olmalıydı.</span> Değilse de bekleyebilirdim. Bu fikir, ilkbaharda burada, bu salonda bir evlilik olasılığından bile daha çekici gelmişti. Karakterimin gücünü gösterir, diye düşünmüştüm. Peki ya meşhur baba ne diyecekti bu işe? Elbette kendisine, Lonoff Hanım'ın benim gelinim olması için yedi sene beklememi gerektiren o katı <span class="calibre2">Eski Ahit</span> geleneğini hatırlatmaya gerek yoktu; hadi onu geçtim, arabamla kızın lisesinin önünde takıldığımı görse bunu nasıl karşılardı?</p>
<p class="calibre1">Bu esnada bana şunları söylüyordu: "Cümlelerle oynuyorum. Hayatım bundan ibaret. Bir cümle yazıyor ve sonra onunla oynuyorum. Sonra ona bakıp tekrar oynuyorum. Sonra öğle yemeği yiyorum. Sonra geri gelip başka bir cümle yazıyorum. Sonra çay içiyor ve yeni cümleyle oynuyorum. Sonra iki cümleyi yeniden okuyor ve her ikisiyle de oynuyorum. Sonra divanıma uzanıp düşünüyorum. Sonra kalkıp onlara yol veriyor ve baştan başlıyorum. Bir günlüğüne de olsa bu rutinin dışına çıksam, bir ziyan hissiyle sıkıntıdan çıldırıyorum.</p>
<p class="calibre1">Pazar günleri geç kahvaltı yapıyorum; Hope'la birlikte gazete okuyoruz. Sonra tepelere yürüyüşe çıkıyoruz ve bütün o güzel vaktin heba olması bana bir an bile rahat vermiyor. Pazar günleri, tüm o faydasız saatlerin gelme ihtimali yüzünden neredeyse deliye dönmüş bir halde uyanıyorum. Huzursuzun, huysuzun tekiyim ama o da bir insan işte, o yüzden gidiyorum. Bir sorun çıkmaması için saatimi evde bıraktırıyor bana. Sonuçta ne oluyor, onun yerine bileğime bakıp duruyorum. Biz yürüyoruz, o konuşuyor, sonra ben bileğime bakıyorum; genelde işe yarıyor bu, tabii iğrenç ruh halim çoktan durumu tersine çevirmediyse. Onun pes etmesiyle eve geliyoruz. Peki, evde pazarı perşembeden farklı kılacak bir şey var mı? Tekrar küçük Olivetti daktilomun başına oturup cümlelere bakmaya ve onlarla oynamaya başlıyorum. Ve kendime soruyorum: Neden zamanımı geçirmemin bundan başka bir yolu yok?"</p>
<p class="calibre1">Bu süre zarfında Hope Lonoff çalışma odasının kapısını kapatmış ve günlük ev işlerine dönmüştü. Lonoff'la ben kadının mutfakta vızıldayan mikserini dinliyorduk beraber. Ne söyleyeceğimi bilmiyordum. Tasvir ettiği yaşam benim için sanki bir cennetti; vaktini cümlelerle oynamaktan daha iyi bir şekilde geçirememesi, sadece kendisine değil, aynı zamanda dünya edebiyatına da bahşedilmiş bir lütuf gibi görünüyordu bana. Duygusuz konuşma tarzına rağmen, bir gününe ilişkin tasvirine gülmeli miyim acaba, bu anlattıkları Lonoffvari iğneleyici bir komedi olarak tasarlanmış olmasın diye düşünmeden edemedim; ama gene de, eğer ciddiyse ve kulağa geldiği kadar depresifse, ona kendisinin kim olduğunu ve eli kalem tutan insanlar için ne denli değerli olduğunu hatırlatmam gerekmez miydi? Bunu nasıl olur da bilemezdi?</p>
<p class="calibre1">Yirmi üç yaşındaki halimle onun kasvetli havasını nasıl dağıtacağımı düşünmeye çalışırken, mikser vızıldıyor, ateş çıtırdıyor, rüzgâr esiyor ve ağaçlar hışırdıyordu. Kendisi hak-kındaki, resmi giyim tarzı ve titiz mizacıyla bu denli çelişen açıksözlülüğü iyiden iyiye cesaretimi kırmıştı; yaşları benimkinin iki katını aşan insanlardan duymaya neredeyse hiç alışık olmadığım şeydi açıksözlülük, şahsıyla alakalı söylediklerinde içten içe bir kendini iğneleme hissedilse bile. Hatta bilhassa içten içe bir kendini iğneleme hissediliyorsa.</p>
<p class="calibre1">"Öğleden sonrasının geri kalanında ne yapacağımı bilsem, çayımı içtikten sonra yazmaya bile çalışmazdım bundan böyle." Saat üç itibariyle artık gücü, kararlılığı, hatta isteği bile kalmadığını anlattı bana. Ama başka ne vardı ki? Keman ya da piyano çalsaydı, yazmadığı anlarda okumak dışında kendisini meşgul edecek ciddi bir uğraşı olabilirdi o zaman. Sadece müzik dinlemekle ilgili sorunsa, öğleden sonraları bir plak koyup öyle bir başına oturursa, çok geçmeden kendini cümlelerle zihninde oynayıp, en sonunda tekrar çalışma masasına dönerek, o gün boyunca yaptığı çalışmaya kuşku içinde bakarken bulmasıydı. Athene Üniversitesi'nin varlığı onun için büyük bir fırsattı elbette. Orada verdiği iki dersin öğrencilerinden şevkle bahsediyordu. Stockbridge'deki bu küçük okul, henüz akademik dünyanın geri kalanı aniden kendisine merak sarmadan yirmi yıl kadar önce ona öğretmen kadrosunda bir yer tahsis etmişti; bunun için daima minnettar kalacaktı oraya. Ancak işin aslı, bu parlak ve hayat dolu genç kadınlara bunca yıl ders vermesinden sonra, hem onun hem de onların, kendilerini biraz tekrar ettiklerini anlamış olmasıydı.</p>
<p class="calibre1">"Neden ücretli izne çıkmıyorsunuz?" İlk on beş dakikamda çektiklerimden sonra, E. 1. Lonoff'a nasıl yaşaması gerektiğini söylemem dahi beni biraz olsun heyecanlandırmamıştı.</p>
<p class="calibre1">"Ücretli izne de çıktım. Daha beterdi. Bir seneliğine Londra'da bir ev kiralamıştık. O zaman her gün benimdi yazmak için. İşten başımı kaldırıp civardaki yapılara bakmak için kendisiyle dolaşmaya çıkmamamdan dolayı mutsuz Hope da cabası. Hayır, artık ücretli izinlere paydos. Bu şekilde, en azından haftada iki öğleden sonra sorgusuz sualsiz işten başımı kaldırmak durumunda kalıyorum. Hem üniversiteye gitmek haftamın zirve noktası. Elimde bir dosya, başımda bir şapka, merdivenlerde insanları selamlıyorum. Umumi tuvalete giriyorum. Hope'a sor. Keşmekeşten sersemlemiş bir halde dönüyorum eve."</p>
<p class="calibre1">"Çocuğunuz yok mu?"</p>
<p class="calibre1">Mutfakta telefon çalmaya başlamıştı. Bunu duymazdan gelerek, üç çocuklarından en küçüğünün birkaç yıl önce Wellesley'den mezun olduğunu ve karısıyla birlikte altı seneden fazla bir süredir yalnız yaşadıklarını söyledi bana.</p>
<p class="calibre1">Demek ki kız, onun çocuğu değilmiş. Karısının atıştırmalık bir şeyler verdiği, çalışma odasında yerdeki kız kim o halde? Metresi mi yoksa? Kelime, hatta bu fikir saçma olmasına saçmaydı ama makul ve münasip tüm diğer düşünceleri baltalıyordu işte. Büyük bir sanatçı olmanın karşılığında aldığınız mükâfatlar arasında, Velazquez prenseslerinin metresliği ve benim gibi genç insanların duyduğu huşu vardı. Vicdanımın yazınsal sesinin huzurunda böyle aşağılık beklentiler içine girmemle tekrar şaşkına dönmüştüm; oysa bunlar, tam da Lonoff'un hikâyelerinde feragat ustalarının başlarına bela olan aşağılık beklentiler değil miydi? Bizi hareket eden varlıklar yapan şeylerin salt yüce amaçlarımız değil, mütevazı ihtiyaç ve ihtiraslarımız olduğunu E. 1. Lonoff'tan daha iyi kim bilirdi sahiden de? Bununla birlikte, mütevazı ihtiyaç ve ihtiraslarımı kendime saklamak bana iyi bir fikir gibi göründü.</p>
<p class="calibre1">Mutfak kapısı birkaç santim aralandı ve karısı ona "Sana," dedi.</p>
<p class="calibre1">"Kim? Yine mi bizim dâhi?"</p>
<p class="calibre1">"Burada olmadığını mı söyleseydim?"</p>
<p class="calibre1">"İnsanlara hayır demeyi öğrenmelisin. Böyleleri günde elli defa arar. İlham gelir gelmez soluğu telefonun başında alırlar."</p>
<p class="calibre1">"O değil."</p>
<p class="calibre1">"Her konuda doğru yanlış bir görüşü var. Her biri aptalca fikirlerle dolu bir kafa. Ne diye konuşurken bana vuruyor ki? Neden her şeyi anlamak zorunda? Entelektüelleri başıma toplamayı bırak. Ben o kadar hızlı düşünemiyorum."</p>
<p class="calibre1">"Özür dilerim dedim. Ayrıca o değil."</p>
<p class="calibre1">"Kim peki?"</p>
<p class="calibre1">"Willis."</p>
<p class="calibre1">"Hope, burada Nathan'la konuşuyorum."</p>
<p class="calibre1">"Özür dilerim. Ona çalıştığını söylerim."</p>
<p class="calibre1">"Çalışmayı bahane etme. Yemezler."</p>
<p class="calibre1">"Ona bir misafirin olduğunu söyleyebilirim."</p>
<p class="calibre1">"Lütfen," dedim, hiç kimse olmadığımı, bir misafir bile olmadığımı kastederek.</p>
<p class="calibre1">"Bütün bu merak," dedi Lonoff karısına, "hep fazlasıyla hisli. Hep gözyaşlarına boğulmak üzere. Her zaman bu denli şefkat dolu olduğu şey nedir?"</p>
<p class="calibre1">"Sen," dedi Hope.</p>
<p class="calibre1">"Bütün bu hassasiyet. İnsan ne diye bu kadar hassas olmak ister ki?"</p>
<p class="calibre1">"Sana hayran," dedi Hope.</p>
<p class="calibre1">Lonoff ceketinin önünü ilikleyerek, istenmeyen telefona bakmak için ayağa kalktı. "Ya profesyonel masumlardır," diye belirtti bana, "ya da derin düşünürler."</p>
<p class="calibre1">Halden anladığımı omuzlarımı silkerek gösterirken, mektubumun beni her iki kategoriye de sokup sokmadığını düşünmeyi de ihmal etmedim elbette. Akabinde tekrar çalışma odasının kapısının ardındaki kızı düşündüm. Üniversitede mi yaşıyordu, yoksa İspanya'dan buraya Lonofflara misafirliğe mi gelmişti? O çalışma odasından hiç çıkacak mıydı acaba? Çıkmazsa, ben nasıl içeri girebilirdim? Çıkmazsa, bir yolunu bulup da kendi başıma onu nasıl görebilirdim?</p>
<p class="calibre1"><span class="calibre2">Seni tekrar görmeliyim.</span></p>
<p class="calibre1">Bir dergi açtım: sinsi düşlerimi başımdan savmanın ve düşünceli bir edebiyatçıymış gibi orada beklemenin nispeten daha iyi bir yolu. Sayfaları karıştırırken, bir tanesi Cezayir'deki siyasi durum, diğeri de televizyon endüstrisi hakkında olan makalelere rastladım; her ikisinin de altı boydan boya çizilmişti. Sırayla okunduklarında her bir makalenin kusursuz birer özetini veren altı çizili yerler, okul çağındaki bir çocuğun güncel olaylar dersi ödevine yönelik mükemmel bir hazırlık mahiyetinde bayağı işine yarayabilirdi.</p>
<p class="calibre1">Lonoff -bir dakikaya kalmadan- mutfaktan çıktığında derhal elimdeki <span class="calibre2">Harper's</span> dergisiyle ilgili meseleyi açıklamaya koyuldu. "Aklım firarda," dedi bana, sanki ben, onun tuhaf ve sıkıntı verici yeni semptomlarına dair kendisine sorular sormak için uğramış bir doktormuşum gibi. "Sayfanın sonunda, ne okuduğumu kendime özetlemeye çalışıyorum ve beynim duruyor; hiçbir şey yapmadan sandalyede öylece oturuyorum. Elbette oldum olası elimde bir kalemle kitap okumuşumdur ama artık, elimde dergi okurken bile bir kalem olmasa dikkatimin önümdeki şeyde olmadığını fark ediyorum."</p>
<p class="calibre1">Kız yine çıkmıştı ortaya. Ancak uzaktan saf, sade ve basit bir güzellik gibi görünen şey, yakından daha çok bir muammayı andırıyordu. Kız antreden geçerek salona geldiğinde -tam da Lonoff, dergi okuduğu zamanlarda üzerine çöken endişe verici derdine ilişkin kılı kırk yaran tasvirini bitirdiğinde içeri girdiği zaman- o çarpıcı başın, gövdeden çok daha enfes ve çok daha büyük bir ölçekte vücuda getirildiğini görmüştüm. Koca süveter ve tüvit eteğin geniş mi geniş kenarları onun ne kadar da çıtı pıtı olduğunu pek tabii gizliyordu ama (gür, bukleli saçlar hariç) tüm diğer fiziksel özelliklerini belli belirsiz ve önemsiz kılan şey, ekseriyetle, o yüzdeki, iri gözlerinin içindeki tatlılık ve zekâyla birleşmiş dramatik ifadeydi. Hiç kuşkusuz, o gözlerdeki hoş sükûnet beni utandırarak cesaretimi kırmaya yeterdi; ama bakışlarına doğrudan karşılık veremeyecek olmam, bedeni ile başı arasındaki uyumsuz orantıdan da kaynaklanıyordu: Bende, eskiden bir felaketin yaşandığı, yaşamsal bir şeyin yitirildiği ya da sakatlandığı, ve bunun da fazlasıyla abartılı bir şekilde telafi edildiği izlenimi yaratan bir orantısızlık. İçine hapsolduğu kabuktan sivri kafasından fazlasını çıkaramayan, kapana kısılmış bir civcivi düşündüm. Paskalya Adası'ndaki taş heykellerin o kocaman başlarını düşündüm. İsviçre sanatoryumlarının taraçaların-da "büyülü dağ" havasını içine çeken ateşli hastaları düşündüm. Neyse, izlenimlerimin dokunaklı ve sıra dışı yönlerini abartmayayım, özellikle çok geçmeden hepsi de zihnimi meşgul eden o sıradan ve zapt edilemez şeyin bir parçası haline gelecekken: Düşündüğüm başlıca şey, o yüze konduracağım bir buseyle kazanacağım zafer ve kızın bana öperek karşılık vermesinden doğan heyecandı.</p>
<p class="calibre1">"Bitti," dedi Lonoff'a kız, "şimdilik."</p>
<p class="calibre1">Lonoff'un düşünceli ve özen dolu bakışı, kız onun <span class="calibre2">torunu </span>olabilir mi acaba diye düşünmeme sebep olmuştu. Ansızın Lonoff bana, tüm tasa ve sıkıntılardan arınmış, en cana yakın insan gibi görünmüştü. Belki de -ondaki adını koyamadığım tuhaflığa hâlâ bir açıklık getirmeye çalışarak- kızın, Lonoff'un ölmüş olan bir kızının çocuğu olduğunu sanmıştım.</p>
<p class="calibre1">"Hikâyeci Bay Zuckerman," dedi nazikçe takılarak, şimdi <span class="calibre2">benim</span> büyükbabammışçasına. "Sana okuman için onun toplu eserlerini vermiştim."</p>
<p class="calibre1">Ayağa kalkıp kızın elini sıktım.</p>
<p class="calibre1">"Bayan Bellette. Bir zamanlar kendisi burada öğrenciydi. Birkaç gündür bizimle kalıyor; müsveddelerimi gözden geçirip sınıflandırmaya başlamayı kendine görev edindi. Beni, Üzerlerinde cümlelerimle oynadığım kâğıt parçalarını Harvard Üniversitesi'ne bırakmaya ikna' etme yönünde halihazırda süren bir faaliyet var. Amy, Harvard Üniversitesi Kütüphanesi için çalışıyor. Athene Üniversitesi Kütüphanesi daha geçenlerde ona çok iyi bir teklif sundu ama kendisi Cambridge'deki hayatına bağlı olduğunu söylüyor. Bu sırada da bu gelip gitmeleri kurnazca kullanarak beni razı etmeye uğraşıyor... "</p>
<p class="calibre1">"Hayır, hayır, hayır," dedi kız kelimeleri vurgulayarak. "Şayet meseleye bu açıdan bakıyorsanız, gayretim başarısızlığa mahkûmdur." Sanki yeteri kadar albenili değilmiş gibi, belirsiz bir yabancı aksan Bayan Bellette'in konuşmasına ayrı bir ahenk katıyordu. "Üstat," dedi kız bana dönerek, "kişilik yapısı itibariyle tekliflere kapalıdır."</p>
<p class="calibre1">"O dediğine de kapalıyım," diye sızlandı Lonoff, psikolojik jargona karşı hafif bir tepki göstererek.</p>
<p class="calibre1">"Az önce tek bir öykünün tam yirmi yedi taslağını buldum," dedi kız bana.</p>
<p class="calibre1">"Hangi öykünün?" diye sordum merakla.</p>
<p class="calibre1">'"Yaşam Utanç Verici."'</p>
<p class="calibre1">"O kadar çok yanlış versiyon... " dedi Lonoff.</p>
<p class="calibre1">"Sabrınıza ithafen bir heykel dikilse yeridir," dedi kız.</p>
<p class="calibre1">Lonoff iliklenmiş ceketinin altından çıkan göbeğini işaret etti belli belirsiz. "Diktiler de."</p>
<p class="calibre1">"Sınıfta," dedi kız, "yazarlık teknikleri dersi alan öğrencilere, 'Sabır olmadan hayat olmaz' derdi. Hiçbirimiz neden bahsettiğini anlamıyorduk."</p>
<p class="calibre1">"Anlıyordunuz. Anlamanız gerekiyordu. Sevgili genç bayan, bunu size bakarak öğrendim."</p>
<p class="calibre1">"Ama ben hiçbir şey için bekleyemem ki."</p>
<p class="calibre1">"Bekliyorsun ama."</p>
<p class="calibre1">"Hep gerim gerim gerilerek."</p>
<p class="calibre1">"Eğer gerilmeseydin," diye açıkladı kıza öğretmeni, "sabra ihtiyacın olmazdı."</p>
<p class="calibre1">Kız salonda giydiği mokasen ayakkabıları portmantoda çıkarıp, ayağına bir çift beyaz yün çorap ve kırmızı kar botu geçirdi. Ardından askıdan, kol kısmı içerisine uç kısmında yumuşak beyaz bir ponpon olan uzun püsküllü beyaz yün bir bere tıkıştırılmış kapüşonlu ekose bir ceket aldı. Daha saniyeler önce ünlü yazarla onu gayet rahatça sohbet ederken gördüğüm -ve Lonoff'a karşı takındığı rahat ve kendinden emin tavır sayesinde çok ama çok hafifçe kendisine doğru çekildiğimi hissettiğim- için, bu çocuksu şapka beni şaşırtmıştı. Şimdi üzerinde olan kıyafet, küçük bir kızınkini andırıyordu. Bu kadar âlimane davranıp bu denli genç bir tarzda giyinebilmesi bende şaşkınlık uyandırmıştı.</p>
<p class="calibre1">Lonoff'la ben, açık kapı eşiğinde arkasından el sallayarak ayakta durduk birlikte. Artık bu evde iki kişiye karşı huşu içerisindeydim.</p>
<p class="calibre1">Hâlâ kardan çok rüzgâr vardı ama Lonoff'un bahçesinde ışık çoktan çekilmişti ve yaklaşmakta olan şeyin sesi korkutucuydu. İki düzine yaşlı yabani elma ağacı rüzgârlı toprak yol ve çiftlik evi arasındaki ilk bariyer olarak duruyordu. Ardından kalın ve yeşil orman gülü filizleri, sonra ortası çürük bir azı dişiymişçesine çökük geniş bir taş duvar, sonra on beş metreden fazla bir alana yayılan, buz tutmuş karlarla kaplı çimenler ve en sonunda evin yakınlarında, koruyucu bir şekilde kiremitlerin üzerine sarkan ve boylarına bakılacak olursa New England kadar eski üç akçaağaç geliyordu. Evin arka tarafı, ilk Aralık tipilerinden bu yana biriken karlarla örtülü korunaksız tarlalara açılıyordu. Oradan ağaç kaplı tepeler, bir sonraki eyalete doğru dalgalanarak tırmanmayı sürdüren orman öbekleri etkileyici bir biçimde göğe doğru yükselmeye başlıyordu. Sanırım, en acımasız Hun'un bile, Lonoff'un çayırlarının açık sınırına ulaşıp da evin arka tarafındaki fırtınaya dayanıklı kapısından içeri dalıp çalışma odasının kapısını kırarak, havaya doğru kaldırdığı topuzunu küçük Olivetti'nin üzerinde sallaya sallaya, yirmi yedinci taslağını daktilo eden yazara kükreyen bir sesle, "Hayatını değiştirmen gerek!" diye bağırana kadar, o vahşi dağların buz tutmuş şelaleleriyle, rüzgârların dövdüğü ormanlarını aşmak için koca bir kışın büyük bir kısmını harcaması gerekirdi. O dahi, böyle bir gecede, kokteyl saati yaklaşırken ve En Uzak Kuzey Ülkesi'nden yeni bir kar fırtınası daha gelirken Massachusetts'in o karanlık tepelerine yaklaştığında cesaretini kaybedip barbar ailesinin bağrına dönebilirdi. Hayır, en azından şu an için, Lonoff'un dış dünyayla alakalı herhangi bir şeyden endişe duymasına gerek yoktu.</p>
<p class="calibre1">Lonoff kızın hem ön hem de arka camları temizlediğinden emin olana kadar, öndeki basamaklardan onu izledik; kar çoktan buzla kaplı cama yapışmaya başlamıştı. "Çok yavaş sür!" diye bağırdı Lonoff. Küçük Renault'nun içine girebilsin diye uzun eteğini bir parça yukarı çekmesi gerekmişti kızın. Kar botlarının üzerinden teninin bir parçasını görmüş ve bu yaptığım anlaşılmasın diye çabucak başka bir yere bakmıştım.</p>
<p class="calibre1">"Evet, dikkatli olun!" diye bağırdım kızın ardından, hikâyeci Bay Zuckerman kisvesi altında. "Yollar kaygan. Yanıltıcı olabilir."</p>
<p class="calibre1">"Kayda değer bir düzyazı üslubu var," dedi Lonoff bana tekrar eve girdiğimizde. "Bugüne kadar okuduğum en iyi öğrenci yazıları. Harikulade açık. Harikulade komik. Muazzam bir zekâ. Üniversite hakkında, mekânın havasını tek bir cümlede yakalayan hikâyeleri var. Gördüğü her şeyi kendinin kılıyor. Üstelik iyi bir piyanist. Büyüleyici bir şekilde Chopin çalabilir. Athene'ye ilk geldiği zamanlarda kızımızın piyanosunun başına oturup egzersiz yapardı. Gün sonunda dört gözle beklediğim bir şeydi bu."</p>
<p class="calibre1">"Aklı başında bir kıza benziyor," dedim saygıyı elden bırakmadan. "Aslen nereli?"</p>
<p class="calibre1">"Bize İngiltere'den geldi."</p>
<p class="calibre1">"Peki ya aksanı?.."</p>
<p class="calibre1">"Aksan," diye teslim etti, "alımlı diyarlardan bir bölgeye</p>
<p class="calibre1">ait."</p>
<p class="calibre1">"Aynı fikirdeyim," deme cüretinde bulundum ve şöyle düşündüm: Yetti artık bu utangaçlık, yetti bu çocuksu tereddüt ve suskun itaat. Neticede karşımdaki, "Yaşam Utanç Veri-ci"nin yazarı; neyin ne olduğunu o bilmeyecekse kim bilecek?</p>
<p class="calibre1">İkimiz de ateşin yanında durmuş kendimizi ısıtırken, Lonoff'a dönüp, "Sanmıyorum ki, bu kadar güzel, yetenekli ve alımlı kızlarla dolu bir okulda öğretmenlik yapsam, kendime hâkim olabileyim," dedim.</p>
<p class="calibre1">Buna karşılık olarak net bir ifadeyle şöyle dedi: "O halde yapmamalısın."</p>
<p class="calibre1">Bir sürpriz -evet, bir tane daha- bekliyordu beni akşam yemeğine oturduğumuzda. Lonoff, masada yolumuzu gözleyen bir Chianti şişesinin tıpasını açıp kadeh kaldırdı. Karısına kendisininkiyle birlikte kadehini kaldırmasını işaret ederek, "Göz kamaştıran yeni bir yazara!" dedi.</p>
<p class="calibre1">İşte <span class="calibre2">bu</span> beni rahatlatmıştı. Heyecanla Quahsay'de geçirdiğim aydan, o yerin güzelliği ve dinginliğini ne kadar çok sevdiğimden, gün sonunda oradaki bisiklet yollarında yürümeyi ve geceleri odamda kitap okumayı (son zamanlarda yeniden Lonoff okuyordum ama nedense bu bilgiyi kendime saklamıştım) nasıl da sevdiğimden söz etmeye başladım. Şerefime kadeh kaldırmasından anlaşılacağı üzere, üniversiteli zeki ve şirin kızların cazibesine kapılabileceğimi itiraf etmem bana öyle korktuğum kadar bir itibar kaybı yaşatmamıştı ve kendisine dalkavukluk ediyormuş gibi görünerek onu tekrar kızdırmayı göze alamıyordum. Hatırladığım kadarıyla, aşırı hassas dalkavuk Willis'e telefonda altmış saniyeden az bir süre tanınmıştı.</p>
<p class="calibre1">Her sabah yalnızca çalışmayla doldurulması gereken boş saatlerin beni beklediğini bilmenin mutluluğuyla uyandığımdan bahsettim Lonofflara. Öğrenci, asker ya da kapı kapı dolaşan bir satış temsilcisiyken, yazmaya vakfedecek düzenli kesintisiz zaman aralıklarına asla sahip olmamış veya Quahsay hizmetlileri tarafından birkaç temel ihtiyacımın içtenlikle karşılandığı böylesine sessiz ve gözlerden ırak bir şekilde hiç yaşamamıştım. Tüm bunlar bana, fevkalade ve mucizevi bir armağan gibi geliyordu. Daha birkaç akşam önce, gün boyu süren kar fırtınasının ardından, akşam yemeğinden sonra kar temizleme aracıyla Quahsay ormanları boyunca kapanan kilometrelerce bisiklet yolunu açmaya çıkan Quahsay Kolonisi işçisine eşlik etmiştim. Lonofflara, aracın farlarının önünde çoğaldıktan sonra ormanın içine savrulan koca kar yığınlarından duyduğum coşkuyu anlattım; soğuk ısırması ve kar lastiklerinin kokusu, uzun bir günün sonunda <span class="calibre2">kendi</span> Olivetti'min başına oturduğum zaman, isteyebileceğim yegâne şeylermiş gibi görünüyordu bana. Uğraşımla ilgili olarak, kendime rağmen saf görünmeye çalışıyordum herhalde, ama çalışma masamın başında geçirdiğim saatlerden sonra, kar temizleme aracında geçirdiğim saatlerden konuşmaya da bir son veremiyordum: Lonoff'u saf ve dürüst bir ruha sahip olduğuma dair ikna etmeye çalışmıyordum sadece; sorunum, buna benim de inanmak istememdi. Sorunum, onun heyecan verici kadeh kaldırışına tamamıyla layık olmak istememdi. "Sonsuza dek öyle yaşayabilirdim," diye belirttim açıkça.</p>
<p class="calibre1">"Uğraşma," dedi. "Şayet hayatın okumak, yazmak ve karları seyre dalmaktan ibaret olursa, sonun benimkine benzer. Otuz yıl boyunca hayal."</p>
<p class="calibre1">Lonoff kahvaltılık mısır adıymış gibi tonlamıştı "hayal" sözcüğünü.</p>
<p class="calibre1">Bu sırada karısı ilk defa sesini yükseltmişti; gerçi, kendini geri planda tutan konuşma tarzı dikkate alındığında "sesini alçaltmıştı" daha doğru bir ifade olurdu. Solgun cildinde zikzaklar çizen çok sayıda ince kırışıklığı, mülayim bakan gri gözleri ve narin beyaz saçlarıyla ufak tefek bir kadındı. Kadın pek tabii, gırgır geçen edebiyatçıların söylediği üzere, vakti zamanında Lonoff'un -türün en genç haline mükemmel bir örnek teşkil edecek şekilde- "soylu Kuzey Amerikalı mirasçısı" olabilirse de, artık hudut bölgesinde hayatta kalmaya çalışan biri, Batı'da yeni bir başlangıç yapmak için atıyla dağları aşmış New Englandlı bir çiftçinin karısı gibi görünüyordu. Kırışmış yüzü ve gölgede kalmış ürkek mizacı, sancılı doğumlar, Kızılderililerden kaçışlar, kıtlık, hummalı hastalıklar ve yük trenlerinde çekilen güçlüklerle dolu nahoş bir geçmişe tanıklık ediyordu kanımca; E. 1. Lonoff otuz yıl boyunca öykülerini yazarken onunla yaşayıp da bu denli çökmüş görünmesine bir türlü inanamıyordum. Daha sonra öğreneceğim üzere, Boston'daki bir sanat okulunda geçen iki dönem, New York'taki birkaç ay -ve Lonoff'u Westminister Abbey'ye götürmeye çalışmakla uğraştığı o Londra senesi- dışında Hope, saygın yerel avukat ve rahiplerden müteşekkil atalarının (ki miraslarının, Berkshires'ın "en önde gelen" isimlerinden biri ve bu adın bir arada anıldığı aile olmaktan başka elle tutulur bir yanı yoktu artık) gittiğinden bir adım öteye gitmemişti.</p>
<p class="calibre1">Kadın, Lonoff tavuk çiftçiliği yapan birinin yanında çalışmak için on yedi yaşında Lenox'a geldiğinde tanışmıştı onunla. Lonoff beş yaşına kadar Rusya'da yaşamış olsa da, Boston'un hemen dışında yetişmişti. Kuyumcu olan babası Jitomir'deki pogrom sırasında aldığı yaralar yüzünden ölümden döndükten sonra, Lonoff'un anne ve babası eski Filistin'e göç etmişlerdi. Orada tifüsün her ikisine de terk-i diyar ettirmesi üzerine, oğullarının bakımını Yahudi bir çiftçi köyünde yaşayan aile dostları üstlenmişti. Yedisinde Yafa'dan gemiyle bir başına babasının Brookline'daki zengin akrabalarının yanına yollanmış, on yedisinde akrabalarının ödeyeceği üniversite eğitimi yerine serseriliği seçmiş, sonra da yirmisinde Hope'u kendisine eş olarak seçmişti; yersiz yurtsuz Doğulu Valentino, yetişme ve yaradılış tarafından nispeten daha güzel şeylere, ayrıca eskilerden kalma granit mezar taşları, kiliseyle manastır tabelaları ve Whittlesey adını taşıyan uzun bir dağ yolu tarafından da bir kasabaya bağlanmış genç ve kültürlü bir taşralı kadını hayat arkadaşı olarak almıştı: Bir yere ait biriydi Hope, bunun Lonoff'a ne gibi bir faydası olacaksa artık.</p>
<p class="calibre1">Konuşmayı gözü kestiği veya harekete geçtiği zamanlarda Hope Lonoff'a yaşlanmış bir geyşanın itaatkâr havasını veren her şeye rağmen, yine de kocasının hayatının okumak, yazmak ve karları seyre dalmaktan daha fazlasından ibaret olduğunu kendisine hatırlatmayacak mı acaba, diye düşünmeden edemiyordum: Hayatı ayrıca o ve çocuklarından ibaretti. Oysa "Başarın hakkında böylesine olumsuz ifadeler kullanmamalısın. Yakışık almıyor," dediğinde, kendini onun buyruğuna bırakan ses tonunda herhangi bir serzeniş belirtisi yoktu. Hatta daha da ihtiyatla "Hem bu doğru değil," diye ekledi.</p>
<p class="calibre1">Lonoff çenesini yukarı kaldırdı. "Başarımı ölçmüyordum. Eserlerimle ilgili ne çok olumlu ne de çok olumsuz bir görüşe sahibim. Değerim ve özgünlüğümün tam olarak nerede yattığını biliyorum. Hepimizin sevdiği şeyi alay konusu etmeden nerede, ne kadar ileri gidebileceğimi biliyorum. Yalnızca düzensiz bir özel hayatın Nathan gibi bir yazara, ormanlarda yürüyüp geyikleri ürkütmekten muhtemelen daha çok faydası olacağı yönünde telkinde -daha ziyade tahminde- bulunuyordum. Eserlerinde şiddetli bir çalkantı var; bunun gelişmesi lazım, ki bu da ormanlarda dolaşarak olmaz. Tek söylemeye çalıştığım, besbelli yeteneği olan o şeyi bastırmaması gerektiği."</p>
<p class="calibre1">"Özür dilerim," diye cevap verdi karısı. "Anlamamışım. Kendi eserlerine karşı bir tiksintiyi dile getiriyorsun sanmıştım." "Eserler" kelimesini memleketinin aksanında, "r" harflerini yutarak telaffuz etmişti.</p>
<p class="calibre1">"Tiksintiyi dile getiriyordum," dedi Lonoff, Amy'le kızın sabrı konusunda konuşurken, bana da kendisinin ehemmiyetsiz okuma probleminden bahsederken kullandığı o bilgiçlik taslayan ses tonunu takınarak, "lakin eserlerim için değil. Hayal gücümün sınırlarına karşı bir tiksintiyi dile getiriyordum."</p>
<p class="calibre1">Derhal cüretinin kefaretini ödeme niyetiyle, kendisini geri plana atan bir tebessümle "Hayal gücünün mü, yoksa tecrübelerinin mi?" diye sordu Hope.</p>
<p class="calibre1">"Kendime ve tecrübelerime dair yanılsamalardan vazgeçeli çok oldu."</p>
<p class="calibre1">Hope sadece ekmek tahtasının etrafındaki kırıntıları te-mizliyormuş gibi yaparak, umulmadık, bir çeşit anlaşılmaz ısrarla "Bunun ne demek olduğunu hiç bilmiyorum," diye itiraf etti yumuşak bir şekilde.</p>
<p class="calibre1">"Kim olduğumu biliyorum demek oluyor. Ne tür bir adam ve ne tür bir yazar olduğumu biliyorum. Kendime özgü bir cesaretim var, ama lütfen burada keselim artık."</p>
<p class="calibre1">Öyle yapmaya karar verdi karısı da. Yemeğimi hatırlayıp tekrar yemeye başladım.</p>
<p class="calibre1">"Kız arkadaşın var mı?" diye sordu Lonoff bana.</p>
<p class="calibre1">Durumu anlattım, gerekli gördüğüm kadarıyla.</p>
<p class="calibre1">Betsy, bale okulundan beri tanıdığı bir arkadaşıyla aramda geçenleri öğrenmişti. İkimiz birer bardak Gallo içtikten sonra mutfakta öpüşmüş, kızın şarabın rengini kışkırtıcı bir şekilde almış olan dilini göstermesinden derhal cesaret bulan ben, onu sandalyesinden kendime, mutfak tezgâhının hemen yanına doğru çekmiştim. Bu olay, bir akşam Betsy dans etmeye Şehir Merkezi'ne gittiğinde, arkadaşı bir plak almak ve kendisiyle birkaç ay evvel, Betsy toplulukla turnedeyken başladığımız flörtü masaya yatırmak için uğradığı zaman olmuştu. Dizlerimin üzerinde kızı soymaya uğraşmış, o da dizlerinin üzerinde hiç de öyle belirgin bir direnç göstermeyerek, Betsy'ye bunu yaptığım için ne kadar aşağılık bir herif olduğumu söylemişti bana. Kendisine namuslu olma konusunda benden aşağı kalır yanı olmadığı iddiasında bulunmaktan kaçınmıştım; kudurmuşken karşılıklı küfürleşmenin üzerimde afrodizyak etkisi yarattığı yoktu, üstelik bunu deneyeyim derken işlerin çığırından çıkmasıyla yaşanacak bir fiyaskodan da korkuyordum. Sadakatsizliğin sorumluluğunu böylece omuzlarıma alarak, kendisi ıslak ve gülümseyen dudaklarından çıkan sözlerle kişilik zaaflarım hakkında beni bilgilendirirken, kalçalarını mutfağın döşemeleri üstünde sabitlemiştim. Cinsel açıdan gelişim aşamasında olduğum o zamanlarda, hiçbir şey <span class="calibre2">beni</span> yerde sevişmek kadar tahrik etmiyordu.</p>
<p class="calibre1">Romantik, telaşlı ve bir arabanın çıkardığı egzoz gürültüsünden dahi ürken gergin bir kızdı Betsy; bu yüzden, birkaç gün sonra arkadaşı, benim sağlam pabuç olmadığım yönünde onu telefonda şiddetle ikaz ettiği zaman, neredeyse mahvolmuştu. Zaten kötü bir dönemdi onun için. Başka bir rakibi <span class="calibre2">Kuğu</span> Gölü'nde yavru kuğu rolünü kapmıştı ve böylelikle, Ba-lanchine<a id="footnote2"></a><sup class="calibre4"><a href="#bookmark4">2</a></sup> tarafından büyük bir gelecek vaat eden on yedi yaşında bir yetenek olarak topluluğa alınmasından dört yıl sonra, bir defa daha diğerlerinin arasından sıyrılması gerekecekti ve kendisine bakılırsa artık bu hiç mümkün görünmüyordu. En iyi olmak için nasıl da çalışırdı! Sanatı her şeyiydi; boyalı büyük Çingene kızı gözleri ve boyasız küçük afacan suratından ve bende kaldığı zamanlarda gecenin köründe çişe kalkıp yarı uykulu bir halde öylece tuvalete giderek ihtiyacını gidermesi kadar estetik açıdan son derece sıradan bir şeyle meşgulken bile meydana getirebileceği o zarif, hoş sahnelerden geri kalmayan, büyüleyici bir görüştü bu benim için. New York'ta onunla tanıştırıldığımızda, bale hakkında hiçbir şey bilmiyordum; sahne dışında görmek bir yana, sahne üzerinde bile gerçek bir dansçı görmemiştim henüz. Onunla beraber büyümüş, Betsy'nin Riverdale'den kapı komşusu olan ordudan bir arkadaşım, gösterişli bir Çaykovski operasına bilet almış ve sonrasında, o öğleden sonra, gösteride dans eden kızlardan biriyle Şehir Merkezi civarlarında bir yerde bizimle kahve içmesi için bir randevu ayarlamıştı. Provadan yeni çıkmış ve kendine hayran Betsy, fedakârlık gerektiren -kendi tabiriyle, bir boksörün hayatıyla bir rahibenin hayatının karışımı olan- mesleğinin beraberinde getirdiği işkencelerden bahsederek bizi eğlendirmişti. Ya o kaygılar! Eğitimine sekiz yaşında başlamış ve o zamandan beri boyu, kilosu, kulakları, rakipleri, sakatlıkları ve fırsatları hakkında kaygılanıp durmuştu; o anda da o akşamki gösteriyle ilgili olarak korku içindeydi. Bense, bu adanma ve cazibe karşısında mest olmuş bir halde, ortada onun herhangi bir şey (bilhassa da o kulakları) hakkında endişelenmesini gerektirecek bir sebep olduğunu düşünmüyordum. Ne yazık ki salonda -müzik başlar başlamaz düzinelerce dansçı sahneye akın ettiğinde- bize önceden kendisinin, lavanta renkli kostümleriyle saçlarında pembe bir çiçek taşıyan kızlardan biri mi, yoksa pembe renkli kostümleriyle saçlarında bir lavanta çiçeği taşıyan kızlardan biri mi olduğunu söylediğini hatırlayamamış ve böylece bütün akşamı onu bulmaya çalışarak geçirmiştim. İzlediğim bacak ve kolların Betsy'ye ait olduğunu sandığım her an sevinçten coşup alkışlamak istemiş ancak hemen akabinde, başka bir on kuğuluk grup daha sahneden rüzgâr gibi geçtiğinde, Hayır, orada, <span class="calibre2">işte</span> o, diye düşünmüştüm.</p>
<p class="calibre1">"Harikaydın!" demiştim ona gösteri sonrasında. "Öyle mi? Benim küçük solomu beğendin mi? Solo değil aslında; topu topu on beş saniye sürüyor. Yine de bana kalırsa, çok ama çok hoş." "Ah, bence olağanüstüydü," demiştim, "bana on beş saniyeden çok daha uzun sürdü gibi geldi."</p>
<p class="calibre1">Bir sene sonra, Betsy bütün tehlikelerden uzakta, tüm yüreğiyle dans etmeye çıktığı zamanlarda, yapacak hiçbir şeyimin olmadığı ve hiç kimsenin beni durduramayacağı gecelerde, o ortak arkadaşın yere yatırılan ilk kız olmadığını ona itiraf etmemle, kendisiyle olan sanatsal ve ateşli birlikteliğimiz nihayete ermişti. Onu bir süredir aldatıyordum ve onun bu muameleyi hiçbir şekilde hak etmediğini kabul ediyordum. Elbette, saf dürüstlük, sadece baştan çıkaran arkadaşını baştan çıkardığınu itiraf edip konuyu kapatmamdan çok daha beter sonuçlar doğurmuştu; kimse bana diğerleri hakkında bir şey sormamıştı. Ama vefasız bir hain olacaksam, en azından açık-sözlü bir vefasız hain olmalıyım fikrine kapılarak, gerekenden ya da kastedilenden çok daha zalimce davranmıştım. Pişmanlıktan kaynaklanan bir kasvet anında, kar temizleme aracı benim yalnız ve esrik yürüyüşlerim -şükran, özgürlük ve yenilenme hissiyle o kadar dolup taşmamla, ağaçlara sarılmak ve diz çöküp pırıl pırıl parlayan karları öpmekten hiç çekinmediğim yürüyüşlerim- için Koloni yollarını açarken kar küreme kepçesinin ardından baka baka en sonunda kendi kendimi şehvet günahından ve ihanet suçundan aklamayı başaracağım Quahsay'e kaçmıştım New York'tan.</p>
<p class="calibre1">Tüm bunların yalnızca kulağa hoş gelen kısmını anlattım Lonofflara: nasıl tanıştığımızı ve maalesef şu anda kız arkadaşımla geçici bir ayrılık devresinde olduğumuzu. Diğer yandan, meseleyi bu yaşlı çift için biraz abartıyor olabileceğime dair sinir bozucu bir his eşliğinde, Betsy'yi öyle resmetmiştim ki, aşkından feragat edecek kadar salak olduğuma şaşıp kalmıştım sonunda. Aslına bakılacak olursa, onun bütün değerli niteliklerini anlatmak suretiyle, sanki o kederli dansçı acıyla hüngür hüngür ağlayarak defolup gitmemi ve bir daha asla geri gelmememi söylemiyormuş da, evlendiğimiz gün kollarımda ölmüş gibi, kendimi neredeyse bedbaht bir duruma sokmuştum.</p>
<p class="calibre1">Hope Lonoff, "Onun bir dansçı olduğunu <span class="calibre2">Saturday Revi-</span>ew'dan biliyordum," dedi.</p>
<p class="calibre1"><span class="calibre2">Saturday Review,</span> Amerika'nın genç ve bilinmeyen yazar-lan hakkında, içinde fotoğraflar ve üç ayda bir çıkan belli-başlı edebiyat dergilerinin editörleri tarafından hazırlanan "Gözünüzü Üzerinden Ayırmamanız Gereken Bir Düzine Kişi" başlıklı seçkiden küçük parçalar da bulunan bir makale yayımlamıştı. Kedimiz Nijinsky'yle bir fotoğrafım çekilmişti. Röportajı yapan kişiye "arkadaşımın" New York Şehir Balesi'nden olduğunu söylemiş ve en beğendiğim üç yazarın ismi sorulduğunda, en başta Lonoff'un adını vermiştim.</p>
<p class="calibre1">Lonoff'un adımı kesinkes ilk bu şekilde duymuş olduğunu düşünmek o anda beni rahatsız etmişti; gerçi, itiraf etmek gerekirse, röportajı yapan kişinin imkânsız sorularını yanıtlarken, yaptığım bu yorumun, hikâyelerime Lonoff'un dikkatini çekmesini sağlayabileceğini umuyordum. Dergi bayilerde yerini aldığı sabah, "N. Zuckerman" hakkındaki bölümü elli kere okumuşumdur herhalde. Kendime daktilo başında biçtiğim altı saatlik çalışmaya başlamak için uğraşmış ama beş dakikada bir makaleyi alıp resmime bakıp durmaktan, bir arpa boyu yol kat edememiştim. O resmin neyi açığa vurmasını beklediğimi bilmiyorum -muhtemelen geleceğimi, ilk on kitabımın adını- ancak yavru bir kediyle bu denli aheste aheste oynayan, New York'un Greenwich Villa-ge semtinde asansörsüz bir apartmanın beşinci katında genç bir balerinle birlikte yaşadığı söylenen bu etkileyici ve ciddi genç yazarın fotoğrafının, çok sayıda nefes kesici kadını Betsy'nin yerini almak için uğraşmaya teşvik edebileceğini düşündüğümü net bir şekilde hatırlıyorum.</p>
<p class="calibre1">"O fotoğrafın çıkmasına asla müsaade etmezdim," dedim, "her şeyin nasıl görüneceğinin farkında olsaydım eğer. Bir saat boyunca benimle röportaj yaptılar, sonra da söylediklerimden ortaya bir safsata çıkardılar."</p>
<p class="calibre1">"Kendini savunma," dedi Lonoff.</p>
<p class="calibre1">"Savunma, sahiden de," dedi karısı, bana gülümseyerek. "Hem gazetede resminin çıkmasının ne sakıncası var ki?"</p>
<p class="calibre1">"Resmi kastetmemiştim ama doğrusu o da var. Kediyle olan resmi kullanacaklarını tahmin etmemiştim hiç. Daktilo başındayken çekilmiş olanı kullanacaklarını sanıyordum. Herkesi daktilo başındayken gösteremeyeceklerini anlamam gerekirdi. Fotoğraf çekmeye gelen kız" -yere yatırma teşebbüsümün başarısızlıkla sonuçlandığı kız- "kediyle olan resmi sadece Betsy ve benim için çektiğini söylemişti."</p>
<p class="calibre1">"Kendini savunma," diye tekrarladı Lonoff, "tabii, böyle bir şeyi bir dahaki sefere yapmayacağından emin olduğun sürece. Aksi takdirde, yap ve unut gitsin. Olup biteni daha da karmaşık hale getirme."</p>
<p class="calibre1">Hope "Yalnızca durumu anladığını söylüyor, Nathan. Sana, sen olarak, son derece büyük bir saygı duyuyor. Man-ny'nin saygı duyduğu kişiler olmadıkça hiç ziyaretçimiz olmaz bizim. İçlerinde bir cevher taşımayan insanlara tahammülü yoktur," dedi.</p>
<p class="calibre1">"Yeter," dedi Lonoff.</p>
<p class="calibre1">"Sadece Nathan'ın, sende bulunmayan üstünlük duyguları yüzünden sana gücenmesini istemiyorum."</p>
<p class="calibre1">"Karım çok daha müsamahakâr bir eşle daha mutlu olabilirdi."</p>
<p class="calibre1">"Ama <span class="calibre2">sen</span> zaten çok daha müsamahakârsın," dedi kadın, "kendin hariç herkese karşı. Kendini savunmana gerek yok, Nathan. Neden tanınmaya başlamanın tadını çıkarmayasın? Senin gibi yetenekli, genç birisinden daha çok kimin hakkı olabilir buna? Bizim saygımızı kazanmak için her gün uğraşıp duran bütün o değersiz insanları bir düşün: film yıldızları, siyasetçiler, sporcular. Senin bir yazar olman, övülmek ve onaylanmak gibi sıradan insani hazları kendine yasaklamak zorunda olduğun anlamına gelmiyor."</p>
<p class="calibre1">"Sıradan insani hazların bu konuyla bir ilgisi yok. Sıradan insani hazlara lanet olsun. Bu genç adam bir sanatçı olmak istiyor."</p>
<p class="calibre1">"Sevgilim," diye cevap verdi Hope, "söylediklerin Nat-han'a çok ama çok uzlaşılmaz geliyor olmalı. Üstelik hiç de böyle biri değilsin sen sahiden de. Hayatımda tanıdığım en hoşgörülü, en anlayışlı ve en alçakgönüllü kişisin sen. Hem de fazlasıyla alçakgönüllü."</p>
<p class="calibre1">"Söylediklerimin kime nasıl geldiğini unutalım da tatlı yiyelim."</p>
<p class="calibre1">"Ama sen çok iyi kalpli bir insansın. Öyledir, Nathan. Amy'yle tanışmıştın, değil mi?"</p>
<p class="calibre1">"Bayan Bellette'le mi?"</p>
<p class="calibre1">"O kız için neler yaptığını biliyor musun? Kız on altı yaşındayken, Manny'ye bir mektup yazmıştı. Yayıncısı aracılığıyla. Çok güzel, çok hayat dolu bir mektuptu; ziyadesiyle cesur, ziyadesiyle gözü pek. Kız ona hikâyesini anlatmış, Manny de ona cevap yazmıştı. Kendisi insanlara daima cevap yazmış, budalalara bile kibar bir not göndermeyi ihmal etmemiştir."</p>
<p class="calibre1">"Kızın hikâyesi neydi?" diye sordum.</p>
<p class="calibre1">"Yurdundan edilmiş," dedi Lonoff. "Mülteci." Bu açıklama onun için yeterli gibi görünmekle beraber, makineli tüfek gibi konuşan ve ısrarcı tavrıyla şimdi beni şaşırtan karısı için kâfi görünmüyordu. İçtiği bir gıdım şarap başına mı vurmuştu? Yoksa kadının içinde kabaran bir şeyler mi vardı?</p>
<p class="calibre1">"On altı yaşında, son derece zeki, yaratıcı, cazibeli olduğunu ve şu anda pek de zeki, yaratıcı ve cazibeli olmayan bir aileyle İngiltere'de, Bristol'da yaşadığını yazmıştı. IQ puanını dahi dahil etmişti," dedi Hope. "Yok, yok, o ikinci mektuptu. Her neyse, hayatında temiz bir sayfa açmak istediğini söylemiş ve düşünmüş ki, okul antolojisinde okuduğu o mükemmel öykünün sahibi olan adam ..."</p>
<p class="calibre1">"Antoloji değildi ama devam edebilirsin."</p>
<p class="calibre1">Hope hafif bir gülümsemeyle şansını denedi ancak bunun son derece sönük bir tesiri oldu. "Bu konu hakkında yardım almadan konuşabileceğimi sanıyorum. Sadece gerçekleri, kanımca yeterince sakin bir şekilde anlatıyorum. Öykünün bir antolojide değil de bir dergide yer alması kontrolümü kaybettiğim anlamına gelmez. Ayrıca, burada konu hiçbir şekilde Amy değil. Konu senin o eşi benzeri olmayan iyi kalpliliğin ve yardımseverliğin. Bir şeye ihtiyacı olan herhangi birine karşı gösterdiğin ilgi; ihtiyaçların ve kendin dışında herhangi birine."</p>
<p class="calibre1">"Şu var ki, senin tabirinle 'kendim', sözün gündelik anlamında var olan bir şey değil. Sonuç olarak, onu övgülere boğmaya ve onun 'ihtiyaçları' hakkında kaygılanmaya bir son verebilirsin."</p>
<p class="calibre1">"Ama senin kendin <span class="calibre2">zaten</span> var olan bir şey. Var olmaya sonuna kadar <span class="calibre2">hakkı</span> var, üstelik sözün gündelik anlamında!"</p>
<p class="calibre1">"Yeter," dedi Lonoff bir kez daha.</p>
<p class="calibre1">Bunun üzerine Hope'un tatlı için tabakları toplamaya başlamasıyla bir şarap kadehinin duvara çalınması bir oldu. Kadehi Hope fırlatmıştı. "Kapı dışarı et beni," diye feryat ediyordu, "beni kapı dışarı etmeni istiyorum. Sakın yapamam deme çünkü yapmak zorundasın! Yapmanı istiyorum! Ben bulaşıkları bitirdikten sonra kapı dışarı et beni, bu gece! Yalvarırım sana; yalnız yaşamayı ve yalnız ölmeyi tercih ederim, senin cesaretine bir dakika daha katlanmaktansa bunu tercih ederim! Bir ahlak dersini daha kaldıramam hayattaki hayal kırıklıklarına karşı verilecek! Ne seninkilere ne de benimkilere! Kendisiyle alakalı hiçbir yanılsaması olmayan sadık, vakur bir kocaya <span class="calibre2">tek bir saniye daha</span> dayanamam!"</p>
<p class="calibre1">Elbette kalbim küt küt atıyordu, ama o kadar da hızlı değil, zira kırılan kadeh sesiyle, perperişan bir halde hüngür hüngür ağlayan hayal kırıklığına uğramış bir kadın görüntüsüne aşinaydım. Bir ay kadar önceydi. Beraber geçirdiğimiz son sabah Betsy, birlikte aldığımız şirin mi şirin küçük Bloo-mingdale marka takımdaki her bir tabağı kırmış ve ardından, ben dairemi terk etme konusundaki kararımı netleştirmeye çalışırken, bardaklara geçmişti. Gerçeği tüm çıplaklığıyla anlatarak onun içinde kendime karşı uyandırdığım nefret özellikle kafamı karıştırmıştı. Keşke yalan söyleseydim diye düşünmüştüm; keşke ona, benim sağlam pabuç olmayabileceğime dair kendisini şiddetle ikaz eden arkadaşının, başarısını kıskanan, kafayı yemiş, baş belası bir sürtük olduğunu söyleseydim, o zaman bunların hiçbiri olmazdı. Ama eğer ona yalan söyleseydim ona <span class="calibre2">yalan söylemiş</span> olurdum o zaman. Arkadaşı hakkında söylediğim şeyler esas itibariyle doğru olurdu, o ayrı! Bunu kafam almamıştı. Ne de, onu sakinleştirmeye ve her şeyi dobra dobra söyleyerek aslında ne kadar yaman bir herif olduğumu kendisine anlatmaya çalıştığımda Betsy'nin kafası almıştı. Aslına bakılacak olursa Betsy, ince içki kadehlerini, birkaç ay önce İsveç'te çıktığımız yalandan bir evlilik turu sırasında, reçel kavanozlarının yerine koymak için Bonniers'ten satın aldığımız altılı takımı tam da bu esnada parçalamaya başlamıştı (beraberinde, sırası geldiğinde üzerine <span class="calibre2">Saturday Review'nun</span> fotoğrafçısını yatırma girişiminde bulunacağım hoş, ufak İskandinav halısı da alınmıştı).</p>
<p class="calibre1">Kocasına yalvarmanın daha iyi bir yolu olarak masanın karşısındaki sandalyesine yığılmıştı şimdi Hope Lonoff. Yüzü, kendini rezil rüsva ettiği bir anda yumuşak, kırış kırış olmuş cildini tırnaklarıyla deştiği yerlerdeki kabarıklarla yamalanmıştı. Parmaklarının telaşlı ve tedirgin hareketleri, beni sesindeki perişanlıktan çok daha fazla dehşete düşürmüştü; çatalın sivri ucunu göğsüne çevirerek Lonoff'un "kendisinin" peşinden gitme ihtiyacı hissettiğini sandığı özgürlüğü ona vermeden evvel uzanıp servis çatalını masadan almalı mıyım acaba, diye düşünmekten kendimi alamadım. Oysa sadece bir misafir -aklınız" gelip gelebilecek hemen hemen her konuda bir "sadece"- olduğumdan, çatal bıçağı bırakıp olabileceklerin en kötüsünü beklemeye başladım.</p>
<p class="calibre1">"Al onu, Manny. Eğer istiyorsan, al onu!" diye haykırdı</p>
<p class="calibre1">Hope. "O zaman bu kadar sefil olmazsın ve dünyadaki her şey bu denli iç karartıcı olmaz. O bir öğrenci değil artık; bir kadın o! Ona <span class="calibre2">hak kazandın</span> sen; onu ilgisizlikten kurtardın, hak kazanmaktan çok daha fazlasına sahipsin: Mantıklı olan tek şey bu! O işi kabul etmesini söyle ona, kalmasını söyle ona! Kalmalı! Ben gideceğim! Çünkü senin gardiyanın olarak bir dakika daha yaşayamam! Senin asilliğin kalan son şeyi de kemirip duruyor! Sen bir abidesin ve buna dayanabilirsin, dayanırsın, ama ben sıfırı tükettim, canım, ben dayanamam. Kapı dışarı et beni! İyiliğin ve dirayetin ikimizi de öldürmeden önce, lütfen, şimdi!"</p>
<p class="calibre1">Lonoff ve ben, akşam yemeğinden sonra salonda oturup, kendisinin iki büyük konyak bardağına pay ettiği koskoca bir servis kaşığı dolusu konyağı takdire şayan bir ihtiyatla yudumlayarak konuştuk. O zamana dek brendi, yalnızca diş ağrısı için geçici bir önlem mahiyetinde bir halk ilacı olarak denediğim bir şey olmuştu: annem ve babam beni dişçiye yetiştirene kadar, zonklayan diş etimin üzerine bastıracağım, alkolü emmiş bir parça hidrofil pamuk. Yine de sanki bu, benim öteden beri yemek sonraları alışkanlıktan yaptığım bir şeye denk düşüyormuş gibi Lonoff'un teklifini kabul ettim. Bir diğer sağlam alkolik olan ev sahibinin doğru bardakları bulmaya gitmesiyle işler daha da komik bir hal almaya başladı. Sistematik bir aramadan sonra, en sonunda antredeki büfenin alt çekmecesinin arkalarında bir yerde buldu onları. "Hediye," diye açıkladı. "Hâlâ kutuda durduklarını sanıyordum," dedi ve kapalı brendi şişesinin üzerinde ismi bulunan Napolyon'un zamanından beri üstlerinde birikmiş gibi görünen tozları silmek için içlerinden iki tanesini mutfağa götürdü. Hazır bu işe başlamışken, takımdaki diğer dört bardağı da yıkamaya karar verdi ve şömine dibindeki hoş muhabbetimiz için bana katılmadan önce büfenin gizli saklı bir köşesine yerleştirdi onları.</p>
<p class="calibre1">Çok geçmeden -yerini Amy Bellette'in almasına yönelik yakarışına karşı, Lonoff'un karısına herhangi bir yanıt vermekten kaçınmasından topu topu yirmi dakika kadar sonra- Lonoff'la benim, odadan ayrılışını takiben usulca topladığımız bulaşıkları mutfakta yıkayan Hope'un sesi duyulabili-yordu. Görünüşe bakılırsa, muhtemelen sohbetimizi bozmamak için yatak odalarının arka tarafındaki bir merdivenden aşağıya inmişti.</p>
<p class="calibre1">Ortalığı toplayan Lonoff'a yardım ederken, Hope'un kırık şarap bardağıyla, masadan hızla kalktığı sırada kazara devirdiği tatlı tabağını ne yapacağımı bilememiştim. Saf oğlan olarak görevim belli ki, takım elbiseli tıknaz adamı eğilme zahmetinden, bilhassa kendisi E. 1. Lonoff olduğundan, kurtarmaktı; öte yandan, gözlerimin önünde şoke edici hiçbir şey olmamış gibi davranarak bu durumun üstesinden gelmeye çalışıyordum hâlâ. Yaşanan bu öfke nöbetini kendi bütünselliği içinde değerlendirme adına Lonoff, Hope'un daha sonradan temizlemesi için kırık parçaların oldukları yerde kalmalarını bile yeğliyor olabilirdi, tabii kadın önce yatak odasında intihar etmezse.</p>
<p class="calibre1">Tam da ahlaki hassasiyetlerim ve gençliğe özgü o korkaklığım, saflığımla birleşip durumu bir sonuca bağlamaya uğraşırken, Lonoff, eğilmek için harcadığı çabadan dolayı hafifçe inleyerek kırık cam parçalarını bir faraşla temizleyip yemek yenilen masanın altından tatlı tabağını aldı. Ortadan ikiye ayrılan tabağın uçlarını inceledikten sonra "Yapıştırabilir," dedi.</p>
<p class="calibre1">Hope'un onarması için tabağı mutfağa, pencerelerin altında toprak saksıların içinde serpilen pembe ve beyaz sardunya çiçeklerinin bulunduğu büyük, ahşap bir tezgâhın üzerine bıraktı. Mutfak, evin geri kalanından bir nebze daha canlı ve iç açıcı gibi görünen ferah, şirin bir alandan oluşuyordu. Kışın bile böylesine gür bir şekilde açan sardunyaların yanı sıra, sürahiler, vazolar ve antika şişelerin her yeri, uzun kamışlar ve kurutulmuş çiçeklerle donatılmıştı. Pencerenin bulunduğu duvardaki dolaplar renkli, yuva sıcaklığında ve güven vericiydi: Üzerlerinde genel kabul görmüş marka adlarının etiketlerini taşıyan temel gıda ürünleri -bir Eskimo ailesini iglosunda ilkbahara kadar hayatta tutacak kadar Bumble Bee ton balığı- ve Hope tarafından düzenlenmiş gibi görünen domates, bezelye, armut, yaban elması ve benzerleriyle dolu kavanozlar. Parlak bakır tabanlı saksı ve kaplar, ocağın yanı başındaki delikli tahta üzerine dizi dizi asılmıştı. Kahvaltı masasının üstündeki duvar, aslında narin bir hattatlıkla işlenip suluboya çizimlerle süslenmiş "H. L." imzalı kısa doğa şiirleri olduğu anlaşılan, sade ahşap çerçeveli yarım düzine resimle kaplanmıştı. Mutfak gerçekten de, gösterişten uzak, kendi halinde, kocasını mutlu etmenin bir yolunu bulmak dışında her şeyi yapıştırıp onarabilecek ve her şeyi yapabilecek bir kadının kalesi gibi görünüyordu.</p>
<p class="calibre1">Edebiyattan konuştuk, cennetteydim, ayrıca tadını çıkarmam için bana bıraktığı yorum yapma alanından dolayı bir o kadar da kan ter içinde. Benim için yeni olan her kitabın sayfa kenarlarını okuma kalemiyle çok evvelden doldurduğundan emindim ama ilgisi açıkça, kendininkileri paylaşmaktan ziyade benim düşüncelerimi duyma yönündeydi. Bana yoğunlaştırdığı dikkati yüzünden, üstünde yeterince düşünmediğim tespitleri art arda sıralıyor, sonra da her iç çekişine ve surat buruşturmasına takılıyor, muhtemelen kısa süreli bir hazımsızlığın yol açtığı bu ifadeleri zevkim ve zekâmla ilgili korkunç imalara yoruyordum. En ufak bir sevgi beslemediği o derin düşünürler gibi konuşmaktan kaygılansam da, artık yalnızca onun ve başarılarının büyüsü altında değil, aynı zamanda sıcak odun ateşinin, ellerimin arasında (henüz içinde brendi olmasa da) tuttuğum konyak bardağının ve pencere önündeki yastıklı divanın ötesinde, her zamanki gibi güven verici bir güzellik, gizem ve şiddetle yağan karın etkisi altında bulunan kendime engel olamıyordum yine de. Sonra, kültür-lerarası karşılaştırmalarımı ve yepyeni eklektik meraklarımı ona dayatırken büyüleyici isimlerini tekrarlayıp durduğum büyük romancılar vardı; beraber Kafka üzerine tartışan Zuc-kerman ve Lonoff: Etkisinden kurtulmak bir yana, tam olarak idrak dahi edemiyordum durumu. Sonra bir de sofrada şerefime kadeh kaldırması vardı. Her hatırlayışımda içime kırk derecelik ateş basıyordu hâlâ. Hayatımın geri kalanında buna layık olma çabası içinde olacağıma dair yemin etmiştim kendi kendime. Hem benim yeni amansız ustam zaten kadehini bu yüzden kaldırmamış mıydı?</p>
<p class="calibre1">"İzak Babel okumayı yeni bitirdim," dedim.</p>
<p class="calibre1">Sakin bir şekilde bunun üzerine düşündü.</p>
<p class="calibre1">"Onun zincirdeki kayıp halka olduğunu geçiriyordum aklımdan öylesine; eğer eserlerinizden bahsetmemin bir mahsuru yoksa, sizi şeye bağlayan o hikâyeler... "</p>
<p class="calibre1">Ellerini karnı üzerinde birleştirip öylece durdu; bana "Özür dilerim," dedirtmeye yetecek bir hareketti.</p>
<p class="calibre1">"Devam et. Babel'le bağlantılı. Nasıl?"</p>
<p class="calibre1">"Şey, doğru kelime 'bağlantılı' değil tabii ki. 'Etki' de değil. Sözünü ettiğim, ailevi bir benzerlik. Bence siz, Babel'in Amerikalı kuzeni gibisiniz; bir diğeri de Felix Abravanel. Siz 'İsa'nın Günahı' üzerinden kuzeni oluyorsunuz, <span class="calibre2">Kızıl Süvarilerdeki</span> ironik düş gücü ve hissiz anlatım ve elbette bizzat yazının kendisi üzerinden. Anlatabiliyor muyum? Babel'in savaş hikâyelerinde şöyle bir cümle var: 'Voroshilov mavzeriyle atının yelesini taradı.' Şimdi, bu tam da sizin yaptığınız türden bir şey; her bir cümle, çarpıcı küçük bir imge. Babel, eğer bir gün kendi hayatını yazacak olsa başlığını Bir <span class="calibre2">Sıfatın <sup class="calibre4">Ö</sup>yküsü</span> koyacağını söylemişti. Şimdi, sizin kendi hayatınızı yazacağınızı tasavvur etmek mümkün olsaydı -eğer böyle bir şeyin tasavvur edilebilmesi bile imkânlar dahilinde olsaydı-siz de böyle bir başlık koyabilirdiniz. Öyle değil mi?"</p>
<p class="calibre1">"Peki ya Abravanel?"</p>
<p class="calibre1">"Ah, Abravanel'se, Babel'in Benya Krik'i ve Odesa çetesine karşılık geliyor: sinsi tipler, gangsterler ve bütün o çam yarmaları. Zalimlerden yana saf tutmuyor; Babel'de de öyle bir durum yok. Mesele, zalimlere huşuyla bakmaları. Dehşete düştüklerinde dahi huşu içindeler. <span class="calibre2">Talmud Kitabı'yla</span> uzaktan yakından alakası olmayan tüm o kemik kütürtüsü seslerine biraz kafayı takmış derin düşünceli Yahudiler. Babel'in de söylediği üzere, ağaçlara tırmanmaya can atan duyarlı Yahudi bilgeler."</p>
<p class="calibre1">"'Çocukken bir bilge gibi yaşardım, büyüdüğümdeyse ağaçlara tırmanmaya başladım."'</p>
<p class="calibre1">"İşte bu cümle," dedim, bundan azını ummamakla birlikte ama yine de etkilenmiş olarak. Devam ettim. "Abravanel'in <span class="calibre2">Bir Güzel Haşlanmış'ına</span> bakın. Sinema kodamanları, sendika kodamanları, haraç toplayan kodamanlar, sırf kocaman memeleriyle kodamanlaşmış kadınlar, hatta sefil kodamanlar gibi konuşan eskinin kodamanları şimdinin sefil külhanbeyleri bile. Bu, Babel'in yüksek mertebedeki Yahudilere, vicdansız Kazaklara ve bildiğini okuyan herkese olan ilgisinin aynısı. Yüce Ülkü olarak İrade. Tek fark, Babel, bu denli sevimli ve heybetli değil. Olayları böyle görmüüyor. O, Abravanel'in bencilliği alınmış hali. Ve bencilliğin yeteri kadarını aldığınızda, şey, Lonoff'a varırsınız."</p>
<p class="calibre1">"Peki sen?"</p>
<p class="calibre1">"Ben mi?"</p>
<p class="calibre1">"Evet. Bitirmedin. Babel kavminin Amerika kıtasındaki bir kuzeni değil misin sen de? Tüm bunların içinde Zucker-man nerede duruyor?"</p>
<p class="calibre1">"Nasıl yani? Hiçbir yerde. Daha size yolladığım o dört hikâyem yayımlandı yalnızca. Benim herhangi bir bağım yok. Sanırım, ben hâlâ <span class="calibre2">kendi</span> eserlerimle olan bağımın pratik anlamda mevcut olmadığı bir noktada duruyorum."</p>
<p class="calibre1">Böyle deyip, samimiyetsiz suratımı içine gömüp dilimin üzerine bir yudum acı brendi yuvarlamak için hemen bardağıma uzandım. Oysa Lonoff benim kurnaz aklımdan geçenleri doğru okumuştu; zira Babel'in, bir yazarı, yüreğinde güz, burnunda gözlük taşıyan bir kişi olarak tanımlayan sözlerine rastladığımda, içimde, "penisinde de kan" diye ekleme isteği uyanmış ve sonra bir meydan okumaymışçasına bu kelimeleri not etmiştim; üzerinde <span class="calibre2">kendi</span> ruhumun demirini dövebileceğim ocağı yakacak alevli, Dedalusvari bir formül.</p>
<p class="calibre1">"Başka?" diye sordu Lonoff. "Hadi ama, çekinmenin âlemi yok. Tatlı tatlı sohbet ediyoruz şunun şurasında. Konuş lütfen."</p>
<p class="calibre1">"Ne hakkında?"</p>
<p class="calibre1">"Bütün o okuduğun kitaplar hakkında."</p>
<p class="calibre1">"Sizinkiler dahil mi, hariç mi?"</p>
<p class="calibre1">"Rahatına bak."</p>
<p class="calibre1">"Sizin kaçan Yahudi olduğunuzu düşünüyorum," dedim.</p>
<p class="calibre1">"İşe yarıyor mu bari?"</p>
<p class="calibre1"><span class="calibre2">"Biraz</span> da olsa doğruluk payı var ama bunda, değil mi? Rusya ve pogromlardan kaçtınız. Sovyet tasfiyelerinden kaçtınız, Babel'se yakasını kurtaramadı. Filistin'den ve anavatandan kaçtınız. Brookline ve akrabalardan kaçtınız. New York'tan kaçtınız..."</p>
<p class="calibre1">"Peki, bütün bunlar nerede kayıtlı? Hedda Hopper'da<a id="footnote3"></a><sup class="calibre4"><a href="#bookmark5">3</a></sup> mı?"</p>
<p class="calibre1">"Bazıları orada. Geri kalan kısmını ben toparladım."</p>
<p class="calibre1">"Hangi amaçla?"</p>
<p class="calibre1">"Bir yazara hayran olduğunuzda merak edersiniz. Onun sırrını, ortaya koyduğu bulmacanın ipuçlarını ararsınız."</p>
<p class="calibre1">"Fakat New York... Orada üç ay bulunmuştum, yirmi yılı aşkın bir zaman önce. New York'tan kaçtığımı kim söyledi sana?"</p>
<p class="calibre1">"Kendilerinden kaçtığınız Yahudilerden bazıları."</p>
<p class="calibre1">"Orada üç ay bulunmuştum ve sanırım sadece bir kez birileriyle iki çift laf etmiştim. Ne laf ettiğimi de hatırlamıyorum ama ânında bir fraksiyonun üyesi olup çıkmıştım."</p>
<p class="calibre1">"Bu yüzden mi ayrılmıştınız?"</p>
<p class="calibre1">"Âşık olup evlendiğim kız vardı bir de. Mutlu değildi."</p>
<p class="calibre1">"Neden?"</p>
<p class="calibre1">"Ben niye değilsem ondan. Daha o zamanlarda bile korkutucu entelektüel şahsiyetlerdi onlar. Sahici ideolojik Benya Krikler, kundaktayken bile. Beni orada bir yıl tutmaya yetecek kadar sarsılmaz görüşlerim yoktu. Hope'umunsa çok daha az vardı."</p>
<p class="calibre1">"Böylece tekrar buraya döndünüz, temelli kaçtınız."</p>
<p class="calibre1">"Yahudilerden mi? Tam olarak değil. Av bekçisi, bazılarının hâlâ dibimdeki şu ormanlarda olduğunu söylüyor bana. Gene de haklı sayılırsın. Çiftçileri çılgına çeviren şey, tarlalarındaki geyikler, kaftanlarıyla ortalıkta dolaşırken gördükleri birkaçımız değil. İyi de sır nerede, Nathan? Ortaya konan bulmaca ne?"</p>
<p class="calibre1">"Tüm Yahudilerden uzakta olmakla birlikte, kaleminizden çıkan her hikâyenin olmazsa olmazı yine bir Yahudi. Geyikler, çiftçiler, av bekçisi..."</p>
<p class="calibre1">"Hope'u unutma. Sarışın çocuklarımı da."</p>
<p class="calibre1">"Yine de yazdığınız her şey Yahudiler hakkında."</p>
<p class="calibre1">"Peki, bu neyi kanıtlıyor?"</p>
<p class="calibre1">"Benim," dedim ihtiyatla, "size sormak istediğim şey de</p>
<p class="calibre1">bu."</p>
<p class="calibre1">Bir an için bunu kafasında tarttı. "Pittsfield'daki genç hahamın, benim neden 'eyleme' geçmeyeceğim fikriyle barışık bir halde yaşayamayacağını kanıtlar."</p>
<p class="calibre1">Daha fazlasını bekliyordum ama nafile.</p>
<p class="calibre1">"Abravanel'i tanıyor musunuz?" diye sordum.</p>
<p class="calibre1">"Nathan, herhalde artık durumu anlamışsındır."</p>
<p class="calibre1">"Hangi durumu?"</p>
<p class="calibre1">"Ben kimseyi tanımam. Ben cümlelerle oynarım, hepsi bu. Abravanel beni neden tanımak istesin? Adamı uyutuyorum ben. Geçen bahar Amherst'te konuşmuştu. Bir davet geldi, biz de arabaya atlayıp kendisini dinlemeye gittik. Bu onunla ilk ve tek karşılaşmamızdı ama. Konuşmasından önce oturduğum sıranın yanına gelip kendini tanıttı. Methiyeler düzüp durdu. Benim saygıdeğer genç meslektaşım. Sonrasında o ve aktris eşiyle birer içki içtik. Fazla cilalı bir adam. <span class="calibre2">Commedia dell'arte</span> görüntüsünün ayırdına varana kadar tam anlamıyla anlayamayacağın bir hicivci. Küçümseme işte burada hayat buluyor. Bildiğin, yürek hoplatan cinsten biri. Simsiyah gözler, falan filan. Genç İsrailli eşi de ateş gibi. Yahudi olmayanların hayal ettiği türde koca memeli bir Yahudi kız. Kocasının saçlarının uzun ve kadınsı bir modeli olan gür, kıvırcık ve kara saçları var. O saçlarla tencere parlatabilirsin. <span class="calibre2">Kitabı Mukaddes</span> hakkındaki o muazzam filmde oynadığında, kızın Yaratılış'tan rol çaldığı söylenmişti bana. Sonuçta bir bu ikisi, bir de Hope ve ben vardık. Bunun akabinde," dedi bir defa daha ellerini karnı üzerinde birleştirip öylece durarak, "arkadaşlarına benim komik bir taklidimi yaptığını anladım. Hiçbir art niyet yoktu tabii. Eski öğrencilerimden biri Paris'te rastlamış ona. Daha yeni Sorbonne'da hıncahınç dolu bir salona hitap etmiş. Bana söylenene bakılırsa, adımı duyması üzerine, 'etkilenmediği kadar da etkilemeyen, noksansız bir insan' olarak bahsetmiş benden."</p>
<p class="calibre1">"Ondan pek hoşlanmıyorsunuz."</p>
<p class="calibre1">''Benim işim d^il bu. Çoğu zaman 'insanlardan hoşlanmak: .Saşka bir meslektir. Ama onun kitapları hakkında olumlu düşünmekte haklısın. Yüz yüzeyken satılan onca cakadan sonra belki de benim için biçilmiş kaftan değil ama kalemi eline aldığında, <span class="calibre2">Gulliver'ın Seyahatleri'ndeki,</span> toynaklarını yere vurarak büyüklüğünü gösteren küçük Bilge Atlardan bir tanesi olmuyor yalnızca. Daha ziyade afyon çiğneyen bir Sa-muel Johnson'a benziyor gibi; hayatının hastalığı Abravanel'i uçuruyor. Aslında adama hayranım. Sinir sistemini maruz bıraktığı o şeye hayranım. En ön sırada yer alma tutkusuna hayranım. Güzel eşler, güzel metresler, ulusal borcun yarısı tutarında nafakalar, kutup yolculukları, savaş alanında yaptığı röportajlar, konferanslar, üç senede bir beş yüz sayfalık romanlar ve hâlâ elde kalan, senin de söylediğin gibi, bütün o bencilliğe yetecek zaman ve enerji. Kitaplarındaki çam yarmaları o kadar büyük olmak <span class="calibre2">zorundalar,</span> ki ona rekabet edecek bir şey verebilsinler. Ondan hoşlanıyor muyum? Hayır. Ama etkilendim mi? Hem de nasıl! Kesinlikle. Orada, egosferin doruklarında işler kolay değildir. Ne zaman uyur ya da hiç uyur mu uyumaz mı bilmiyorum, tabii benimle o içkiyi içtiği o birkaç dakika dışında."</p>
<p class="calibre1">Bir rüzgâr makinesinin içine savrulan yatak yünüyle kar fırtınalarının çıkarıldığı bir sessiz film stüdyosu gibiydi dışarısı. Dağınık, iri kar taneleri pencereye karşı yarışıyordu; tanelerin buzdan uçlarının cama vuruşunu -ve mutfakta amaçsızca dolanan bir kişinin çıkardığı sesleri- duyduğumda, Lonoff'un terk edilmek için yakaran karısını hatırladım ve bu talebin, güneşli bir bahar gününde gelmesi durumunda bu denli mutlak olup olmayacağını merak ettim. "Bir taksiye atlasam iyi olur," dedim saatimi göstererek, "kalkacak son otobüse yetişmek için."</p>
<p class="calibre1">Hiç gitmek istemiyordum elbette. Doğru, Hope sofrada parçalara ayrılırken, Quahsay'deki barakamda olmayı istemiştim bir anlığına; oysa artık, krizin sihirli bir şekilde kendiliğinden çözülmesi, Lonoff'a karşı duyduğum huşuyu daha da pekiştirmişti sadece, özellikle de onun utanıp sıkılmadan <span class="calibre2">kendine özgü cesaret</span> olarak adlandırdığı şeye karşı. Betsy kontrolden çıktığı sırada onun bu yaklaşımını benimsemeyi bir akıl edebilseydim; o beni topa tutarken ağzımı kapalı tutmayı ve akabinde kırık dökük tabak takımını süpürüp koltuğuma kurularak bir kitap okumayı bir becerebilseydim! Neden yapmamıştım? Ben yirmi üç, o elli altı yaşında olduğu için mi? Yoksa ben suçlu, o masum olduğu için mi? Evet, otoritesini ve ev huzuruyla düzenini bir çırpıda normal haline getirişini kısmen buna borçlu olabilirdi tabii. "Al onu! Mantıklı olan tek şey bu!" diye bağırmıştı Hope ve Lonoff'un öyle pek çaba göstermeden kazandığı zafer, kızı almayı hiç istememiş olmasından ileri geliyordu.</p>
<p class="calibre1">Taksi çağırmaya Amy Bellette yüzünden de gönlüm razı değildi. Biraz çılgınca da olsa, üniversitedeki kütüphane görevlisiyle çıktığı akşam yemeğinden döndüğünde arabayla fırtınayı yarıp beni otobüse yetiştirmeyi teklif edeceğini umut ediyordum. Öncesinde, Lonoff -Los Alamos'taki Ulusal Laboratuar'da patlamaya hazır beşlik bomba yapımı üzerine eğitim görmüş bir barmen misali odaklanmış bir halde- brendi miktarını ölçüp biçerken, kızın nereye gittiğini sormuştum. Yurdundan edilmiş bir insan olarak onun konumunu sorgulayacak cüretim yoktu. Ancak sofrada, Lo-noff onun Athene'ye bir mülteci olarak geldiğini söylediği zaman, çocukluğumuzda New Jersey'de yemek yerken haklarında fazlasıyla şey işittiğimiz "Avrupa'da açlıktan kıvranan çocuklar" gelmişti aklıma. Amy onlardan biriyse şayet, göz kamaştırıcı olgunluğuna ve sade güzelliğine rağmen bana engellenmiş ve gelişmemiş gibi görünen o şeyi de açıklıyordu bu. Bellette gibisinden acayip bir ada sahip bu esmer mülteci kız Yahudi miydi ve Avrupa'da açlıktan çok daha beterinden dolayı da kıvranmış mıydı acaba, merak ediyordum.</p>
<p class="calibre1">"Evet," dedi Lonoff, "taksi çağırsan iyi olur."</p>
<p class="calibre1">Gitmek için ayağa kalktım isteksizce.</p>
<p class="calibre1">"Ya da istersen," dedi, "geceyi burada geçirdikten sonra, çalışma odasında uyuyabilirsin."</p>
<p class="calibre1">"Hayır, sanırım gitsem daha iyi olacak," dedimve asla yapılan ikramlar konusunda açgözlü olmamam yönünde bana verilen terbiyeye lanet ettim. Bir bataklıkta yetişseydim ne kadar da güzel olurdu! İyi de o zaman bataklıktan buraya nasıl gelebilirdim ki?</p>
<p class="calibre1">"Rahatına bak," dedi Lonoff bana.</p>
<p class="calibre1">"Eşinize rahatsızlık vermek istemem."</p>
<p class="calibre1">"Bence kalmayıp gidersen bu onun daha da huzurunu kaçırır. Bundan kendini sorumlu tutar. Eminim tutar."</p>
<p class="calibre1">Sanki akşam yemeğimi orada değil de başka bir gezegende yemişim gibi davrandım. "Ama neden?"</p>
<p class="calibre1">"Otur, Nathan, kahvaltıya kal."</p>
<p class="calibre1">"İyisi mi kalmayayım. Kalmamalıyım."</p>
<p class="calibre1">"Jimmy Durante'yi bilir misin?"</p>
<p class="calibre1">"Tabii ki."</p>
<p class="calibre1">"Onun şu parçasını bilir misin peki: 'Did you ever have the feeling that you wanted to go, still have the feeling that you wanted to stay?"'<a id="footnote4"></a><sup class="calibre4"><a href="#bookmark6">4</a></sup></p>
<p class="calibre1">"Evet."</p>
<p class="calibre1">"Otur."</p>
<p class="calibre1">Oturdum; dediği gibi, rahatıma bakarak.</p>
<p class="calibre1">"Ayrıca," dedi bana, "eğer şimdi gidersen, konyağının çoğu da kalacak."</p>
<p class="calibre1">"Ben gidersem, sizinki de kalacak."</p>
<p class="calibre1">"Eh, kaçan Yahudi büsbütün kaçmamış demek ki." Bana gülümsedi. "Sırf kalıyorsun diye bitirmen gerekmiyor. Anlaşmaya dahil değil bu."</p>
<p class="calibre1">"Hayır, hayır, zaten istiyorum," dedim ve o geceki en büyük yudumumu aldım. Bardağıyla beni selamlayarak aynısını yaptı o da.</p>
<p class="calibre1">"Hope sevinecek," dedi. "İnsanları özlüyor. Bizim çocukları ve onların arkadaşlarını özlüyor. Onu buraya getirmeden evvel Boston'da, en yakın tren istasyonundan on altı <span class="calibre2">verst<a id="footnote5"></a><sup class="calibre4"><a href="#bookmark7">5</a></sup> </span>ötedeki bir sanat okuluna gitmişti. Manhattan onu dehşete düşürmüştü ama Boston onun Moskova'sıdır, bıraksan yarın oraya taşınır. Cambridge'de hoş vakit geçireceğimi düşünüyor. Tüm ihtiyacım olan da o yemekli davetler ya... Atımla konuşurum daha iyi."</p>
<p class="calibre1">"Atınız mı var?"</p>
<p class="calibre1">"Hayır."</p>
<p class="calibre1">Onu seviyordum! Evet, hiçbir yanılsaması olmayan bu adama karşı sevgiden aşağısı kurtarmazdı: açıksözlülüğüne, vicdanına, ciddiyetine, mesafeliliğine karşı sevgi; kişiliğinin çocuksu, gururlu, doyumsuz tarafını insafsızca saf dışı bırakma çabasına karşı sevgi; sanatıyla ilgili inadına ve neredeyse başka her şeyle ilgili şüpheci tavrına karşı sevgi; biraz önce bana bir anlığına gösterdiği gizli cazibesine karşı sevgi. Evet, Lonoff'un tüm söylediği konuşacak bir atının olmadığıydı ve bu söz bir şekilde kilidi açmış, olağünüstü bir erdeme ve büyük başarılara sahip bu adama karşı içimde bir oğulun kızlara özgü sevgisini serbest bırakmıştı: hayatı anlayan, oğulu anlayan ve onu onaylayan adama karşı.</p>
<p class="calibre1">Burada şunu da söylemeliyim ki, bu tarihten üç yıl kadar önce Felix Abravanel'in huzurunda birkaç saat geçirmiş ve ondan da en az bu kadar etkilenmiştim. Eğer dakikasında onun dizlerine kapanmadıysam, bunun sebebi, yazarperest bir üniversite son sınıf öğrencisi olarak benim bile, böylesine sonsuz bir tapınmanın -en azından genç bir erkek hayranın sunması halinde- Abravanel tarafından karşılıksız bırakılmaya mahkûm olduğunu görebilmemdi. Eserlerin sahibinin, vadinin derinliklerinde o denli hararetle ilgilendiği sıradan dünyanın içine soğukkanlılıkla çıkmasıyla birlikte, California vadisinin güneşli dinginliğinde kaleme alınan, içlerinde laubali ve saldırgan bir masumiyetin fokur fokur kaynadığı o kitaplardaki hararetin, yazarla öyle pek de alakası kalmamış gibi görünüyordu. Aslında iyimser, mahvolmuş kahramanlarının koca yüreklerini dağlayan her iki cinsiyetten dolandırıcılar da dahil olmak üzere tüm can alıcı ve tekinsiz tipleri karşı konulmaz bulan yazar; Amerika'nın en ipe sapa gelmez menfaatçisinin dahi içindeki hipnotize edici damarı bulmak suretiyle, onun işbirlikçisi olan ruhunun derinliklerini nükteli ifadelerle gözler önüne seren yazar; odaklandığı "büyük insani anlaşmazlık" sayesinde, her bir paragrafı kendi içinde bir roman olan, her bir sayfası Dic-kens ya da Dostoyevski kadar sıkı bir şekilde en son iptilalar, baştan çıkarılmalar, tutkular, hayaller ve hislerle tutuşan insan soyuyla dolup taşan yazar, nasıl desem, gerçek yaşamda sanki öğle yemeğine çıkmış izlenimi uyandırıyordu.</p>
<p class="calibre1">Bu demek değil ki Felix Abravanel cazibeden yoksundu. Aksine, cazibesi adeta okyanus derinliğinde açılmış bir hisar hendeği gibiydi, öyle ki, üzerine inşa edilip koruma altına aldığı, koca kuleler ve payandalara sahip o etrafı sularla çevrili yapıyı göremiyordunuz bile. Asma köprüyü dahi seçemiyordunuz. Adam bizzat California gibiydi: Oraya ancak bir uçakla ulaşabilirdiniz. Verdiği konferansın -Chicago'da geçirdiğim son yıl orada yaptığı konuşmaydı bu- bazı anlarında Abravanel'in, görünüşe bakılırsa, dinleyicileri kendisine bağladıkça bağlayan o kelepçeyi bir parça da olsa gevşetecek bir şeyler söylemek için kürsüde susması gerekmişti. Haklıydı da. Kendisi bir nebze daha kurnaz, etkileyici ve bilge olsaydı, sahneye akın edip onu çiğ çiğ yiyebilirdik. Zavallı harikulade Abravanel (bunu en ufak bir ironi yapmadan söylüyorum); içindeki ihtişamın o devasa gül penceresini muhafaza etmek üzere tasarlanan şeyin kendisi bile o kadar güzeldi ki, dünya üzerindeki yeteneksiz kalabalıklar ve sanatseverlerin gözüne bundan daha çekici gelemezdi. Diğer taraftan, belki de öyle olmasını kendisi istiyordu. Belli ki, büyük olmanın öyle tek bir yolu yoktu, ya da ben durumun böyle olduğunu anlamaya başlıyordum.</p>
<p class="calibre1">Konuşmanın ardından, o sıralar kanatları altında olduğum profesör tarafından, fakültenin edebiyat kulübünce organize edilen resepsiyona davet edilmiştim. Hayran kalabalığını yarıp geçmeyi en nihayetinde başardıktan sonra, ertesi gün Abravanel'in katılmaya rıza gösterdiği derste hikâyesi tartışmaya açılacak öğrenci olarak tanıştırılmıştım. Fotoğraftaki yüzün buyurgan ifadesinden hareketle, onun böyle-sine ihtiyatlı bir görüntüye veya altındaki iki metreye varan payandaya göre küçük bir başa sahip olacağını hiç tasavvur etmemiştim. Dalkavukluk edip ona tapan onca kişinin arasında kendisi, tepesinde bulunan küçük kırmızı ışığıyla, alçaktan uçuş yapan hava taşıtlarına uyarı mahiyetinde göz kırpan bir radyo kulesini anımsatmıştı bana. Beş yüz dolarlık şantung bir takım elbise, şarap renginde ipek bir kravat, siyah püsküllü, pırıl pırıl parlayan dar mokasen ayakkabılar giymişti, oysa önem arz eden her şey, cazibeyi, kahkahaları, kitapları ve bunalımları üreten her şey sıkıştırılmış bir halde yukarıda, uçurumun kıyısında toplanmıştı. Öyle bir baştı ki, sanki minyatürleştirme konusunda usta Japon teknisyenler tarafından tasarlandıktan sonra, bir halı satıcısına özgü seyrek koyu saçlar, fiyat biçen siyah gözler ve tropikal bir kuşun kavisli gagasıyla süslenmesi için Yahudilere devredilmişti. Üstteki dört dörtlük bir şekilde Samileştirilmiş transistör ve alttaki harika kıyafetlere rağmen genel izlenim bir başka kişinin dublörü olduğu yönündeydi.</p>
<p class="calibre1">Romanlarında hiçbir şeyi kaçırmazken nasıl oluyor da buradayken işler tersine dönüyor acaba, diye sormuştum kendi kendime. Muhtemelen bir sürü şey üzerine üzerine geliyordur da, infilak etmemek için bilincinin yüzde doksanını dışsal olgulara kapatma gereği duyuyordur. Bununla birlikte, diye düşünmüştüm, belki de sadece öğle yemeğine çıkmıştır.</p>
<p class="calibre1">Abravanel nazik bir edayla elimi sıktıktan sonra, tam nazik bir edayla bir başka eli sıkmak üzereyken, profesör adımı tekrarladı. "Tabii ya," dedi Abravanel, "N. Zuckerman." Cali-fornia Sahili'nden gelirken uçakta, benim teksir makinesiyle çoğaltılmış hikâyemin bir kopyasını okumuştu; Andrea da öyle. "Hayatım," demişti Abravanel, "bu, Zuckerman."</p>
<p class="calibre1">Nereden başlasam ki? Andrea benden en fazla beş sene büyüktü ama o beş sene gayet iyi değerlendirilmişti. Sarah Lawrence Üniversitesi'nden mezun olduktan sonra, eğitimine Elizabeth Arden ve Henri Bendel* çatısı altında devam etmişti. Hepimizin bildiği üzere -Andrea'nın şöhreti kendisinden önce geliyordu- babası ilk Roosevelt Hükümeti'nde senede bir dolara çalışan bir gönüllü,** annesi de liberal geveze kongre üyesi, Oregonlu Carla Peterson Rumbough'du. Henüz üniversite öğrencisiyken Andrea <span class="calibre2">Saturday Evening Post </span>gazetesi için "İktidardaki Adamlar" portrelerinden ilkini kaleme almış, zaman içerisinde bu yazı dizisi onun çoksatan kitabında bir araya getirilmişti. Hiç kuşku yok ki (kendisine gıptayla bakan kişilerin derhal belirtecekleri üzere), aile dostları ona arka çıkmıştı ama iktidardaki o meşgul adamları Andrea'yla konuşmayı sürdürme yönünde teşvik eden, bizzat Andrea'nın yakınlığından başka bir şey değildi, zira Andrea insanın ağzını sulandıran bir kızdı. Doğrusu, onu sıksanız, kahvaltıda bir bardak dolusu taze, sağlıklı Andrea içebilirdiniz gibi geliyordu insana.</p>
<p class="calibre1">O zamanlarda Andrea, Abravanel'in Pasifik Palisa-</p>
<p class="calibre1">• Amerikan kozmetik dünyasının iki dev ismi tarafından kurulan münferit mağaza zincirleri. (ç. n.)</p>
<p class="calibre1">•• Amerika'da seferberlik zamanlarında yılda bir dolarlık sembolik bir ücret karşılığında çalışan yöneticiler bu adla anılırdı. (ç. n.)</p>
<p class="calibre1">des'teki, yazarın arkadaşı ve kılavuzu Thomas Mann'ın evinden birkaç kilometre ötedeki inziva yerinde kalıyordu. ("Büyük insani anlaşmazlık" olarak nitelendirmişti Mann Abravanel'in temasını, <span class="calibre2">Bir Güzel</span> Haş/anmış'ın Almanca baskısına bahşettiği o yüce önsözde.) Abravanel'in son boşanmasından (ve ağızdan ağıza dolaşan duygusal çöküntüsünden) sonra Andrea, gazetedeki yazı dizisi için onunla röportaj yapmaya gelmiş, kıtalarötesi yazınsal efsaneye bakılırsa, bir daha da hiç ayrılmamıştı. Yine efsaneye bakılırsa, Abra-vanel sadece "iktidardaki adam" olarak adlandırılan Amerikalı ilk edebiyat adamı değil, aynı zamanda yaptığı kurlara Andrea'nın karşı koyamadığı ilk iktidardaki adamdı. Yaptığı kurlara Abravanel'in karşı koyamadığı ilk gazeteci Andrea değildir belki de, diye düşündüm kendi kendime. Baştan çıkarılması gereken daha ziyade Abravanel'miş gibi görünüyordu.</p>
<p class="calibre1">"Nihayet tanışabilmemiz harika," dedi Andrea, elimi iki eliyle canlılıkla sıkarak. Etrafa cinsellik saçan o narin görüntünün aksine, el sıkışmasındaki canlılık güven vericiydi. Yüzü kalp şeklinde ve inceydi ama el sıkışması, "Hiç kuşkun olmasın, aranan her şeye sahip o kız benim," diyordu. Bunu tartışacak değildim. Daha onu gözüme kestirmeden bir ay önce, otel rezervasyonlarıyla ilgili yazışmalarımızda buna ikna olmuştum zaten. Üniversite Konferans Komitesi'nin öğrenci temsilcisi olarak, semte en yakın büyük otelin bulunduğu Windermere'de onun talimatları uyarınca her iki adı da vererek kendilerine bir oda ayırtmıştım. "Bay Abravanel ve Bayan Rumbough mu?" diye sormuştu resepsiyondaki görevli. "Evliler mi, efendim?" Dikkatinizi çekerim, bu sual bana, 1953 yılının Mart ayında yöneltilmişti ve bir kahramanı skandaldan koruma adına uydurduğum bir yalanla soruya cevap verdiğim -"Bayan Abravanel ünlü bir gazetecidir; tabii diğeri onun iş hayatında kullandığı ismi"- zaman, Bayan A.</p>
<p class="calibre1">Rumbough'nun bohem pervasızlığının sonucunun, diploma almadan üniversiteden atılmam olacağından emindim.</p>
<p class="calibre1">"Hikâyeni beğendim," dedi Andrea, <span class="calibre2">"çok</span> komik."</p>
<p class="calibre1">Kalp şeklinde bir yüze ve sütçü kız cildine sahip, kendinden emin, askeri bir edayla tokalaşan iri göğüslü kızdan gelen ve zekâmı okşayan bu iltifatı suratsızca kabul ettim. Bu sırada, beni Andrea'ya havale ederek başından savmış olan Abrava-nel, başka bir hocamız tarafından, yazara ciddi sorular sormak için öğretmenlerinin yanında utana sıkıla bekleyen bir yığın lisansüstü öğrencisine sergilenir halde bulmuştu kendisini. "Ah, şey," dediğini duydum hafif ama karşısındakini imha edici bir kahkahayla, "bugünlerde 'etkiler' üzerine düşünecek pek vaktim yok; Andrea beni fazlasıyla meşgul ediyor." "Felix de," diyordu bana Andrea, "öyküye bayıldı. Uçakta görecektin onu. Kafasını arkaya atıp kahkahaları birbiri ardına dizmekten başka bir şey yapmadı. Nerede yayımlatacaksın? Felix'in biriyle konuşması gerek belki de... " Birinden bahsetti. Adı Knebel'di ama hikâyeleri daha önce üniversitenin edebiyat dergisinden başka bir yerde boy göstermemiş birisine "Resepsiyondan sonra Mareşal Tito'yla lobide röportaj yapmak için otele dönmem gerekli ama ben o işle uğraşırken Felix fuayeden Cennet'e yükselip, senin teksir makinesiyle çoğaltılmış komik küçük hikâyeni <span class="calibre2">Karamazov</span> Kardeş/er'in yazarıyla tartışabilir. Felix'le ben hapishaneleri gezerken onunla Sibirya'da tanışmıştık da," dese, bundan daha dudak uçuklatıcı olmazdı herhalde. Arkamda bir yerlerde, lisansüstü tayfasından gelen başka bir ciddi soruya kendini vermiş olan Abravanel'i duydum: "Yabancılaşma mı? Ah," demişti o hafif kahkahayla, "bırakın da başkası yabancılaşsın." Andrea eşzamanlı olarak beni bilgilendiriyordu: "Felix yarın gece New York'ta Sy'la buluşup..." (Sy, Knebel oluyordu; senede dört kez çıkan ve o zamanlarda, son iki yıldır yalayıp yutmakta olduğum New York merkezli düşünce dergisinin yirmi yıllık editörü.)</p>
<p class="calibre1">Ertesi gün Abravanel, gelişmiş yazma teknikleri dersimize -yaşamlarını sadece ve sadece sanat için sürdüren kişileri hayrete düşürerek- beraberinde cüretkâr Andrea'yla katıldı. Kızın en ön sırada parıldayan arlanmaz varlığı (beyaz spor elbisesi ve bir nevi kırsal cennetten çıkma altın sarısı saçları), Beysbol Ligi Final Maçları Serisi'nin Amerika'nın her bir benzin istasyonundaki küçük radyolara naklen yayınlandığı esnada huzursuz bir tutuklu misali oturup eğimli okul sıramın üzerinde el yazısı alıştırmaları yaptığım, ömrümün yarısından önceki Ekim öğleden sonralarını anımsatmıştı bana. Sınıftan da öğretmenden de nefret eden, binanın yanıp kül olmasını canıgönülden dileyen çocuk suçlular ve aptalların içlerini kemiren şeyin ne olduğunu işte o zaman öğrendim.</p>
<p class="calibre1">Ellerini ceplerine sokmuş, profesörün masasına rahatça yaslanmış duran Abravanel, koyu Forster hayranları tarafından anlatıcımın, kendilerinin <span class="calibre2">Roman Sanatı'nda</span> okudukları gibi "üçboyutlu" değil de "ikiboyutlu" olduğuna yönelik getirilen eleştirilere karşı hikâyemi büyük ölçüde kahkahasıyla savunarak, ondan açık bir takdirle söz etmişti. Ancak o gün, bütün o hata avcılarına karşı bağışıklıydım. Ne zaman o salaklardan birisi "üçboyutlu" dese, <span class="calibre2">Andrea,</span> diye geçiriyordum içimden.</p>
<p class="calibre1">Ardından Abravanel, Andrea, hocam, Abravanel'in gençliğinden tanıdığı eski bir arkadaşı olan ve onu özlemle kucaklamak için sınıfın dışında bekleyen (Abravanel'in kendisini geri çekerken dahi cana yakın bir şekilde sarılmayı becerebildiği) sosyoloji bölümünden birisiyle beraber kahve içmek için beni civardaki ufak bir restorana davet etmişti. Bana ilk defa gerçek bir iyi niyet gibi gelen sözleriyle Abravanel bu daveti kişisel bir boyuta taşımıştı: "Herifler sert tipler, Zuckerman. Desteğe gelsen iyi olur." Kahvesini bitirdikten sonra, hikâyemin ondaki kopyasını Seymour Knebel'e göstermek için beraberinde New York'a götüreceğini söyleyeceğini düşünüyordum bana. Binbir türlü nedenden ötürü esrik haldeydim. Desteğim için gelmemi söylediği zaman, daha önce <span class="calibre2">kendimi</span> hiç böylesine üçboyutlu bir karakter olarak gördüğümü hatırlamıyordum. Mann'ın kendisi için yaptığını şimdi o bana yapmak üzereydi. Edebiyat tarihi yazılıyordu. Neyse ki tüm bunları kayıt altına alarak gelecek nesillere aktaracak Andrea oradaydı.</p>
<p class="calibre1">Fakat kahvesini bitirdikten sonra Abravanel tek kelime bile etmedi: uzun, yarı nahif vücuduyla, narin gri bir flanel pantolon, leylak renginde ince bir kazak ve kaşmir ceketten oluşan öğretmen kıyafetleri içinde, tam sevilmelik huzurlu bir kedi edasıyla sandalyesine yaslanmıştı. Ellerini ve ayak bileklerini şık bir şekilde toplamış, konuşma işini ele avuca sığmaz genç arkadaşına bırakmıştı: daha çok, Los Angeleslı bir boyacı olan Felix'in ihtiyar babası hakkında, onun gösterişten uzak bir biçimde birbirine karıştırdığı iki dilde kızın gönlünü kazanmaya yönelik hoş sözlerinden oluşan canlı, komik hikâyeler. Kampüste ortalıkta dolaşan dedikodulardan bildiğim üzere, davalı olduğu ilk karısının yakın bir arkadaşı olan ve yazarın kadını önce gerçek yaşamda, sonra da romanlarında ele alış biçimini hiç mi hiç tasvip etmeyen sosyoloji hocasının dahi ağzı bir karış açık kalmıştı. Ayrıca adamın, Abravanel'in kadınlara karşı genel yaklaşımını hiç tasvip etmediği, üstüne üstlük, onun çapında bir romancı hakkında <span class="calibre2">Saturday Evening</span> Post'ta boy boy makaleler çıkmaması gerektiğine inandığı söyleniyordu. Oysa artık sosyoloji hocası bile Andrea'ya duyurmak için sesini yükseltmeye başlamıştı. Küçükken Felix'in babasının yanlış telaffuzlarına bayılırmış; şimdi de bunun bilinmesini istiyordu. "O herif," diye bağırmıştı yaşlı Abravanel'i taklit ederek, "burda yok artık; zavallı adam malları dikti." Şayet Abravanel emekli boyacının yaşamı boyunca sarhoş İngilizcesi konuşarak bu denli etkileyici olduğunu düşünüyorsa da bunu belli etmemişti. Duruşu öylesine soylu, kendinden emin ve azametliydi ki, bunları etkileyici bulduğu konusunda şüpheye kapıldım. Herkesin gözü önündeyken, Abravanel'in elinde tuttuğu fincan, Los Angeles'taki eski günlere karşı bir duyarlılıkla dolu değildi; bu türden iç döküşleri romanlarının okuyucularına, sanki bu kendi çocukluklarıymışçasına, onun çocukluğunun duygusal dünyasıyla dolup taşan romanlarına tutkun olma noktasına gelmiş okuyucularına bırakmıştı. Kendisiyse bize, bir lama ya da bir deve misali, çok yukarılardan bakmayı yeğliyordu.</p>
<p class="calibre1">"İyi şanslar," dedi bana New York'a giden trene yetişmek için kalktıkları sırada; Andrea'ysa bundan daha azını. Artık tanışmış olduğumuzdan, bu defa yumuşacık ellerinden birini uzattı bana ama masal prensesinin dokunuşu, fakültenin edebiyat kulübünün verdiği resepsiyondaki askeri tokalaşmayla hemen hemen aynı etkiyi bıraktı üzerimde. Knebel'i unutmuş, diye düşündüm. Veya muhtemelen Abravanel'e söylemiş, onun bunu halledeceğini düşünmüş ama Abravanel unutmuştu. Ya da muhtemelen ona söylemiş, Abravanel de "Unut gitsin" demişti. Onun Abravanel'in kolunda ufak restorandan ayrılışını -sokakta, kulağına bir şey fısıldamak için parmak uçlarına basarak yükseldiği esnada saçlarının adamın omzuna değişini- izlerken, bir önceki gece Windermere'e döndükleri zaman benim hikâyemden daha çok düşünmeleri gereken şeyler olduğunu fark ettim.</p>
<p class="calibre1">İşte tüm bunlar yüzünden, yayımlanmış dört hikâyemi Quahsay'den postayla Lonoff'a yollamıştım. Belli ki, Felix Abravanel yirmi üçlük bir oğul arayışında değildi.</p>
<p class="calibre1">Lonoff saatine baktıktan sonra, bardağının dibinde otuz dakikadır beklemekte olan son brendi damlasını kafasına diktiğinde henüz dokuz olmamıştı. Her ne kadar kendisi kalkmak durumunda olsa da, benim salonda kalıp müzik dinleyebileceğimi veya istersem, geceyi geçireceğim çalışma odasına çekilebileceğimi söyledi. Çalışma odasında bulunan kadife örtülü sedir, üzerine geçirilen temiz çarşaflarla çoktan hazırdı. Battaniye ve fazladan bir yastık oradaki gömme dolabın alt çekmecesinde, temiz havlular da alt kattaki banyo dolabınday-dı -lütfen, en az kullanılmış ve duş için ideal olan üzeri şeritli havluları kullanmaktan çekinmemeliydim-, ayrıca dolabın ikinci rafının arkasında açılmamış plastik kutusunda bir diş fırçasıyla küçük boy bir İpana da vardı. Herhangi bir soru?</p>
<p class="calibre1">"Hayır."</p>
<p class="calibre1">İhtiyacım olan başka bir şey var mıydı?</p>
<p class="calibre1">"Teşekkür ederim, her şey harika."</p>
<p class="calibre1">Ayağa kalktığında yüzünü acıyla buruşturdu -o gün içinde aşırı miktarda cümleyle oynamaktan kaynaklanan bel ağrısı, diye açıkladı bu durumu- ve henüz akşam okumasını yapmadığını söyledi. Bir yazarı ardışık günlerde, bir oturuşta üç saatten az olmamak kaydıyla okumadığı zaman, o yazara adil davranamıyormuş. Aksi takdirde, aldığı notlara ve altını çizdiği yerlere rağmen, bir kitabın iç yaşamıyla kurduğu teması ya kaybediyor ya da hiç kuramıyormuş. Ara ara, elinde olmadan bu düzenden bir gün şaşmak durumunda kaldığı zaman, ciddi bir yazar hakkında yanlış hükme varma hissinin kendisini rahatsız etmesindense, geri dönüp en baştan başlıyormuş.</p>
<p class="calibre1">Tüm bunları bana diş macunu ve havluların yerlerini anlatırken takındığı o aynı kılı kırk yaran tavırla söylemişti: Dobra dobra, günlük dilde, hiç tumturaksız konuşan Lonoff'un yerini, kitaba geçmemiş dünyanın resmi temsilcisi olarak titiz kat görevlisi Lonoff almıştı.</p>
<p class="calibre1">"Karım bunun vahim bir ağrı olduğunu düşünüyor," diye ekledi. "Nasıl dinleneceğimi bilmiyorum. Dışarı çıkıp iyi vakit geçirmemi söyler artık."</p>
<p class="calibre1">"Yok artık," dedim.</p>
<p class="calibre1">"Hayat tarzım," dedi, "başkasına benim aptal olduğumu düşündürtmeye yeter. Oysa böyle bir lüksüm yok benim. Gerçek bir derinliği olan bir kitabı başka nasıl okuyabilirim ki? 'Zevk' için mi? Öylesine mi yoksa uykuya dalmak için mi?" Bitkin -yorgun ve aceleci ses tonundan anladığım kadarıyla, ciddi bir yazarın derin bir kitabının iç yaşamına yüz seksen dakika yoğunlaşamayacak kadar uykulu bir şekilde- "Hayatımı başka nasıl sürdürebilirim ki?" diye sordu.</p>
<p class="calibre1">"Nasıl sürdürmek isterdiniz?"</p>
<p class="calibre1">İşte yapmıştım, doğal olamayan ve fevkalade ciddi halimden -ve ara sıra Lonoffvari düzlemde esprili olma çabalarından- en sonunda kurtulup, ona doğrudan, basit bir soru yöneltmiştim; cevabını duymayı sabırsızlıkla bekliyordum.</p>
<p class="calibre1">"Nasıl mı sürdürmek isterdim?"</p>
<p class="calibre1">Onu orada ayakta durup, sorduğum soruyu bütünüyle ciddiye almış bir halde görmek beni fazlasıyla heyecanlandırmıştı. "Evet. Şayet imkânınız olsaydı, şu anda nasıl yaşardınız?"</p>
<p class="calibre1">Sırtının en uç kısmını ovuşturarak "Floransa'nın dışında bir villada yaşardım," diye yanıtladı.</p>
<p class="calibre1">"Öyle mi? Kiminle peki?"</p>
<p class="calibre1">"Bir kadınla tabii ki." Çekinmeden cevap vermişti, sanki ben de olgun bir adammışım gibi.</p>
<p class="calibre1">Bunun üzerine, sanki öyleymişim gibi devam edip "O, yani bu kadın kaç yaşında olurdu?" diye sordum.</p>
<p class="calibre1">Bana gülümsedi. "İkimiz de bayağı bir içtik."</p>
<p class="calibre1">Kendisine konyak bardağımda hâlâ çalkalanabilecek kadar brendi olduğunu gösterdim.</p>
<p class="calibre1">"Bizim için," diye ekledi ve bu sefer pantolonun ütü çizgisinden parmaklarıyla tutmaya gerek duymadan, pek de zarif olmayan bir şekilde koltuğuna oturdu.</p>
<p class="calibre1">"Lütfen," dedim, "sizi okumanızdan alıkoymak istemem. Tek başıma da idare ederim."</p>
<p class="calibre1">"Bazen," dedi, "son kitabımı okuduğumu düşünmek istiyorum. Ve saatime son kez baktığımı. Sence kaç yaşında olurdu?" diye sordu. "Floransa'daki kadın. Bir yazar olarak tahminin nedir?"</p>
<p class="calibre1">"Sanırım bunu ancak otuz sene sonra sorarsanız tahmin edebilirim. Bilmiyorum."</p>
<p class="calibre1">"Otuz beş diyorum. Bu sana nasıl geliyor?"</p>
<p class="calibre1">"Doğru gibi, eğer öyle diyorsanız."</p>
<p class="calibre1">"Otuz beş yaşında olurdu ve hayatı benim için güzel kılardı. Huzurlu, güzel ve yeni kılardı yaşamı. Öğleden sonraları beni arabayla San Gimignano'ya, Uffizi Galerisi'ne ya da Siena'ya götürürdü. Siena'da katedrale uğrar, meydanda kahve içerdik. Kahvaltı masasında üzerinde, şirin sabahlığının altına giydiği uzun kadınsı geceliği olurdu. Bunları ona Ponte Vecchio'dan almış olurdum. Fransız pencereleri olan serin bir taş odada çalışırdım. Vazoda çiçekler olurdu. Onları kesip, oraya o koymuş olurdu. Vesaire, Nathan, böyle."</p>
<p class="calibre1">Birçok erkek tekrar çocuk olmak, kral olmak, bir futbol takımının beyni olmak veya milyarder olmak ister. Görünüşe bakılırsa Lonoff'un tüm istediği otuz beş yaşında bir kadınla bir seneliğine yurtdışında olmaktı. Uçanı kaçanı kovalayan o Abravanel'i ve onun üçüncü karısı olan -"ateş" gibi- İsrailli aktrisi düşündüm. Ve o üçboyutlu karakter Andrea Rumbough'yu. Andrea şu an kimin denizinde dalgalanıyordu acaba? "Eğer hepsi buysa... " dedim.</p>
<p class="calibre1">"Devam et. İçkili bir sohbet ediyoruz."</p>
<p class="calibre1">"Eğer hepsi buysa, ayarlamak öyle zor olmasa gerek," derken buldum kendimi ona.</p>
<p class="calibre1">"Öyle mi dersin? Tanıdığın hangi genç kadın elli altı yaşında kel bir adamla İtalya'ya gideyim diye bekliyor?"</p>
<p class="calibre1">"Siz öyle sıradan bir elli altılık kel adam değilsiniz ama. Sizinle gidilecek bir İtalya, başka biriyle gidilecek bir İtalya'dan farklı olur."</p>
<p class="calibre1">"Bu ne demek oluyor? Bir göt uğruna yedi kitabımı mı kullanmam lazım?"</p>
<p class="calibre1">Sokak ağzına bu beklenmedik dalış, bir anlığına bana, yakasına gül takmış kat görevlisinin <span class="calibre2">ben</span> olduğumu hissettirmişti. "Kastettiğim şey bu değildi. Ama tabii ki bu da oluyor, böyle şeyler yapılıyor..."</p>
<p class="calibre1">"Evet, New York'ta bayağı görmüşsündür sen bunlardan."</p>
<p class="calibre1">"New York'ta yedi kitabı olup da bir götle yetineni yoktur. Orada bir göt eşittir bir beyit." Sanki neden bahsettiğimi biliyormuş gibi konuşmuştum. "Tek demek istediğim, öyle harem kurmak falan istemediğiniz."</p>
<p class="calibre1">"Şişman bir hanımefendinin puanlı bir kıyafet hakkında dediği gibi, 'Güzel de bu Lonoff'a olmaz ki.”'</p>
<p class="calibre1">"Neden?"</p>
<p class="calibre1">"Neden?" diye tekrarladı biraz küçümseyerek.</p>
<p class="calibre1">"Kastettiğim... neden olmasın?"</p>
<p class="calibre1">"Neden olmalı ki?"</p>
<p class="calibre1">"Çünkü... bunu istediğiniz için."</p>
<p class="calibre1">Cevap: "Yeteri kadar iyi bir sebep değil."</p>
<p class="calibre1">Bir defa daha "Neden olmasın?" diye soracak cesareti bulamadım kendimde. Sarhoş olsalar da, altı üstü sarhoş Yahu-diler. Ne bir eksik, ne bir fazla, emindim. Ve haklıydım.</p>
<p class="calibre1">"Olmaz," dedi, "çünkü sırf kahvaltındaki meyve suyunun yanında yeni bir yüz görmek istiyorsun diye otuz beş seneden sonra bir kadını kapı dışarı edemezsin."</p>
<p class="calibre1">Aklıma hikâyelerini getirdiğimde, karısını veya bana daha önceden söylediği üzere, evde yaşadıkları süre boyunca onun dünyasına ciddi anlamda bir sevinç katarak onu oyalayan çocuklarını yapıtlarına hiç dahil etti mi acaba, diye düşünmek durumunda kaldım. Yedi cildi bulan hikâye kitaplarında bekâr, dul, yetim, sokak çocuğu ya da gönülsüz bir nişanlı olmayan tek bir kahraman hatırlamıyordum.</p>
<p class="calibre1">"Ama bundan daha fazlası olmalı," dedim. "Yeni bir yüzden daha fazlası... yok mu?"</p>
<p class="calibre1">"Ne yani, yatak mı? Yatak kısmını yaşadım ben. Tuhaflığımın farkındayım," dedi Lonoff, "ve ona ne borçlu olduğumun da." Bu noktada ansızın içkili sohbetimizi sonlandırdı. "Okumam beni bekliyor. Gitmeden sana pikabı nasıl çalıştıracağını göstereyim. Harika bir klasik plak koleksiyonumuz var. Plakların tozunu almayı bilir misin? Şurada bir bez... "</p>
<p class="calibre1">Ayaklarının üzerinde zorlukla doğruldu; yavaş yavaş ve zorlukla, bir fil gibi. Artık konuşmamızdan mı, sırtındaki ağrıdan mı -yoksa tuhaflığından gına gelmiş olmasından mı- bilmiyordum ama üzerindeki tüm o inatçılık gitmiş gibi görünüyordu. Belki de her gün böyle bitiyordu.</p>
<p class="calibre1">"Bay Lonoff... Manny," dedim, "hazır yalnızken, gitmeden önce hikâyelerim hakkında size bir şey sorabilir miyim? Yemekte. 'Çalkantı' demekle ne kastettiğinizi bütünüyle anladığımı sanmıyorum. Tek bir kelimeye takılıp kalmak istemiyorum ama ağzınızdan çıkacak herhangi bir kelimeyi, şey, tam olarak anladığımdan emin olmak istiyorum. Yani, sırf onları okumanız bile bana çok büyük bir heyecan verdi, buraya davet edilmiş olmama hâlâ hayret ediyorum ve şimdi de geceyi burada geçiyorum; tüm bunlar yetmeli. Yetiyor da. Üstüne bir de şerefime kadeh kaldırmanız..." -annem ve babamın gözleri önünde üniversite diplomamı alırken olduğu gibi, duygularımın kontrolden çıktığını hissediyordum- "...buna layık olmayı başarabilirim umarım. Bu sözleri hafife almıyorum. Fakat hikâyeler hakkında bilmek istediğim şey, hatanın nerede olduğu, sizce daha iyi olmak için ne yapabilirim?"</p>
<ul class="calibre5"><li class="calibre6"><a href="main-1.xhtml">Nasıl da şefkatle gülümsüyordu! Bel ağrısını hafif</a></li><li class="calibre6"><a href="main-2.xhtml">Peki ya insanlar sonunda ne görmüşlerdi? Onlara öğ</a></li></ul>
<p class="calibre1"><a id="bookmark3"><sup class="calibre4"><a href="#footnote1">1</a></sup></a></p>
<p class="calibre1"> Goy: Yahudilerin, Yahudi olmayanlar için kullandığı sözcük. (ed. n.)</p>
<p class="calibre1"><a id="bookmark4"><sup class="calibre4"><a href="#footnote2">2</a></sup></a></p>
<p class="calibre1"> Yirminci yüzyılın meşhur koreograflarından George Balanchine (1904-1983), aynı zamanda New York Şehir Balesi'nin kurucularından biridir. (ç. n.)</p>
<p class="calibre1"><a id="bookmark5"><sup class="calibre4"><a href="#footnote3">3</a></sup></a></p>
<p class="calibre1"> 1890 ila 1966 yılları arasında yaşamış olan Hopper, kısa süren bir oyunculuk kariyerinin ardından Los Angeles Times'ta yazdığı dedikodu köşesiyle Amerika'da ünlenmiştir. (ç. n.)</p>
<p class="calibre1"><a id="bookmark6"><sup class="calibre4"><a href="#footnote4">4</a></sup></a></p>
<p class="calibre1"> "Gitmek isteyip de kalmak istediğin hiç olmuş muydu?" (ç. n.)</p>
<p class="calibre1"><a id="bookmark7"><sup class="calibre4"><a href="#footnote5">5</a></sup></a></p>
<p class="calibre1"> 1,067 kilometreye denk gelen Rus uzunluk ölçüsü. (ç. n.)</p>
</body>
</html>
