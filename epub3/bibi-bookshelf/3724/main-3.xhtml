<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a><span class="calibre2">HAFTA SONU ŞEYLERİ; RAKI VE USKUMRU</span></p>
<p class="calibre1">Pazardan çıkmak üzereydim, durdum. Az biraz düşündüm. Aklımda bir şey vardı. A tabii ya. Geriye döndüm. Yeşillik satan tezgâhların arasından süzülüp balıkçıların önüne geldim. Uskumruları dizmişler. Öyle kuzu gibi uyuyorlar yan yana. Anladım şoklu balıklar. Norveç işi yani. Yine de canım istedi. “İstanbul bademi” yazmışlar ıslak etiketlere. Yalan ya olsun. İçim çekti bir kere. İki tane temizlettim. Elleri sudan şişmiş çocuk iki poşetin içine koydu. “Kokmasın canım abicim." Kokmaz yahu dolmuşa atlayacağını zaten.</p>
<p class="calibre1">Mavi arabanın içi ana baba günü. Pazardan çıkan kendini atmış. Şoför günün anlamını biliyor, anlayışlı. “Ablalar çantaları şöyle itelim. İnenlere yol verelim. Hadi kınalı yengecim at iki adım daha...”</p>
<p class="calibre1">“Kınalı yenge" bozuldu. Daha genç, ondandır belki. Kadının ellerine baktım. Yok Süt gibi beyazlar. Saçı da gece gibi.</p>
<p class="calibre1">“Nerem kınalı benim be..." Hey Allah, kadın vallahi kızmış. Alçak sesle konuşuyor ama yanında oturuyorum, duyuyorum. İki milyonu uzatıyor; “Son durak.” <sup class="calibre9">Ö</sup>nde kel kafalı çocuk iletiyor şoföre; “Son durak." Şoför, bıyıkları beyazlamış, pırasa gibi; “Son durak, kara toprak." Gülüyor dikizden. Ön dişleri eksik. Gaza asılıyor. Koltuğa yapışıyoruz.</p>
<p class="calibre1">“Götlek. Espri yapıyor bi de."</p>
<p class="calibre1">Eyvah. Kadın kaynamaya başlıyor. Farkına varmadan büzülüyorum koltukta. Bana ne halbuki. Sinirle çantasını karıştırıyor. Açık torbaların ağzını bağlıyor.</p>
<p class="calibre1">Ulan muz da almış. Canım nasıl istiyor. Acaba balık yerine muz mu alsaydım? Şöyle mis gibi kokulu Anamur muzundan. Balkonda otururken soyardım iki parmağımla. Balı bulaşırdı ağzıma burnuma. Şimdi insem geriye koştursam balıkçı çocuk geri alır mı uskumruları? Yok deve! Temizletmeseydim belki. Yok, yok gene almazdı. Israr etsem. “Alacaksın kardeşim. Tüketici yasası var. Puluna dokunmamışım. Mecbursun." Bir güzel pazar dayağı yerdim herhalde. Belki babası, kekeme olanı kafama o koca toriklerle vururdu.</p>
<p class="calibre1">“Yuh be! Yavaş sürsene şunu. Hayvan mı taşıyorsun?"</p>
<p class="calibre1">“Lakaya girdik. Yol kötü de." Hay sikeyim! Sana ne oğlum sen şoförün avukatı mısın? Ama vallahi ağzımdan çıkıverdi. Kadın, “kınalı yenge,” kötü kötü bakıyor bana. Kaşları hilal. Gri gözleri var. Uf anam güzelmiş be. Burnundan soluyor. !nen göğsünden gelen soluğu alnımı dolduruyor.</p>
<p class="calibre1">“Sen avukatı mısın adamın?"</p>
<p class="calibre1">“Yok, zaten hukuktan atıldım." Diyemiyorum tabii. En iyisi yolu seyretmek. Sus pus oluyorum. Yanımıza diğer hattın minibüsü yanaşıyor, kapıyı açıyor. Bizimkisi kolunu dayadığı camı indiriyor iyice. Gevrek gevrek laflıyorlar.</p>
<p class="calibre1">“Paramın üstünü vermedin kardeş.”</p>
<p class="calibre1">En iyisi duymayayım. Elimi torbalanma atıp oyalanır gibi yapıyorum.</p>
<p class="calibre1">“Aloo, sana dedim. Para üstü."</p>
<p class="calibre1">Şoför zınk diye duruyor. “Kırt” el frenine asılıyor.</p>
<p class="calibre1">“Anam son durakta takdim edicim eline.”</p>
<p class="calibre1">“A terbiyesize bak.” Yok bu sefer ben konuşmuyorum. Arkadan yaşlıca bir teyze. Ama “kınalı abla" tık demiyor. Şoför gene basıyor gaza. Gözü dikizinde. Sırıtıyor. Vites değiştirirken bıyıklarını sıvazlıyor. Yan gözle bakıyorum. Kadın eliyle ağzını kapatmış sanki gülmemek için zorluyor kendini.</p>
<p class="calibre1">İyice delirmiş bu şehir. Kedisiyle, kuşuyla, kınalısıyla, minibüsüyle kafayı yemiş. Bana ne. Ben akşama dizeceğim uskumruları önüme. Dolapta rakım var. Dünya güldür güldür yıkılsın isterse.</p>
<p class="calibre1">Yol akıyor altımızdan. İnenlerle seyrekleşiyor içerisi. Adam elini uzatıp radyonun kanallarını çeviriyor. Akşam yaklaşıyor. Konduların dumanları dut ağaçlarının üzerine akıyor. Hava serinlemiş olmalı dışarıda. Akşam topal ayağıyla iniyor üstümüze. Üç kişi kalıyoruz sona doğru.</p>
<p class="calibre1">“Köşede...”</p>
<p class="calibre1">Uf sonunda geldik. Araba yavaşlıyor. İki elimi torbalarla dolduruyorum. Tam ineceğim adam arkasına dönüyor.</p>
<p class="calibre1">“Kardeş şimdi ben haksız mıyım? Bu kadın vır vır susmadı bindiğinden beri.”</p>
<p class="calibre1">Öyle kalıyorum. Boynum eğik arabanın içinde. Alçak tavan bastırıyor. Kadın kaşlarını yıkmış bana bakıyor. Tam da önünden sürünerek geçmek üzereyim. Duymamış gibi yapsam. “İyi akşamlar” deyip insem. Koşarak uzaklaşsam sonra. Ama bütün gözler bende. Radyo da açık; “Acemi balık gibi ağlara dolanıp..."</p>
<p class="calibre1">Ne yapayım şimdi? “Yani pazar yorgunudur. Kış da geldi zaten." Yuh amma saçmalıyorum. Arada kaldım.</p>
<p class="calibre1">“Evde de böyle bu. Dır dır kafamı ütülüyor.”</p>
<p class="calibre1">Hayda, buyur buradan yak. Kadın eliyle iteliyor beni. “Hadi kardeş karı koca arasına girilmez.” Ellerimde pazar torbaları kaldırımda kalıyorum. Şoför düdük çalıyor kalkarken. Bir yandan da gülüyor bana dişsiz dişsiz. Kadın kalkmış yanına doğru sendeliyor. Ne şimdi bu hafta sonu fantezisi mi yapıyorlar?</p>
<p class="calibre1">Bana ne lan! Hakikaten bana ne. Yarım saat sonra önümde uskumrular. Evdeki tek kadehi bulamıyorum. İnce belli çay bardağını indiriyorum. Rakı buz gibi. İyi ki muz almamışım. Kederim dağılıyor. Balığın derisini Şaşı'ya veriyorum. Gazete kağıdının üzerinde bıyıklarını banıp yiyor. Yok be şaşı değil bu. Olsa olsa şehladır. Ah şu rakı yok mu, insanı iyimser yapıyor. Muz da</p>
<p class="calibre1">neymiş. Akşam balkona doluyor. Ben gülüyorum. Yalnızlık da olmasa. Ama o elde bir işte. Onun da ilacını bulsalar ya.</p>
<p class="calibre1">Kasım 2003</p>
<p class="calibre1"><a id="bookmark1"></a><span class="calibre2">PEYGAMBER DEVESİ PEYNİR EKMEK YER</span></p>
<p class="calibre1">y benim çerlerim çöplerim. Dikiş kutusu dağınıklığım. El</p><div class="calibre4"><img src="main-6.png" alt="" class="calibre13"/></div>
<p class="calibre1">lerimden hızla geçen yalnızlığım. Hepsini eski ahşap küplere boca ediyorum da bana mısın demiyor. Baharın kemanlarını hatırlıyorum şimdi, nasıl da gümbürdemişlerdi damarlarımda.</p>
<p class="calibre1">Büyüdüm ben, büyüdüm kimseye fark ettirmeden. Kimse bilmiyordu durduğum yeşil kapının açıklığını. Baharla üç adım sıçradım. Tozlanmıştı annem. Arılar sevmez onu ama rüzgar sağdan sola tatlı tatlı yaslandığında doğdum ben.</p>
<p class="calibre1">Küçük yaprak güneşle aşık attı. Yeşil toplar koştu damarlarımda. Aşağıda atlar, eşekler, hafif küflü peynirlerini taşıyan yö-rükler yürüdü. Osmanlı kılıç oynattı, Rumlar börülce haşladı; üstüne zeytinyağı biraz sarımsak. Anam babam birdir. Arabalar yürüdü, zafer alayları, kavgalar, dövüşler.</p>
<p class="calibre1">Ben zamanım. Ben saatin atardamarı. Köklerimden çatır sesler çıkar en büyük fırtınada.</p>
<p class="calibre1">Hani nasırlı avurtlarıyla hüzünlü bir çınar olmadan önce çamaşırlarımı asardım. Terasın en büyük boşluğuna.</p>
<p class="calibre1">Nazife orospunun önde gideni derler ama inanmam. lyi kadındır, memelerindeymiş bütün suç sonradan öğrendim. Onun çamaşırlarının arasına kendiminkileri mandallardım. Nazife’nin donu, çorabımın teki, Nazife'nin donu, çorabımın diğer arkadaşı. Don, don, don Allah don. Benim o kadar çorabım yok ki. Zaten don da giymem.</p>
<p class="calibre1">“Gel aslanım. Akşamları gel yaslan bana. Tıklat kapımı. Vallahi ısırmam seni.”</p>
<p class="calibre1">Nazife hakikatli karı. Yoksulluk boynunun borcuysa o ne yapsın. O insan değil mi?</p>
<p class="calibre1">“Gel yavrum. Deliysen sen insan değil misin?"</p>
<p class="calibre1">Düğünlerde para basarlardı Nazife’ye. Yağlı kâğıtlarını sokarlardı orasına burasına. Oynar, oynar. Zilleriyle çınlatırdı yüksek duvarları, çakıllı avluları, oradan öküz gözü taş döşeli yolları. Ağır ağır dönerdi. İzledim çok kere. Gırnatacı asılır, ağlatır havayı kel adam. Sanki dünyanın tüm acısını çeker içine, çeker sünger gibi; erkenden ölenleri, mavi bıçaklarla birbirini deşen delikanlıları, kuruyan toprağı. Çeker de öyle çalar kel. Nazife döner ağır ağır. İki elinde zil. Ağlatır beni oynarken.</p>
<p class="calibre1">“ ...Deliysen insan değil misin?”</p>
<p class="calibre1">Ağlarken gülerim de. O da hak bana. Ne yapsam hak. Allah, cehenneminin ateşine su dökermiş benim gibiler için. Cehennem cennet bana. İstersem çınar olurum, istersem Nazife'nin delisi.</p>
<p class="calibre1">Zaten çınar oldum piştim. Hamladım deli oldum.</p>
<p class="calibre1">Çınar oldum seyrettim âlemi. Şarap içtiler gece vakti. Edepsiz ediyor bunları şarap. Allah da günah mı ne etmiş zaten. Geldiler altıma, toprağa değen gövdemin üç karış üstüne işediler. Ulan itler bile uzağımdan geçiyor. Siz musluğunuzu tutamıyorsunuz.</p>
<p class="calibre1">Ah mühür bende olacak ki görecekler o zaman. Ama yapamıyorum işte. Nazife dedi. “Günah yazılmıyor diye itin kıçına su kaçırma işte,” dedi. Ağlatmam kimseyi, düşene vurmam, Hatice Nine’nin elmalarını çalmam, kedileri taşlamam, taşa değil deliğe sıçarım, hamamcı olunca doğru çarşının havuzuna. Gerçi Nazife buna kızmıyor ama günah diyorlar cenabet dolaşmak. Kırk adımdan sonrası harammış.</p>
<p class="calibre1">Bana haram yok ama yine de korkarım. Allah kızdırmaya gelir mi? Gelmez. Kanunu o yapmış. Tamam itirazım yok.</p>
<p class="calibre1">“Aklı yarım kullarım benim emanetimdir," demiş. Eyvallah.</p>
<p class="calibre1">“Cehennemimi söndürdüm onlar için,” demiş. Ya settar.</p>
<p class="calibre1">Ama kanunu yapan değiştirir de. Yapar mı yapar.</p>
<p class="calibre1">“Deliler yani istediği zaman çınar olan istediği zaman Nazife’nin koynuna giren kullarım... ‘Kaçma len seni işaret ediyorum işte'... Aldım sözümü geri. Sakızlı çıra gibi yakacağım kıçını," demez mi? Der. Büyük adam o. Yapan da bozan da o.</p>
<p class="calibre1">Aman aman karıştırmayalım şimdi derin mevzuları. Bana dokunmayan Allah bin yaşasın.</p>
<p class="calibre1">“Hay yaşa sen," der Nazife. Sobanın sacına dizerim kestaneleri. Mandalinanın kabuklarıyla tutarım sıcakları. <sup class="calibre9">Ü</sup>fleye üfleye soyarım. Nazife karşımda güllü divana yatar. Yorgundur ya, yine de konuşur benimle. Gözleri açık uyur. Mırıldanır rüyasında. Taze meyve gibi soyarım onu. Tüysüzdür. Sadece göbeğinin üzerindeki beninde kılları vardır. Gözü gibi bakar onlara. Şansıymış. Kadersiz kadınların şansı olur mu? Olur işte.</p>
<p class="calibre1">“Yüzün, ellerin ona benziyor," der bana hep. Kel ressamın resmi gibiymişim ben. Nazife doktorun evinde görmüş onu. Bombalanmış bir şehri anlatmış adam. Paramparça evler, atlar, boğalar. Kucağında ölü yavrusunu taşıyan kadın. Yanarak koşan adam. Toprakta kırık kılıcını tutan kol. Yanında açan çiçek. İşte ben öyleymişim. Değilim tabii de, Nazife üzülmesin diye sessiz dinlerim onu. Yorgunluğunu alırım kollarıma. Ah korkak kadın sen neden büyüdün? Dallarımda dinlenen kelebekler gibi bekle-seydin ya beni. Zillerini takıp oyrıamazdın. Sen istesen de ben oynatmazdım.</p>
<p class="calibre1">Nazife, çiçekli divanda uyuyan kadın. Tuz kokar koltukaltla-rı. Sırtını çeviririm, pembe yanaklı bebekler gibi inler. Derin rüyalar görsün isterim. Ilık nehirlerde yüzsün. Taşlar okşasın nasırlı soluğunu. Yumuşasın nefesi. Rüya görmeyen insan huzura eremez.</p>
<p class="calibre1">“Huzurum kalmadı lan. Allahsız karı. Seni vurmam lazım derin uykular için...”</p>
<p class="calibre1">Hayri öküzü bağırdı altımda. Tam da beş yüzüncü yıldızı işaretliyordum. Eğer yıldızların yerini iğnelemezsem ertesi gece bulamıyorum. Duymayayım dedim iti ama elde değil. Şarap içiyor ha bire. Dallarımı aralayıp baktım. Ağlıyor üstelik. Şarap bunları edepsiz ediyor. Şişeyi vurdu gövdeme. Hayır acıtmaz beni hiçbir şey ama boyuna Nazife’ye küfrediyor.</p>
<p class="calibre1">Gitti geldi aklım. Bu dünyanın sahibi yok mudur? Benden başka kimse düşünmez mi Nazife’yi? Hak mı kadını oynatmak sabahlara kadar? “Bakma sen onlara," diyor içimdeki ses. “Günah yazılmıyor diye ... Olmaz ama...” Ama işte ben öfkemle uğraşırken ay da gitti battı. Batasıca dünya. Neden beni iki kişi yaptı ki sanki. Keşke insan gibi duymayaydım. Görmeyeydim altımdaki kumpanyayı. Çocuklar çember çevirir, büyür okula giderler, kavga ederler, tabutlar geçer eski mezarlığa, bayramlarda salıncak kurarlar dallanma. Hepsi iyi hoş da bilmeyeydim bunları. Diğer çınarlar gibi ellerim dal, ayaklarım kök olaydı keşke. Ama olmadı. Yürüyorum, koşuyorum insan gibi. Kızıyorum da üstelik.</p>
<p class="calibre1">“Bu gece keseceğim boğazını...”</p>
<p class="calibre1">Nazife be, nerden bulaştın bu hergeleye? Yok kızmıyorum tabii. Biliyorum çirkef gelir yapışır yakana. Senin suçun yoktur.</p>
<p class="calibre1">Gitti gelmedi aklım. Usulca uzattım dallarımı. Bir yanım insan olmayaydı olmazdı tabii. Ama neyleyim benim halim budur. Hışır hışır yere yaklaştım. Diz çökmüş ağlıyor Hayri. Gövdem kımıldadı, kollarım uzandı. Sardım Hayri’yi içime. Yüzünü gözünü sardım. Kuru kabuklarım çatladı öfkemden. Köklerim toprağı daha derinden kavradı. Kulaklarından yeşil sabunlu sular gelene kadar sıktım içime. Köpüklendi yüzü. içindeki nefesi yapraklarımı gıdıkladı. Bırakmadım yine de. Un ufak ettim tekmil kemiklerini. Lop çiğnenmiş leblebi gibi erittim. Sızdı kabuğumdan içime. Yeşil damarlarımda koştu. Hazmettim Hayri'yi. Osuruk gibi attım geceye.</p>
<p class="calibre1">Günah yazıldı mı şimdi bana? Nazife'ye söylesem dudakları uçuklar.</p>
<p class="calibre1">Anlatmadım tabii kimseye. Hayri’yi bir daha kimse görmedi.</p>
<p class="calibre1">Ben de görmedim. Nazife üç beş daha gitti oynamaya. Sonra attı zillerini.</p>
<p class="calibre1">“Aç kalırım, bok yerim yine de gitmem artık,” dedi.</p>
<p class="calibre1">Üçüncü kar yağdığında kar helvası yaptım ona. Pekmezle kardım beyazı.</p>
<p class="calibre1">“Hay yaşa sen,” dedi Nazife yine. Beş yüzüncü yıldızı da iğneledim siyah çarşafa. Allah bu, çarşafı da en büyük. Günah yaz-dıysa da kıçıma kadar. Ölünce Nazifem yakar beni. Yakar çatır çatır sobasında. Isınır. Isınsın. Ben üzülmem. Hem kabuğum bile kalmaz o peygamber devesine...</p>
<p class="calibre1">Ekim 2003</p>
<p class="calibre1"><a id="bookmark2"></a><span class="calibre2">SÜRPRİZ YUMURTALAR</span></p>
<p class="calibre1">önerli koltuk gıcırdadı. Oturduğu yerde içi geçen adam ani</p><div class="calibre4"><img src="main-7.png" alt="" class="calibre14"/></div>
<p class="calibre1">den uyanıverdi. Birkaç saniye gözlerini açmadan kim olduğunu, nerede olduğunu düşündü. Aklının parçaları, düşen köşeli bloklar gibi yerleştiğinde tekrar o yarı uyuşukluğun içine dalmak istedi. Ama nafile.</p>
<p class="calibre1">Başını dayadığı masadan doğruldu.</p>
<p class="calibre1">Kirli beyaz ışığıyla ortalığı aydınlatan lambaya doğru baktı. Sonra uyumadan az önce incelediği hesap kartonuna yeniden döndü.</p>
<p class="calibre1">ikiye ayrılmış aylık fişin sol yanında o ay ödenecek çek ve senetlerin tarih ve meblağlarını yazmış, sağ sütuna ise alacaklarını düşmüştü. Eline aldığı pilot kalemle kartonun boş yerlerine anlamsız, bir yerlere ulaşmayan, kendi etrafında dönüp duran oklar çizdi.</p>
<p class="calibre1">Sıkıldı. Geriye yaslanıp rafları incelemeye başladı. Kutularca dizilmiş kurşunkalemler, tükenmezkalemler, boyalar, silgi ve kalemtıraşlar üst raflarda yerlerini kareli, düz defterlere, harita metotlara bırakıyordu.</p>
<p class="calibre1">Dükkânın önünden birileri konuşarak geçti. Paltolarını giymişler, atkılarına sarınmışlardı. Onların hemen ardından gelen beyaz saçlı adam kapalı kapının camından içerisini görmeye çalışarak, “Suat iyi akşamlar,” diye seslendi. Suat sanki üstüne abanan uyuşukluktan kurtulmak istercesine aslında biraz da kendini zorlayarak, “Sana da ağabey, yarın görüşürüz,” dedi.</p>
<p class="calibre1">Han akşama hazırlanıyordu. Sarı kafalı çocuk elinde boş bardaklarla dolu tepsisiyle ikinci kattaki çay ocağına seğirtti. Kapanan dükkânların son kilit sesleri uzaklaşan ayak seslerine karışarak yere inen toz zerreleri gibi kayboldu.</p>
<p class="calibre1">Bakışları yine dükkâna döndü. Yarın yapması gereken alışverişleri düşündü. Azalan mal kalemlerini aklında sıraladı. Pelür kâğıtları, boy boy klasörler, boyama kalemleri, çelik uçlu guaj tüpleri uçuştu gözlerinin önünde. Gün boyunca toptancılardan duyduğu fotokopi kağıdının fiyatını katlayacağı haberini düşündü. Irak Savaşı yaklaşıyordu ya, şimdi mal almanın tam zamanıydı. Canı sigara çekti. Çöktüğü masanın çekmecelerini karıştırırken sigarayı çoktan bıraktığını hatırladı. Bunu nasıl unuttuğuna şaştı bir an. Üst çekmecede eline gelen büyük boy maket bıçağını masanın parlak kaplamasına bıraktı. O bildik metalik sesle jilet gibi keskin ucu sonuna kadar çıkartıp kendi ekseninde döndürdü bir süre.</p>
<p class="calibre1">Yerinden hamle yapmak üzereydi ki, karşı dükkânın camına takıldı bakışları. Kendini koltuğa yeniden bıraktı. Bu hafta sanırım ikinci oluyordu bu. “Saçlarını kestirmiş,” diye düşündü. “Dün böyle değildi. Sanki uçlarından aldırmış biraz.”</p>
<p class="calibre1">Karşı dükkândaki kadın, raflara üst üste dizdiği çorap kutularını ince parmaklarıyla sağlamlaştırdıktan sonra geri çekilip baktı. Yaklaşıp yeniden dokundu. Ardından düşen saçlarını yavaşça düzeltti. İçeriye doğru kayboldu. Dükkânın ışığı söndü. Kadının silueti belli belirsiz camlardan aktı.</p>
<p class="calibre1">Bu kez gerçekten sigara içmek istedi. Dükkânın arkasında depo olarak kullandığı küçük odaya doğru yollandı. Orada kolilerin arasında mutlaka olmalıydı.</p>
<p class="calibre1">Odanın ışığını yaktığında bu fikrinden vazgeçti. Bir süre boş gözlerle mavi badanalı duvarlar boyunca yükselen denklere baktı. “Siktiğimin savaşı,” diye söylendi içinden. Lise ikinci sınıftayken yanı başında patlayan bomba aklına geldi. O gün öğretmenlerin hiçbiri derslere girmemişti. Ellerinde kitapları gülerek okuldan çıkıyorlardı. Birden etraflarındaki hava kırılıvermişti. Kulağında çınlayan küt sesin ardından ortalığı kaplayan beyaz sis çöktüğünde yanı başında yere saçılmış bağırsaklarını toplamaya çalışan birini görmüştü. Kız, “Basmayın onlara," diye bağırıyordu.</p>
<p class="calibre1">Aklına düşenleri unutmak için odadan hızla çıkmak istedi. Ama arkasına dönmek için yaptığı hareket yanda kaldı. İçinden ıslık gibi bir çığlık koptu.</p>
<p class="calibre1">Burun buruna gelmişlerdi. Elinde olamadan bir adım geriledi.</p>
<p class="calibre1">“Korkuttum galiba seni."</p>
<p class="calibre1">Kadın beyaz dişlerini ortaya çıkaran gülümsemesiyle ona bakıyordu.</p>
<p class="calibre1">“Evet saçlarını gerçekten kestirmiş,” diye düşündü Faruk.</p>
<p class="calibre1">Kahverengi gözlerinin altında hafif koyulaşan makyajı, kırmızı ve etli dudaklarını ortaya çıkarmıştı. Uzun boynunu saran ince sarı zincirin ucundaki nazar damlası geniş ve çıplak bir ovaya düşmüş ay taşı gibi göz kırpıyordu. Siyah elbisesinin bıraktığı kıvrımlarının arasından göğüslerinin yarıda kesilmiş yükseltisi görülüyordu. Kalan yarısını kapatan gölgenin zirvesi Faruk’un yutkunmasına neden oldu.</p>
<p class="calibre1">“Benimle bir sigara içer misin diye sormaya gelmiştim."</p>
<p class="calibre1">Şimdi de paketi uzatan parmaklarıyla birlikte kokusu hücum etmişti. Tütünün acısıyla karışık yeşil bir koku Faruk’un dizlerinden itibaren yükselmeye başladı. tik kez bir kokunun rengini görüyordu.</p>
<p class="calibre1">“Sigarayı bıraktım."</p>
<p class="calibre1">Kelimeler ağzından dökülüvermişti.</p>
<p class="calibre1">“Hay salak kafam," diye düşündü. “Söylenecek laf mı şimdi bu."</p>
<p class="calibre1">“Ama bir tane içebilirim."</p>
<p class="calibre1">Kız uzattığı sigarayı parmağıyla paketin içine geri itti. Yüzündeki gülümsemesi donmuştu.</p>
<p class="calibre1">Faruk'un omzunun üzerinden odaya doğru baktı. ilerledi. Vücudunu ve taşıdığı kokuyu adama değdirerek içeriye girdi. Üzerindeki tozları üfleyerek uçurduğu geniş kolilerden birinin üzerine oturdu. Açılan yırtmacından, yukarıya doğru sarmış bir sarmaşık dövmesinin dikenli dalları görülüyordu. Diğer ayak bileğinde ise gümüş renkli bir takı vardı.</p>
<p class="calibre1">Düşen saçlarını daha önce yaptığı gibi yine topladı. Ama bu kez elini adama doğru uzattı. Ortalığı yine yeşil bir koku kapladı. Odanın tabanından itibaren yükselen sıcaklık Faruk’un dizlerine çoktan ulaşmıştı bile.</p>
<p class="calibre1">“Işığı kapatsana.”</p>
<p class="calibre1">Faruk gözlerini ondan kaçırmadan her zamanki alışkanlığıyla düğmenin yerini buldu. Sönen ışıkla birlikte yeşil sis de kaybolmuştu ama o koku aynen hükmünü sürdürüyordu.</p>
<p class="calibre1">Kadının havada asılı eline ulaştığında ne zamandır katılaşan kaslarının gevşediğini, içine doğru ılık bir nehrin akmaya başladığını hissetti.</p>
<p class="calibre1">“Telefon!"</p>
<p class="calibre1">Yine içinden konuşması gerekirken kendini kontrol edememişti.</p>
<p class="calibre1">“Benim kısa bir görüşme yapmam gerek, bir dakika sürmez.”</p>
<p class="calibre1">Aslında Faruk odadan hızla çıkarken kadının gözlerine bakmak istedi, ama karanlık buna izin vermiyordu.</p>
<p class="calibre1">Masaya ulaştığında tere battığını hissetti. Bir eli telefonun tuşlarında gezerken diğer eliyle ceketini çıkardı.</p>
<p class="calibre1">“Alo ..."</p>
<p class="calibre1">“Efendim... Faruk sen misin?"</p>
<p class="calibre1">“Evet. .. Ben, ben bu akşam gecikeceğim de. Mal almak için Karşıyaka’ya gitmem gerekti."</p>
<p class="calibre1">“Tamam... Bir dakika kız bir şeyler söylüyor.”</p>
<p class="calibre1">Arkadan televizyon sesiyle karışık ince çığlıklar geliyordu.</p>
<p class="calibre1">“Ha Faruk, Aysu şu şeylerden istiyor. Hani içinden oyuncak çıkan yumurtalar var ya. Geçen gün aldırmıştı...”</p>
<p class="calibre1">‘Tamam anladım. Sürpriz yumurta istiyor. Dönüşte alırım. 1yi akşamlar."</p>
<p class="calibre1">“Görüşürüz...”</p>
<p class="calibre1">“Sürpriz yumurta, sürpriz...” Yine yüksek sesle konuşmuştu.</p>
<p class="calibre1">Odaya doğru adım atmıştı ki, alnına bir şaplak atarak durdu. Nasıl unutmuştu Hüsnü Efendi'yi. Birazdan Hanın kapısını kilitlemek için aşağıya inerdi.</p>
<p class="calibre1">Hızla dışarı çıktı. İkinci katın merdivenlerinde koşar adım tırmanırken “Nerede bu eşek herif acaba?" diye düşündü. Koridor bomboştu. Kattaki tüm dükkânlar kapanmıştı.</p>
<p class="calibre1">“Hüsnü Efendi!”</p>
<p class="calibre1">Sesini daha da yükseltti bu kez.</p>
<p class="calibre1">“Bekçi Hüsnü! Neredesin kardeşim?"</p>
<p class="calibre1">Koridorun sonundan sifon sesi geldi, borulardan akan sular hışırtıyla uzaklaştı.</p>
<p class="calibre1">Faruk koşarak tuvaletin önüne vardı. Tam da o anda kapı açı-lıverdi. Ortalığı sidik kokusu doldurdu.</p>
<p class="calibre1">Bir yandan donunu toplayan Hüsnü Efendi, ellerinden süzülen sularla belirdi.</p>
<p class="calibre1">“Ne oldu Beyim? Buradayım işte."</p>
<p class="calibre1">Çektiği fermuarı yarıda takıldı. Yine denedi. Olmadı.</p>
<p class="calibre1">“Bana kapının yedek anahtarını versene.”</p>
<p class="calibre1">Bu defa önünü kapatmayı başaran adam tam soru sormaya hazırlanıyordu ki Faruk’un uzattığı ortasından katlanmış parayı gördü.</p>
<p class="calibre1">Bunun “Al yirmi kağıdı çeneni kapa," anlamına geldiğini biliyordu. Gülümsedi. Cebinden çıkardığı siyah maskot ayının burnuna takılı anahtarı uzattı. Parmaklarından süzülen son damlalar anahtarın metal beyazlığında parladı.</p>
<p class="calibre1">Faruk içi bulanarak aldığı anahtarı sımsıkı kavradı ve yine geldiği gibi hızla aşağıya indi.</p>
<p class="calibre1">İçindeki sıcaklık hissi yeniden kendini göstermeye başlamıştı. Dükkândan içeriye uçar gibi girdi. Ama hızını ayarlayamamış-tı. Kapının hemen sağındaki katalitik sobasına dizini çarpıverdi. Acıyla kasılan ayağını okşarken “Allahın belası adam. Beceriksiz adam,” diye söylendi kendi kendine.</p>
<p class="calibre1">Doğruldu. Derin bir nefes aldı ve küçük odanın karanlığına</p>
<p class="calibre1">daldı.</p>
<p class="calibre1">Kokuyu yeniden hissetti. Büyüyen göz bebekleriyle yolunu bulmaya çalıştı.</p>
<p class="calibre1">Karanlığın içinde titreyen ikinci adımını atmıştı ki, ansızın bir el çenesine dolanıverdi. Başı sertçe yukarıya doğru kalktığı anda gırtlağında hissettiği soğukluğu anlaması için biraz silkinmesi yetti. Jilet keskinliğindeki metal derisine incecik girmişti bile. Taş gibi kesildi.</p>
<p class="calibre1">“Aferin Faruk Bey. Ben söylemeden anladın kımıldamaman gerektiğini."</p>
<p class="calibre1">Hemen solundan yükselen koku içini dolduran sesle birlikte hücum ediyordu.</p>
<p class="calibre1">“Ama beni beklettin. Soğuttun motoru."</p>
<p class="calibre1">Faruk daha kısa aralıklarla nefes almaya başlamıştı. Yutkunmaya bile korkuyordu.</p>
<p class="calibre1">“Şimdi pantolonunu indir bakalım. Ama yavaş yavaş. Tamam mı canım.”</p>
<p class="calibre1">Adam titreyen parmaklarıyla önce kayışını çözdü, ardından düğmeler birer birer açıldı. Kumaş pantolon tok bir sesle zemine düştü.</p>
<p class="calibre1">“Evet devam edelim indirmeye. Devam, devam..."</p>
<p class="calibre1">Faruk'un donunu dizlerinin hemen üstüne doğru sıyırdı.</p>
<p class="calibre1">“Ellerini başının üstüne koy.”</p>
<p class="calibre1">“Şimdi beraber dizlerimizin üstüne çöküyoruz tamam mı? Ama ani hareketler yok. Anlaştık mı?"</p>
<p class="calibre1">Betona vardıklarında Faruk kadının vücudunun tüm hatlarını sırtında hissetti. Tam o anda kadın ani bir hareketle elindeki keskin çeliği Faruk’un hayalarının altına yerleştirdi. Faruk panik halinde kurtulmak istediyse de içini yakan ince acı buna engel oldu.</p>
<p class="calibre1">“Sakın kıpırdama. Yoksa eve sürpriz yumurta olarak bunları götürürsün."</p>
<p class="calibre1">Çenesinin altındaki diğer kol Faruk’un boğazını tamamen çevirmişti. Şimdi örümcek ağına yapışmış bir sinek gibi çaresiz kalmıştı.</p>
<p class="calibre1">“Faruk Bey, bence bu geceden bazı dersler çıkarmalısın. Mesela, her aklına düşen kadınla yatmak mümkün olamayabiliyor-muş, değil mi?”</p>
<p class="calibre1">Faruk içindeki dehşet dalgasını tutmakta zorlanıyordu. Biraz sonra kendini tamamen kaybedebileceğini hissetti.</p>
<p class="calibre1">“Şimdi yüksek sesle saymaya başla. Tam otuza kadar.”</p>
<p class="calibre1">Bacaklarının arasından yeniden yükselen acı adamı kendine getirmişti.</p>
<p class="calibre1">Titreyen sesiyle başladı; “Bir, iki, üç....”</p>
<p class="calibre1">Boğazına takılan öksürüğü savuşturduktan sonra kaldığı sayıyı hatırlamaya çalıştı. O an vücuduna abanan ağırlığın yok olduğunu hissetti. Bacak arasından gelen sızı da hafiflemiş gibiydi. Gözlerini açıp doğruldu. Kadın yoktu.</p>
<p class="calibre1">Yıldırım gibi dönüp kapıya doğru hamle yaptı ama ayak bileklerine dolanan pantolonu buna engel oldu. Küt bir sesle yere çarptı.</p>
<p class="calibre1">Sıyrılan pantolonunu beline doğru çekti ve masanın başına kadar sekerek gitti. Kendini koltuğa attı. içi deli gibi bulanmaya başlamıştı. Dükkânın soğuğunu şimdi daha çok hissediyordu.</p>
<p class="calibre1">Gözleri masanın parlak kaplamasında duran maket bıçağına saplandı. Açık keskin ağzını incecik bir kırmızılık kaplamıştı. Apış arası sızladı yeniden. Elini uzattı. Parmaklarına kan bulaştı. Cebinden çıkardığı kâğıt mendili orasına bastırdı. Yarası derin değildi ama feci canını yakıyordu.</p>
<p class="calibre1">Sendeleyerek kalktı. Paltosunu giydi. Maket bıçağını cebine attı. içindeki öfke ve acı birbirine karışan iki zehir gibi tenini sarmaya başlamıştı.</p>
<p class="calibre1">Hanın kilitli kapısını açıp kendini dışarıya bıraktığında ayaz onu kolları arasına aldı. Soğuk hava her nefesinde içine işliyordu. Kemeraltı’nın karanlık sokaklarından birine daldı. Ortalıkta kimseler kalmamıştı. Rüzgârda sallanan sokak lambalarının yanıp sönen ışıkları yerdeki su birikintilerinde göz kırpıp duruyordu. Uçuşan gazete parçaları paçalarına yapıştı.</p>
<p class="calibre1">Birkaç sokak sonra zihni karışmaya başladı. Yaşadığı şaşkınlık ve soğuk sersemletmişti onu. Yarı karanlığın da etkisiyle nerede olduğunu karıştırmaya başladı. Birden sokağın köşesinde birini görür gibi oldu. Uzun boylu bir gölge bir an ona doğru bakmış ve kaybolmuştu sanki. Elini cebine sokup maket bıçağının ucunu açtı ve oraya doğru koştu. Şiddetlenen rüzgâr onu gerisin geri itmeye uğraşıyordu.</p>
<p class="calibre1">Nefes nefese vardı. Önünde açılan sokak bomboştu. O an içindeki dalgaya engel olamadı. Midesinden yükselen kasılma vücudunu sarstı. Dizlerinin üstüne çöktü ve öğürerek kustu.</p>
<p class="calibre1">Doğrulduğunda sokağın başındaki ışık dikkatini çekti. Birisi elindeki ateşi önündeki teneke kutuya attı. Kutudan alevler yükseldi. Ortalığa asılı yarı karanlık daha da geri çekildi.</p>
<p class="calibre1">Faruk kalkıp yürümeye başladı. Yaklaştıkça ateşin başındaki-nin uzun boylu bir adam olduğunu fark etti. Adam Faruk’u görünce omuzlarına serdiği yırtık battaniyesinin altından uzun bir parlaklık çıkardı. Şimdi neredeyse yüz yüzeydiler.</p>
<p class="calibre1">Faruk yükselen alevlerin ışığında adamın elinde tuttuğu şeyin ne olduğunu gördü. Tek teli olan bir cümbüştü bu.</p>
<p class="calibre1">Adam örtüsünü yere attı ve büyük bir ciddiyetler cümbüşü çalmaya başladı.</p>
<p class="calibre1">“Estarabim, estarabim sağdan soldan estarabim...”</p>
<p class="calibre1">Faruk şaşkın gözlerle olduğu yere çakılmıştı. Uzun saç tutamlarına çay kaşıkları bağlı adam bir yandan aynı notayı çalıyor bir yandan da Faruk'un etrafında dönüyordu.</p>
<p class="calibre1">“Estarabim, estarabim. .."</p>
<p class="calibre1">Adam yanan ateşin ve Faruk’un etrafındaki tavafını hızlandırmaya başlamıştı.</p>
<p class="calibre1">“Sağdan soldan estarabim...”</p>
<p class="calibre1">Döndüğü daireyi gittikçe daraltıyordu. Neredeyse nefesi hissedilir olmuştu.</p>
<p class="calibre1">Faruk birden elini paltosunun cebinden çıkardı ve bıçağı sonuna kadar plastik ağza sürdü. Çıkan metalik ses garip adamı durdurdu. Gerisin geri birkaç adım attı. Sonra arkasına dönüp kaçmaya başladı.</p>
<p class="calibre1">Nefes alışı sakinleşen Faruk etrafına baktı. Sokağı tanımıştı. Nerede olduğunu kafasında tarttı ve yürümeye başladı.</p>
<p class="calibre1">Birkaç dakika sonra her gün arabasını bıraktığı otoparkın olduğu sokağa ulaşmıştı. Yan yana dizili bakkallardan birinin açık olduğunu fark etti. Kapıyı itip girdiğinde yerinden doğrulan dükkân sahibi elindeki kumandayla televizyonun sesini kısıp “Buyurun, iyi akşamlar,” dedi.</p>
<p class="calibre1">Faruk tezgâhın hemen üstünde cicili bicili kutuda yan yana dizilmiş parlak kâğıtlara sarılı yumurtaları işaret etti, “İki tane.”</p>
<p class="calibre1">Elinde beyaz poşet torbayla yürürken olanları düşünüyordu. Soğuk yine içine işlemeye başlamıştı. Otoparka doğru sokak lambaları seyreldi.</p>
<p class="calibre1">Son direği de geçtiğinde arkadan bir kırılma sesi geldi. Sanki cam bir bardak ezilerek kırılmıştı. Faruk omzuna inen darbeyle kendini yerde buluverdi. Yığıldığı yerden dönerek yuvarlandığında ikinci vuruş onu sıyırarak kaldırım taşında patladı. Hemen toparlanıp ayağa kalktığında onu gördü.</p>
<p class="calibre1">Saç lülelerinde çay kaşıklarıyla hırpani adam sapından tuttuğu cümbüşü yeniden kaldırdığında Faruk elindeki maket bıçağını savurdu. Bıçak yumuşak gövdeyi boylu boyunca yırtmıştı. Sendeleyen adam elleri hâlâ havada olduğu halde önüne doğru baktı. Faruk bir çığlık atarak adamı elektrik direğine yapıştırdı ve bıçağı adamın yüzüne sallamaya başladı.</p>
<p class="calibre1">Yaptığı hamlelerden yorulduğunda gözlerini açtı. İki eli de bileklerine kadar kan içindeydi. Karşısındaki surat tanınmayacak hale gelmişti. Geriye çekildiğinde adam boş bir çuval gibi ayaklarının dibine yığıldı.</p>
<p class="calibre1">Faruk yerde duran beyaz poşeti aldı. Elindeki kan, beyazlığın üzerinde birkaç damla süzüldü. Sokaklardan birine sapıp kayboldu.</p>
<p class="calibre1">Biraz sonra kendini Hanın kapısı önünde buldu. Cebindeki yedek anahtarı çıkarıp içeri girdi. Sonra dükkânının kapısını açtı. Elektrik düğmesini çevirmeden masanın başındaki koltuğa bıraktı yorgun vücudunu. Soluk alış verişleri bir türlü düzelmiyordu. Koridordan süzülen zayıf ışığın altında katılaşmış elinden zorlukla bıraktığı poşeti araladı. Sürpriz yumurtalardan birini çıkardı. Jelatinini sıyırıp ucundan ısırdı. Ellerindeki deri parçaları yumurtaya sıvanmıştı. Biraz daha ısırınca yumurta ikiye ayrıldı. İçinden çıkan oyuncağı ışığa doğru kaldırdı. Küçük yeşil bir tanktı bu.</p>
<p class="calibre1">“Siktiğimin savaşı,” diye söylendi.</p>
<p class="calibre1">Kalkıp katalitik sobasının başına gitti. Cebinden çıkardığı maket bıçağıyla yumuşak boruyu kesti. Tüpün tırtıllı vanasını sonuna kadar açtı.</p>
<p class="calibre1">Koltuğa tekrar çöktüğünde yayılan koku hissedilmeye başlamıştı bile. Eline aldığı tankı masanın kaplamasında yürüttü biraz. Sonra başını dayadı. Her şeyin hemen geçmesini diledi. Uyudu.</p>
<p class="calibre1">Aralık 2002, Buca</p>
<p class="calibre1"><a id="bookmark3"></a><span class="calibre2">DÜŞALTI BEŞİKTAŞ RÜYALARI</span></p>
<p class="calibre1"><a id="bookmark4"></a><span class="calibre2">bir... Kışt Kış!</span></p>
<p class="calibre1">K ış geldi.</p>
<p class="calibre1">Di mi? Geldi valla. Salonun perdelerini açtım. Camlar buharla kaplıydı. Sol işaret parmağımla “mahmureee” yazdım.</p>
<p class="calibre1">Yazdım valla.</p>
<p class="calibre1">Çünkü o sırada sabah enerjisiyle beni takip eden kız, pencereye zıplamış ne yapıyorum diye meraklı çipil gözleriyle bana bakıyordu.</p>
<p class="calibre1">Kış. Geldi valla. Gri süveterimi giydim sokağa çıkarken. Annem örmüştü galiba. Kömür sobasının yanına oturup, kızgın sacın üzerinde cızırdayan çaydanlığı dinleye dinleye örmüştür. Süveteri. Gri. Bulutlar gibi.</p>
<p class="calibre1">Islak köpeklerin tin tin gezdiği sokağın başında bir dağ görünüyor. Uzak epey. Ama o da gri. Süveterim gibi. Başında bulutlar birikmiş. Parmak uçları beyaz. Bulutlar üşümüş.</p>
<p class="calibre1">Kış geldi. Di mi? Bulutlar üşümüş ondan anladım. Mahmure de üşür mü? <sup class="calibre9">Ü</sup>şümez. Tüyleri uzadı çünkü. Ben gri süveterimi giydim. Annemin ördüğü. O da sarı tüylerini uzattı. Allah baba ona tüy verdi.</p>
<p class="calibre1">Okullu kız çocukları birbirlerine sokulmuş yürüyorlardı. Islak sokakta. Siyah önlükleriyle kenar kızları. Lastik botlarını giymişler. Mavi, yeşil, san. Lastik botlar beter üşütür ayakları. Su geçirmez belki. Ama soğuk işler. Kız çocukları. Onların üşümüş küçük ayak parmaklan. Kış geldi. Tin tin zayıf köpek koştu arkalarından. Korktular ya. El ele verip koştular.</p>
<p class="calibre1">Şimdi çalışmak zorunda olmasam. Üşüye üşüye gezsem sokaklarda. Tin tin itler ve ben. Kış da geldi zaten.</p>
<p class="calibre1">Pamuk helva gibi eriyor. Zamanım.</p>
<p class="calibre1">“Koca pabuçlu allaam, bu kış çok soğuk olmasın.” Bu sabah böyle dua ettim. Sonra sokaktaki su şapşaplarından birine basınca fark ettim. Ayakkabımın burnu hafif açılmış. Ölü Moby Dick gibi duruyor. Hafif pörsümüş. Kahverengi ama olsun. Ona benziyor. Tıpatıp. Annem üstünden geçmiş sanki. İki sıra dikiş izi. Singer dikiş makinesinin marifetiyle. Metal pedalını çevirip tıkır tıkır ayakkabımı kalın sicimle çevirmiş. Bir tur. Hoop bir daha.</p>
<p class="calibre1">Mahallenin tek imalat sanayii. Annemin Singer’i. Konu komşu söküğünün, evden kaçan kızların gizli gelinliklerinin yanında ayakkabım da kaynamıştır.</p>
<p class="calibre1">Ayakkabım. Burnundan su alıyor. Su işte. Kirli sokak suyu. Az önce kızlar koşarken üstünden atladılar. Ben bastım. Moby Dick yuttu suyu. Ölü balina. Yakından bakınca karaya vurmuş gibi duruyor.</p>
<p class="calibre1">Yakından dedim ya. Kaldırıma çöküp baktım. lyice eğildim ona doğru. Yanımdan sütçü geçti o anda. At arabasıyla. Atın ağzında biraz kuru yonca. ikisi de bana baktılar. At ve sütçü. At güldü galiba bana. “Siktir,” dedim içimden. “Sütçü beygiri sen de."</p>
<p class="calibre1">Sabah ilerledi sonra. Ben kaybolan beygiri düşünürken geçmiş. Otobüs. Geç kaldım yine.</p>
<p class="calibre1">“Ayakkabıma bir daha bakmayacağım," diye düşünüyordum ki yağmur başladı. Sessiz ıslık gibi.</p>
<p class="calibre1">Zaman demiştim ya. Geçiyor işte. Pamuk helva gibi. Tadı dilimde. Kırmızı. Zamanın tadı kırmızı. Gördüm onu ben. Bu sabah hem de...</p>
<p class="calibre1"><a id="bookmark5"></a><span class="calibre2">iki... Satamadan Getirdi Beni!</span></p>
<p class="calibre1">Çocukken mahallenin kızları meleklere inanırdı. Hatta kimi kızların beyaz yaşmaklı, yeşil basmalı kimi nineleri, cuma akşamları üçüncü kez Ayetel Kürsi’yi okurken evlerinin üzerinde nurdan bir kapı açıldığını bile görürlermiş. O günlerde hayat zaten tevatür üzerine kuruluydu bizim için.</p>
<p class="calibre1">Oğlan çocuklarınınsa aklı şeytandaydı. Uzun yaz gecelerinin en hararetli konusu, şeytanın hangi kılığa girerek mahalleye sızdığıydı. Narkotik Kemal'in oğlu keçi üzerine bastırırdı. Zaten dedesi de gece fidan sulamaktan gelirken uzaktan duyduğu oğlak bağırtısının çekiciliğine dayanamayıp sise boğulmuş mezarlığa girmiş ve o günden beri altını tutamaz olmuş.</p>
<p class="calibre1">Aman daha ne hikayeler; kapı arkasından zıplayan kara zebaniler, çükünü beline dolamış kızıl gözlü köpekler, çocukları yutan ceviz ağaçları. Bizim mahalleye oğlan çocuğu olarak gelmenin kötü bir bedeli vardı. Hayata korkarak başlamak boynumuzun borcuydu sanki. Oysa kızlar bez bebekleri ve küçük evcilikleriyle ne kadar da huzur doluydular.</p>
<p class="calibre1">Zamanın bize erken verdiği sıkıntı ve biraz da kıskançlıkla defalarca onların da bu cehennemi tatmasını istemedik değil hani. Uzak duvar üstlerinde hayatımın ilk merkez komite toplantılarında, “Bez bebeklerine kıçımızı silelim, Metin pipisini göstersin (Berber İsmail yamuk kesmişti çünkü), hepsine ayrı ayrı ‘seni seviyom’ diyelim,” gibisinden onlarca karar almış ama Deve Sebahat'in gölgesinin bile bize verdiği ürküntü yüzünden asla başarılı olamamıştık. Bu tartışmalar üzerine yine hayatım ilk siyasi ayrımını yaşamıştım. Erkeklerin bir kısmı, kalanları yani sadece beni yeterince cesur, kararlı ve erkek bulmamış ve yollarını ayrılmışlardı. Artık kimsenin cincibir oynamadığı, tometine almadığı ve şeytan hikâyelerini anlatmadığı bir çocuktum. Tabii her şeye rağmen kızlara asla katılmadım. Yalnız olabilirdim ama en azından hayattaydım.</p>
<p class="calibre1">Zorunlu olarak kendimi okumaya verdim. Zafer Abinin Tek-sas’ları küçük yaşta intiharımı önledi diyebilirim. Zaten Ayhan</p>
<p class="calibre1">Amcama benzeyen profesör Occultis hemen gülümsemişti bana. Konyakçı’ya “dede” desem mi diye düşündüm. Ama babaannem ağzıma sıçardı. Müftü babasının kemikleri sızlarmış konyakçının birine vardı diye.</p>
<p class="calibre1">lyi, kötü adamları, tek dolduruşluk tüfekleri ve titreyen köpekleriyle tüm Teksas ciltlerini tekrar tekrar yaşamam ne kadar sürdü bilmiyorum. Ama hem şeytan düşkünü oğlanlardan hem de Deve Sebahat’in kanatları altında kaynayan kızlardan uzak yaşamayı başarmıştım.</p>
<p class="calibre1">Sonraları aslında bu durumun hayatımı kurtardığını anladım. Çünkü yıllar sonra Bacak Veli’nin oğlu (radikal erkek örgütünün lideri) damlarında koyunlarla basıldı. Mahalleliden eşek sudan gelene kadar dayak yediği yetmedi, hepsini neredeyse bedavaya satmak zorunda kaldı. Çünkü kasabalı mundar oldular diye hayvanlarının ne etini ne sütünü alır olmuştu.</p>
<p class="calibre1">Deve Sebahat yakındaki ilçenin genelevine düştü. Mahallenin büyüyen oğlanları eski hınçlarını almak için bir bayram sabahı cümleten yollandılar. Kimse Sebahat’in muamelesinden kuşku-lanmamıştı. Zira ekibin üçte ikisi belsoğukluğuna yakalandı.</p>
<p class="calibre1">Ben sessizce büyüyüp üniversiteye gittim. Sonraki yıllar biraz bulanık zihnimde. Ara ara parçalanmış ayak tabanlarımı hatırlıyorum. Bir de günler boyunca şişi inmeyen taşaklarımı. Kuyudan çekilmiş paçavra gibi beyaz beLona düşmelerim, birilerinin elimi yüzümü silmesi, parmaklıkların gün boyu kayan gölgesi.</p>
<p class="calibre1">Babam beni hastaneden çıkardığı gün, “Hep cenazen gelecek diye düşünmüştüm. Olsun sağsın ya bu yeter bana,” diye kulağıma fısıldamıştı. Evet sağdım ve yine başa yani doğduğum yere dönmüştüm. Neriman Köksal'ın memeleri arasında bitmesini dilediğim hayatımı eski mahallemde eskitiyorum şimdilerde.</p>
<p class="calibre1">Onca olandan sonra beni kimsenin ciddiye alıp dinlemeyeceğini biliyorum. Belki dedem bir ihtimaldi, ama o da benle konuşmuyor artık. Aslında şanslı sayılırım en azından onu görebiliyorum. Yani kimse bunu yapamazken demek istedim.</p>
<p class="calibre1">Yine de bunlar bizim mahallenin şeytanının işi bence.</p>
<p class="calibre1"><a id="bookmark6"></a><span class="calibre2">üç. .. Üşümüş Kediler Zamanı</span></p>
<p class="calibre1">Yine kendinden önce kokusu geldi.</p>
<p class="calibre1">Sıcak sacın üzerinde kıvranan mandalina kabuğu gibi arsız, kahve sinmiş bakkal amca elleri gibi hesapsız duruverdi karşımda.</p>
<p class="calibre1">Otuz küsur senedir yapıyor bunu bana ya yine de eskimedi heyecanım.</p>
<p class="calibre1">Tıp, tıp iki damla alnıma. Gözlük başa bela işte, tozlu ayakkabılarıma baktım bende.</p>
<p class="calibre1">Limon ağacının benzi uçtu. Karıncalar tahta bavullarıyla Bas-mane’ye yollandılar. ipe dizilmiş biberleri içeriye kaldırdı teyzeler. Sıkılmış salça tepsileri ha keza, kalbimiz kadar temiz yaşmaklarla örtüldü de yağmur değmez pervazlara çekildi.</p>
<p class="calibre1">Kısa şortlu haylaz düşlerimi Sümerbank çizgili pijamalarla yatırır oldu annem. Güneş de arka taraftaki ayakçı meyhanesine daha erken kaçmaya başladı.</p>
<p class="calibre1">Çook alametler belirdi yani. Eli kulağında işte.</p>
<p class="calibre1">O bunu hep yapar zaten.</p>
<p class="calibre1">Kendimi bildim bileli aniden girer hayatıma. Işığın sürmesini elleriyle çekip uzun uzun yağar; “Geliyorum cancağızım."</p>
<p class="calibre1">Artık rakıyı buzla içemez olurum. Aklıma dedemin el örgüsü atkısı düşer. Yadigar Abinin yazlık sinemadaki son gülümsemesi gibidir bu hatırlama hissi. Bundandır bir tarafım gülerken diğer yarımın nar dalı gibi kızarması.</p>
<p class="calibre1">Sonra yakası kürklü kahverengi mantosu, kızıl saçları, saçlarında kestane yaprakları ve serin bedeniyle sokağın başından belirir. Kiremit rengi rujuyla hayatımın en çapkınıdır. Kalbim çarpar taka tuka.</p>
<p class="calibre1">Ah bu sonbahar, mevsimlerin Fahriye Abla'sı mıdır yoksa?</p>
<p class="calibre1">Zamanın ikindi vaktinde gelir de kırıtır serinliğiyle. Bazen de yazın en son öğleden sonrası gibi uzun uzun demlenir kapı önünde.</p>
<p class="calibre1">Neyse dedim ya ha vardı ha varacak. Yapraklara şimdiden düşen koyu gölgeden anlıyorum yakınlığını.</p>
<p class="calibre1">Ama bu sene Karataş’a, Zeki Müren Parkı’nın hemen üstüne taşınıyormuş. Arap kızından duydum bu lakırdıyı günahı boynuna.</p>
<p class="calibre1">Cumbalı, dantelalı bir aşka teşne yani.</p>
<p class="calibre1">Gün aşırı yıkar saçlarını artık. Kordon güneşinin kırık dökükleri, bi de çarşıcı askerler nasiplensin diye. Hem çamaşırlarını asar hem de buzlu badem bacaklarını açar. Saçlarının düştüğü omuzlarından hiç bahsetmeyeyim zira yerin kulağı vardır. Sonra uğraş dur Eşrefpaşa takımıyla.</p>
<p class="calibre1">Vallahi bilmem artık. Bu sene kararlıyım. Kapısının dibinden ayrılmayacağım. Ya o beni atar evine, ya ben girerim bacadan ıslak bir kedi gibi.</p>
<p class="calibre1">Belki de bu en sonuncu bahardır da gözüm açık gider maazallah.</p>
<p class="calibre1"><a id="bookmark7"></a><span class="calibre2">dört... İstanbul’un Orta Yeri Çıkmaz</span></p>
<p class="calibre1">Ş ehrin ilk yokuşu buradan başlar; Solgun Söğüt Çıkmazı.</p>
<p class="calibre1">Üç akasya yan yana. Eski dostlar belli her hallerinden. Dallarında Buğulu Kedi. Derdi günü sokağın yosmaları. Pembe iç çamaşırlarını asar üstelik azgın ablalar. Ben karışmam, ama göz bu, kaşını yıksan da haylazlığa vurur her şeyi. Mahallenin yumak olmuş aşkları, mümkünü yok kimse çözemez, dolanmış bir pencereden bir yatak odasına. Görmesen bile harareti gelip çarpıyor adamın yüzüne.</p>
<p class="calibre1">İhtiyarlar anlatıyor da, çıkmaza tırmanan son ramazan davulcusunu eski evin bahçesine gömmüşler. Kolay değil tabii, sen kıç cebinde Fahrettin Kerim Rakısı taşı, bir de gel üstüne, kim kime kupa çekiyor onu izle. Ama ahşap kokusunun dibinde, dallarına hıdrellez küpeleri asılmış kızıl gül ağacı var ya, hepsini benden iyi bilir. Siz en iyisi ona sorun ayaküstü kırıştıranları. Bana kalırsa hep bunlar Arnavut kaldırımları yüzünden.</p>
<p class="calibre1">Ha unutmadan, şehrin ilk çıtır simidi de buradan başlar buram buram kokmaya. Başıma dolanır ardından Boğaz'a kaçar. Kars kaşarı eritir bir kadın. Yanına pudra şekerli Kürt böreğini sarar. Canım insaf, her sabah da tango yapılmaz ki evin merdivenlerinde. Ama kolaysa ona anlat.</p>
<p class="calibre1">Alt komşu bir alem zaten. Allah akıl fikir verir mi bilmem. Kış geliyor ya, topladı konu komşu söküğü gibi eski vitrinleri, kapıları. Ha babam kıymık kıymık ediyor yorgun tahtaları. Gürültüden uyuyamadıkça tepelere çıkmak iyi geliyor. Eğer çatıda gırnata çalan bir kediyle ona solfej yapan pir-i faniyi görürseniz şaşırmayın hiç. Uykusuzluk adama her şeyi yaptırır.</p>
<p class="calibre1">Gerçi “şalala" bahane. Yaşlar geçiyor bir bir diye dert edince göz kırpmak bile korkutuyor adamı. Ne kadar yazarsak o kadar iyi diyorum içimden. Hele küçük masayı pencereye çekip, kağıdı kızılcıklı votkayla ıslayınca kendini bilmez öyküler çıkıyor ortaya. Zaten insana ait her şey bize yakındır yazıyor ya gazete kağıdı kaplı kitaplar.</p>
<p class="calibre1">Benim demem o ki, herkes kendi çıkmazına sahip çıksın. Gitsin, kimsesiz çıkmazlar cemiyetine kayıt olsun. Sevsin yokuşlarını. Her sabah beyaz yakalı çocukluğumuz geçiyor oralardan. Çözemediğimiz havuz problemleri, gönlü bir türlü bize doğru kaymamış kadınlar, erken ölmüş arkadaşlar, umutsuz yazarlar hepsi dizi dizi fener alayında. Oğuz Atay sigarasını dipliyor yolun sonunda. Hayatınızın izmaritlerini biriktiriyorsanız eğer sıkı sıkı sarılın çıkmazlarınıza...</p>
<p class="calibre1"><a id="bookmark8"></a><span class="calibre2">beş... Kendini İyi Etme Duası</span></p>
<p class="calibre1">S abah geç uyandım.</p>
<p class="calibre1">Pisi gelip kıçıma yatmasa daha da kalkacağım yoktu ha. İçimdeki köz nedense sönmeye yüz tutmuş. Kalkıp Pando Usta’nın dükkanına gittim. Bal, kaymak ve de sıcak süt iyi gelir diye. İyi de geldi sanki.</p>
<p class="calibre1">Şimdi yüksek dallı çınarların altında oturuyorum. Bi kedi tıksırıyor masanın altında. O da yorulmuş gibi. Omuzlarımdaki değirmen taşını bi itebilsem biraz İstanbul olup dirileceğim sanki. Hadi aslanım! Biraz gayret. Ikınsan içindeki güneş gözlerini kırpıştıracak.</p>
<p class="calibre1">Yazmak sana iyi geliyor biliyorsun. Annemin kaynattığı nane limon gibi ferah rüzgârlar esiyor o zaman. Ensemdeki tüyler terliyor da ateşimi atıyorum dışarıya.</p>
<p class="calibre1">Gazoz içtiğim tüm pipetleri biriktirseydim; mavi, mor ve pembe olanları yani. Şimdi tutar mıydım umudu ayak bileklerinden?</p>
<p class="calibre1">Üç taş, beş taş, kaymak taşları, çat çat vurunca burnuma gelen yanık kavları muska torbamda saklasaydım ya.</p>
<p class="calibre1">Ah haylaz çocukluğum. Şimdiki aklım olsa yırtık pırtık demem tüm uçurtmalarımı divanın altında saklardım. Gelin oldu gitti işte çevik koşmalarını.</p>
<p class="calibre1">Vallahi kulakmemelerime kıstırdığını mandalları da unutmadım.</p>
<p class="calibre1">Hadi oğlum, gülümse de beraber gidelim Beyoğlu'na.</p>
<p class="calibre1">Aminden önce dallarını kırdığım tüm vişne ağaçlarından özür dilemeliyim. Yoksa sırat köprüsünde kıçıma kıçıma batarlar biliyorum.</p>
<p class="calibre1">Güzel Allah’ım, amin. Bi daha üzülmeyeceğim ahmak ıslatan yağmurlarının zamansızlığına. Seni de çat kapı zırlamalarımla ikindi uykularından ettiğim için affet beni.</p>
<p class="calibre1">Amin de amin...</p>
<p class="calibre1"><a id="bookmark9"></a><span class="calibre2">altı ... Raylar</span></p>
<p class="calibre1">Trenler olmasaydı bu kadar yalnız kalmazdım. Kalbimi ve anılarımı bıçak yarası gibi ayırmasaydı raylar, sabahları daha sessiz uyanabilirdim...</p>
<p class="calibre1">Mavi kuşaklı, toz ve köy kokan Gördes Birlik otobüsünün Dingiller köyünü geçerek ulaştığı son düzlüğün sol yanından akan ve Spil Dağı’na kadar yorgun duvar yazıları gibi uzanan Akhisar Ovası, tren demektir. Yağmur laciverdi üniformaları ve kırmızı şeritli şapkalarıyla çocukluğumun tren askerlerinin ülkesi başlar Akhisar'ın çarşı ekmeği kokan yol kavşağında.</p>
<p class="calibre1">Dedem, Peynirci Arif, bir yüzlük bırakır gişeye. Bir el sarı liraya uzanırken, sol el tahta rafın en altından kumarbaz çabukluğuyla açık mavi. ama nedense dikdörtgen bileti “şak” diye çeker. Üzerinde, “Talebe, ikinci mevki” yazan ağlamaklı karton, iki tırnağı olan demir canavarın ağzına itilip çekilir ve terli ellerime düşer.</p>
<p class="calibre1">“Dedem gitse de kırmızı helva alsam," derim. “Ahacık işte, istasyonun beyaz merdiveninin altındaki büfede satarlar kırmızı helvayı." Dedemden utanırım nedense, isteyemem. Oysa ben gidene kadar gitmez bilirim.</p>
<p class="calibre1">Tren sağdan, Balıkesir yönünden gelir. “Boş bulduğun yere otur, parana sahip çık, derslerini çok çalış..." Sola İzmir’e gider. Dedem yine arkamda kalır. Annem daha da uzaklaşır...</p>
<p class="calibre1">Göçmen beyazı duvarlarıyla son evler kaybolurken yer bulurum...</p>
<p class="calibre1">Dışarıda benden ne kadar uzak ne kadar yabancı tarlalar, pamuk ameleleri, bozulmuş bağlar, sergen iplerine yatırılmış tütünler, evler, evlerde yanan ışıklar, ışıkların altında oynayan çocuklar akar durur. Akşam erken gelirken tren geç gider, raylar hep ama hep tıkırdar.</p>
<p class="calibre1">“Niye" derim, “Niye hep gitmek zorundayım..." Oysa yaralı kuş gibi geçerken köylerden, kasabalardan insanlar büyük bir huzurla evlerine döner, taş oynar kahvelerde, çocuklar çember çevirir. Kimse gitme telaşında, varma heyecanında değildir. Kimsenin beyaz çamaşırları kaynatılıp ütülenmez, kumaş pantolonu kırışmasın diye gri örme kazağına dürülmez, devetüyü rengi ceketinin ceplerine küçük torbalara tıkıştırılmış közde kestane, ceviz içi, kavrulmuş badem konmaz.</p>
<p class="calibre1">Benden başka niye kimsenin, “Bilat kontrol, bilat kontrol” diye gezen biletçi amcaları yoktur bu dünyada? Derken Manisa’nın hemen dışında kırmızı ışıkları süzülen yüksek duvarlı evlerin önünden geçer makine. Yaşaran gözbebeklerim büyür karanlığa doğru; “Manisa Genelevi." Zaten benim eşek kafam hemen unutur ağlamayı...</p>
<p class="calibre1">Yanımdaki teyze dürter;</p>
<p class="calibre1">“Evladım, yi hakem, elma soydum... Talebe misin sen?”</p>
<p class="calibre1">“Hıı, evet.”</p>
<p class="calibre1">“Ne olcen?"</p>
<p class="calibre1">“Makinist, tiren sürcem."</p>
<p class="calibre1">“Eyi eyi, Yaveş sür, emme!”</p>
<p class="calibre1">Gülerim... Eh ağlamak baki değil ya, bize...</p>
</body>
</html>
