<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body>
  <h3 class="sigil_not_in_toc"></h3>

  <h1 id="sigil_toc_id_2" style="text-align: center;"><i>Nowaklar</i></h1>

  <p>Wassertorstrasse'nin girişinde, eski Berlin'in bir parçası olan taştan, büyük, kemerli bir geçit vardı. Üzeri acemice çizilmiş orak çekiçler, Nazi haçları ve açık artırmalar ya da cinayetleri bildiren yırtık pırtık afişlerle sıvanmıştı. Burası, kaldırım taşlarıyla döşenmiş, yerlerde sürünen ve ağlayan bir yığın çocuğun doldurduğu harap bir sokaktı. Yarış bisikletleri üzerinde yün kazaklı gençler yalpalayarak ortalıkta dolanıyor, ellerinde süt kaplarıyla yoldan geçen kızlara laf atıyorlardı. Kaldırımların üzerine Cennet ve Yeryüzü adlı bir seksek oyunu tebeşirle çizilmişti. Sokağın sonunda bir kilise uzun, sipsivri, tehlikeli, kırmızı bir araç gibi yükseliyordu.</p>

  <p>Frau Nowak bana kapıyı kendisi açtı. Onu son gördüğümden çok daha hasta görünüyordu. Gözlerinin altında mor halkalar vardı. Aynı şapkayı ve havı dökülmüş eski siyah mantosunu giymişti. Önce beni tanımadı.</p>

  <p>"iyi akşamlar, Frau Nowak."</p>

  <p>Yüzündeki kuşkulu bakış, yavaşça aydınlık, utangaç, âdeta çocuksu bir hoş geldin ifadesine dönüştü.</p>

  <p>"Meğerse Herr Christoph'muş! içeri girin Herr Christoph! Gelin oturun."</p>

  <p>"Tam da çıkmak üzereydiniz galiba?"</p>

  <p>"Yoo, yoo, Herr Christoph - şimdi kapıdan girdim, daha şimdi." Elimi sıkmadan önce kendi ellerini aceleyle mantosuna sildi: "Temizliğe gitmiştim de... iki buçuğa kadar işim bitmiyor, akşam yemeği de bu yüzden çok gecikiyor."</p>

  <p>Benim içeri girmem için yana çekildi. Kapıyı itip içeri girmeye çalışırken kapının hemen arkasında duran ocağın üzerindeki tavanın sapına çarptım. Minicik mutfakta ikimize birlikte yer yoktu. Ucuz margarinde kızartılmış patateslerin kokusu ortalığı sarmıştı.</p>

  <p>"Gelin oturun, Herr Christoph," diye yineledi; beni ağırlamak için elinden geldiğince çabalıyordu. "Korkarım ortalık dandini. Kusura bakmamaksınız. Sabah öylesine erken çıkıyorum ki. Grete'ciğim de on iki yaşına girdiği halde tembel mi tembel, lök gibi. Başında durmazsanız, ona hiçbir şey yaptıramazsınız."</p>

  <p>Oturma odasının meyilli tavanı, eskiden beri yer etmiş nem lekeleriyle doluydu. Odanın içinde büyük bir masa, altı sandalye, bir büfe ve iki büyük çift kişilik yatak vardı. Mobilya o kadar çoktu ki odaya ancak yan yan girebiliyordunuz.</p>

  <p>"Grete!" diye bağırdı Frau Nowak. "Neredesin? Hemen buraya gel!"</p>

  <p>İçeri odadan, "Dışarı çıktı," diyen Otto'nun sesi duyuldu.</p>

  <p>"Otto! Gel bak kim var!"</p>

  <p>"Bana ne be? Gramofonu onarmaya uğraşıyorum, şimdi."</p>

  <p>"Uğraşıyorsun demek! Sen! Sen ne işe yararsın ki! Anneyle böyle mi konuşulur! O odadan hemen çık, beni işitiyor musun?"</p>

  <p>Kadın aranda şiddetli bir öfkeye kapılmıştı. Yüzü kasılmış, sıska, alız, salt burundan oluşan bir yüz haline gelmişti. Bütün vücudu titriyordu.</p>

  <p>"Önemi yok, Frau Nowak," dedim. "Bırakın, ne zaman isterse gelsin. O zaman daha büyük sürpriz olur."</p>

  <p>"Ne kadar terbiyeli bir oğlum var! Benimle ne güzel konuşuyor."</p>

  <p>Şapkasını başından atmış, file torbasından birtakım yağlı paketler çıkarıyordu. "Hay Allahım," diye dövündü. "Bu çocuk da nereye gitti? Hep sokakta. Ona yüz kere söyledim. Çocuklarda hiç saygı yok."</p>

  <p>"Ciğerleriniz ne durumda, Frau Nowak?"</p>

  <p>Frau Nowak içini çekti: "Bazen eskisinden daha betermiş gibi geliyor bana. Öyle bir yanıyor ki, tam şurası, işim bittiğinde de yemek yiyemeyecek kadar bitkin hissediyorum kendimi. Eve geldiğimde öyle keyifsiz oluyorum ki... Doktor da bu durumdan hoşnut değil, sanıyorum. Kışın sonuna doğru beni bir sanatoryuma göndermekten söz ediyor. Biliyor musunuz, daha önce de gitmiştim. Ama sırada bekleyen o kadar çok insan var ki... Bu ev de bu mevsimde çok rutubetli oluyor. Şu tavandaki lekeleri görüyor musunuz? Öyle günler oluyor ki suları toplamak için altlarına bir leğen koymak zorunda kalıyoruz. Bu çatı aralarını ev diye kiralamaya hakları yok, tabii. Müfettişler onları kaç kez uyardı. Ama ne yapacaksınız? Bir yere kafamızı sokmak zorundayız. Bir yıldan fazla oluyor, nakil için başvurmuştuk; icabına bakarız deyip duruyorlar. Ama bizden daha beter durumda olan bir sürü insan var... Kocam geçen gün, gazetelerde İngilizler ve İngiliz parası üzerine yazılar okumuştu. Sterlin giderek düşüyor, diyorlar. Ben pek anlamam böyle şeylerden. Siz para kaybetmediniz umarım, Herr Christoph?"</p>

  <p>"Frau Nowak, aslında, sizi kısmen bu yüzden görmeye geldim bugün. Daha ucuz bir oda tutmaya karar verdim. Acaba bu çevrede bana tavsiye edebileceğiniz bir yer var mı diye düşünüyorum."</p>

  <p>"Vah vah, Herr Christoph, çok üzüldüm!"</p>

  <p>Gerçekten şaşırmıştı. "Ama siz kentin bu bölgesinde oturamazsınız - sizin gibi bir beyefendi! Yoo, hayır, korkarım burası size hiç uymaz."</p>

  <p>"Sandığınız kadar titiz değilim belki de. Ben sadece ayda yirmi mark civarında, sakin, temiz bir oda istiyorum. Küçük olması önemli değil. Hemen hemen bütün gün dışarıda olacağım."</p>

  <p>Frau Nowak, kuşkuyla başını salladı: "Vallahi bilmem, Herr Christoph, bakayım, bir düşünmem gerek..."</p>

  <p>Gömleğinin kolları sıvalı, arka odanın eşiğinde beliren Otto, "Yemek hazır değil mi daha, anne?" diye sordu. "Açlıktan ölüyorum!"</p>

  <p>"Ben bütün sabah senin için köle gibi çalıştıktan sonra hazır olmasını nasıl beklersin, seni Allahın cezası tembel herif!" diye bağırdı Frau Nowak, cırlak bir sesle. Sonra hiç duraksamadan, ses tonunu değiştirerek, uygar bir sesle, "Görmüyor musun, burada kim var?" diye ekledi.</p>

  <p>"Vaay... Christoph!" Otto, her zamanki gibi aktörlüğe başlamıştı. Yüzü, giderek aşırı bir sevinçle aydınlandı, gülerken yanaklarında gamzeler belirdi. İleri doğru atılırken bir kolunu boynuma doladı; bir yandan da elimi sıkıyordu: "Christoph, seni köftehor seni, bütün bu süre içinde nerelerde saklanıyordun?" Sesinden ballar akıyordu. Sitemli bir edayla, "Seni ne kadar özledik!" dedi. "Neden hiç bizi görmeye gelmedin?"</p>

  <p>Frau Nowak azarlayarak araya girdi: "Herr Christoph çok meşgul bir beyefendi; senin gibi işi gücü olmayan birinin peşinden koşmaya vakti yok "</p>

  <p>Otto sırıttı, bana göz kırptı, sonra sitem ederek annesine döndü:</p>

  <p>"Anne, ne yaptığını sanıyorsun? Christoph'a bir fincan kahve bile ikram etmeden öylece oturmasına göz mü yumacaksın? Bunca merdiveni tırmandıktan sonra kimbilir ne kadar susamıştır!"</p>

  <p><i>"Susadım</i> demek istiyorsun, değil mi Otto? Hayır, teşekkür ederim Frau Nowak, ben hiçbir şey istemiyorum - gerçekten. Sizi de yemek pişirmekten daha fazla alıkoymak istemiyorum... Bana bak, Otto, şimdi benimle gelip bir oda bulmama yardımcı olur musun? Tam da şimdi annene bu mahallede oturmak istediğimi anlatıyordum... Kahveni dışarıda benimle içebilirsin."</p>

  <p>"Ne, Christoph - sen burada, Hallesches Tor'da mı oturacaksın?" Otto heyecandan dans etmeye başladı: "Ah, anne, bu harika bir şey! Ah, öyle seviniyorum ki!"</p>

  <p>"En iyisi sen şimdi Herr Christoph'la birlikte çıkıp çevreye bir göz at," dedi Frau Nowak. "Yemeğin hazırlanması daha en aşağı bir saat sürer. Burada bana engel oluyorsun. Tabii, <i>sizi</i> kastetmiyorum, Herr Christoph. Dönüşünüzde bizimle bir şeyler yersiniz, değil mi?"</p>

  <p>"Gerçekten çok naziksiniz, Frau Nowak ama korkarım bugün sizinle olamayacağım. Eve dönmem gerekiyor."</p>

  <p>"Çıkmadan bana bir parça ekmek ver anne," diye yalvardı Otto. "Midem öyle boş ki başım topaç gibi dönüyor."</p>

  <p>"Tamam," dedi Frau Nowak; sonra bir dilim ekmek keserek, kızgın bir tavırla Otto'nun önüne attı, "ama akşam şu meşhur sandviçlerinden birini yapmaya kalkar da evde bir şey bulamazsan beni suçlama... Güle güle, Herr Christoph. Bizi görmeye gelmeniz çok nazik bir davranış. Eğer gerçekten buraya yakın bir yerde oturmaya karar verirseniz, umarım sık sık bize uğrarsınız... Ama beğeneceğiniz bir yer bulacağınızdan şüpheliyim. Şimdiye kadar alışık olduğunuz yerlere benzemeyecek..."</p>

  <p>Otto benim arkamdan evden çıkmak üzereyken annesi onu geri çağırdı. Tartıştıklarını duydum; sonra kapı kapandı. Ben yavaş yavaş beş kat merdiveni inerek avluya çıktım. Güneş gökyüzünde, bir bulutun tepesinden ortalığı aydınlattığı halde, avlu karanlık, yerler ıslaktı. Kırık dökük kovalar, çocuk arabası tekerlekleri, bisiklet lastikleri, bir kuyunun içine yuvarlanmış gibi ortalığa saçılmışlardı.</p>

  <p>Bir iki dakika sonra Otto merdivenlerden tangır tungur inerek yanıma geldi:</p>

  <p>"Annem sana söylemeye çekindi," dedi, soluk soluğa. "Belki hoşuna gitmez diye korktu... Ama ben, senin bizimle kalmayı yeğleyeceğinden emin olduğumu söyledim. Burada canın ne isterse onu yaparsın, her şeyin temiz olduğunu bilirsin, yabancı, mikrop yuvası bir evde kalmanın âlemi var mı?.. N'olur, evet de Christoph, lütfen! Ne eğleneceğiz, bak görürsün! Sen ve ben arka odada yatarız. Sen Lothar'ın yatağını alırsın - o bir şey demez. Grete ile iki kişilik yatağı paylaşırlar... Sabahları istediğin kadar yatakta kalırsın. Kahvaltını da yatağına getiririm, istersen... Geleceksin, değil mi?"</p>

  <p>Böylece iş karara bağlandı.</p>

  <p>Nowaklarda kiracı olarak kaldığım ilk gece bir törenle kutlandı. iki bavulumla saat beşi biraz geçerken eve vardığımda, Frau Nowak akşam yemeğini pişirmeye başlamıştı bile. Otto, özel bir ikram olarak, ciğer tava yiyeceğimizi kulağıma fısıldadı.</p>

  <p>"Korkarım bizim yemeğimizi fazla beğenmeyeceksiniz," dedi Frau Nowak, "alışık olduğunuz yemeklerden sonra ama elimizden geleni yaparız." Gülücükler içindeydi, heyecandan içi içine sığmıyordu. Ben de etrafa gülücükler saçıyor ama kendimi yine de tedirgin ve ayak altında hissediyordum. Sonunda, oturma odasının mobilyaları üzerinden bin bir zorlukla atlayarak yatağımın üzerine oturdum. Bavullarımı boşaltacak yer olmadığı gibi kıyafetlerimikoyacak bir yer de yoktu anlaşılan. Grete, oturma odasındaki masanın başına oturmuş, iskambil kâğıtları ve resim çıkartmalarıyla oynuyordu. Yaklaşık on iki yaşlarında hantal bir kızdı. Kaba bir güzelliği vardı ama yusyuvarlak omuzlu ve çok şişmandı. Benim varlığım onu fazlasıyla meşgul ediyordu. Yerinde duramıyor, sağa sola dönüyor, yılışık yılışık gülüyor ve büyüklere öykünen yapmacık bir sesle ikide bir annesine sesleniyordu:</p>

  <p>"Anneciğim! Gel bak, ne güzel çiçekler!"</p>

  <p>"Senin güzel çiçeklerine bakacak vaktim yok," diye bağırdı Frau Nowak, sonunda, büyük bir hiddetle: "Şurada fil kadar iri bir kızım var; bana beş paralık hayrı yok. Yemek yapmak için tek başıma köle gibi çalışmak zorundayım!"</p>

  <p>"Çok doğru, anne!" Otto, sevinçle annesinden yana çıktı. Öfkeyle Grete'ye döndü: "Neden ona yardım etmiyorsun, bilmek istiyorum! Yeterince şişmansın. Bütün gün oturuyorsun, hiçbir şey yapmıyorsun. Hemen oradan kalk, beni duyuyor musun! O pis kartları da kaldır, yoksa hepsini yakarım!"</p>

  <p>Bir eliyle kartları yakaladı, öbür eliyle de Grete'nin suratına bir tokat attı. Grete, canı yanmadığı halde teatral bir çığlık koparttı: "Ah, Otto, canımı yaktın!" Elleriyle yüzünü kapattı ve parmaklarının arasından beni dikizlemeye başladı.</p>

  <p>"Şu çocuğu rahat bırakır mısın!" diye bağırdı Frau Nowak mutfaktan cırlak bir sesle. "Sen kim oluyorsun da tembellikten söz ediyorsun! Sen de ulumayı bırak Grete yoksa, Otto'ya sana bir temiz dayak atmasını söylerim, o zaman ağlamak için gerçek bir nedenin olur, ikiniz de beni çıldırtacaksınız."</p>

  <p>"Ama anne!" Otto mutfağa koştu, annesini belinden yakaladı ve öpmeye başladı: "Zavallı küçük anneciğim, benim küçük annem, küçük annecik!" diye yapmacık bir ses tonuyla annesine yaltaklandı. "Bizim için saçını süpürge ediyorsun; Otto ise sana ne kadar kötü davranıyor. Ama isteyerek yapmıyor, biliyorsun -o sadece aptalın biri... Yarın senin için kömürü yukarı çıkarayım mı, bunu ister misin anneciğim?"</p>

  <p>"Çek ellerini üstümden, palavracı seni!" diye bağırdı Frau Nowak; bir yandan gülüyor, bir yandan da Otto'dan kurtulmaya çalışıyordu. "Senin dalkavukluğuna ihtiyacım yok. Zavallı ihtiyar anan sanki pek umurunda! Bırak da şu işimi rahat rahat yapayım."</p>

  <p>Otto'nun elinden sonunda kurtulduğu zaman, bana, "Otto o kadar da kötü bir çocuk değil," dedi. "Ama öyle kuşbeyinli ki! Lothar'ımın tam tersi - Lothar örnek bir evlat! Herhangi bir işi, ne olursa olsun, yapmaktan çekinmez, bunu gurur meselesi yapmaz. Birkaç kuruş biriktirdiğinde de onları kendisine harcamaz, doğru bana gelir ve 'işte anne, al bunları ve kendine kışlık bir çift güzel terlik al” der. Frau Nowak, bana elini uzatarak para veriyormuş gibi bir hareket yaptı. Otto gibi onun da tasvir ettiği her sahneyi oynamak gibi bir huyu vardı.</p>

  <p>Otto kızgınlıkla araya girdi: "Amaan, Lothar şöyle, Lothar böyle. Hep Lothar. Ama şunu söylesene anne, geçen gün sana yirmi marklık bir banknot veren hangimizdi? Lothar yirmi markı bir ayda bile kazanamaz. Ama mademki böyle konuşuyorsun, daha fazlasını bekleme benden; dizlerinin üstünde gelip yalvarsan bile alamazsın."</p>

  <p>"Seni hain çocuk seni!" Frau Nowak bir anda küplere binmişti: "Herr Christoph'un önünde böyle konuşmaya utanmıyor musun! Bu yirmi markın -ve çok daha fazlasının- nereden geldiğini bir bilse seninle bir dakika bile aynı çatı altında kalmaya razı olmazdı; haksız da sayılmazdı hani. Şu terbiyesizliğine bak hele - parayı bana sen vermişsin! Pekâlâ biliyorsun ki baban o zarfı görmemiş olsaydı..."</p>

  <p>"Doğru!" diye bağırdı Otto, yüzünü maymun gibi buruşturuyor, heyecandan yerinde zıp zıp zıplıyordu. "İşte benim istediğim de buydu! Christoph'a itiraf et çaldığını! Sen hırsızsın! Hırsızsın işte!"</p>

  <p>"Otto, bu ne cüret!" Öfkeden kuduran Frau Nowak, bir eliyle tencere kapağını kaptı. Atış mesafesinin dışında kalmak için geriye doğru sıçradım, bir sandalyeye çarpıp tökezledim ve kıçüstü oturdum. Grete yapmacık bir sevinç ve korku çığlığı attı. O sırada kapı açıldı. Herr Nowak işinden dönmüştü.</p>

  <p>Bodur, güçlü kuvvetli, sivri bıyıklı, kısa saçlı, fırça kaşlı bir adamdı. İçeride olup bitenleri, yarı geğirti sayılabilecek bir ses çıkararak seyretti. Olanları anlamamış görünüyor ya da belki hiç umursamıyordu. Frau Nowak onu aydınlatacak bir şey söylemedi. Tencere kapağını sessizce bir çengele taktı. Grete yerinden fırladı ve kollarını uzatarak babasına doğru koştu: "Babişko! Babişko!"</p>

  <p>Herr Nowak nikotin lekeli iki üç diş parçasını göstererek kızma gülümsedi. Eğilerek onu yerden kaldırdı; bunu öyle bir dikkat, ustalık ve hayranlıkla yaptı ki kocaman, değerli bir vazoyu kaldırıyormuş gibiydi. Mesleği mobilya nakliyatçılığıydı. Sonra elini uzattı bana ama bunu telaşsız, hoşa gitmek için çırpınmadan, nazik bir tavırla yaptı:</p>

  <p>"Servus, Herr!"<a id="footnote12"></a></p>

  <p>Babasının omzuna tünemiş olan Grete, o ballar akan ses tonuyla, "Babişko, Herr Christoph'un gelip bizimle oturmasına memnun olmadın mı?" diye cıvıldadı. Bunun üzerine Herr Nowak, birden yeni bir enerji kazanmış gibi, daha sıcak bir tavırla elimi tekrar sıkmaya başladı. Sırtıma vurdu:</p>

  <p>"Memnun mu? Evet, tabii ki memnunum!" Başıyla onayladı. "İngiliz ha? Anglais, öyle mi? Ha ha. Doğru söylüyor muyum? Aa, evet, ben Fransızca konuşurum. Tabii, çoğunu unuttum şimdi. Savaşta öğrendim. Feldweberdim,<a id="footnote13"></a> Batı Cephesi'nde. Birçok savaş esiriyle konuştum, iyi çocuklardı. Hepsi bizim gibi insanlar..."</p>

  <p>"Sen sarhoşsun yine bey!" diye bağırdı Frau Nowak, tiksintiyle. "Herr Christoph kimbilir ne düşünecek senin hakkında!"</p>

  <p>"Christoph bir şey demez, öyle değil mi, Christoph?" Herr Nowak omzuma vurdu.</p>

  <p>"Christoph'muş! <i>Herr</i> Christoph demen gerek! Bir beyefendi olduğunu görmüyor musun?"</p>

  <p>"Bana Christoph demenizi yeğlerim," dedim.</p>

  <p>"Elbette! Christoph haklı! Hepimiz aynı et ve kemikten yapılmışız... <i>Argent,</i> para - hepsi aynı! Ha ha!"</p>

  <p>Otto öbür kolumu tuttu: "Christoph artık aileden biri!"</p>

  <p>Bir süre sonra ciğer tava, kara ekmek, arpa özünden yapılmış kahve ve haşlanmış patatesten oluşan mükellef bir yemek geldi sofraya. Eline bol para geçen Frau Nowak (ona haftalık kira için avans olarak on mark vermiştim), bir orduya yetecek kadar patates pişirmişti. Büyük bir tencereden kürekle atar gibi tabağıma yığmaya devam ediyordu. Boğulacakmış gibi oldum.</p>

  <p>"Biraz daha alın, Herr Christoph. Hiçbir şey yemiyorsunuz."</p>

  <p>"Bütün hayatım boyunca bu kadar çok yemedim, Frau Nowak."</p>

  <p>"Christoph bizim yemeğimizi beğenmiyor," dedi Herr Nowak. "Aldırma, Christoph, alışırsın. Deniz kıyısından döndügünde Otto da aynı senin gibiydi. O İngiliz dostuyla birçok iyi şeye alışmıştı..”</p>

  <p>"Çeneni tut, bey!" diye uyardı Frau Nowak. "Çocuğu rahat bırakamaz mısın? Neyin doğru, neyin yanlış olduğuna karar verebilecek yaşta. Yaptığından kendi utansın!"</p>

  <p>Lothar içeri girdiğinde biz hâlâ yemek yiyorduk. Kepini yatağın üzerine attı, benimle nazikçe ama sessizce el sıkıştı, hafifçe eğilip selam vererek sofradaki yerini aldı. Benim varlığım onu zerre kadar şaşırtmamış ya da ilgilendirmemişti; bakışlarımız hemen hemen hiç karşılaşmıyordu. Onun ancak yirmisinde olduğunu biliyordum ama çok daha büyük olabilirdi. Ergin bir erkek izlenimi veriyordu. Otto onun yanında çocuk gibiydi. Zayıf, kemikli, ırkının hafızasına işlemiş çorak tarlaların acısını taşıyan bir köylü yüzüydü Lothar'ınki.</p>

  <p>"Lothar gece okuluna gidiyor," dedi Frau Nowak gururla. "Daha önce bir garajda çalışıyordu, şimdi de mühendislik öğrenmek istiyor. Elinizde bir diploma olmadığı sürece hiçbir yerde işe almıyorlar sizi. Bakmaya vaktiniz olduğu zaman, çizdiklerini size göstersin, Herr Christoph. Öğretmen, çok başarılı olduklarını söyledi."</p>

  <p>"Görmek isterim, tabii."</p>

  <p>Lothar tepki göstermedi. Ona hak veriyordum; ben de kendimi biraz gülünç hissediyordum. Ama Frau Nowak hava atmaya kararlıydı:</p>

  <p>"Hangi geceler dersin var Lothar?"</p>

  <p>"Pazartesileri ve perşembeleri." Kasıtlı olarak ve inatla yemeğine devam etti, annesine bakmadan. Sonra, belki bana karşı kötü bir niyeti olmadığını göstermek için ekledi: "Sekizden on buçuğa kadar." Yemek biter bitmez hiç konuşmadan ayağa kalktı, benimle el sıkıştı, yine hafifçe eğilip selam vererek kepini aldı ve dışarı çıktı.</p>

  <p>Frau Nowak arkasından bakarak içini çekti: "Nazilerinin yanına gidiyor, herhalde. Çoğu zaman, onlara hiç bulaşmasaydı, diye düşünüyorum. Bir sürü saçma sapan düşünce dolduruyorlar kafasına. Bu yüzden öyle huzursuz oluyor ki. Onlara katıldığından beri bambaşka bir çocuk oldu... Politikadan bir şey anladığımdan değil ama.. Ben hep şunu söylerim - ne diye Kayzer'i geri getirmiyorlar? Ne derseniz deyin, o varken daha rahattık”</p>

  <p>"Amaan, senin ihtiyar Kayzer cehnenemin dibine," dedi Otto. "Bizim istediğimiz komünist ihtilali."</p>

  <p>"Komünist ihtilaliymiş!" Frau Nowak homurdandı. "Şu kafaya bak! Bütün komünistler beş para etmeyen haylazlar, senin gibi. Yaşamlarında bir kez bile namuslu bir iş yapmamışlardır."</p>

  <p>"Christoph komünist," dedi Otto. "Öyle değil mi, Christoph?"</p>

  <p>"Gerçek bir komünist sayılmam aslında."</p>

  <p>Frau Nowak gülümsedi. "Daha ne saçmalıklar söyleyeceksin bize! Herr Christoph nasıl komünist olabilir? O bir beyefendi."</p>

  <p>"Benim diyeceğim şu-" Herr Nowak çatal bıçağını elinden bıraktı, bıyığını elinin tersiyle dikkatle silerek devam etti: "Tanrı hepimizi eşit yarattı. Sen benim kadar iyisin; ben senin kadar iyiyim. Bir Fransız bir İngiliz kadar iyidir; bir İngiliz de bir Alman kadar iyidir. Ne demek istediğimi anlıyor musun?"</p>

  <p>Evet anlamında başımı salladım.</p>

  <p>"Savaşı ele alalım-" Herr Nowak sandalyesini arkaya doğru itti: "Bir gün bir ormandaydım. Yapayalnız, anlıyor musun? Öyle, kendi başıma ormanda yürüyordum, sokakta yürür gibi... Birden, önümde duran bir Fransız askeri gördüm. Sanki yer yarılmıştı da içinden çıkmıştı. Şu anda sen bana ne kadar yakınsan, o da o kadar yakın mesafede duruyordu." Herr Nowak konuşurken ayağa fırladı. Masadaki ekmek bıçağını kaparak, önünde tuttu; savunma halinde tutulan bir süngü gibi. Fırça kaşlarının altından bana ters ters bakıyor, o sahneyi aynen yaşıyordu: "Orada öylece durmuşuz; birbirimize bakıyoruz. Fransızın yüzü bir ölününki kadar solgundu. Birden bağırdı: 'Beni vurma!' Aynen böyle." Herr Nowak, ellerini acıklı bir yakarı pozisyonunda birleştirdi. Ekmek bıçağı engel oluyordu şimdi, onun için masaya bıraktı. "'Vurma beni! Beş çocuğum var.' (Fransızca konuşuyordu, tabii ama ben onu anlıyordum. Mükemmel Fransızca konuşuyordum o günlerde; ama şimdi birazım unuttum.) Ben ona bakıyorum, o da bana bakıyor. Sonra ben: 'Ami' diyorum. (Bu, arkadaş demek.) Ondan sonra el sıkışıyoruz." Her Nowak elimi iki elinin arasına alarak büyük bir heyecanla sıktı. "Sonra birbirimizden uzaklaşmaya başlıyoruz - geri geri giderek; beni arkadan vurmasını istemiyordum tabii." Herr Nowak, hâlâ önüne doğru ters ters bakarak, adım adım gerilemeye başladı, ta ki büfeyle çarpışana kadar. Çerçeveli bir resim yerinden fırladı, yere düştü ve camı parçalandı.</p>

  <p>"Babişko! Babişko!" diye bağırdı Grete, sevinçle. "Bak, ne yaptın!"</p>

  <p>Frau Nowak kızgınlıkla seslendi: "inşallah bu sana ders olur da, maskaralığı bırakırsın, ihtiyar soytarı seni” Grete yüksek sesle yapmacık bir kahkaha attı; Otto dayanmayıp yüzüne bir tokat vurunca da, her zamanki gibi yalancıktan sızlanmalarına başladı. Bu arada Herr Nowak, karısını öpüp yanağını çimdikleyerek öfkeli kadını yatıştırdı.</p>

  <p>"Git başımdan, seni koca ayı seni!" diyerek gülen Frau Nowak ona karşı koyuyor, nazlanıyor; benim bu sahneye tanık olmamdan da hoşnutluk duyuyordu: "Bırak beni, bira fıçısı sen de!"</p>

  <p>O sıralarda bir sürü öğrenciye ders veriyordum. Hemen hemen bütün gün dışarıdaydım. Öğrencilerim, batı Berlin'in şık ve zengin semtlerinin orasına burasına dağılmışlardı - hepsi de zengin, bakımlı, Frau Nowak'la yaşıt ama ondan on yaş daha genç görünen kadınlardı. Can sıkıcı öğleden sonraları, kocaları işteyken, biraz İngilizce konuşmayı uğraş edinmekten hoşlanıyorlardı. Çıtır çıtır yanan şöminelerin önünde, ipek yastıklar üstünde oturup, <i>Ses Ses'e Karşı</i> ile <i>Lady Chatterley'nin Aşığı'nı</i> tartışıyorduk. Bir uşak, çay ve tereyağlı kızarmış ekmek servisi yapıyordu. Kimi zaman, edebiyattan sıkıldıklarında, onları Nowak ailesiyle ilgili anekdotlarla eğlendiriyordum. Ama Nowaklarla birlikte oturduğumu söylememeye büyük özen gösteriyordum: Gerçekte yoksul olduğumu itiraf etmem işimi bozabilirdi. Hanımlar, ellerinden geldiğince, iki buçuk marka indirmek için pazarlık ettikten sonra, bana biraz isteksizce saat başına üç mark ödüyorlardı. Çoğu bilerek ya da bilmeyerek beni tongaya bastırmaya, bir saatten fazla kalmamı sağlamaya çalışırlardı. Bu yüzden her an gözümün saatte olması gerekiyordu.</p>

  <p>Sabahları ders almak isteyenler azınlıkta olduğu için, genellikle Nowak ailesi bireylerinden çok daha geç kalkıyordum. Frau Nowak'in temizlik işi vardı, Herr Nowak mobilya nakliyat şirketindeki işine gidiyor, şu sırada işsiz olan Lothar gazete dağıtıcısı bir arkadaşına yardım ediyor, Grete de okula gidiyordu. Sadece Otto bana eşlik ediyordu; annesinin, Otto'nun başının etini yiyerek, İş Bulma Kurumu'nda kartını damgalatması için onu evden zorla attığı günler dışında tabii.</p>

  <p>Bir fincan kahve, bir dilim ekmek ve et kızartmasından artan yağdan oluşan kahvaltımızı getirdikten sonra, Otto pijamasını çıkarır ve jimnastiğe başlardı; ya gölge boksu yapar ya da amuda kalkardı. Benim hayranlığımı kazanmak için kaslarını oynatırdı; yatağımın üstüne çömelerek bana hikâyeler anlatırdı:</p>

  <p>"Christoph, sana El'i nasıl gördüğümü hiç anlattım mı?"</p>

  <p>"Hayır, sanmıyorum."</p>

  <p>"Peki, dinle, öyleyse... Çok küçüktüm, bir gece yatağımda yatıyordum. Çok karanlık ve çok geçti. Birdenbire uyandım ve kocaman kara bir elin yatağın üzerine doğru uzandığını gördüm. O kadar korkmuştum ki çığlık bile atamadım. Bacaklarımı çenemin altına doğru çekerek gözlerimi ona diktim. Sonra, bir iki dakika geçince gözden kayboldu, ben de haykırmaya başladım. Annem koşarak geldi. Anne, ben El'i gördüm” dedim. Ama o yalnızca güldü. Bana inanmıyordu."</p>

  <p>Otto'nun olgun bir şeftaliye benzeyen gamzeli, masum yüzü birden çok ciddileşmişti. O gülünç derecede küçük, parlak gözlerini bana dikti, tüm konuşma gücünü toparlayarak devam etti:</p>

  <p>"Ondan sonra, Christoph, birkaç yıl sonra, bir döşemecinin yanında çırak olarak çalışmaya başladım. Bir gün, sabah saatlerinde, güpegündüz taburemde oturmuş çalışıyordum. Birden, oda kararıverdi, kafamı kaldırdım, baktım. El oradaydı. Şu anda senin bana olduğun kadar yakın; üstüme kapanmak üzereydi. Kollarımın ve bacaklarımın donduğunu hissettim; soluk alamıyor, bağıramıyordum. Ustam rengimin uçtuğunu gördü ve</p>

  <p>"Öyle umalım, Christoph. Ama ben sanmıyorum. El, sonunda beni ele geçirecek."</p>

  <p>"Vay canına, Otto, neyin var senin? iyi misin?" dedi. O benimle konuşurken El benden yine uzaklaştı, küçücük siyah bir nokta kalana kadar küçüldü, küçüldü gibi geldi bana. Kafamı kaldırıp baktığım zaman odanın her zamanki gibi aydınlık olduğunu ve tavanda, siyah noktanın kaybolduğu yerde kocaman bir kara sineğin yürüdüğünü gördüm. Ama bütün gün öylesine hastaydım ki ustam beni eve göndermek zorunda kaldı."</p>

  <p>Otto bunları anlatırken rengi uçmuştu. Yüzünde gerçekten ürküntü verici bir korku ifadesi belirdi ve geçti. Şimdi üzüntü içindeydi, küçük gözleri yaşlarla dolmuştu: "Bir gün El'i yeniden göreceğim. Ve o zaman öleceğim."</p>

  <p>"Saçma," dedim, gülerek. "Biz seni koruruz."</p>

  <p>Otto üzüntüyle başını salladı:</p>

  <p>“Öyle umalım, Christoph. Ama ben sanmıyorum. El, sonunda beni ele geçirecek.”</p>

  <p>"Döşemecinin yanında ne kadar kaldın?" diye sordum.</p>

  <p>"Öyle uzun kalmadım. Ancak birkaç hafta. Usta bana karşı çok kabaydı. Bana hep en zor işleri verirdi - oysa ben küçücüktüm o zamanlar. Bir gün beş dakika geç gittim. Korkunç bir kavga çıkardı. Bana <i>verfluchter Hund</i> dedi. Peki, ben buna katlandım mı sanıyorsun?" Otto öne eğildi, maymun gibi buruşturduğu suratını kindar bir sırıtışla bana doğru uzatarak <i>"Nee, nee! Bei mir nicht"</i> dedi. Küçücük gözleri, bir maymun kiniyle benim üzerimde odaklandı. Kırış kırış yüz hatları şaşırtıcı biçimde çirkinleşmişti. Sonra birden gevşedi. Döşemeci değildim artık. Saçını arkaya doğru atıp dişlerini göstererek neşeli ve masum bir ifadeyle güldü: "Ona vuracakmış gibi yaptım. Adama-kılı korkuttum onu!" Bir darbeden korunmaya çalışan, korkudan titreyen orta yaşlı bir adamın taklidini yaptı. Güldü.</p>

  <p>"Sonra işi bırakmak zorunda kaldın, öyle mi?" diye sordum.</p>

  <p>Otto evet anlamında başını salladı. Yüzü yavaş yavaş değişti. Yine hüzünlenmeye başlamıştı.</p>

  <p>"Annen baban ne dediler bu işe?"</p>

  <p>"Aa, onlar hep bana karşı oldular. Çocukluğumdan beri, iki dilim ekmek olsa, annem her zaman büyüğünü Lothar'a verirdi. Ne zaman yakınacak olsam, onlar, 'Git çalış. Artık çalışacak yaşa geldin. Kendi ekmeğini kazan. Biz senin geçimini neden sağlayalım?' derlerdi." Otto kendi kendine acıyor, gözleri yaşla doluyordu: "Beni kimse anlamıyor bu evde. Kimse bana iyi davranmıyor. Hepsi benden nefret ediyor aslında. Benim ölümümü istiyorlar."</p>

  <p>"Nasıl böyle saçmalayabilirsin, Otto? Annenin senden nefret etmediği kesin."</p>

  <p>"Zavallı annem!" dedi Otto, bana hak vererek. Ses tonu hemen değişmişti, biraz önce söylediklerinden tümüyle habersiz görünüyordu: "Bu korkunç bir şey. Onun her gün böyle ölesiye çalıştığını görmeye dayanamıyorum. Biliyor musun Christoph, o çok, çok hasta. Çoğu zaman geceleri saatlerce öksürüyor. Bazen de kan kusuyor. Yattığım yerde, acaba ölecek mi, diye düşünüyorum kendi kendime."</p>

  <p>Başımı salladım. Sonra, kendimi tutamayıp gülmeye başladım. Frau Nowak'la ilgili sözlerine inanmadığımdan değil ama yatağın üzerinde bağdaş kurmuş oturan Otto'nun öylesine hayvansı bir canlılığı, güneşten yanmış vücudunun öylesine sağlıklı bir görünümü vardı ki ölümle ilgili sözleri insana gülünç geliyordu; boyalı bir palyaçonun bir cenazeyi tasvir etmesi gibi. Kendisi de bunu anlamış olmalı ki o da gülümsedi; benim duyarsızlığıma hiç de şaşırmamış gibiydi. Bacaklarını uzatarak öne doğru eğildi ve zorlanmadan elleriyle ayaklarını kavradı: "Bunu yapabilir misin, Christoph?"</p>

  <p>Birden, akima bir şey geldi: "Christoph, sana bir şey gösterecek olursam, hiç kimseye söylemeyeceğine yemin eder misin?"</p>

  <p>"Pekâlâ."</p>

  <p>Ayağa kalktı ve yatağının altında bir şeyler aramaya başladı. Pencere yanındaki köşede döşeme tahtalarından birini yerinden oynattı; kaldırıp altından bir teneke bisküvi kutusu çıkardı. Kutunun içinde bir yığın mektup ve fotoğraf vardı. Otto bunları yatağın üstüne yaydı:</p>

  <p>"Annem bunları bulsa yakar... Bak Christoph, onu nasıl buluyorsun? Adı Hilde. Dans etmeye gittiğim yerde tanıştım... Bu da Marie. Ne güzel gözleri var, değil mi? Benim için deli oluyor - diğer çocukların hepsi kıskanıyor. Ama aslında benim tipim değil." Ciddi bir tavırla başını salladı: "Biliyor musun, belki sana tuhaf gelecek ama bir kızın bana abayı yaktığını anladığımda ona karşı ilgim kalmıyor. Onunla tüm ilişkimi koparmak istedim ama buraya gelip annemin önünde öyle bir maraza çıkardı ki... Onu susturmak için ara sıra görüşmek zorundayım... İşte bu da Trude - doğru söyle, Christoph, onun yirmi yedi yaşında olduğuna inanabilir misin? Ama öyle! Vücudu harika, değil mi? Batı Berlin'de oturuyor. Kendi dairesinde! iki kez boşanmış. Ne zaman istersem oraya gidebilirim. Bu, erkek kardeşinin çektiği bir resmi. İkimizin birlikte resimlerimizi çekmek istemişti ama ben bırakmadım. Sonradan onları satar diye korktum - bunun için insan tutuklanabilir, anlarsın ya..." Otto yılışık yılışık sırıttı ve bana bir deste mektup uzattı: "Bak, bunları oku; gülersin. Şu, Hollandalı bir adamdan. Hayatımda gördüğüm en büyük arabanın sahibi. Baharda onunla birlikteydim. Ara sıra bana yazar. Babam durumu çaktı; şimdi zarflarda para olup olmadığını anlamak için bu mektupları kolluyor - pis köpek! Ama benim de kendime göre bir taktiğim var. Bütün dostlarıma, mektuplarını köşedeki fırına postalamalarını söyledim. Fırıncının oğlu iyi arkadaşım..."</p>

  <p>"Peter'dan hiç haber alıyor musun?" diye sordum.</p>

  <p>Otto çok ciddi bir ifadeyle yüzüme baktı; sonra "Christoph?" dedi.</p>

  <p>"Evet?"</p>

  <p>"Bana bir kıyak yapar mısın?"</p>

  <p>"Ne gibi?" diye sordum, ihtiyatla. Otto hep en beklenmedik anlarda borç para isterdi.</p>

  <p>"Lütfen..." Yumuşak ve sitemli bir ses tonuyla, "lütfen, bana bir daha Peter'dan söz etme..." dedi.</p>

  <p>"Pekâlâ," dedim, büyük bir şaşkınlıkla: "Nasıl istersen."</p>

  <p>"Biliyorsun, Christoph... Peter beni çok incitti. Onun, dostum olduğunu sanıyordum. Sonra birden beni yüzüstü bıraktı..."</p>

  <p>Bu soğuk ve nemli sonbahar havasında, aşağıdaki o karanlık ve sisin hiç kalkmadığı isli avluda, sokak şarkıcıları ve müzisyenler birbiri arkasından sürekli konserler veriyorlardı. Mandolinli gençlerden oluşan topluluklar, akordeon çalan yaşlı bir adam, bir de küçük kızlarıyla şarkı söyleyen bir baba göze çarpıyordu. En popüler hava, kuşkusuz: <i>Aus der Jugendzeit'</i>ti<a id="footnote15"></a> Bu şarkıyı hemen her sabah onlarca kez dinliyordum. Kızların babası felçliydi ve ancak eşek anırmasına benzer garip sesler çıkarıyordu ama kızlar canavar gibiydi; müthiş bir enerjiyle: "Sie <i>kommt,</i> sie <i>kommt</i> nicht mehr!"<a id="footnote16"></a> diye hep bir ağızdan bağrışıyorlardı, insanların mutsuzluğuyla eğlenen ecinniler gibi. Bazen bir gazete parçasına sarılı bir para yükseklerdeki bir pencereden aşağı fırlatılırdı. Para kaldırıma vurur, bir mermi gibi seker ama küçük kızların kılı bile kıpırdamazdı.</p>

  <p>Ara sıra, bir hemşire Frau Nowak'i görmeye gelirdi; evdeki yatak düzenine bakıp başım sallar, hoşnutsuzluğunu belirtir, sonra çıkıp giderdi. Belli ki prensip gereği yakası açık gezen soluk benizli bir iskân müfettişi de uğrar, bir sürü not alırdı. Frau Nowak'a tavan arasının kesinlikle sağlıksız ve içinde yaşanamaz bir mekân olduğunu söylerdi. Sözlerinde biraz sitem havası vardı, sanki bu kısmen bizim suçumuzmuş gibi. Frau Nowak bu ziyaretlerden fazlasıyla gocunurdu. Bunlar, onun gözünde, salt kendisini kolaçan etmek için yapılan girişimlerdi. Hemşire ya da müfettişin, dairenin dağınık olduğu bir anda damlayacakları korkusuyla yaşıyordu. Kuşkuları öylesine çoktu ki bu yüzden yalan bile söylüyor, sırf onlardan bir an önce kurtulmak için damdaki deliğin önemli olmadığını bildiriyordu.</p>

  <p>Bir başka düzenli konuk da taksitle her türlü giysi satan bir Yahudi terziydi. Bu, ufak tefek, yumuşak huylu ve ikna kabiliyeti çok güçlü olan bir adamdı. Bütün gün mahalledeki kiracıları dolaşır, elli fenik buradan, bir mark oradan toplar, güvencesiz geçimini, bir tavuk gibi, bu verimsiz olduğu aşikâr topraktan eşeleyip çıkarmaya uğraşırdı. Hiçbir zaman para için baskı yapmazdı; borçlularını daha çok mal almaya ve böylece, yeni bir ödemeler dizisine abone olmaya ikna etmeyi yeğlerdi, iki yıl önce, Frau Nowak üç yüz marka Otto'ya takım elbiseyle palto almıştı, ikisi de çoktan eskimişti ama ödemenin bitimine daha çok vardı. Benim gelişimden az sonra Frau Nowak, Grete'nin giyimine yetmiş beş mark yatırdı. Terzi hiçbir itirazda bulunmadı.</p>

  <p>Tüm mahallenin ona borcu vardı. Ama sevilmeyen bir insan değildi; insanların, gerçek bir kin beslemeden lanetledikleri bir halk adamı statüsüne sahipti. "Belki de Lothar haklı," derdi, Frau Nowak bazen: "Hitler iktidara geldiği zaman bu Yahudilere bir iki ders verecek. O zaman böyle küstahlık yapamayacaklar." Ama ben, Hitler başa geçerse bu terziyi hepten yok edecektir dediğimde, Frau Nowak hemen değişiverirdi: "Yoo, öyle olmasını istemem. Ne de olsa, çok iyi elbiseler dikiyor. Ayrıca, bir Yahudi, müşkül durumdaysan sana daima şans tanır. Hiçbir Hıristiyan onun gibi kredi vermez... Siz bu mahalledeki insanlara sorun, Herr Christoph: Hiçbir zaman Yahudileri kovmayacaklardır."</p>

  <p>Bütün günü can sıkıntısı içinde, evde aylak aylak dolanmakla ya da aşağıda, avlunun giriş kapısında arkadaşlarıyla çene çalmakla geçirmiş olan Otto, akşama doğru neşelenmeye başlardı. İşten dönüşümde, onu genellikle kazağını, golf pantalonunu çıkarmış, vatkaları omuzlarından dışarı sipsivri uzanmış ceketini, küçük, dar, kruvaze yeleğini ve geniş paçalı pantolonunu giymek üzereyken bulurdum. Oldukça zengin bir kravat koleksiyonu vardı. Onlardan birini seçmek ve tam istediği gibi bağlamak en az yarım saatini alırdı. Mutfakta üçgen şeklindeki kırık aynanın önünde sırıtarak kendini seyreder, şeftali pembesi yanakları kendini beğenmişlikle gamzelenirdi; bu arada Frau Nowak'ın işini engeller ama onun itirazlarına kulak aşmazdı. Akşam yemeği biter bitmez de dansa gitmek üzere evden fırlardı.</p>

  <p>Ben de genellikle akşamları çıkardım. Ne kadar yorgun olursam olayım, akşam yemeğinden hemen sonra uyumam olanaksızdı. Grete ile annesi ve babası çoğu zaman dokuzda yatakta olurlardı. Ben de ya sinemaya gider ya da bir kafede oturur, gazeteleri okur, esnerdim. Yapılacak başka hiçbir şey yoktu.</p>

  <p>Sokağın sonunda, Alexander Casino denilen bir içkili mahzen vardı. Evden birlikte ayrıldığımız bir günün akşamı, Otto bana orayı göstermişti. Sokak seviyesinden dört basamak aşağı iniyor, kapıyı açıyor, hava cereyanını kesen kalın deri perdeyi kenara itiyor ve kendinizi uzun, basık, kirli bir odada buluyordunuz. Oda kırmızı Çin fenerleriyle aydınlatılmış ve tozlu kâğıt şeritlerden oluşan süslerle donatılmıştı. Duvar diplerine çepeçevre hasır masalar ve kocaman pejmürde kanepeler dizilmişti. Bunlar, İngiliz trenlerinin üçüncü sınıf kompartımanlarındaki koltuklara benziyordu. En arkada, tellere sarılı yapma kiraz çiçekleriyle süslenmiş kafes şeklinde bölmeler vardı. Her tarafa rutubet ve bira kokusu sinmişti.</p>

  <p>Buraya daha önce de gelmiştim: Bir yıl önce, cumartesi geceleri, Fritz Wendel'in bana kentin batakhanelerini gezdirdiği günlerde uğramıştık. Her şey aynen bıraktığımız gibiydi; yalnız daha az meşum, daha az pitoresk ve artık yaşamın derin anlamını simgelemekten uzaktı - çünkü bu kez zerre kadar sarhoş değildim. Aynı patron -eski bir boksör- kocaman göbeğini barın üzerinde dinlendiriyor, aynı süngüsü düşük garson kirli beyaz ceketiyle, ayaklarını sürüyerek ortalıkta dolanıyordu; iki kız, belki onlar da aynıydı, hoparlörden çıkan feryatlara ayak uydurarak, birbirine sarılmış dans ediyordu. Kazaklı ve deri ceketli bir grup genç bir köşede kâğıt oynuyor; seyirciler eğilmiş ellerindeki kartlara bakıyorlardı. Kolları dövmeli bir genç soba başına çöreklenmiş, bir cinayet romanına dalıp gitmişti; gömleğinin yakası bağrı açık, kolları omuz başlarına dek sıvanmış, altında bir şort, ayağında soketler, her an bir yarışa katılacakmış gibiydi. En arkadaki kafesli bölmede bir adamla bir genç oturuyordu. Gencin yuvarlak, çocuksu bir yüzü ve uykusuzluktan şişmiş gibi görünen kıpkırmızı göz kapakları vardı. Yaşlıca, dazlak kafalı, saygın görünüşlü adama birşeyler anlatıyordu; adam dinlemekte oldukça isteksiz görünüyor, kısa bir puro içiyordu. Genç, öyküsünü özenle ve büyük bir sabırla anlatıyordu. Ara sıra, belli bir noktayı vurgulamak için elini yaşlıca adamın dizine koyuyor, sinirli bir hastasını izleyen bir doktor gibi başını kaldırıp adamın yüzüne bakıyor, en küçük bir mimiğini yoğun bir dikkatle izliyordu.</p>

  <p>Sonradan bu çocuğu yakından tanıdım. Adı Pieps'ti. Büyük bir gezgindi. On dört yaşında evden kaçmış, çünkü Thuringian Ormanı'nda bir oduncu olan babası onu dövermiş. Hamburg'a doğru yaya olarak yola çıkmış. Hamburg'a vardığında, Antwerp'e giden bir gemide kaçak olarak saklanmış, Antwerp'ten itibaren Ren ırmağı boyunca yürüyerek yeniden Almanya'ya dönmüş. Avusturya ve Çekoslovakya'ya da gitmiş. Dağarcığı şarkılar, öyküler ve fıkralarla doluydu: Olağanüstü neşeli ve mutlu bir yaradılışı vardı. Elindekileri arkadaşlarıyla paylaşır, nereden ve nasıl karnını doyuracağı kaygısını taşımazdı. Kurnaz bir yankesiciydi; başlıca çalışma mekânı ise Friedrichstrasse'deki bir eğlence merkeziydi; burası polis hafiyeleriyle kaynayan ve bugünlerde giderek tehlikeli olmaya başlayan Passage'dan pek uzak sayılmazdı. Bu eğlence merkezinde, boks çalışmak için kum torbaları, göz ziyafeti için gözetleme delikleri ve oyun makineleri vardı. Alexander Casino'nun gediklisi olan gençlerin çoğu öğleden sonralarını burada geçirirken, sevgilileri de Friedrichstrasse ve Linden'de müşteri avına çıkarlardı.</p>

  <p>Pieps, arkadaşları Gerhardt ve Kurt'la birlikte, tren yolu yakınındaki kanal kıyısında, bir bodrumda oturuyordu. Bodrum, kollarında ve bacaklarında yılan, kuş ve çiçek dövmeleriyle yaşlıca bir Friedrichstrasse orospusu olan Gerhardt'ın teyzesine aitti. Gerhardt uzun boylu, boş, aptal ve mutsuz bir gülüşü olan bir gençti. Yankesicilik yapmaz, büyük bonmarşelerden öte beri çalardı. Belki de çılgınca cesareti yüzünden şimdiye kadar yakayı ele vermemişti. Satıcıların burnunun dibinde, öteberiyi ceplerine tıkabasa doldururken aptal aptal sırıtırdı. Çaldığı her şeyi teyzesine verirdi. Teyzesi tembelliğinden ötürü ona küfür yağdırır ve onu hep parasız bırakırdı. Bir gün, birlikteyken, cebinden parlak renkli bir kadın kemeri çıkardı: "Christoph, bak, ne güzel değil mi?"</p>

  <p>"Nereden aldın bunu?"</p>

  <p>"Landauers'ten," dedi Gerhardt. "Peki, neden gülüyorsun?"</p>

  <p>"Bak, Landauerler benim arkadaşlarım oluyor. Bana komik geldi, hepsi bu kadar.</p>

  <p>Gerhardt'ın yüzünde hemen korku belirdi: "Onlara söylemezsin, Christoph, değil mi?"</p>

  <p>"Hayır," diye söz verdim. "Söylemem."</p>

  <p>Kurt, Alexander Casino'ya ötekilerden daha az gelirdi. Onu Pieps ya da Gerhardt'ı anladığımdan daha iyi anlayabiliyordum, çünkü bilinçli olarak mutsuzdu. Yaradılışının pervasız, ölümcül bir yanı vardı; hayatının umutsuzluğuna karşı kendini ani ve şiddetli bir öfkeye kaptırma kapasitesi. Almanlar buna <i>Wut</i> diyorlar. Böyle zamanlarda köşesinde sessizce oturur, hızla içmeye koyulur, asık suratlı ve buyurgan bir edayla yumruklarını masaya vururdu. Sonra birdenbire ayağa fırlayarak "Ach, Scheiss!" diye bağırarak çıkar giderdi. Bu ruh hali içinde, öteki çocuklarla kasten kavga çıkarır, üçüyle, dördüyle birden aynı anda dövüşürdü, ta ki yarı sersem, kanlar içinde sokağa fırlatılıp atılıncaya kadar. Bu gibi hallerde Pieps ve Gerhardt bile, bir halk düşmanıymış gibi, ona karşı cephe alırlardı: Ona herkesin vurduğu kadar sert vurur, sonra da kendi aralarında sürükleyerek eve götürürlerdi. Attığı yumruklarla gözlerini mosmor ettiği için Kurt'a karşı hiç mi hiç kin tutmazlardı. Davranışı, kendilerini asla şaşırtmazdı. Ertesi gün hepsi yine canciğer arkadaş olurlardı.</p>

  <p>Ben geri döndüğümde Herr ve Frau Nowaklar herhalde iki üç saattir uyuyor olurlardı. Otto genellikle daha geç gelirdi. Yine de, oğlunun birçok davranışına şiddetle karşı çıkan Herr Nowak, gecenin hangi saati olursa olsun kalkıp ona kapıyı açmaktan zerre kadar gocunmuyor görünüyordu. Her nedense Nowaklari, ikimize de birer yedek anahtar vermeye kimse razı edemezdi. Kapı sürgülü, aynı zamanda kilitli olmadığı sürece uyuyamazlardı.</p>

  <p>Bu tür kira evlerinde her tuvalet, dört dairenin sakinleri tarafından ortaklaşa kullanılırdı. Bizimki aşağı kattaydı. Yatmadan önce rahatlamak istediğim takdirde, karanlıkta oturma odasından geçerek mutfağa yönelmem, masanın kıyısından dolaşmam, sandalyelerden uzak durmam, Nowakların yatağının baş ucuna çarpmadan ya da Lothar'la Grete'nin yattığı yatağı sarsmadan ikinci bir yolculuk yapmam gerekiyordu. Ama ne denli ihtiyatlı hareket edersem edeyim, Frau Nowak mutlaka uyanırdı; beni karanlıkta görüyordu anlaşılan ve terbiyeli direktiflerle utandırmaktan geri kalmıyordu: "Hayır, Herr Christoph, orası değil, efendim. Sobanın yanında, soldaki kovaya lütfen."</p>

  <p>Bu muazzam insan barınağının küçücük köşesindeki yatağımda karanlıkta yatarken, aşağıdaki avludan gelen her sesi korku verici bir kesinlikle işitebiliyordum. Avlu, bir gramofon borusu vazifesi görüyor olmalıydı. Merdivenlerden inen biri vardı: Komşumuz Herr Müller olmalıydı bu; demiryollarında gece vardiyasında çalışıyordu. Her kattan indikçe, adımlarının hafiflemesine kulak kabarttım; sonra avludan geçti; ıslak taşların üzerine bastıkça, açık seçik, yapış yapış sesler duyuluyordu. Kulak kabartarak, kocaman sokak kapısının anahtar deliğinde bir anahtarın gıcırdadığını işittim ya da işittiğimi sandım. Bir dakika sonra kapı, uzaktan ve derinden gelen top sesi gibi bir gürültüyle kapandı. Bu defa da, bitişik odada Frau Nowak bir öksürük nöbetine tutuldu. Onu izleyen sessizlikte, uykusunda belirsiz, tehditkâr sözler mırıldanan Lothar'ın bir yandan öbür yana dönerken yatağı gıcırdadı. Avlunun öte yanında bir yerlerde bir bebek çığlık çığlığa ağlamaya başladı, bir pencere gürültüyle kapatıldı, yapının en iç bölümlerinde, çok ağır bir nesnenin donuk bir ses çıkararak bir duvara çarptığı duyuldu. Bu, yabancı, gizemli ve tekinsiz bir ortamda, bir cangılda tek başına uyumak gibi bir şeydi.</p>

  <p>Pazar günleri Nowakların evinde geçmek bilmezdi. Bu berbat havada gidilecek hiçbir yer yoktu. Hepimiz evdeydik. Grete ile Herr Nowak serçeler için bir tuzak hazırlamışlardı. Herr Nowak tuzağı imal etmiş ve pencereye raptetmişti. Saatlerdir, onun başına geçip oturmuş, bekliyorlardı. Tuzağı çalıştıran ip Grete'nin elindeydi. Ara sıra kıkırdaşıp gülüyor ve bana bakıyorlardı. Ben, masanın karşı tarafına oturmuş, önümdeki "Ama, Edward, <i>görmüyor musun?"</i> yazılı kâğıt parçasına asık bir suratla bakıp duruyordum. Romanımı ilerletmeye çalışıyordum. Roman, kırsal bölgede büyük bir malikânede, haksız kazançlar üzerine kurulu bir yaşam sürdüren bir ailenin yaşam öyküsüydü. Hepsi de çok mutsuzdu. Zamanlarını, hayatlarından neden zevk almadıklarını birbirlerine açıklamakla geçiriyorlardı; ileri sürdükleri nedenlerden bazıları çok ilginçti - bana göre tabii. Ne yazık ki, mutsuz aileme karşı ilgimin giderek azaldığını fark ediyordum: Nowakların evindeki atmosfer pek esinleyici değildi. Kapısı açık olan içeri odada Otto, ses cihazı ve çevirme kolundan yoksun eski bir gramofonun döner tablası üzerine koyduğu süs eşyalarını dengeleyerek eğleniyor, ne kadar zamanda fırlayıp parçalanacaklarını merak ediyordu. Lothar, solgun ve asık yüzü inatçı bir dikkatle işinin üzerine eğilmiş halde, komşularının anahtarlarını törpülüyor, kilitlerini onarıyordu. Yemek pişirmekte olan Frau Nowak, İyi ve İşe Yaramaz Kardeşlerle ilgili bir vaaz vermeye başladı: "Lothar'a bak. işi olmadığı zaman bile kendini meşgul etmesini biliyor. Sense, birşeyleri parçalamaktan başka bir işe yaramazsın. Sen benim oğlum değilsin."</p>

  <p>Otto, yüzünde sırıtkan bir ifade, yatağının üzerine serilmiş yatıyordu; ara sıra müstehcen bir laf atıyor ya da dudaklarıyla osurur gibi sesler çıkarıyordu. Bazı ses tonları adamı çıldırtabilirdi. Bazen öyle bam teline basıyordu ki Otto'nun canını acıtmak geliyordu insanın içinden. O da bunu biliyordu. Frau Nowak'ın cırlak sesi bir çığlığa dönüştü:</p>

  <p>"Seni evden atmak geliyor içimden! Bizim için ne yaptın bugüne kadar? Herhangi bir iş olduğu zaman hep yorgun oluyorsun ama geceyarılarına kadar gezip tozmak için yorgun değilsin - seni kötü, anormal, işe yaramaz herif..."</p>

  <p>Otto ayağa fırladı ve odanın içinde hayvani zafer çığlıkları atarak dört dönmeye başladı. Frau Nowak bir kalıp sabun alarak ona doğru fırlattı. Otto yana eğilince sabun pencere camına isabet etti, cam kırıldı. Bunun üzerine Frau Nowak oturup ağlamaya başladı. Otto hemen yanma gidip onu yüksek sesli öpücüklerle yatıştırmaya girişti. Ne Lothar ne de Herr Nowak olan bitenle pek ilgilenmediler. Hatta Herr Nowak eğleniyor-muşa benziyordu: Bana kurnazca göz kırptı. Sonradan, pencere camındaki delik bir mukavva parçasıyla kapatıldı. Cam onarılmadan kaldı; çatı arasındaki birçok hava akımına bir yenisi daha katılmış oldu.</p>

  <p>Akşam yemeği süresince hepimiz neşeliydik. Herr Nowak, Yahudilerle Katoliklerin nasıl birbirlerinden farklı dua ettiklerini bize taklitlerle göstermek için masadan kalktı. Dizlerinin üzerine çökerek kafasını birkaç kez kuvvetle yere vurdu. Bu arada, İbranice ve Latince duaları temsilen birtakım abuk sabuk sözler geveliyordu: "Koolyvotchka, koolyvotchka, koolyvotchka. Amin." Sonra bize meşhur idamlardan söz etti. Grete ile Frau Nowak hem dehşete kapılıyor hem de zevk alıyordu bu anlatıdan: "Birinci William -ihtiyar William- hiçbir idam fermanını imzalamazdı; neden olduğunu biliyor musunuz? Çünkü bir seferinde, tahta çıkmasından biraz sonra, ünlü bir cinayet davası görülmeye başlanmış. Yargıçlar uzun süre tutuklunun suçlu mu, suçsuz mu olduğu konusunda bir karara varamamışlar ama sonunda onu idama mahkûm etmişler. Tutukluyu idam sehpasına çıkarmışlar, cellat baltayı eline almış -işte böyle; ve baltayı savurmuş- işte şöyle; ve indirmiş: Şrak! (Bunların hepsi eğitimli adamlar tabii; siz ya da ben, bin mark verseler bile bir vuruşta bir adamın kellesini uçuramayız.) Ve adamın kellesi - pat! sepetin içine düşmüş” Herr Nowak yine gözlerini devirdi, dilini ağzının köşesinden sarkıttı, kesik başın gerçekten çok canlı ve feci bir taklidini yaptı: "Derken kesik baş kendiliğinden konuşmuş ve şöyle demiş: 'Ben suçsuzum!' (Tabii, bu sadece sinirlerin yaptığı bir oyun ama konuşmuş işte, tıpkı şimdi benim konuştuğum gibi.) 'Ben suçsuzum!' demiş... Birkaç ay sonra, başka bir adam ölüm döşeğinde gerçek katilin kendisi olduğunu itiraf etmiş. İşte bu yüzden William bir daha hiçbir idam fermanını imzalamamış!"</p>

  <p>Wassertorstrasse'de, bir haftanın diğerinden hiçbir farkı yoktu. Tavanı sızdıran, havasız, küçük çatı katımız yemek ve lağım kokuyordu. Oturma odasındaki soba yandığı zamanlar neredeyse soluk alamazdık; yanmadığı zamanlar da donuyorduk. Hava çok soğumuştu. Frau Nowak, işte olmadığı günler sokakları aşındırıyor, klinikle sağlık kurumu arasında mekik dokuyordu. Cereyanlı koridorlarda, sıraların üzerinde saatlerce bekliyor ya da karmaşık başvuru formları üzerinde kafa patlatıyordu. Doktorlar onun durumu üzerinde bir anlaşmaya varamıyorlardı. Bir tanesi onun hemen sanatoryuma gönderilmesi taraftarıydı. Bir diğeri, hastalığının çok ilerlemiş olduğu düşüncesiyle onu gönderilmeye değer bulmuyordu; bunu kendisine de söylemişti. Bir başkası, önemli bir hastalığı olmadığı konusunda ona teminat veriyor, sadece Alpler'de bir on beş gün geçirmesi gerektiğini söylüyordu. Frau Nowak her üçünü de büyük bir saygıyla dinledikten sonra bana bu görüşmeleri anlatırken, her birinin tüm Avrupa'da bulunabilecek en iyi ve en akıllı profesörler olduklarını vurgulamayı ihmal etmiyordu.</p>

  <p>Her seferinde, öksürerek, tir tir titreyerek, sırılsıklam pabuçlarla yorgun argın ve yarı-isterik bir halde eve dönüyordu. Gelir gelmez de kurulu bir oyuncak gibi, Grete'yi ya da Otto'yu azarlamaya başlıyordu:</p>

  <p>"Sen benim dediğime bak - senin sonun hapishane! Keşke, on dört yaşındayken seni bir ıslah evine postalasaydım. Belki biraz adam olurdun... Düşünüyorum da bugüne kadar benim ailemden, saygın ve dürüst olmayan bir kişi bile çıkmadı!"</p>

  <p><i>"Sen</i> mi saygıdeğersin?" Otto, küçümseyerek sırıtıyordu. "Genç kızken, ele geçirebildiğin her pantolonluyla fingirdiyordun yahu."</p>

  <p>"Benimle böyle konuşamazsın! Anladın mı? Konuşamazsın! Ah, keşke seni doğurmadan ölseydim, seni kötü ruhlu, anormal çocuk!"</p>

  <p>Otto annesinin etrafında atlayıp zıplıyor, onun darbelerinden kendini koruyor, başlattığı kavgadan hoşnut, keyif çığlıkları atıyordu. Heyecandan, suratını çirkin çirkin şekillere sokuyordu.</p>

  <p>"Deli bu!" diye bağırdı Frau Nowak. "Şunun suratına bir bakın, Herr Christoph. Sorarım size, bu zırdeli değil mi? Tedavi için hastaneye götürsek, ne dersiniz?"</p>

  <p>Bu fikir Otto'nun romantik hayal gücünü çalıştırdı. Sık sık, birlikte yalnız kaldığımızda, bana gözlerinde yaşlarla:</p>

  <p>"Sinirlerim artık dayanmıyor Christoph. Çok yakında gelip beni götürecekler. Bana deli gömleği giydirecekler, lastik boru vasıtasıyla besleyecekler. Beni görmeye geldiğinde de seni tanıyamayacağım," diyordu.</p>

  <p>'Sinir'i olanlar, yalnız Frau Nowak'la Otto değildi. Yavaş yavaş Nowaklar benim de direnme gücümü kırmaya başlamışlardı. Bulaşık çukurundan gelen koku burnuma her gün biraz daha kötü, kavga ederken Otto'nun sesi biraz daha kulak tırmalayıcı, annesininki de biraz daha cırlak geliyordu. Grete'nin sızlanmaları dişlerimi sıkmama neden oluyordu, Otto kapıyı çarptığı zamansa sinirle yerimden sıçrıyordum. Geceleri, ancak yarı sarhoşsam uyuyabiliyordum. Ayrıca, vücudumda oluşan nahoş ve esrarengiz bir isilik yüzünden gizlice kaygılanıyordum; belki Frau Nowak'in yemekleri belki de daha kötü bir şey bana dokunuyordu.</p>

  <p>Artık çoğu gecelerimi Alexander Casino'da geçiriyordum. Köşede, sobanın yanındaki bir masada mektuplarımı yazıyor, Pieps ve Gerhardt'la konuşuyor ya da diğer müşterileri seyrederek oyalanıyordum. Mekân genellikle çok sessizdi. Hepimiz, bir şey olmasını bekleyerek oturuyor ya da barda pinekliyorduk. Dış kapının açıldığını duyar duymaz, deri perdenin arkasından hangi yeni konuğun belireceğini görmek için bir düzine göz o tarafa çevriliyordu. Bu kişi genellikle elinde sepet, bir bisküvi satıcısı ya da yine elinde bir bağış kutusu ve dinî broşürle gelen, Kurtuluş Ordusu'nun<a id="footnote17"></a> bir görevlisi oluyordu. Bisküvi satıcısı o gün iyi iş yapmış ya da kafayı bulmuşsa bizimle kâğıt helvasına zar atardı. Kurtuluş Ordusu görevlisi kızcağız ise, bağış kutusunu tıkırdatarak ortalıkta sürünür, havasını alır, sonra da hiçbirimizin vicdanını sızlatmadan çıkar giderdi. Gecenin rutin görüntülerinden biri olduğu için, Gerhardt ve Pieps o gittikten sonra onunla ilgili bir şaka bile yapmazlardı. Derken yaşlı bir adam ayaklarını sürüye sürüye içeri girer, barmenin kulağına bir şey fısıldar ve onunla birlikte, barın arkasındaki bir odaya çekilirdi. Adam kokain bağımlısıydı. Bir dakika sonra ortaya çıkar, hepimize bir şövalye edasıyla şapkasını çıkarır ve yine ayaklarını sürüye sürüye dışarı çıkardı. Yaşlı adamın bir tiki vardı. Durmadan başım sallıyordu; sanki Hayat'a "Hayır, Hayır, Hayır" der gibiydi.</p>

  <p>Bazen polis gelirdi. Ya aranan bir suçlunun ya da ıslahevinden kaçan çocukların peşindeydiler. Onların ziyaret saatleri genelde bilinirdi ve ona göre hazırlık yapılırdı. Her halükârda, Pieps'in bana açıkladığı gibi, son anda tuvalet penceresinden binanın arkasındaki avluya bir çıkış yapılabilirdi: "Ama dikkatli olmalısın Christoph," diyordu. "İyice ileriye doğru atlamalısın. Yoksa kömürlüğe, oradan da bodruma düşersin. Benim başıma geldi bir kez. Arkamdan gelen Hamburg Werner o kadar çok güldü ki aynasızlar onu enseledi."</p>

  <p>Cumartesi ve pazar günleri Alexander Casino dolu olurdu. Batı Berlin'den gelen konuklar, başka ülkelerden gelen elçiler gibiydiler. Yabancılar, çoğunlukla Hollandalılar ve İngilizler sökün ediyordu. İngilizler yüksek perdeden heyecanlı seslerle konuşuyorlar, komünizmi, Van Gogh'u ve en iyi restoranları tartışıyorlardı. Bazıları korkmuş gibi görünüyor, belki de bu hırsız barınağında bıçaklanacaklarını sanıyorlardı. Pieps ve Gerhardt masalarında oturmuş, yabancıların aksanlarını taklit ediyor, içki ve sigara otlakçılığı yapıyorlardı. Bağa gözlüklü şişman bir adam soruyordu: "Bill'in zenci şarkıcılar için verdiği o şahane partide siz de var mıydınız?" Monokl takan bir genç mırıldanıyordu: "Dünyanın bütün şiirselliği şu yüze yansımış." O anda onun ne duyumsadığını biliyordum; onun duygularını paylaşabilir, hatta ona gıpta bile edebilirdim. Ama iki hafta sonra, antika gümüş takımlar ve efsanevi Porto şarabıyla donatılmış bir masanın çevresinde toplanmış, akıllı uslu gülümseyen, seçkin kulüp üyeleri ya da üniversite hocalarının önünde, burada görüp geçirdikleriyle övüneceğini bilmek bana üzücü geliyor, kendimi daha yaşlı hissetmeme neden oluyordu.</p>

  <p>En sonunda doktorlar kararlarını verdiler: Frau Nowak bir sanatoryuma gönderilecekti, hem de çok yakında, Noel'den biraz önce. Bunu işitir işitmez, Frau Nowak terziye yeni bir giysi ısmarladı. Bir partiye çağırılmış kadar heyecanlı ve sevinçliydi: "Hastane yetkilileri her zaman çok titizdirler, Herr Christoph. Üstümüzün başımızın temiz ve düzenli olmasını isterler. Aksi halde cezalandırılırız, doğrusu da bu... Orada olmaktan çok memnun kalacağıma eminim," diye içini çekti. "Ailemi düşünmekten, onlara üzülmekten kendimi bir alıkoyabilsem! Ben gittikten sonra ne yaparlar, Allah bilir. Bir koyun sürüsü kadar âcizler..." Akşamları, çocuk bekleyen bir kadın gibi saatlerce fanila iç çamaşırı dikiyor, kendi kendine gülümsüyordu.</p>

  <p>Nowaklardan ayrılacağım öğleden sonra Otto çok üzgündü.</p>

  <p>"Şimdi sen gideceğine göre, Christoph, bana ne olacak, hiç bilmiyorum. Bundan altı ay sonra hayatta bile olmayabilirim."</p>

  <p>"Ben gelmeden önce pekâlâ idare ediyordun, öyle değil mi?"</p>

  <p>"Evet... ama şimdi annem de gidiyor. Babam beni aç bırakır herhalde."</p>

  <p>"Ne kadar saçma!"</p>

  <p>"Beni de yanma al, Christoph. Bırak sana hizmet edeyim. Sana çok yararlı olabilirim, biliyor musun? Yemeğini pişirir, giysilerini onarır, öğrencilerine kapıyı açarım..." Kendisini bu yeni rolde hayal ettikçe, Otto'nun gözleri parlıyordu. "Kısa bir beyaz ceket giyerim ya da mavi belki daha iyi olur, gümüş düğmeli."</p>

  <p>"Ne yazık ki sen benim için altından kalkamayacağım bir lükssün."</p>

  <p>"Ama Christoph, bak, senden maaş filan istemiyorum ki." Otto durakladı; önerisinin biraz fazla cömertçe olduğunu düşünüyordu. "Daha doğrusu," diye ekledi, ihtiyatla, "ara sıra dans etmeye gitmek için bir iki mark."</p>

  <p>“Çok üzgünüm.”</p>

  <p>Frau Nowak'in gelişiyle konuşmamız yarıda kaldı. Bana bir veda yemeği hazırlamak için eve erken gelmişti. File torbası çarşıdan aldıklarıyla doluydu; taşımaktan yorgun düşmüştü. İçini çekerek, mutfak kapısını arkasından kapattı ve sonra kavgaya hazır bir ruh hali içinde, telaşla çalışmaya koyuldu.</p>

  <p>"Amaan Otto, sobayı söndürmüşsün! Sana göz kulak olmanı söylemiştim. Hey Yarabbim, bu evde bana en ufak bir yardımda bulunacak kimse yok mu? Kimseye güvenemez miyim?"</p>

  <p>"Üzgünüm anne," dedi Otto. "Unuttum."</p>

  <p>"Tabii unuttun! Zaten hiçbir şeyi hatırladığın var mı? Demek unuttun, ha!" Frau Nowak, öfkeden gözleri çakmak çakmak, avaz avaz bağırıyordu: "Ölesiye çalışmamın karşılığı bu işte. Ben gittikten sonra, inşallah baban seni sokağa atar. Bakalım o zaman ne yapacaksın! Seni koca, tembel hayvan! Gözüm görmesin seni, duydun mu? Gözüm görmesin!"</p>

  <p>"Pekâlâ. Christoph, ne söylediğini işittin mi?" Otto bana döndü, öfkeden suratı kasılmıştı. O anda ana oğul arasındaki benzerlik inanılmazdı; şeytansı iki yaratık gibiydiler. "Bu söylediklerine hayatı boyunca pişman edeceğim onu!"</p>

  <p>Döndü ve içeri odaya dalarak, çürük çarık kapıyı arkasından kapattı. Frau Nowak hemen sobaya yöneldi ve kürekle külleri çıkarmaya başladı. Her tarafı tir tir titriyor, şiddetle öksürüyordu. Ben ona çıra ve kömür veriyordum; o da hiç bana bakmadan ve konuşmadan elimden alıyordu. Her zamanki gibi sadece ayak altında olduğum hissine kapılarak oturma odasına gittim, aptal aptal pencerenin önünde durdum. Ortadan kaybolmayı arzuluyordum. Canıma tak etmişti artık. Pencere pervazında bir kalem parçası buldum. Onu aldım ve tahtanın üstüne küçük bir daire çizdim; benden bir iz kalır diye düşündüm. Sonra, yıllarca önce Kuzey Galler'de bir pansiyondan ayrılmadan önce, aynı şeyi yaptığımı anımsadım. İçeri odadan çıt çıkmıyordu. Otto'nun surat asmasına tahammül etmeye karar verdim. Zaten bavullarımı da hazırlamam gerekiyordu.</p>

  <p>Kapıyı açtığımda, Otto yatağında oturuyordu. Hipnotize olmuş gibi sol bileğindeki bir yaraya gözlerini dikmiş bakıyor, yaradan akan kan, açık duran avucundan süzülerek iri damlalar halinde yere dökülüyordu. Sağ elinde, işaret parmağıyla baş parmağının arasında bir jilet bıçağı vardı. Onu elinden kaptığımda direnmedi. Yara aslında çok önemli değildi; mendiliyle bileğini sardım. Otto bir an hafif bir baygınlık geçirir gibi oldu ve omzuma yaslandı.</p>

  <p>"Nasıl becerdin bu işi?"</p>

  <p>"Ona göstermek istedim," dedi Otto. Yüzü çok solgundu. Anlaşılan, adamakıllı gözü korkmuştu. "Bana engel olmamalıydın, Christoph."</p>

  <p>"Seni küçük budala," dedim öfkeyle çünkü beni de korkutmuştu: "Günün birinde gerçekten kendini yaralayacaksın - yanlışlıkla."</p>

  <p>Otto bana uzun uzun, sitemle baktı. Gözleri yaşla doldu.</p>

  <p>"Ne önemi var, Christoph? Ben bir işe yaramıyorum... ileride benim halim ne olacak sence?"</p>

  <p>"İş bulacaksın”</p>

  <p>"İş, ha?" Bunu düşünmek bile Otto'nun gözyaşlarına boğulmasına neden oldu. Hıçkırarak, elinin tersiyle burnunu sildi.</p>

  <p>Cebimden bir mendil çıkardım, "işte, al bunu."</p>

  <p>"Sağ ol, Christoph..." Gözlerini üzüntüyle sildi ve burnunu temizledi. Sonra birden mendil dikkatini çekti. Önce kayıtsızca, sonra büyük bir ilgiyle inceledi.</p>

  <p>"Christoph," dedi kızgınlıkla, "bu benim mendilim!"</p>

  <p>Bir öğleden sonra, Noel'den birkaç gün sonra, Wassertorstrasse'ye yeniden gittim. Kemerin altından geçip yer yer kirli karla kaplı, uzun ve rutubetli sokağa girdiğimde lambalar yanmıştı bile. Şarapçı dükkânlarından zayıf, sarı ışıklar saçılıyordu. Gaz lambasının altındaki bir el arabasından, kötürüm bir adam sebze ve meyve satıyordu. Kaba, asık suratlı gençlerden oluşan bir kalabalık, bir kapının eşiğinde kavga eden iki erkek çocuğunu seyrediyordu; içlerinden birinin ayağı kayıp da düşünce, heyecanla çığlık atan bir kız sesi işitildi. Çamurlu avludan geçerek ucuz kira evlerinin aşina olduğum nemli, küflü havasını soluduğumda kendi kendime düşündüm: Ben gerçekten burada oturmuş muydum? Batı Berlin'deki odam ve mükemmel yeni işim sayesinde, bu teneke mahallesine kendimi tümüyle yabancı hissediyordum.</p>

  <p>Nowakların merdiven ışıkları bozuktu: Ortalık zifirî karanlıktı. Fazla zorlanmadan, el yordamıyla merdivenlerden çıktım ve kapılarını vurdum. Elimden geldiği kadar çok gürültü yaptım çünkü içeriden gelen bağırıp çağırmalara, şarkı seslerine ve cırlak kahkahalara bakılırsa, bir partinin ortasında geldiğim anlaşılıyordu.</p>

  <p>"Kim o?" diye bağıran Herr Nowak'm sesi işitildi.</p>

  <p>"Christoph."</p>

  <p>"Aa! Christoph! Anglais! İngiliz! İçeri gir! İçeri gir!"</p>

  <p>Kapı ardına kadar açıldı. Herr Nowak, beni kucaklamak için kollarını açmış, eşikte sendeleyip duruyordu. Onun arkasından pelte gibi titreyen, gülmekten yanaklarından aşağı yaşlar süzülen Grete göründü. Başka kimse yoktu.</p>

  <p>"Yaşa Christoph!" diye bağırdı Herr Nowak sırtıma vurarak. "Grete'ye söyledim, Christoph gelecek, biliyorum, dedim Christoph bizi terk etmez!" Vodvil oynar gibi abartılı bir jestle beni oturma odasına doğru itti. Her taraf korkunç bir dağınıklık içindeydi. Çeşitli giysiler, karmakarışık bir yığın halinde yataklardan birinin üzerine atılmıştı. Öteki yatağın üzerine ise fincanlar, tabaklar, çatal bıçaklar yığılmıştı. Büfenin üzerinde kurumuş yağla dolu bir tava vardı. Oda boş bira şişelerinin içine sokulmuş üç mumla aydınlanıyordu.</p>

  <p>"Tüm elektrikler kesildi," diye açıkladı Herr Nowak, "fatura ödenmedi henüz... Bir ara ödemem gerek, tabii. Boş ver - böyle daha hoş, öyle değil mi? Hadi gel, Grete, Noel ağacını aydınlatalım."</p>

  <p>Noel ağacı bugüne dek gördüklerimin en küçüğüyü. Öylesine küçük ve güçsüzdü ki en üstte tek bir mumu ancak taşıyabiliyordu. Tek bir gümüş telle çepeçevre sarılmıştı. Herr Nowak, mumu yakmayı başarmadan önce, yanmakta olan birkaç kibriti yere düşürdü. Ben üstlerine basıp söndürmeseydim masa örtüsü kolaylıkla tutuşabilirdi.</p>

  <p>"Lothar'la Otto neredeler?" diye sordum.</p>

  <p>"Bilmem. Bir yerdedirler herhalde... Bugünlerde pek görünmüyorlar - burası onlara uygun gelmiyor... Boşver, biz kendi aramızda mutluyuz, değil mi Grete?" Herr Nowak fil adımlarıyla dans ederek şarkı söylemeye başladı:</p>

  <p>"O <i>Tannenbaum!<a id="footnote18"></a> O Tannenbaum!..</i> Hadi Christoph, şimdi hep beraber! <i>Wie treu sind Deine Blätter!"</i><a id="footnote19"></a></p>

  <p>Bütün bunlar olup bittikten sonra armağanlarımı çıkardım: Herr Nowak'a purolar, Grete'ye çikolata ve kurmalı bir fare. Herr Nowak masanın altından bir şişe bira çıkardı. Uzun süre gözlüğünü aradı; sonunda, mutfaktaki bulaşık musluğunun üzerinde asılı halde buldu. Sonra bana Frau Nowak'm sanatoryumdan yazdığı bir mektubu okudu. Her cümleyi üç dört kez yineliyor, mektubun orta yerine gelince şaşırıp kalıyor, küfrediyor, burnunu siliyor ve kulaklarını karıştırıyordu. Neredeyse bir kelime bile anlayamadım. Sonra Grete ile birlikte kurmalı fareyle oynamaya başladılar; fareyi masanın üzerinde oraya buraya koşturuyor, kenara vardığında çığlıklar atıp kükrüyorlardı. Fare öyle ünlü olmuştu ki benim gidişim çabucak ve telaşsız geçiştirildi. "Güle güle Christoph. Yakında yine gel," dedi Herr Nowak ve anında masaya döndü. Ben tavan arasından çıkarken, o ve Grete, kumarbazların açgözlülüğüyle masanın üzerine eğilmişlerdi.</p>

  <p>Bundan kısa bir süre sonra Otto beni görmeye geldi. Gelecek pazar onunla birlikte Frau Nowak'i görmeye gidip gitmeyeceğimi sormak için gelmişti. Sanatoryumun aylık ziyaret günü vardı. Hallesches Tor'dan özel bir otobüs kalkacaktı.</p>

  <p>"Benim için para vermen gerekmez," dedi Otto, büyüklük taslayarak. Kendinden son derece memnun görünüyordu.</p>

  <p>"Bu çok hoş bir davranış, Otto... Yeni bir takım mı bu?" "Nasıl, beğendin mi?"</p>

  <p>"Epey tuzluya mal olmuştur herhalde."</p>

  <p>"iki yüz elli mark."</p>

  <p>"Vay canına! Hazine mi buldun?" Otto sırıttı: "Şu sıralarda Trude ile çok sık görüşüyorum. Amcası ona epey para bırakmış. Belki baharda evleneceğiz."</p>

  <p>"Kutlarım... Hâlâ evde kalıyorsun, değil mi?"</p>

  <p>"Eh, ara sıra uğruyor um." Otto, hoşnutsuzlukla dudaklarını aşağı doğru sarkıttı, "ama babam hep sarhoş."</p>

  <p>"İğrenç, değil mi?" Otto'nun sesini taklit ettim. İkimiz de güldük.</p>

  <p>"Vay anasını, Christoph, amma geç olmuş! Yola koyulmam gerek... Pazara görüşürüz. Hoşça kal."</p>

  <p>Sanatoryuma öğle üzeri vardık.</p>

  <p>Karlı çam ormanları arasından dolanan yamrı yumru bir araba yolunda birkaç kilometre yol aldıktan sonra, birden mezarlık girişine benzeyen, tuğla ile örülmüş, Gotik stilde bir kapı girişiyle karşılaştık; arkada büyük kırmızı yapılar yükseliyordu. Otobüs durdu. En son Otto ile ben çıktık. Bir yandan geriniyor, bir yandan da bembeyaz kara bakarak gözlerimizi kırpıştırıyorduk. Kırsal bölgede her şey göz kamaştırıcı bir beyazlıktaydı. Her tarafımız tutulmuştu çünkü otobüs aslında üstü kapalı bir yük arabası, oturulacak yerler de ambalaj sandıklan ve okul sıralarıydı. Oturulacak yerler yolculuk boyunca fazla yerinden oynamadı çünkü bizler, bir kitap rafındaki kitaplar gibi sımsıkı dizilmiştik.</p>

  <p>Ve şimdi hastalar sanatoryumdan çıkmış, koşarak bizi karşılamaya geliyorlardı - şallara ve battaniyelere sarmmış, buzlu yolda sendeleyerek ve kayarak gelen tuhaf ve hantal yaratıklar. Öyle acele ediyorlardı ki sakarca taarruzları buzda kayıp düşmeleriyle son buluyordu. Karda kayarak arkadaşlarının ve akrabalarının kollarına atılıyor, ziyaretçiler de bu çarpışmanın şiddetiyle sarsılıyordu. Bir çift, kahkahalar arasında yere yıkıldı.</p>

  <p>"Otto!"</p>

  <p>"Anne!"</p>

  <p>"Demek gerçekten geldin ha? Ay, ne kadar iyi görünüyorsun!"</p>

  <p>"Tabii, geldik anne! Ne bekliyordun?" Frau Nowak, elimi sıkmak için kendini Otto'nun kollarından kurtardı.</p>

  <p>"Nasılsınız, Herr Christoph?"</p>

  <p>Frau Nowak birkaç yıl gençleşmişti. Tombul, yuvarlak, masum yüzünde canlı ve oldukça kurnaz bir ifade vardı. Küçük köylü gözleriyle bir genç kız gibiydi. Yanaklarına bayağı renk gelmişti. Kendini alamıyormuş gibi sürekli gülümsüyordu.</p>

  <p>"Ah, Herr Christoph, ne iyi ettiniz de geldiniz! Otto'yu bana getirmekle ne büyük iyilik ettiniz!"</p>

  <p>Kısa, acayip, sinirli bir kahkaha attı. Birkaç basamak çıkarak hastaneye girdik. Binanın sıcak, temiz, antiseptik kokusu içime bir korku saldı.</p>

  <p>"Beni küçük koğuşlardan birine koydular," dedi Frau Nowak bize. "Sadece dört kişiyiz. Çeşitli eğlenceler düzenliyoruz aramızda." Gururla kapıyı açarak takdimleri yaptı. "Bu Anacık -bizim düzenimizi sağlıyor! Bu Erna. Bu da Erika - bebeğimiz!"</p>

  <p>Erika on sekiz yaşlarında çelimsiz bir sarışındı. Bizi görünce</p>

  <p>kıkırdadı: "Ünlü Otto bu demek! Haftalardır onu görmeye can atıyorduk!"</p>

  <p>Otto ihtiyatlı, şeytanca gülümsedi; kendini çok rahat hissediyordu. Yepyeni kahverengi takım elbisesi kelimelerle anlatılamayacak kadar bayağı ve zevksizdi; leylak renkli tozlukları ve sivri burunlu sarı ayakkabıları da ondan aşağı kalmıyordu. Parmağında, ortasında kare biçiminde çikolata rengi bir taş olan kocaman bir mühür yüzük vardı. Otto'nun aklı fikri yüzüğün-deydi, eline zarif pozlar veriyor, etkisini takdir etmek için yüzüğe kaçamak bakışlar atıyordu. Frau Nowak onu rahat bırakamıyordu bir türlü. Sarılıp duruyor, yanaklarını mıncıklıyordu.</p>

  <p>"Ne kadar iyi görünüyor, değil mi?" diye sesleniyordu. "Harika görünüyor, değil mi? Vallahi Otto, öyle güçlü kuvvetlisin ki eminim beni tek elle bile kaldırabilirsin!"</p>

  <p>Yaşlı Anacık üşütmüştü. Boğazı, eski moda siyah elbisesinin yakasının altından sımsıkı sarılıydı. İyi bir kadıncağıza benziyordu ama nedense biraz tiksinti vericiydi: yaralı bereli yaşlı bir köpek gibi. Yatağının kenarına oturmuştu; yanı başındaki sehpada çocuk ve torunlarının resimleri, vaktiyle kazandığı ödüllere benziyordu. Kurnazca hoşnut görünüyordu, sanki böylesine hasta olmaktan memnunmuş gibi. Frau Nowak bize, Anacığın daha önce üç kez bu sanatoryumda kaldığını söyledi. Her seferinde iyileştiği kanısına varılıp taburcu ediliyor ama dokuz ay ya da bir yıl içinde hastalığı nüksediyor ve yeniden sanatoryuma gönderilmek zorunda kalıyordu.</p>

  <p>“Almanya'nın en akıllı profesörleri buraya gelip onu muayene ettiler” diye ekledi Frau Nowak gururla, "ama onları her zaman kandırmayı başarıyorsun, değil mi Anacık?"</p>

  <p>Yaşlı kadın gülümsedi; büyükleri tarafından övülen akıllı uslu bir çocuk gibiydi.</p>

  <p>Frau Nowak devam etti: "Erna buraya ikinci kez geliyor, doktorlar iyi olduğunu söylemişler ama dışarıda yeterince beslenememiş. Bu yüzden yeniden aramıza döndü, değil mi, Erna?"</p>

  <p>"Evet, döndüm," diye doğruladı Erna.</p>

  <p>Sıska, kısacık saçlı, otuz beş yaşlarında bir kadındı. Bir zamanlar çok kadınsı, yumuşak, çekici ve arzu dolu olduğu muhakkaktı. Aşırı zayıflığı şimdi onu umutsuz bir kararlılığa, bir çeşit meydan okumaya yöneltmiş görünüyordu. Kocaman, koyu renkli, aç bakışlı gözleri vardı. Nikâh yüzüğü kemikli parmağında dönüp duruyordu. Konuşurken heyecanlandığı zaman, elleri iki küçük güve gibi hiç yorulmadan, amaçsızca oradan oraya uçuşuyordu.</p>

  <p>"Kocam beni dövdü, sonra da kaçıp gitti. Gittiği gece bana öyle bir dayak attı ki morluklar aylarca geçmedi. Öyle güçlü kuvvetli bir adamdı ki beni az kalsın öldürüyordu." Soğukkanlılıkla ve ağırbaşlılıkla ama yine de bastırılmış bir heyecanla ve gözlerini yüzümden ayırmadan konuşuyordu. Aç bakışları, bir burgu gibi beynime giriyor, ne düşündüğümü hevesle okumaya çalışıyordu. "Şimdi, bazen onu rüyamda görüyorum," diye ekledi, hafif alaylı.</p>

  <p>Otto ile ben masaya oturduk. Frau Nowak hemşirelerden birinin getirdiği kahve ve pastaları ikram ediyor, etrafımızda dönüp duruyordu. Bugün bütün olup bitenler, tuhaf bir şekilde üzerimde hiçbir etki yapmıyordu; duygularım sanki sarıp sarmalanmış, yalıtılmıştı. Kendimi bir rüyada hissediyordum. Sessiz, karlı çam ormanlarına bakan kocaman pencereleriyle bu sakin beyaz odada -masanın üzerindeki Noel ağacı, yatakların üstünde sarkan kâğıttan yapılma çiçekler, duvara çivilenmiş fotoğraflar, kalp şeklindeki çikolatalarla dolu tabak- bu dört kadın yaşıyor ve hareket ediyordu. Gözlerim, dünyalarının her köşesini keşfedebilirdi: ısı çizelgeleri, yangın söndürme aracı, kapının yanındaki deri paravana. Her gün en iyi giysilerini kuşanmış halde, temiz elleri artık iğnelerle delik deşik olmadan ya da yerleri ovalamaktan sertleşmeden, terasta sere serpe yatıyor, konuşmaları yasak, radyo dinliyorlardı. Bu odaya hep birlikte kapatılmış olan bu kadınlar burada biraz mide bulandırıcı bir atmosfer yaratmışlardı; havasız bir dolaba kapatılmış kirli çamaşırlar gibi. Birbirleriyle oynaşıyorlardı, yaşlarını başlarını almış okul çocukları gibiydiler. Frau Nowak ile Erika ara sıra gizli şakalaşma nöbetlerine tutuluyorlardı. Birbirlerinin giysilerini çekiştiriyor, birbirleriyle didişiyor, sonra cırlak ve zoraki kahkahalar atarak önümüzde şov yapıyorlardı.</p>

  <p>“Bu günü nasıl iple çektiğimizi bilemezsiniz," dedi Erna bana. "Gerçek bir erkek görebilmek müthiş bir şey!"</p>

  <p>Frau Nowak kıkırdadı.</p>

  <p>"Erika buraya gelene kadar öyle masum bir kızdı ki... Hiçbir şey bilmezdin, değil mi Erika?"</p>

  <p>Erika gülmesini tutamadı.</p>

  <p>"O zamandan beri yeterince şey öğrendim..."</p>

  <p>"Evet, ben de öyle sanıyorum! inanmayacaksınız, Herr Christoph - teyzesi Noel'de ona şu küçük kuklayı yollamış, Erika her gece onu yatağına alıyor; yatağımda bir erkek bulunmalı, diyor."</p>

  <p>Erika cüretkâr bir kahkaha attı. "Eh, hiç yoktan iyidir, öyle değil mi?"</p>

  <p>Otto'ya göz kırptı, o da çok şaşırmış gibi gözlerini devirdi.</p>

  <p>Öğle yemeğinden sonra Frau Nowak'ın bir saat dinlenmesi gerekiyordu. Bu yüzden, Erna ve Erika bizi yanlarına alarak hastane bahçelerinde bir geziye götürdüler.</p>

  <p>"Onlara önce mezarlığı gösterelim," dedi Erna.</p>

  <p>Mezarlık, ölen hastane personeline ait ev hayvanlarının gömülü olduğu yerdi. Bir düzine kadar küçük haç ve mezar taşı vardı. Üzerlerine kahramanlık parodileri şiirsel ifadelerle kazınmıştı. Ölü kuşlar, beyaz fareler ve tavşanlar, bir de fırtınadan sonra donmuş halde bulunan bir yarasa, hepsi burada gömülüydü.</p>

  <p>"Burada böyle yattıklarını düşünmek insanın içine dokunuyor, değil mi?" dedi Erna. Mezarlardan birinin üzerindeki karları temizledi. Gözlerinde yaşlar vardı.</p>

  <p>Ama oradan uzaklaşıp aşağılara doğru indikçe o da Erika da neşelendiler. Güldük ve birbirimize kartopu attık. Otto, Erika'yı kaldırdı, bir kar yığınının içine atacakmış gibi yaptı. Daha ileride, bir tepenin üstünde ve ağaçlar arasında, yoldan uzak bir yazlık kulübe vardı. Bir erkekle bir kadın kulübeden çıkmak üzereydiler.</p>

  <p>Erna, "Bu Frau Klemke," dedi bana. "Kocası bugün onu görmeye geldi. Bir düşün, bütün bu geniş alan içinde, iki kişinin yalnız kalabileceği yegâne yer, bu eski kulübe..."</p>

  <p>"Bu havada epeyce soğuk olmalı."</p>

  <p>"Tabii, soğuk! Yarın yine ateşi çıkacak, iki hafta yatakta yatmak zorunda kalacak... Ama kimin umurunda? Ben de onun yerinde olsam aynı şeyi yapardım." Erna kolumu sıktı: "Gençken hayatımızı yaşamalıyız, öyle değil mi?"</p>

  <p>"Elbette!"</p>

  <p>Erna başını kaldırıp, çabucak yüzüme baktı; kocaman siyah gözleri, gözlerime kanca gibi takıldı; beni aşağı doğru çektiklerini hissediyordum.</p>

  <p>"Ben aslında veremli değilim Christoph, biliyor musun?.. Öyle olduğumu düşünmüyordun, değil mi? Sırf burada olduğum için yani?"</p>

  <p>“Hayır, Erna, öyle bir şey düşünmedim.</p>

  <p>“Buradaki kızların çoğu veremli değil. Sadece biraz iyi bakılmaları gerekiyor, benim gibi... Doktor, kendime iyi bakarsam, eskisi kadar güçlü olacağımı söylüyor... Taburcu edildikten sonra ilk yapacağım şey ne, biliyor musun?"</p>

  <p>Ne?"</p>

  <p>İlk iş boşanacağım, sonra da bir koca bulacağım." Erna güldü; sesinde acı bir zafer edası vardı. "Uzun sürmez, inan bana!</p>

  <p>Çaydan sonra yukarıda, koğuşta oturduk. Frau Nowak dans edebilmemiz için ödünç bir gramofon getirmişti. Ben Erna ile dans ettim, Otto da Erika ile. Erika erkeksi ve hantaldı; ayağı takıldığında ya da Otto'nun ayağına bastığında yüksek sesle gülüyordu. Otto kıs kıs gülüyor, Hallesches Tor'da moda olan şempanze stilinde, sırtını kamburlaştırarak onu ustaca yönetiyor, ileri geri sürüyordu. Yaşlı Anacık yatağına oturmuş, bizleri izliyordu. Erna'yı kollarımda tutarken tepeden tırnağa titrediğini hissettim. Hava neredeyse kararmıştı ama elektrikleri yakmayı öneren olmadı.</p>

  <p>Bir süre sonra dans etmeyi bıraktık ve bir halka oluşturarak yataklara oturduk. Frau Nowak, Doğu Prusya'da bir çiftlikte annesi ve babasıyla otururken geçirdiği çocukluk günlerini anlatmaya başlamıştı. "Kendimize ait bir kereste fabrikamız vardı," dedi, "otuz da atımız. Babamın atları yörenin en iyileriydi, onlarla birçok ödül kazandı panayırda..." Koğuş tamamen karanlıktı artık. Pencereler karanlıkta soluk birer dikdörtgen gibiydi. Yatakta yanımda oturan Erna elimi aradı ve sıktı; sonra arkama doğru uzandı, kolumu çekerek vücuduna doladı. Tir tir titriyordu. "Christoph..." diye fısıldadı kulağıma.</p>

  <p>"... Ve yazın da," diyordu Frau Nowak, "nehir kıyısındaki tahıl ambarına dans etmeye giderdik..."</p>

  <p>Dudaklarım Erna'nın sıcak ve kuru dudaklarıyla birleşti. Bu temas bende özel bir heyecan uyandırmadı: Bütün bunlar gün boyunca gördüğüm, uzun ve pek tekin olmayan o sembolik düşün bir parçasıydı. "Öyle mutluyum ki bu gece..." diye fısıldadı Erna.</p>

  <p>"Postacının oğlu keman çalardı," dedi Frau Nowak. "Öyle güzel çalardı ki... İnsanın ağlayacağı gelirdi..."</p>

  <p>Erika ile Otto'nun oturduğu yataktan önce bir itiş kakış, sonra da bastırılmaya çalışılan bir kahkaha sesi geldi: "Otto, seni yaramaz çocuk seni... Beni şaşırtıyorsun! Annene söyleyeceğim!"</p>

  <p>Beş dakika sonra bir hemşire geldi ve otobüsün kalkmaya hazır olduğunu söyledi.</p>

  <p>Pardösülerimizi giyerken Otto kulağıma fısıldadı: "İnan bana Christoph, o kızla istediğim her şeyi yapabilirdim! Her tarafını elden geçirdim... Seninkiyle iyi vakit geçirdin mi bari? Biraz sıskaydı, değil mi? Ama çok ateşli görünüyordu!"</p>

  <p>Diğer yolcularla birlikte otobüse binmeye başladık. Hastalar güle güle demek için çevremizi sardı. Bu battaniyelere sarınmış insanlar, pekâlâ bir orman kabilesinin üyeleri olabilirlerdi.</p>

  <p>Frau Nowak, zorla gülmeye çalışmasına rağmen ağlamaya başlamıştı.</p>

  <p>"Babana söyle, yakında döneceğim..."</p>

  <p>"Tabii döneceksin, anne! Yakında iyileşeceksin. Yakında eve döneceksin."</p>

  <p>"Evet, kısa bir zaman kaldı..." Frau Nowak hıçkırıyordu; o çirkin kurbağa gülüşünün üzerinden gözyaşları süzülüyordu. Birden öksürmeye başladı. Yayı kopmuş bir bebek gibi, vücudu ikiye katlandı. Ellerini göğsünün üzerinde kavuşturmuş, kısa, keskin, havlar gibi sesler çıkarıyordu; yaralı ve çaresiz bir hayvan gibiydi. Battaniye başından ve omuzlarından aşağı kaydı; topuzundan kurtulan bir demet saç gözlerine giriyordu - ondan kurtulmak için şiddetle başını salladı, iki hemşire, usulca onu uzaklaştırmak istediler ama Frau Nowak mücadeleye başladı. Onlarla gitmeyecekti.</p>

  <p>"Gir içeri anne," diye yalvardı Otto. Neredeyse o da ağlayacaktı. "Lütfen, içeri gir. Burada donacaksın!"</p>

  <p>"Ara sıra yazarsın, değil mi Christoph?" Erna, boğuluyormuş gibi elime asılıyordu. Utançtan uzak bir çaresizliğin dehşet verici yoğunluğuyla gözlerini bana dikmişti. "Bir kartpostal da olsa, zararı yok... imzanı at yeter"</p>

  <p>"Tabii yazarım..."</p>

  <p>Soluyan otobüsten yayılan küçük ışık çemberinde, bir an için hepsi etrafımıza üşüştü; aydınlanmış yüzleri, çam ağaçlarının kara gövdelerinin oluşturduğu fona karşı korkunç hayaletlere benziyordu. Bu, rüyamın doruk noktasıydı; rüyanın karabasanla sonuçlanacağı nokta. Bir an bize saldıracaklarmış gibi saçma bir korkuya kapıldım -sarılıp sarmalanmış, yumuşak, ürkütücü siluetlerden oluşan bir sürü: Bizi, ölüm sessizliğinde, koltuklarımızdan söküp alıyor, hırsla aşağı çekip sürüklüyorlarmış. Ama o an geçti. Geriye, karanlığın içine çekildiler - eninde sonunda hayaletler kadar zararsızdılar. Otobüsümüz de bu arada, tekerleklerin sarsıntısıyla öne doğru atıldı; derin ve görünmez karın içinden kente doğru yollandı.</p>

  <h1 id="sigil_toc_id_3"><a id="bookmark26"></a><i>Landauerler</i></h1>

  <p>Seçimlerden yaklaşık bir ay sonra, Ekim 1930'da bir gece Leipzigerstrasse'de büyük bir kavga koptu. Nazi kabadayılarından oluşan çeteler, Yahudiler aleyhine gösteri yapmak için ortaya çıktılar. Siyah saçlı, büyük burunlu bazı yayaları tartakladılar ve bütün Yahudi dükkânlarının camlarını kırdılar. Olay kendi başına çok dikkat çekici değildi; ölen olmamış, çok az silah çekilmişti, iki düzineden fazla tutuklanan da olmamıştı. Ben sadece, Berlin politikasıyla ilk tanışıklığım olduğu için bu olayı anımsıyorum.</p>

  <p>Frl. Mayr zevkten dörtköşe olmuştu tabii: "Oh olsun onlara!" dedi. "Bu kent Yahudi kaynıyor. Hangi taşı kaldırsanız, altından bir dizi Yahudi çıkıyor, içtiğimiz suyu bile zehirliyorlar! Bizi boğuyorlar, soyuyorlar, kanımızı, canımızı emiyorlar. Büyük mağazalara şöyle bir bakın: Wertheim, K. D. W., Landauers'. Bunların sahipleri kim? Pis, soyguncu Yahudiler!"</p>

  <p>Buz gibi bir sesle "Landauerler benim kişisel dostlarım," dedim ve Frl. Mayr uygun bir yanıt veremeden odayı terk ettim.</p>

  <p>Bu, tam olarak doğru değildi. Aslında o güne dek Landauer ailesinin hiçbir ferdiyle tanışmamıştım. Ama İngiltere'den ayrılmadan önce, ortak bir arkadaşımız tarafından bana bir tavsiye mektubu verilmişti. Tavsiye mektuplarına pek güvenmem, ve eğer Frl. Mayr böyle dememiş olsaydı, ben bu mektubu herhalde hiç kullanmayacaktım. Şimdi, ona inat olsun diye, Frau Landauer'e hemen yazmaya karar verdim.</p>

  <p>Natalia Landauer, bundan üç gün sonra onu ilk kez gördüğümde, on sekiz yaşlarında bir okul öğrencisiydi. Koyu renk, kabarık saçlıydı. Çok gür olan saçları, parlak gözlü yüzünü fazla uzun ve fazla dar gösteriyordu. Bana genç bir tilkiyi anımsattı. Modern öğrenci usulüne uygun olarak, kolunu omuzdan itibaren sallayarak el sıkışıyordu. "Buraya, lütfen." Buyurucu ve sert bir ses tonu vardı.</p>

  <p>Oturma odası büyük ve iç açıcıydı. Savaş-öncesi zevkine göre döşenmiş, biraz fazla eşya ile doldurulmuştu. Natalia hemen, müthiş bir canlılık ve bozuk bir İngilizceyle konuşmaya başladı; bana gramofon plakları, resimler ve kitaplar gösteriyordu. Ama hiçbir şeye bir dakikadan fazla bakmama izin yoktu.</p>

  <p>"Mozart'ı seviyorsunuz? Evet? Ah, ben de! Çook ama!.. Bunlar resimler Kronprinz Palast'tan. Siz görmediniz? Size bir gün gösteriyorum, tamam?.. Siz seviyorsunuz Heine'yi? Doğru söyleyiniz, lütfen." Kitaplıktan, gülümseyerek ama bir öğretmen ciddiyetiyle başını kaldırdı: "Okuyunuz. Çok güzel, ben buluyorum."</p>

  <p>Daha eve geleli bir çeyrek saat olmuştu ki Natalia, giderken yanıma almam için dört tane kitap ayırmıştı bana - <i>Tonio Kroger,</i> Jacobsen'in öyküleri, Stefan George'un bir cildi, Goethe'nin mektupları. "Bana söyleyeceksiniz gerçek fikirlerinizi," diye uyardı beni.</p>

  <p>Birden, bir hizmetçi kız odanın öbür ucundaki sürmeli cam kapıları araladı; biz de kendimizi, iri yarı, solgun benizli, sol yanağında bir ben olan ve dümdüz saçları arkada bir topuzla toplanmış Frau Landauer'in huzurunda bulduk; yemek masasının başına oturmuş, sakin bir tavırla bir semaverden bardaklara çay dolduruyordu. Masada tabaklar dolusu jambon, dilimlenmiş soğuk salam ve bir kâse dolusu, çatalla deldiğinizde üstünüze başınıza sıcak su püskürten o ince, ıslak ve kaygan sosislerden vardı; ayrıca peynir, turp, çavdar ekmeği ve bira. "Siz bira içeceksiniz," diye buyurdu Natalia, çay bardaklarından birini annesine iade ederek.</p>

  <p>Çevreme baktığımda, resimlerle dolapların arasındaki az sayıda duvar boşluklarının, renkli kâğıttan kesilmiş ve raptiyelerle tutturulmuş, insan boyunda eksantrik figürler, saçları uçuşan genç kızlar ya da eğik bakışlı ceylanlarla süslü olduğu dikkatimi çekti. Maun mobilyaların burjuva sağlamlığına karşı, komik ve etkisiz bir protesto gösterisiydi bu. Bana bir şey söylenmediği halde, bunların Natalia tarafından yapıldığını biliyordum. Evet, o yapmıştı ve bir parti münasebetiyle duvara asmıştı; şimdi onları indirmek istiyordu ama annesi izin vermiyordu. Bu konuda aralarında küçük bir tartışma oldu. Bu da evdeki gelenek ve göreneğin bir parçasıydı anlaşılan. "Ama ben onlar çook feci buluyorum!" diye bağırdı Natalia, İngilizce. "Ben çok güzel buluyorum," diye yanıtladı Frau Landauer, durgun bir sesle, Almanca. Bunu, gözlerini tabağından kaldırmadan, ağzı çavdar ekmeği ve turpla doluyken söylemişti.</p>

  <p>Akşam yemeğini bitirir bitirmez Natalia bana, Frau Landauer'e iyi geceler dilemem gerektiğini belirtti. Sonra oturma odasına döndük. Beni sorgulamaya başladı. Odam neredeydi? Kaç para ödüyordum? Anlattığım zaman, bana hemen, tümüyle yanlış bir bölge seçtiğimi, Wilmersdorf'un bundan çok daha iyi olduğunu, kısacası dolandırıldığımı söyledi. Aynı koşullarda bir odayı, üstelik su ve merkezî ısıtma da dâhil, aynı fiyata o semtte bulabilirmişim. "Bana sormalıydınız," diye ekledi; o akşam ilk kez görüştüğümüzü unutmuştu anlaşılan. "Ben size kendim bulurdum," dedi.</p>

  <p>"Arkadaşınız, bize sizin bir yazar olduğunuzu söylüyor?" diye birden atağa geçti Natalia.</p>

  <p>"Gerçek bir yazar değilim," diye itiraz ettim.</p>

  <p>"Ama bir kitap yazdınız? Evet?"</p>

  <p>Evet, bir kitap yazmıştım.</p>

  <p>Natalia zafer kazanmış bir tavırla: "Siz bir kitap yazdınız ve diyorsunuz, yazar değilim. Siz delisiniz, sanıyorum."</p>

  <p>Bunun üzerine, <i>All the Conspirators'ın</i> tüm konusunu, neden bu başlığı taşıdığını, neyle ilgili olduğunu, ne zaman yayımlandığını filan anlatmak zorunda kaldım.</p>

  <p>"Bana bir kopya getireceksiniz, lütfen."</p>

  <p>"Bende yok," dedim ona, memnuniyetle, "bütün baskıları da tükendi."</p>

  <p>Bu sözlerim bir an için Natalia'nın hızını kesti ama biraz sonra burnu yeni bir koku aldı: "Ama şimdi Berlin'de yazacağınız bu şey? Anlatın bana, lütfen."</p>

  <p>Onu memnun etmek için, yıllar önce Cambridge'deki bir kolej dergisine yazdığım bir öykünün öyküsünü anlattım. Konuyu doğaçlama olarak anlatırken elimden geldiğince geliştirdim. Bu öyküyü yeniden anlatmak beni iyice heyecanlandırdı, hatta o kadar ki ana fikrin hiç de fena olmadığı duygusuna kapıldım ve belki gerçekten yeniden yazabilirim, diye düşündüm. Her tümcenin sonunda, Natalia dudaklarını sımsıkı birleştiriyor, başını da öylesine şiddetle sallıyordu ki saçları yüzünü kamçılayıp duruyordu.</p>

  <p>"Evet, evet," deyip duruyordu. "Evet, evet"</p>

  <p>Ancak birkaç dakika sonraydı ki söylediklerimi hiç algılamadığını anladım. İngilizcemi anlamadığı açıktı çünkü şimdi çok daha hızlı konuşuyor ve sözcüklerimi seçmeye özen göstermiyordum. Onun yoğunlaşmak için gösterdiği müthiş çabaya karşın, dikkatinin saçlarımın ayrımı ve düğümü aşınmış olan kravatımın üzerinde toplandığını fark ettim. Hatta bir ara pabuçlarıma bile kaçamak bir göz attı. Bense bütün bunların farkında değilmiş gibi davrandım. Sözümü yarım bırakmak kabalık olurdu; iki yabancı olduğumuz halde, beni gerçekten ilgilendiren bir şey hakkında böylesine içtenlikle konuşmamın Natalia'ya verdiği zevki bozmak çok kırıcı olacaktı.</p>

  <p>Bitirdiğimde hemen sordu: "Ve hazır olacak - ne kadar sonra?" Çünkü Natalia öyküye el koymuştu bile, bütün diğer işlerime el koyduğu gibi. Bilmiyorum, diye yanıtladım. Ben tembeldim.</p>

  <p>'Tembelsiniz?" Natalia alaycı gözlerle baktı yüzüme. "Öyle mi? O zaman üzgünüm, size yardım edemem."</p>

  <p>Bir süre sonra gitmem gerektiğini söyledim. Benimle kapıya kadar geldi: "Ve bu öyküyü getireceksiniz bana yakında," diye diretti.</p>

  <p>"Evet"</p>

  <p>"Ne kadar yakında?"</p>

  <p>"Gelecek hafta," diye söz verdim, zayıf bir sesle.</p>

  <p>Landauerlere yeniden gidene kadar aradan iki hafta geçti. Akşam yemeğinden sonra, Frau Landauer odadan çıktığında, Natalia bana birlikte sinemaya gideceğimizi bildirdi: "Annemin konuklarıyız." Gitmek üzere ayağa kalktığımızda, birden büfenin üzerinden iki elmayla bir portakal kaptı ve ceplerime tıkıştırdı. Benim besin yetersizliği çektiğime karar vermişti anlaşılan. Zayıf bir tavırla itiraz ettim.</p>

  <p>"Bir söz daha söylüyorsunuz, ben kızıyorum," diye uyardı beni.</p>

  <p>"Onu getirdiniz?" diye sordu, evden çıkarken.</p>

  <p>Öyküyü kastettiğini çok iyi bildiğim halde, elimden geldiği kadar masum bir sesle "Neyi getirdim mi?" diye sordum.</p>

  <p>"Biliyorsunuz. Söz verdiğinizi."</p>

  <p>"Hiçbir söz verdiğimi anımsamıyorum."</p>

  <p><i>"Anımsamıyorsunuz?"</i> Natalia küçümseyerek güldü. "Öyleyse üzgünüm, size yardım edemem."</p>

  <p>Ama sinemaya varana dek beni bağışlamıştı. Sinemada bir Pat ve Patachon filmi gösteriliyordu. Natalia sert bir tavırla sordu: "Bu tür filmleri siz sevmiyorsunuz sanırım? Sizin için yeterince akıllı bir film değil?"</p>

  <p>Ben sadece 'akıllı' filmlerden hoşlandığımı inkâr ettim ama Natalia kuşkucuydu. "İyi. Göreceğiz."</p>

  <p>Tüm film boyunca gülüp gülmediğimi anlamak için bana bakıp durdu. Önceleri abartılı bir şekilde güldüm. Sonra bundan yorularak gülmeyi hepten kestim. Natalia'nın bana karşı sabrı giderek taşıyordu. Filmin sonuna doğru, gülmem gereken yerlerde beni dürtüklemeye bile başladı. Işıklar yanar yanmaz atıldı:</p>

  <p>"Gördünüz. Ben haklıydım. Siz bu filmi sevmediniz, değil mi?”</p>

  <p>"Aslında çok sevdim."</p>

  <p>"A, evet, ben de inandım! Şimdi söyleyin doğruyu." "Söyledim. Filmi sevdim."</p>

  <p>"Ama gülmediniz. Hep oturuyorsunuz, yüzünüz böyle..." Natalia beni taklit etmeye çalıştı, "ve bir kez gülmüyorsunuz." "Ben eğlendiğim zaman hiç gülmem," dedim.</p>

  <p>"A, evet, belki! Bu sizin İngiliz âdetlerinizden, gülmemek?" "Hiçbir İngiliz eğlenirken gülmez."</p>

  <p>"Buna inanmamı istiyorsunuz? Öyleyse size söyleyeyim: Sizin İngilizler deli."</p>

  <p>"Bu söz fazla orijinal sayılmaz."</p>

  <p>"Peki, sözlerim her zaman çok orijinal mi olmalı beyefendi?"</p>

  <p>"Benimle olduğun zamanlar, evet."</p>

  <p>"Budala!"</p>

  <p>Hayvanat Bahçesi Istasyonu'nun yanındaki bir kafede bir süre oturduk ve dondurma yedik. Dondurmalar yamrı yumru ve hafifçe patates tadındaydı. Natalia, birden annesi ve babasıyla ilgili konuşmaya başladı:</p>

  <p>"Bu modern kitapları ben anlamıyorum, ne zaman diyorlar, anne ve baba her zaman kavga etmeli çocuklarla. Biliyor musunuz, anne ve babamla kavga etmek olanaksız benim için. Olanaksız."</p>

  <p>Natalia inanıp inanmadığımı görmek için büyük bir dikkatle bana baktı. Evet anlamında başımı salladım.</p>

  <p>"Tümüyle olanaksız," diye tekrarladı, ciddi bir tavırla. "Çünkü ben biliyorum, annemle babam beni seviyorlar. Ve bunun için her zaman kendilerini değil, benim için neyin en iyisi olduğunu düşünüyorlar. Annem, biliyor musunuz, çok güçlü değil. Bazen, çok korkunç baş ağrıları oluyor. O zaman, tabii, onu yalnız bırakamam. Çok zaman, ben istiyorum bir sinemaya ya da tiyatroya ya da konsere gitmek ve annem söylemiyor hiçbir şey ama ben ona bakıyorum ve görüyorum, o iyi değil, o zaman ben diyorum, hayır, ben fikir değiştirdi, ben gitmiyor. Ama hiçbir zaman o söylemiyor bir tek söz, çektiği acı için. Hiçbir zaman."</p>

  <p>(Landauerlere bir daha gittiğimde, iki buçuk marka, Natalia'nm annesi için gül aldım. Buna değdi. Çünkü Natalia ile birlikte çıkmayı önerdiğim gecelerin hiçbirinde Frau Landauer'in baş ağrısı tutmadı.)</p>

  <p>"Babam her zaman, her şeyin en iyisine sahip olmamı istiyor," diye devam etti Natalia. "Babam her zaman istiyor, ben söyleyeyim: Benim annem babam zengin, benim para için düşünmeme gerek yok." Sonra içini çekti: "Ama ben başka türlü düşünüyor. Ben hep en kötü şeyler olacak diye bekliyor. Bugün Almanya'da her şey nasıl, ben biliyorum ve birden babam her şeyi kaybediyor olabilir; biliyor musunuz, daha önce bu oldu? Savaştan önce, babamın Posen'de büyük bir fabrikası varmış. Savaş geliyor ve benim babamın gitmesi gerekiyor. Yarın, burada olabilir aynı şey. Ama benim babam öyle bir adam ki onun için fark etmiyor. Bir fenikle işe başlayabilir ve her şeyi geri alıncaya kadar çalışır.</p>

  <p>"Ve bunun için” diye devam etti Natalia, "ben okulu bırakmak ve yararlı bir şey öğrenmek istiyor; ekmek parası kazanmak için. Benim annem babam ne kadar zaman para olacak, ben bilmiyorum. Babam benim lise bitirmemi ve üniversiteye gitmemi istiyor. Ama ben onunla konuşacak şimdi ve soracak ona, Paris'e gidip sanat okuyabilir miyim, diye. Eğer resim çizer ve yağlıboya tablo yaparsam, belki benim hayat kazanırım ve bir de yemek pişirmek öğrenmek istiyorum. Biliyor musunuz, ben yemek pişirmek bilmiyorum, en basit şeyi bile?"</p>

  <p>"Ben de bilmem."</p>

  <p>"Bir erkek için bu çok önemli değil bence. Ama bir kız her şey için hazır olmalı.</p>

  <p>"Ben istersem," diye ekledi Natalia, ciddiyetle, "sevdiğim adamla gidip onunla yaşarım; eğer evlenmemiz olanaksızsa, zararı yok. Ama o zaman, benim her şeyi yapabilmem gerek, anlıyor musunuz? Yeterli değil söylemek: Ben lise bitirdim, üniversite bitirdim. O verecek yanıt: 'Benim yemek nerede, lütfen?"'</p>

  <p>Bir sessizlik oldu.</p>

  <p>"Şimdi benim söylediğim şeyler sizi şoke mi etti?" diye sordu birden. "Evlenmeden bir erkekle yaşayabilirim, demem yani?"</p>

  <p>"Yok canım, niye şoke etsin?"</p>

  <p>"Lütfen beni yanlış anlamayın. Boyuna, bir erkekten başka bir erkeğe giden kadınlara ben hayran olmuyorum - bu çok," Natalia, hoşnutsuzluğunu belirten bir jest yaptı, "çok dejenere bir şey, benim için."</p>

  <p>"Kadınların fikir değiştirmesine izin verilmemeli mi sence?"</p>

  <p>"Bilmiyorum. Böyle şeyleri anlamıyorum... Ama çok dejenere."</p>

  <p>Onu eve kadar götürdüm. Natalia'nın sizi merdiven başına kadar götürdükten sonra inanılmaz bir hızla el sıkışıp eve dalma ve kapıyı suratınıza çarpma huyu vardı.</p>

  <p>"Beni arıyorsunuz? Gelecek hafta? Tamam?" Sesini şimdi bile işitir gibi oluyorum. Sonra kapı çat diye kapanıyor ve Natalia, yanıt beklemeden, ortadan kayboluyor.</p>

  <p>Natalia dolaylı ya da dolaysız tüm temaslardan kaçınırdı. Nasıl ki merdiven başında durup benimle sohbet etmekten kaçınıyorsa, otururken de aramızda her zaman bir masa bulunmasını yeğlerdi. Paltosunu giyerken ona yardım etmemden nefret ederdi: "Ben daha altmış yaş değilim, beyefendi!" derdi. Bir kafeden ya da restorandan çıkmak üzere ayağa kalktığımızda, paltosunun asılı olduğu çengele gözümün yöneldiğini fark edecek olursa, anında üstüne atlar ve paltosunu kapıp bir köşeye çekilirdi; yiyeceğini koruma altına alan bir hayvan gibi.</p>

  <p>Bir akşam, bir kafeye gidip iki fincan kakao ısmarladık. Kakao geldiğinde, garson kızın Natalia'ya kaşık getirmeyi unuttuğunu gördük. Ben fincanımdan bir yudum almış ve yudumladıktan sonra da kaşığımla kakaomu karıştırmış bulunuyordum. Kaşığımı Natalia'ya vermek bana doğal göründü ama teklifimi biraz tiksintiyle reddetmesi beni şaşırttı ve biraz da canımı sıktı. Ağzımla dolaylı bir temastan bile kaçınmıştı.</p>

  <p>Natalia bir Mozart konserine bilet almıştı. Ama konser akşamı başarısız geçti. Korinthos üslubundaki konser salonu buz gibiydi; elektrik lambalarının klasik parlaklığı gözlerimi kamaştırdı. Pırıl pırıl ahşap sandalyeler sert ve rahatsızdı. Dinleyiciler, konseri açıkça bir dinsel bir tören olarak kabul ediyorlardı. Bu gergin ibadet havasındaki korku ve saygıyla karışık coşku benim üzerimde baş ağrısı gibi baskı yapıyordu; çevremi saran bu gözü kapalı, yarı somurtkan dinleyici kafalarını bir an bile bilincimden çıkaramıyordum. Ve Mozart'a rağmen, geceyi böyle geçirmenin ne kadar sıkıcı bir şey olduğunu düşünmekten kendimi alamıyordum.</p>

  <p>Eve dönerken, yorgun ve asık suratlıydım. Bu da Natalia ile ufak bir çekişmeye neden oldu. Hippi Bernstein'dan söz açıldı. Bernsteinlardaki işimi bana Natalia bulmuştu: Hippi ile birlikte aynı okula gidiyordu. Birkaç gün önce, Hippi'ye ilk İngilizce dersini vermiştim.</p>

  <p>"Peki, ondan hoşlanıyor musunuz?" diye sordu Natalia.</p>

  <p>"Evet, çok. Sen hoşlanmıyor musun?"</p>

  <p>"Evet, ben de... Ama onun iki kötü kusuru var. Ben sanıyorum siz daha onların farkına varmadınız?"</p>

  <p>Ben bu sözleri takmayınca, ciddi bir tavırla ekledi: "Biliyor musunuz, ben istiyorum siz bana da söyleyin, <i>benim</i> kusurlarım nelerdir?"</p>

  <p>Başka bir havada olsaydım bu sözleri eğlenceli, hatta dokunaklı bulurdum. Oysa o anda içimden sadece, "Ağzımı arıyor," diye</p>

  <p>düşündüm ve '"Kusur'dan ne kastettiğini bilmiyorum. Ben insanlara yarıyıl karneleri tarzında not verip onları yargılamam. Öğretmenlerinden birine sorsan daha iyi edersin," diyerek tersledim.</p>

  <p>Bu, bir an için, Natalia'nın çenesini kapamasını sağladı. Ama biraz sonra yine başladı. Bana ödünç verdiği kitaplardan birini okumuş muydum?</p>

  <p>Okumamıştım, ama "Evet, Jacobsen'in <i>Frau Marie Grubbe'sini</i> okudum," dedim.</p>

  <p>Peki, onun hakkında ne düşünüyordum?</p>

  <p>"Çok iyi," diye kestirip attım, suçluluk duygusu içinde.</p>

  <p>Natalia bana keskin bir bakışla baktı: "Siz hiç samimi değilsiniz, korkarım. Asıl ne demek istediğinizi söylemiyorsunuz."</p>

  <p>Birden çocukça bir öfkeye kapıldım:</p>

  <p>"Tabii söylemiyorum. Niye söyleyeyim? Tartışmalar beni sıkar. Senin karşı çıkacağını tahmin ettiğim hiçbir şeyi söylemek niyetinde değilim."</p>

  <p>"Ama o zaman," Natalia gerçekten hayal kırıklığına uğramıştı, "ciddi hiçbir şey konuşmanın yararı yok."</p>

  <p>'Tabii, yararı yok."</p>

  <p>"Öyleyse biz hiç konuşmayalım?" diye sordu, zavallı Natalia.</p>

  <p>"En iyisi," dedim, "çiftlik hayvanları gibi sesler çıkaralım. Senin ses tonundan hoşlanıyorum ama ne söylediğin beni zerre kadar ilgilendirmiyor. Onun için sadece <i>Hav Hav</i>, <i>Mee</i> ve <i>Miyav</i> desek, hepsinden iyi olacak."</p>

  <p>Natalia kızardı. Şaşırmış ve derinden incinmişti. Sonunda, uzun bir sessizlikten sonra, "Evet. Anlıyorum," dedi.</p>

  <p>Evine yaklaştıkça, hatamı tamir etmek ve olup bitenleri şakaya vurmak istedim ama Natalia tepki göstermedi. Ben de kendimden iyice utanarak eve döndüm.</p>

  <p>Ne var ki, birkaç gün sonra Natalia kendiliğinden aradı ve beni öğle yemeğine çağırdı. Kapıyı kendisi açtı -bunu yapmayı beklediği belliydi- ve beni "Hav, hav! Mee! Miyav!" diye selamladı.</p>

  <p>Bir an için kafayı üşüttüğünü sandım. Sonra kavgamızı hatırladım. Ama Natalia şakasını yaptıktan sonra yeniden arkadaş olmaya hazırdı.</p>

  <p>Oturma odasına geçtik, Natalia çiçek vazolarının içine aspirin tabletleri koymaya başladı - onları canlandırmak için, diyordu. Son birkaç gündür ne yaptığını sordum.</p>

  <p>"Bütün bu hafta," dedi Natalia, "ben okula gitmiyorum. Ben rahatsızdım. Üç gün önce, orada piyanonun orada ben duruyorum ve birden yere düşüyorum, işte böyle. Nasıl diyorsunuz -"*</p>

  <p>"Yani bayıldım mı demek istiyorsun?"</p>

  <p>Natalia kuvvetle başını salladı: "Evet, doğru. Ben <i>ohnmächtig</i> oldum."</p>

  <p>"Öyleyse şimdi yatakta olman gerek." Birden kendimi koruyucu bir erkek rolünde hissettim: "Kendini nasıl hissediyorsun?" diye sordum.</p>

  <p>Natalia neşeyle güldü; gerçekten de onu hiç bu kadar iyi görmemiştim:</p>

  <p>"Aman, o kadar önemli değil!</p>

  <p>"Size söylemem gereken bir şey var daha," diye ekledi. "Sizin için güzel bir sürpriz olacak, sanıyorum - bugün geliyor benim babam ve kuzenim Bernhard."</p>

  <p>"Aa, ne güzel."</p>

  <p>"Evet! Değil mi? Babam bize çok sevinç veriyor geldiği zaman çünkü şimdi çok zaman seyahatte. Onun çok işleri var. Paris'te, Viyana'da ve Prag'da. Her zaman trende gitmesi lazım. Onu seveceksiniz, sanıyorum."</p>

  <p>"Seveceğimden eminim."</p>

  <p>Gerçekten de, cam kapılar ayrıldığında, Herr Landauer'i beni kabul etmek için karşımda hazır bekliyor buldum. Natalia'nın kuzeni Bernhard Landauer, benden birkaç yaş büyük, solgun yüzlü, koyu renk giysili, uzun boylu bir genç, onun yanında duruyordu. "Sizinle tanıştığıma çok sevindim," dedi Bernhard, el sıkışırken. İngilizce'yi en ufak bir yabancı aksam olmaksızın konuşuyordu.</p>

  <p>Herr Landauer ufak tefek, canlı bir adamdı; eski, iyi cilalanmış bir çizmeyi andıran esmer, kayış gibi sert ve kırışık bir cildi vardı. Çizme düğmeleri gibi parlak, kahverengi gözleri, ucuz bir komedi aktörününkine benzer kaşları öylesine kalın ve siyahtı ki yanık mantarla karartılmış hissini veriyordu. Ailesine taptığı belliydi. Frau Landauer'e kapıyı öyle bir açış tarzı vardı ki insanda çok güzel bir genç kızı buyur ediyormuş izlenimini bırakıyordu. İyiliksever, memnun mesut gülüşü, çevresindeki herkesi kucaklıyordu - babasının dönüşüyle sevinçten ışıl ışıl Natalia'yı, hafifçe kızarmış yüzüyle Frau Landauer'i, sakin, solgun ve gizemli Bernhard'ı, hatta beni bile. Gerçekten de Herr Landauer neredeyse tüm konuşmasını bana hitaben yaptı, kendimi aile sofrasında yabancı hissetmemem için aile işlerine temas etmekten özenle kaçındı.</p>

  <p>"Otuz beş yıl önce İngiltere'deydim," dedi bana; kuvvetli bir aksanla konuşuyordu. "Londra'nın Doğu Yakası'ndaki Yahudi işçilerin yaşam koşullarına ilişkin doktora tezimi yazmak üzere başkentinize geldim. İngiliz yetkililerinizin görmemi istemediği pek çok şeyi gördüm. O sıralar çok gençtim, sizin bugünkü yaşınızdan daha küçüktüm, herhalde. Liman işçileriyle, fahişeler-le ve sizin Public House dediğiniz han, otel, birahane, meyhane sahipleriyle son derece ilginç konuşmalar yaptım. Çok ilginç..." Herr Landauer, anılarına dalarak gülümsedi: "Ve benim bu önemsiz küçük tezim pek çok tartışmaya neden oldu. En aşağı beş dile çevrildi."</p>

  <p>"Beş dile!" diye tekrarladı Natalia, Almanca olarak, bana hitaben. "Görüyorsunuz ya, benim babam da bir yazar!"</p>

  <p>"Aa, o otuz beş yıl önceydi! Sen doğmadan yıllar önce, yavrum!” Herr Landauer kendini küçümseyerek başını salladı. Çizme düğmesi büyüklüğündeki gözleri iyilikseverlikle parlıyordu: "Şimdi böyle çalışmalar yapmaya vaktim yok." Sonra yine bana döndü: "Şu sıralarda, sizin büyük ozanınız Lord Byron'la ilgili Fransızca bir kitap okudum. Çok ilginç bir kitap. Şimdi, bir yazar olarak, şu önemli meseleye ilişkin düşüncenizi öğrenmeyi çok isterim: Lord Byron, ensest suçu işledi mi, işlemedi mi? Siz ne düşünüyorsunuz Mr. Isherwood?"</p>

  <p>Yüzümün kızarmaya başladığını hissettim. Nedense, Natalia'nın varlığı değil de sakin sakin lokmalarını çiğneyen Frau Landauer'in varlığı beni o anda tedirgin etti. Bernhard, gözlerini tabağından ayırmadan, hafifçe gülümsüyordu. "Doğrusu," diye başladım, "bu biraz zor.."</p>

  <p>Herr Landauer, "Bu çok ilginç bir mesele," diyerek sözümü kesti. Hepimizi iyiliksever bakışlarla süzüyor, bir yandan da büyük bir memnuniyetle lokmalarını çiğnemeyi sürdürüyordu. "Bir dâhinin kural dışı bir insan olduğunu ve kural dışı şeyler yapmakta özgür olduğunu kabul edelim mi, yoksa, şöyle mi diyelim: Hayır, güzel bir şiir ya da güzel bir resim yapabilirsiniz ama günlük yaşamınızda sıradan bir insan gibi davranmak zorundasınız ve sıradan insanlar için yaptığımız yasalara uymak zorundasınız. <i>Olağan dışı</i> olmanıza izin vermeyiz." Herr Landauer, ağzı dolu, zafer kazanmış biri gibi hepimizi ayrı ayrı gözden geçirdi. Birden gözleri parlayarak benim üzerimde odaklandı: "Oyun yazarınız Oscar Wilde... Bu da ayrı bir mesele. Bu meseleyi sizin önünüze getiriyorum, Mr. Isherwoood. Bu konudaki görüşünüzü öğrenmeyi çok isterim. Sizin İngiliz mahkemeleri, Oscar Wilde'i cezalandırmakta haklı mıydı, haksız mıydı? Ne düşündüğünüzü lütfen söyleyin bana."</p>

  <p>Herr Landauer, çatalının ucunda bir parça eti ağzına götürmek üzere, zevkten dörtköşe bana bakıyordu. Arka planda, usulca gülümseyen Bernhard'ı fark ettim.</p>

  <p>"Doğrusu..." diye başladım; kulaklarım kıpkırmızı olmuştu. Ama bu kez, beklenmedik bir şekilde, Frau Landauer beni kurtardı. Natalia'ya sebzelerle ilgili Almanca bir şey söyledi. Ufak bir tartışma çıktı; o arada Herr Landauer de bana sorduğu soruyu tümüyle unuttu. Memnun mesut yemeye devam etti. Gelgelelim, bu kez de Natalia söze karıştı:</p>

  <p>"Lütfen babama kitabınızın adı söyleyin. Anımsayamıyorum. Çok tuhaf bir ad."</p>

  <p>Diğerlerine fark ettirmeden, Natalia'ya bakarak yüzümü asmaya ve kaşlarımı çatmaya çalıştım, sonra <i>All the Conspirators,</i> dedim soğuk bir sesle.</p>

  <p><i>"All the Conspirators</i>... ha, evet, tabii!"</p>

  <p>"Ha, siz polisiye roman yazıyorsunuz, öyle mi Mr. Isherwood?" Herr Landauer onaylayarak yüzüme baktı.</p>

  <p>Üzgünüm ama bu kitabın canilerle hiçbir ilgisi yok," dedim nezaketle. Herr Landauer şaşırmış ve hayal kırıklığına uğramış görünüyordu: "Canilerle ilgisi yok mu?"</p>

  <p>"Ona açıklayacaksınız, lütfen," diye buyurdu Natalia.</p>

  <p>Derin bir nefes aldım: "Adı aslında sembolik bir anlam taşıyor... Shakespeare'in <i>Julius Caesar</i> oyunundan alındı..."</p>

  <p>Herr Landauer'in keyfi hemen yerine geldi: "Aa, Shakespeare! Harika! Çok ilginç..."</p>

  <p>"Almancada," dedim ve kendi kurnazlığıma güldüm; Herr Landauer'i başka tarafa çekmeye çalışıyordum, "Shakespearean kimbilir ne harika çevirileri vardır, değil mi?"</p>

  <p>"Gerçekten öyle! Bu çeviriler, bizim dilimizde yazılmış en mükemmel eserlerden sayılır. Onlar sayesinde, sizin Shakespeare'iniz nerdeyse bir Alman şairi olup çıktı..."</p>

  <p>"Ama siz söylemiyorsunuz," diye üsteledi, Natalia, âdeta</p>

  <p>şeytanca bir hınzırlıkla, "sizin kitap ne hakkında."</p>

  <p>Dişlerimi sıktım: "iki gençle ilgili. Biri sanatçı, diğeri de tıp öğrencisi.</p>

  <p>"Bunlar kitabınızdaki yegâne insanlar mı?" diye sordu Natalia.</p>

  <p>"Tabii ki hayır... Ama hafızanın böylesine kötü olmasına şaşıyorum. Sana kısa bir süre önce bütün konuyu anlattım."</p>

  <p>"Budala! Ben sormuyorum kendim için. Tabii, anımsıyorum tüm bana anlattıklarını. Ama babam daha dinlemedi. Onun için siz lütfen anlatıyorsunuz... Peki, ne oldu sonra?"</p>

  <p>"Sanatçının bir annesi ve bir kız kardeşi var. Hepsi de çok mutsuz."</p>

  <p>"Ama neden mutsuzlar? Babam, annem ve ben, biz mutsuz değiliz."</p>

  <p>Yer yarılsa da içine düşse, diye diledim içimden. "Herkes bir değildir," dedim dikkatle, Herr Landauer'in bakışından kaçınarak.</p>

  <p>"İyi," dedi Natalia. "Mutsuzlar... Peki, sonra?"</p>

  <p>"Sanatçı evden kaçıyor, kız kardeşi de çok sevimsiz bir gençle evleniyor."</p>

  <p>Natalia bu sorgulamaya daha fazla dayanamayacağımı anlamıştı herhalde. Son bir iğnelemede bulundu: "Peki, kaç nüsha sattın?"</p>

  <p>"Beş."</p>

  <p>"Beş! Ama bu çok az, değil mi?"</p>

  <p>"Gerçekten çok az."</p>

  <p>Öğle yemeğinden sonra, Bernhard'ın amcası ve yengesi ile aile sorunlarmı tartışacağı üstü kapalı olarak ima edildi, "ister misiniz," diye sordu bana Natalia, "biz biraz yürüyüş yapalım?"</p>

  <p>Herr Landauer, bir tören havası içinde bana veda etti: "Mr. Isherwood, evimin kapıları size her zaman açık. İstediğiniz zaman gelebilirsiniz." İkimiz de karşılıklı, gösterişli birer selam verdik. "Belki," dedi Bernhard, bana kartını uzatarak, "bir akşam bana uğrar ve bir süre için yalnızlığımı giderirsiniz." Ona teşekkür ettim ve bundan büyük zevk alacağımı söyledim.</p>

  <p>Evden çıkar çıkmaz, Natalia "Babam hakkında ne düşünüyorsunuz?" diye sordu.</p>

  <p>"Şimdiye kadar tanıdığım babaların en tatlısı."</p>

  <p>"Gerçekten mi?" Natalia çok sevinmişti.</p>

  <p>"Evet, gerçekten."</p>

  <p>"Ve şimdi bana itiraf ediniz, babam Lord Byron'dan söz ediyorken sizi şoke etti, öyle değil mi? Yanaklarmız ıstakoz gibi kızardı."</p>

  <p>Güldüm: "Babanın yanında kendimi çağ dışı hissediyorum. Konuşması öyle modern ki."</p>

  <p>Natalia zafer kazanmış gibi güldü:</p>

  <p>"Gördünüz mü, ben haklıydım! Şoke oldunuz. Ah, ne kadar memnunum! Bakın, ben babama dedim: Çok akıllı bir genç geliyor buraya bizi görmeye - o da size modern olduğunu ve bu konular üzerine konuşabileceğini göstermek istiyor. Siz benim babamı aptal bir ihtiyar sanıyordunuz? Doğru söyleyin, lütfen!"</p>

  <p>"Hayır," diye itiraz ettim. "Hiç öyle düşünmedim."</p>

  <p>"Eh, gördünüz, aptal değil... O çok akıllı. Yalnız okumak için çok zamanı yok çünkü her zaman çalışması gerek. Bazen günde on sekiz veya on dokuz saat; çok kötü... Ve o dünyanm en iyi babası!"</p>

  <p>"Kuzenin Bernhard, babanın ortağı, değil mi?"</p>

  <p>Natalia evet anlamında başını salladı: "Burada, Berlin'deki mağazayı o yönetiyor. O da çok akıllı."</p>

  <p>"Herhalde onu sık sık görüyorsunuz."</p>

  <p>"Hayır... Bizim eve öyle sık gelmez... O tuhaf bir adam, biliyor musunuz? Bence yalnız kalmak çok seviyor. Ben şaştım, size, onu ziyarete gelmenizi söylediğinde... Dikkatli olmalısınız."</p>

  <p>"Dikkatli mi? Neden dikkatli olacakmışım?"</p>

  <p>"O çok alaycıdır, tamam mı; belki sizle alay eder."</p>

  <p>"Bu çok kötü bir şey değil, öyle değil mi? Birçok insan benimle alay eder... Sen de zaman zaman bunu yapıyorsun..”</p>

  <p>"Haa, ben mi? O başka şey." Natalia ciddi bir tavırla başını salladı: Belli ki kendi tatsız deneyimlerinden yola çıkarak konuşuyordu. "Ben güldüğüm zaman, eğlence olsun diye gülerim, ama Bernhard güldüğü zaman, eğlenceli olmuyor..."</p>

  <p>Bernhard'ın Tiergarten<sup>”</sup>dan pek uzak olmayan, sessiz bir sokakta bir apartman dairesi vardı. Dış kapının zilini çaldığımda bodrum dairesindeki minicik bir delikten cüceye benzer bir yaratık beni dikizledi, kimi görmek istediğimi sordu ve sonunda, büyük bir güvensizlikle beni dakikalarca inceledikten sonra, dış kapının kilidini açan bir düğmeye bastı. Kapı o kadar ağırdı ki iki elimle birden itmek zorunda kaldım; arkamdan top sesine benzer boğuk bir gürültüyle kapandı. Sonra avluya açılan iki kapı, arkadan bahçe kulübesinin kapısı, onun arkasından beş kat merdiven, sonra daire kapısı. Bernhard'ı dış dünyadan korumak için dört ayrı kapı.</p>

  <p>Bu akşam Bernhard kent giysilerinin üzerine nefis işlemelerle süslü bir kimono giymişti, ilk buluşmamızdan anımsadığım gibi değildi bu kez: O zaman bana hiç de oryantal görünüşlü gelmemişti. Kimono, ona bu görünümü kazandırmıştı herhalde. Aşırı uygar, resmî ve düzenli tavrı, ince hatları, gaga burunlu profili, ona Çin işlemelerindeki bir kuş havası veriyordu. Yumuşak, olumsuz, yine de tuhaf bir şekilde güçlü bir insan, diye düşündüm. Bir tapmağın içinde, fil dişinden oyulmuş bir heykelin durağan gücü gibi. Nefis İngilizcesi yeniden dikkatimi çekti. Yatağının ayak ucunda, Khmer'den gelen, kumtaşından yapılmış bir Buda kafasını gösterdi bana: "Uykularıma bekçilik ediyor," dedi, küçümseyen el hareketleriyle. Bernhard'm seyahatlerinden evine getirdiği, Yunan, Siyam ve Çinhindi heykelcikleri ve kumtaşından kafalar alçak, beyaz kitap rafına dizilmişti. Sanat tarihi ciltleri, röprodüksiyonlar, heykelcilik ve antika eşya üzerine monografilerin arasında, Vachell'in <i>Tepe</i> ve Lenin'in <i>Ne Yapmalı?</i> adlı kitapları gözüme çarptı. Bernhard'ın dairesi, kırsal bölgenin en ücra yerinde de olabilirdi pekâlâ. Dışarıdan en ufak bir ses gelmiyordu. Önlüklü, ağırbaşlı bir kâhya kadın akşam yemeği servisi yaptı. Ben çorba, balık ve soslu pirzola yedim. Bernhard süt içti ve sadece domatesle peksimet yedi.</p>

  <p>Hiç gitmediği Londra'dan ve bir heykeltıraşın atölyesinde bir süre çalıştığı Paris'ten söz ettik. Gençliğinde heykeltıraş olmak istemişti. Bernhard içini çekti ve tatlı bir gülüşle "Ama," dedi, "Tanrı başka türlü istedi."</p>

  <p>Onunla Landauer şirketi ile ilgili konuşmayı istiyordum ama yakışık almaz diye yapmadım. Ancak kendisi, lafın gelişi buna değindi: "Bir gün bizi ziyaret etmelisiniz, ilginizi çeker - çünkü salt çağdaş bir ekonomik fenomen olarak da olsa, ilgi çekici olduğunu sanıyorum." Gülümsedi ve yüzü bitkinlikle maskelendi birden: Acaba ölümcül bir hastalığı mı var, düşüncesi geçti aklımdan.</p>

  <p>Yemekten sonra daha keyifli göründü. Bana yaptığı yolculuklardan söz etti. Birkaç yıl önce bütün dünyayı çepeçevre dolaşmıştı - tatlı bir merak ve hafif bir alaycılıkla, o narin yapılı gaga burnunu her şeyin içine sokmuştu: Filistin'deki Yahudi köy toplulukları, Karadeniz'deki Yahudi yerleşim merkezleri, Hindistan'daki devrimci komiteler, Meksika'daki isyancı orduları. Duraksayarak ve sözcüklerini özenle seçerek, sal işleten bir Çinliyle yaptığı ifritlerle ilgili bir konuşmayı ve New York polisinin gaddarlığını kanıtlayan inanılması zor bir hikâyeyi anlattı.</p>

  <p>Gece süresince telefon dört beş kez çaldı. Her seferinde, anladığım kadarıyla birileri Bernhard'dan yardım ve öğüt istiyordu. "Yarın gel, beni gör," diyordu o yorgun ve rahatlatıcı sesiyle. "Evet, eminim bir çare bulacağız... Şimdi artık kendini üzme. Yat, uyu. İki ya da üç aspirin öneririm..." Yumuşak ve alaycı bir tavırla gülümsedi. Kendisine başvuranların her birine borç para verecekti anlaşılan.</p>

  <p>"Lütfen, bana söyleyin," dedi tam ben ayrılmak üzereyken, "eğer bunu küstahlık saymazsanız - Berlin'e gelip kalmanızın nedeni nedir?"</p>

  <p>"Almanca öğrenmek için “ dedim. Natalia'nın uyarısından sonra Bernhard'a yaşam öykümü anlatacak değildim.</p>

  <p>"Peki, burada mutlu musunuz?"</p>

  <p>"Çok mutluyum."</p>

  <p>"Bu harika bir şey, bence... Gerçekten harika..." Bernhard o tatlı ve alaycı gülüşüyle güldü. "Berlin'de bile mutlu olabilecek böylesi dirence sahip bir ruh! Bana sırrınızı açıklamalısınız, dostum. Ayaklarınızın dibine oturup sizden irfan alabilir miyim?"</p>

  <p>Birden yüzü kasıldı, gülüşü kayboldu. Ölümcül bir bitkinliğin gölgesi yeniden vurdu tuhaf bir şekilde genç görünen yüzüne. "Umarım," dedi, "yapacak daha iyi bir işiniz olmadığı zaman beni ararsınız."</p>

  <p>Bundan kısa bir süre sonra Bernhard'm iş yerine gittim.</p>

  <p>Landauers', Potsdamer Platz yakınlarında, çelik ve camdan oluşan muazzam bir yapıydı. İç çamaşırı, giysiler, elektrikli araçlar, spor malzemeleri ve sofra takımları departmanlarının arasından geçip toptan satışların yapıldığı, gezgin satıcıların toplandığı odaları ve Bernhard'm bürolardan oluşan özel dairesini kapsayan, sahne arkasındaki özel dünyaya varmam bir çeyrek saatimi aldı. Bir kapıcı beni duvarları cilalanmış, çizgili ahşapla kaplı, tabanı mavi renkli, kaliteli bir halıyla döşenmiş küçük bir bekleme odasına aldı. Duvarda tek bir resim vardı; 1803'teki Berlin'i gösteren bir gravür. Birkaç dakika sonra Bernhard geldi. Bu sabah daha genç, daha şık görünüyordu. Üzerinde açık gri bir takım elbise ve papyon vardı. "Umarım odayı beğenmişsi-nizdir," dedi. "Burada bu kadar çok insanı beklettiğime göre, onların sabırsızlığını yatıştırmak için sıcak bir atmosfer yaratmak gerek, diye düşünüyorum."</p>

  <p>"Çok hoş," dedim ve konuşma fırsatı yaratmak için -çünkü kendimi biraz tedirgin hissediyordum- "Bu ne tür bir ahşap?" diye sordum.</p>

  <p>"Kafkasya Cevizi." Bernhard bu sözcükleri kendine özgü bir ciddiyet ve belirginlikle telaffuz ediyordu. Birden gülümsedi. Bugün çok daha iyi bir ruh hali içersinde, diye düşündüm. "Gelin de dükkânı görün."</p>

  <p>Madenî eşya departmanında, tulum giymiş bir satıcı kadın yeni moda bir kahve süzgecinin üstün niteliklerini sergiliyordu. Bernhard durup ona satışların nasıl gittiğini sordu, o da bize kahve ikram etti. Ben kahvemi yudumlarken, Bernhard, benim Londra'dan gelen ünlü bir kahve tüccarı olduğumu ve bu konuda fikrimin alınması gerektiğini söyledi. Kadın önce yarı yarıya inandı ama ikimiz de o kadar çok güldük ki sonunda kuşkulandı. Sonra Bernhard kahve fincanını düşürdü ve kırdı. Çok üzüldü ve bol bol özür diledi. "Zararı yok," diyerek onu yatıştırmaya çalışıyordu satıcı kadın. Sanki Bernhard küçük bir görevliymiş ve sakarlığından dolayı kovulabilirmiş gibi, "İki tane daha fincanım var," diyordu.</p>

  <p>Daha sonra oyuncakların önüne geldik. Bernhard bana, kendisinin ve amcasının Landauers'te oyuncak askerlerin ve oyuncak silahların satılmasına izin vermediklerini söyledi. Geçenlerde, bir yönetim kurulu toplantısında oyuncak tanklar üzerine hararetli bir tartışma olmuş ve Bernhard, kendi isteğini dayatmayı başarmıştı. "Ama, bu daha mücadelenin ilk adımı," dedi üzüntüyle; sonra tekerlekleri çelik kuşakla işleyen oyuncak bir traktörü eline alıp inceledi.</p>

  <p>Daha sonra bana, anneleri alışveriş yaparken çocukların oynayabileceği bir oda gösterdi. Üniformalı bir hemşire, iki küçük erkek çocuğunun tuğlalarla bir şato inşa etmelerine yardım ediyordu. "Gördüğünüz gibi," dedi Bernhard, "insan sevgisi burada reklamla birlikte yürütülüyor. Bu odanın karşı tarafında, ucuz ve cazip kadın şapkaları sergiliyoruz. Çocuklarım buraya getiren anneler hemen bu şapkaların cazibesine kendilerini kaptırıyorlar... Korkarım bizi fazla materyalist bulacaksınız..."</p>

  <p>Neden bir kitap departmanının bulunmadığını sordum.</p>

  <p>"Çünkü buna cesaret edemiyoruz. Amcam bütün gün oradan çıkmayacağımı bilir"</p>

  <p>Mağazaların her tarafında kırmızı, yeşil, mavi ve sarı renklerde, duvara monte edilmiş lambalar vardı. Bernhard'a bunların ne işe yaradığını sordum, o da, bu ışıkların, firma yöneticilerinden her birinin sinyali olduğunu anlattı: "Örneğin mavi ışık benim. Bu, bir bakıma, belki de sembolik sayılır." Ne demek istediğini sormama vakit kalmadan, bakmakta olduğumuz mavi lamba ışık vermeye başladı. Bernhard en yakın telefona gitti; ofisinde bekleyen birisinin kendisiyle konuşmak istediğini söylediler. Biz de vedalaştık. Mağazadan çıkarken bir çift çorap aldım.</p>

  <p>O kışın ilk yarısında Bernhard'ı sık sık gördüm. Birlikte geçirdiğimiz akşamlar sayesinde onu daha iyi tanıdığımı söyleyemem. Garip bir şekilde aramıza mesafe koymuştu - abajurdan süzülen ışığın altında yüzü yorgunluktan cansız görünüyor, yumuşak bir ses tonuyla, birbiri arkasına eğlenceli anekdotlar anlatıyordu. Örneğin, sofu Yahudi arkadaşlarıyla yediği bir öğle yemeğinden söz etti. Bernhard, sohbeti koyultmak için, "Yaa, bugün öğle yemeğini dışarıda yiyoruz demek, ne güzel!" demiş. "Hava da hâlâ ne kadar sıcak gidiyor, değil mi? Bahçeniz de ne güzel," diye devam etmiş. Sonra ev sahiplerinin kendisine ters ters baktığını fark etmiş ve dehşet içinde, o günün Çardaklar Bayramı<a id="footnote20"></a> olduğunu anımsamış.</p>

  <p>Güldüm. Anekdot hoşuma gitmişti. Bernhard çok güzel öykü anlatırdı. Ama her an, bir sabırsızlık duygusu içinde olduğumu hissediyordum. Neden bana çocukmuşum gibi davranıyor, diye düşündüm. Amcasına, yengesine, Natalia'ya ve bana, hepimize karşı çocukmuşuz gibi davranıyor, bize öyküler anlatıyor. Anlayışlı ve sevimli. Ama jestleri, bana bir kadeh şarap ya da bir sigara ikram ediş tarzı hep küstah bir havayı, Doğu'nun küstahça alçakgönüllülüğünü yansıtıyor. Gerçekte ne düşündüğünü ve ne hissettiğini bana söylemiyor ve ben bilmediğim için de beni küçük görüyor. Bana hiçbir zaman kendisine ilişkin bir şey söylemeyecek ya da kendisi için en önemli olan şeyleri anlatmayacak. Ve ben onun gibi olmadığım için, onun tam tersi olduğum için ve okumayı istedikleri takdirde, düşüncelerimi ve duygularımı kırk milyon kişiyle seve seve paylaşmaya hazır olduğum için, Bernhard'a hem hayranlık duyuyorum hem de ondan hoşlanmıyorum.</p>

  <p>Almanya'nın politik durumundan pek seyrek söz ediyorduk ama bir akşam Bernhard bana iç savaş günleriyle ilgili bir öykü anlattı. İç savaşa katılan bir öğrenci arkadaşı onu görmeye gelmiş. Öğrenci çok sinirliymiş ve oturmayı reddetmiş. Bir süre sonra, polisin kuşatma altında tuttuğu bir gazete idarehanesine bir mesaj götürmekle görevlendirildiğini itiraf etmiş; bu binaya varabilmek için makinalı tüfek ateşine açık damlara tırmanıp damdan dama sürünerek geçmek gerekiyormuş. Öğrenci harekete geçmeye pek hevesli değilmiş tabii. Üzerinde olağanüstü kalın bir pardösü varmış. Oda çok sıcakmış, öğrencinin de yüzünden terler boşanıyormuş; Bernhard, pardesüyü çıkarması için onu zorlamış, o da sonunda uzun süre direndik-ten sonra, pardösüyü çıkarmış; Bernhard, dehşet içinde astarının iç ceplerinin el bombalarıyla dolu olduğunu görmüş. "İşin en kötü yanı," dedi Bernhard, "arkadaşım artık daha fazla riske girmek istemiyordu ve pardösüyü bana bırakmaya karar vermişti. Onu banyo küvetine koyup soğuk su musluğunu açmayı ve banyoyu doldurmayı düşünüyordu. En sonunda, gece karanlıkta çıkınca, pardösüyü kanala atmasının çok daha iyi olacağı konusunda onu ikna ettim - bunu yapmayı başardı... Şimdi kendisi bir taşra üniversitesinin en seçkin profesörlerinden biri. Eminim, biraz utanç verici bu gençlik çılgınlığını çoktan unutmuştur..."</p>

  <p>"Peki, sen hiç komünist oldun mu?" diye sordum.</p>

  <p>Hemen -bunu yüzünden okudum- savunmaya geçti. Bir dakika sonra, yavaşça:</p>

  <p>"Hayır, Christopher. Korkarım, yapım gereği, hiçbir zaman istenen coşkunun doruğuna varmaya gücüm yetmedi," dedi.</p>

  <p>Birden sabrım tükendi, öfkelendim, hatta; "Hiçbir şeye inanmaya gücün yetmiyor, demek?" dedim.</p>

  <p>Bernhard gösterdiğim şiddet karşısında hafifçe gülümsedi. Beni böyle kışkırtmak belki de onu eğlendiriyordu.</p>

  <p>"Belki..." Sonra kendi kendine konuşur gibi ekledi: "Hayır... Bu tam doğru değil..."</p>

  <p>"Peki, öyleyse neye inanıyorsun?" diye meydan okudum.</p>

  <p>Bernhard birkaç dakika sustu, düşündü - narin gaga burunlu profili hareketsiz, gözleri yarı kapalı. Sonra: "Galiba," dedi, "ben disipline inanıyorum."</p>

  <p>"Disiplin mi?"</p>

  <p>"Bunu anlamıyor musun, Christopher? Bırak da açıklamaya çalışayım... Ben kendim için disipline inanıyorum. Başkaları</p>

  <p>için mutlaka gerekir demiyorum. Başkaları için karar veremem. Sadece, uymam gereken belirli standartlarım olması gerektiğini biliyorum. Onlarsız mahvolurum. Kulağa çok mu kötü geliyor?"</p>

  <p>"Hayır," dedim ve düşündüm: Natalia gibi.</p>

  <p>"Beni çok sert yargılamamalısm, Christopher." Alaycı gülüşü bütün yüzüne yayılıyordu. "Benim bir melez olduğumu unutma. Belki de, sonuç olarak, bir damla saf Prusya kanı vardır damarlarımdaki kirli kanda. Belki şu küçük parmak," parmağını ışığa doğru tuttu, "Prusyalı bir talim çavuşunun parmağıdır... Christopher, sen arkanda yüzyılların Anglo-Sakson özgürlüğü ve kalbine kazınmış Magna Carta'n ile, biz zavallı barbarların, dik durabilmemiz için bir üniformanın sertliğine gereksinmemiz olduğunu anlayamazsın."</p>

  <p>"Neden hep benimle alay ediyorsun Bernhard?"</p>

  <p>"Seninle alay etmak mi, sevgili Christopher, buna cesaret edemem!"</p>

  <p>Yine de bu kez, galiba bana istediğinden biraz daha fazla açılmıştı.</p>

  <p>Çoktan beri Natalia'yı Sally Bowles ile tanıştırmak istiyordum. Bu buluşmanın sonucunun ne olacağını önceden kestirebiliyor-dum sanırım. Ama yine de Fritz Wendel'i çağırmamayı akıl edebilmiştim.</p>

  <p>Kurfürstendamm'da şık bir kafede buluşacaktık, ilk gelen Natalia oldu. Bir çeyrek saat gecikmişti - herhalde, son gelen olmak avantajına sahip olmak istiyordu. Ama Sally'yi hesaba katmamıştı: Natalia'da gerçek manada geç kalma cesareti yoktu. Zavallı Natalia! Yaşından büyük, yetişkin bir kadın gibi görünme çabasına girişmişti. Sonuç, gülünç ve oldukça kılıksız bir görünümdü. Uzun etekli şehir giysisi ona hiç yakışmamıştı. Başının yan tarafma küçük bir şapka iliştirmişti - Sally'nin asansörcü çocuk kepinin bilinçsiz bir taklidi. Ama Natalia'nın saçı fazla kabarık olduğundan şapka, fırtınah bir denizde dalgaya tutulmuş yarı batık bir tekneye benziyordu.</p>

  <p>"Nasıl görünüyorum?" diye sordu hemen; karşıma oturmuş, telaşla bana bakıyordu.</p>

  <p>"Gayet hoş görünüyorsun."</p>

  <p>"Doğru söyle lütfen, hakkımda ne düşünecek acaba?"</p>

  <p>"Seni çok sevecek."</p>

  <p>"Bunu nasıl söyleyebilirsin?" Natalia öfkeliydi. "Bilmiyorsun ki!"</p>

  <p>"Önce bana fikrimi soruyorsun, sonra da bilmediğimi söylüyorsun."</p>

  <p>"Aptal! Ben kompliman istemiyorum!"</p>

  <p>"Kusura bakma ama ne istediğini anlamıyorum."</p>

  <p>"Ya, öyle mi?" diye bağırdı Natalia, küçümseyerek. "Öyleyse üzgünüm, sana yardım edemem!"</p>

  <p>Tam o sırada Sally geldi.</p>

  <p>"Mer'aba, sevgilim," dedi, en nazlı ses tonuyla, "Geç kaldığım için <i>son derece</i> üzgünüm, beni bağışlayabilir misin?" Lavanta kokuları saçarak, zarif bir jestle oturdu, ağır ağır eldivenlerini sıyırdı: "Moruk bir Yahudi prodüktörle seviştim. Benimle bir kontrat yapacağını umuyorum. Ama bugüne kadar iş çıkmadı..."</p>

  <p>Masanın altından Sally'yi telaşla tekmeledim, o da yüzünde gülünç bir dehşet ifadesiyle sözünü kesti, ama tabii, iş işten geçmişti. Natalia, gözümüzün önünde donakaldı. Sally'nin davranışlarını önceden bağışlatmak için Natalia'ya yapmış olduğum imaların hepsi bir anda boşa gitti. Buz gibi bir aradan sonra, Natalia bana <i>Paris Damlarının Altında'yı</i> görüp görmediğimi sordu. Almanca konuşuyordu. Sally'ye, İngilizcesiyle alay etme şansını vermeye niyetli değildi.</p>

  <p>Ama Sally hiç umursamadan söze karıştı. Filmi görmüştü ve harika bulmuştu; Prejean harika değil miydi, dövüşmeye başlarlarken, arka planda geçen bir trenin görüntülendiği sahneyi anımsıyor muyduk? Sally'nin Almancası her zamankinden de berbat olduğundan, yoksa Natalia'yla alay etmiş olmak için kasten abartıyor mu, diye düşündüm.</p>

  <p>Görüşmenin geri kalan bölümünde cehennem azabı içinde kıvrandım. Natalia hemen hemen hiç konuşmuyordu. Sally, o insanı kahreden Almancasıyla çene çalmayı sürdürüyor, aklı sıra havadan sudan konuşuyor, özellikle de İngiliz film endüstrisinden dem vuruyordu. Ancak her anekdotla, filancanın falancanın metresi, filan kişinin alkolik falan kişinin hapçı olduğunu açıklamasının havayı yumuşattığı söylenemezdi. Her ikisine de giderek daha çok sinirlendiğimi fark ettim: Sally'ye bitip tükenmeyen saçma sapan pornografik muhabbetinden ötürü; Natalia'ya da böylesine namus budalası olduğu için. Sonunda, ebediyet kadar uzun gelen ama aslında yaklaşık yirmi dakika süren sohbetimizden sonra Natalia gitme zamanının geldiğini söyledi.</p>

  <p>"Aman Tanrım, benim de gitmem gerek!" diye bağırdı Sally, İngilizce olarak. "Chris, sevgilim, beni Eden'e kadar götürürsün, değil mi?"</p>

  <p>Korka korka, çaresizliğimi göstermeye çalışarak Natalia'ya baktım. Sadakatim davranışımla sınavdan geçirilecekti, bunu fazlasıyla biliyordum. Ama sınavı geçememiştim. Natalia'nın yüzünde hiçbir acıma ifadesi yoktu. Yüzü asılmıştı. Son derece öfkeliydi.</p>

  <p>"Seni ne zaman göreceğim?" diye sormaya cesaret ettim.</p>

  <p>"Bilmiyorum," dedi Natalia - ve asker adımlarıyla Kur-fürstendamm'dan aşağı doğru yürümeye başladı. İkimizi de bir daha ömür boyu görmek istemiyormuş gibiydi.</p>

  <p>Birkaç yüz metre öteye gideceğimiz halde, Sally taksiye binmemizde ısrar etti. Eden'e yaya gitmek asla yakışık almazdı.</p>

  <p>Yola koyulduğumuzda, "Kız benden pek hoşlanmadı, değil mi?" diye sordu.</p>

  <p>"Evet, Sally, pek hoşlanmadı."</p>

  <p>"Neden olduğunu anlayamıyorum doğrusu... Ona hoş görünmek için elimden geleni yaptım."</p>

  <p>"Eğer hoş görünmek dediğin buysa!.." Kızgınlığıma rağmen gülmeye başladım.</p>

  <p>"Peki, ne yapmam gerekiyordu?"</p>

  <p>"Bu daha çok, ne <i>yapmaman</i> gerekirdi meselesi... Zinadan başka laf bilmez misin sen?"</p>

  <p>"insanlar beni olduğum gibi kabul etmek zorunda," diye yanıtladı Sally, hava atarak.</p>

  <p>"Tırnaklarınla ve her şeyinle, öyle mi?" Natalia'nın, dehşet içinde, büyülenmiş gibi gözlerini onlardan ayıramadığını fark etmiştim. Sally güldü: "Oysa, bugün ayak tırnaklarımı boyamaktan özenle kaçınmıştım."</p>

  <p>"Saçmalama, Sally! Onları da mı boyuyorsun?"</p>

  <p>"Tabii, boyuyorum."</p>

  <p>“Peki ama bunun ne anlamı var? Yani hiç kimse" -sözümü düzelttim- "çok az kişi onları görebiliyor..."</p>

  <p>Sally bana en çılgın gülüşüyle karşılık verdi: "Biliyorum, sevgilim... Ama ayak tırnaklarımı boyadığımda kendimi öyle şehvetli hissediyorum ki..."</p>

  <p>Natalia ile olan ilişkimin çöküş dönemi bu buluşmadan itibaren başladı. Aramızda ne açıktan açığa bir kavga ne de kesin bir kopukluk oldu. Hatta, birkaç gün sonra yeniden buluştuk ama arkadaşlığımızın derecesindeki değişikliği hemen fark ettim. Her zamanki gibi, sanat, müzik ve kitaplardan söz ettik; kişisel konulardan özenle kaçındık. Tiergarten'da, yaklaşık bir saatten beri yürüyorduk ki Natalia birden sordu:</p>

  <p>"Miss Bowles'dan çok hoşlanıyorsun?" Yapraklarla örtülü yola dikili gözlerinde kötü niyetli bir parıltı vardı.</p>

  <p>"Tabii, hoşlanıyorum... Yakında evleneceğiz."</p>

  <p>"Aptal!"</p>

  <p>Birkaç dakika, sessizlik içinde yürüdük.</p>

  <p>"Biliyorsun," dedi Natalia birden, şaşırtıcı bir keşifte bulunmuş gibi: "Senin bu Miss Bowles'dan hiç hoşlanmıyorum."</p>

  <p>"Biliyorum."</p>

  <p>Ses tonum onu kızdırıyordu - benim istediğim de buydu zaten: "Ben ne düşünüyorum, önemli değil?"</p>

  <p>"Zerre kadar önemli değil," diye takıldım, gülerek.</p>

  <p>"Yalnız senin Miss Bowles, o önemli?"</p>

  <p>"O çok önemli."</p>

  <p>Natalia kızardı ve dudağını ısırdı. Kızmaya başlamıştı: "Bir gün göreceksin, ben haklıyım."</p>

  <p>"Ondan eminim."</p>

  <p>Natalia'nm evine kadar tüm yolu, tek söz etmeden yürüdük. Ama merdiven basamağında, her zamanki gibi sordu: "Belki beni ararsın, bir gün..." Sonra duraksadı ve son atağını yaptı: "Senin Miss Bowles izin verirse eğer?"</p>

  <p>Güldüm: "İzin versin ya da vermesin, seni çok yakında ararım." Neredeyse sözümü bitirmeden, Natalia kapıyı yüzüme çarpmıştı.</p>

  <p>Bununla birlikte, sözümü tutmadım. Ancak bir ay sonra</p>

  <p>Natalia'nın numarasını çevirdim. Kaç kez, yarı gönülle aramaya niyetlendim ama her seferinde isteksizliğim, onu yeniden görme arzumdan baskın çıktı. Ve en sonunda buluştuğumuzda, aramızdaki sıcaklık birkaç derece daha azalmıştı; iki tanıdık gibiydik sadece. Natalia, öyle sanıyorum ki, Sally'nin benim metresim olduğundan emindi; ben de bu hatasını düzeltmek için bir neden görmüyordum - bunu yapmak için, karşı karşıya, uzun ve açık kalpli bir görüşme gerekecekti ki ben o ruh hali içinde değildim. Ayrıca, tüm açıklamaların sonunda Natalia muhtemelen şimdi olduğu kadar dehşet içinde kalacak, bir o kadar da kıskançlık duyacaktı. Natalia'nın beni bir sevgili olarak istediği düşüncesine kapılıp kendimle övünmüyordum ama bana karşı otoriter bir abla gibi davranmaya başladığı kesindi, işte bu rolü -aptalca da olsa- Sally ondan çalmıştı. Gerçi yazık olmuştu ama genel olarak durumun böyle kalmasının daha iyi olacağına karar verdim. Böylece, Natalia'nın dolaylı sorularına, imalarına yardımcı oldum; hatta aile saadetimi çağrıştıran bazı imalarda bulundum: "Sally ile ben bu sabah kahvaltı ederken..." ya da "Bu kravatı nasıl buluyorsun? Sally seçti..." gibi. Zavallı Natalia asık suratlı bir sessizlik içinde bunları dinliyordu; ben de, eskiden birçok kez olduğu gibi, kendimi suçlu ve acımasız hissediyordum. Sonra, şubat sonlarına doğru evini aradım; yurt dışına gittiğini söylediler.</p>

  <p>Bernhard'ı da uzun süredir görmemiştim. Bir sabah onun sesini telefonda işitmek benim için sürpriz oldu. O akşam "kırsal bölge"ye onunla birlikte gidip geceyi orada geçirmemi önerdi. Kulağa oldukça gizemli geliyordu. Nereye ve ne maksatla gideceğimizi öğrenmeye çalıştığımda, Bernhard sadece gülmekle yetindi.</p>

  <p>Bir şoförün kullandığı kocaman, kapalı bir arabayla, saat sekizde beni almaya geldi. Araba, Bernhard'ın açıklamasına göre, şirkete aitti. Kendisi ve amcası kullanıyordu. Ataerkil bir sadelik içinde yaşayan Landauer ailesinin karakteristik özelliklerinin tipik bir örneğiydi bu bence. Özel arabaları yoktu. Bernhard da bu arabanın varlığından ötürü, benden âdeta özür dileme eğilimindeydi. Onlarınki karmaşık bir sadelikti, olumsuz bir şeyi onaylamamak anlamında. Bu zihniyetin kökenleri mal mülk sahibi olmanın verdiği suçluluk duygusunun karmaşık derinliklerinde yatıyordu. Hey Yarabbim, dedim kendi kendime içimi çekerek, bu insanların zihniyetinin köküne inebilecek miyim, onları bir gün anlayabilecek miyim? Landauerlerin ruhsal yapısını düşünmek bile her zamanki gibi, bana mutlak bir yenilginin yorgunluğunu duyumsatıyordu.</p>

  <p>"Yorgun musun?" diye sordu Bernhard, kaygılı.</p>

  <p>"Yoo hayır..." Silkindim. "Hiç yorgun değilim."</p>

  <p>"Önce bir arkadaşımın evine uğrarsak kusura bakmazsın, değil mi? Birisi daha katılacak bize... Umarım itiraz etmezsin."</p>

  <p>"Hayır, ne münasebet," dedim nezaketle.</p>

  <p>"Çok sessiz biri. Eski bir aile dostumuz." Bernhard, nedense, pek hoşnut görünüyordu. Hafifçe kendi kendine gülüyordu.</p>

  <p>Araba Fasanenstrasse'deki bir villanın önünde durdu. Bernhard zili çaldı ve içeri alındı: Birkaç dakika sonra göründü; kollarının arasında ufak bir av köpeği vardı. Güldüm.</p>

  <p>"Çok nazik davrandın," dedi Bernhard, gülümseyerek. "Yine de biraz tedirgin olduğunu fark ettim... Doğru mu?"</p>

  <p>"Belki..."</p>

  <p>"Acaba kimi bekliyordun? Son derece can sıkıcı yaşlı bir beyefendiyi belki de." Bernhard av köpeğini okşadı. "Korkarım, şu anda bunu bana itiraf edemeyecek kadar terbiyelisin."</p>

  <p>Araba yavaşladı ve Avus otoyolunun geçiş veznesi önünde durdu.</p>

  <p>"Nereye gidiyoruz?" diye sordum. "Söylersen sevinirim!"</p>

  <p>Bernhard, o yumuşak, tatlı, Doğulu gülüşüyle cevap verdi: "Çok esrarengizim, değil mi?"</p>

  <p>"Çok."</p>

  <p>"Gecenin karanlığı içinde, nereye gittiğini bilmeden meçhul bir istikamete doğru yol almak senin için harika bir deneyim olmalı. Sana Paris'e, Madrid'e ya da Moskova'ya gittiğimizi söylesem hiçbir gizemi kalmaz, sen de zevkinin yarısını kaybedersin... Biliyor musun, Christopher, nereye gittiğimizi bilmediğin için sana gıpta ediyorum."</p>

  <p>"Bu da bir bakış açısı tabii... Ama her halükârda Moskova'ya gitmediğimizi şimdiden biliyorum. Çünkü aksi istikamete doğru yol alıyoruz."</p>

  <p>Bemhard güldü: "Bazen çok İngiliz oluyorsun, Christopher.</p>

  <p>Bunun farkında mısın acaba?"</p>

  <p>"Sen benim İngiliz yanımı açığa çıkarıyorsun, sanıyorum," diye cevap verdim ve biraz tedirgin olmaya başladım, sanki onur kırıcı bir şey söylemiştim. Bernhard, düşüncemin farkındaymış gibi görünüyordu.</p>

  <p>"Bunu bir kompliman olarak mı yoksa bir sitem olarak mı alayım?<sup>7</sup>'</p>

  <p>"Kompliman olarak tabii."</p>

  <p>Araba simsiyah Avus otoyolunda, kırsal bölgenin uçsuz bucaksız karanlığına doğru hızla ilerliyordu. Dev işaret levhaları farların ışığında bir an için parlıyor, kibrit çöpleri gibi yanıp sönüyordu. Berlin şimdiden arkamızdaki gökyüzünde, bir çam ormanının gerisinde hızla küçülen bir kızıllıktan ibaret kalmıştı. Funkturm kulesindeki projektörün küçük ışık demeti geceyi delip geçiyordu. Dümdüz uzanan siyah otoyol, kendi yıkımına doğru ilerlemiş gibi, karşıdan, gürültüyle bizi karşılamaya geliyordu. Arabanın karanlığı içinde, Bernhard, dizlerindeki huzursuz köpeği okşuyordu.</p>

  <p>"Pekâlâ, söyleyeceğim... Wannsee kıyılarında, vaktiyle babama ait olan bir yere gidiyoruz. Sizin İngiltere'de küçük kır evi dediğiniz evlerden birine."</p>

  <p>"Kır evi mi? Ne güzel..."</p>

  <p>Ses tonum Bernhard'ı eğlendirdi. Konuşmasından gülümsediğini anladım:</p>

  <p>"Umarım evi rahatsız bulmazsın."</p>

  <p>"Seveceğimden eminim."</p>

  <p>"Belki önce sana biraz ilkel gelecek..." Bernhard kendi kendine sessizce güldü: "Ama eğlenceli bir yer..."</p>

  <p>"Öyle olmalı..."</p>

  <p>Ben bir otel, ışıklar, müzik ve çok güzel yemekler hayal etmiştim. Ancak zengin, yozlaşmış, aşın uygar bir kentsoylu, kışın ortasında rutubet içinde, bunaltıcı bir kır evinde gece konaklamayı 'eğlenceli' olarak tanımlar, diye düşündüm acı acı. Beni öyle bir mezbeleye, böyle lüks bir arabayla götürmesi de ona özgü bir davranıştı. Şoför nerede yatacaktı? Herhalde, Potsdam'ın en iyi otelinde... Avus otoyolunun öbür ucundaki geçiş veznesinin lambalarının önünden geçerken, Bernhard'ın hâlâ kendi kendine gülümsediğini gördüm.</p>

  <p>Araba sağa saptı, yokuş aşağı, siluet halindeki ağaçların arasından geçen bir yolda ilerlemeye başladı. Solumuzdaki ormanın arkasında yatan, göze görünmeyen, kocaman gölün yakınlığı hissediliyordu. Yolun, özel bir giriş yeri ve araba yolu ile bittiğini az daha gözden kaçırıyordum: Araba büyük bir villanın önünde durdu.</p>

  <p>Bernhard'a "Burası neresi?" diye sordum; buradan alınacak başka bir şey, belki başka bir köpek var, diye düşündüm. Bern-hard neşeyle güldü:</p>

  <p>"Gideceğimiz yere vardık, sevgili Christopher! Haydi fırla bakalım," dedi.</p>

  <p>Çizgili ceketli bir uşak kapıyı açtı. Köpek dışarı fırladı, Bernhard'la ben de onu izledik. Bernhard elini omuzuma atarak beni holden geçirdi, merdivenlerden yukarı çıkardı. Kaliteli bir halı ve çerçeveli gravürler gözüme çarptı. Üzerine ipek kapitone süslü bir yorgan serili bir yatağın bulunduğu, pembe-beyaz renkli lüks bir yatak odasının kapısını açtı. Arkada, banyo dairesindeki parlatılmış gümüş tuvalet takımları ve kar gibi yumuşak beyaz havlular göz alıcıydı.</p>

  <p>Bernhard alaycı, gülümsedi:</p>

  <p>"Zavallı Christopher! Korkarım bizim kır evi seni hayal kırıklığına uğrattı. Burası senin için çok mu büyük? Çok mu gösterişli? Oysa sen yerde, hamam böceklerinin arasında uyumaya hevesleniyordun, değil mi?"</p>

  <p>Yemek süresince de bu alaylı atmosfer bizi kuşatmaya devam etti. Uşak gümüş tepsi içinde her yemek getirdiğinde Bernhard bana bir göz atıyor ve alaycı bir tebessümle gülümsüyordu. Yemek odası barok stilinde, şık ve renksizdi. Villanın ne zaman yapıldığını sordum.</p>

  <p>"Babam bu evi 1904'te yaptırdı. Burasının mümkün olduğu</p>

  <p>kadar İngiliz tarzı bir aile evi olmasını istiyordu - annemin hatırı için...</p>

  <p>Yemekten sonra rüzgârlı bahçede, karanlıkta aşağı doğru yürüdük. Gölün üzerinden gelen şiddetli bir rüzgâr ağaçların arasından esiyordu. Bernhard'ı izliyordum. Bacaklarımın arasında dolanan köpek yüzünden tökezleyerek taş merdivenlerden indim, sonunda göl kıyısındaki bir iskeleye vardım. Karanlık gölün yüzeyi dalgalıydı; ta ötelerde, Potsdam doğrultusunda, devinen ışıklardan oluşan bir serpinti, siyah sularda kuyruklu yıldızlara dönüşüyordu. Korkuluğun üzerinde, yerinden sökülmüş bir gaz lambası rüzgârda takırdayıp duruyordu; altımızda dalgalar, uğursuz bir sesle göze görünmeyen taşları dövüyordu.</p>

  <p>"Çocukken, kış geceleri, bu merdivenlerden iner ve burada saatlerce dururdum..." Bernhard konuşmaya başlamıştı. O kadar kısık sesle konuşuyordu ki işitmekte zorluk çekiyordum; başını benden öteye çevirmiş, karanlıkta gölü seyrediyordu. Rüzgâr daha kuvvetli estiği zaman, sözlerini tane tane işitebiliyordum -sanki rüzgârın kendisi konuşuyormuş gibi: "Savaş sırasındaydı. Ağabeyim cephede vurulmuştu, savaşın en başında... Sonradan, babamın iş dünyasındaki rakipleri, karısı İngiliz olduğu için babam aleyhinde propaganda yapmaya başladılar; bizim casus olduğumuz söylentileri yayılmaya başladı. Sonunda, yerel esnaf bile evimizin kapısını çalmaz oldu... Bütün bunlar gülünç ama aynı zamanda dehşet vericiydi; kötülüğün insanları böylesine yönlendirmesi..."</p>

  <p>Ben sulara bakarak titremeye başladım. Hava bayağı soğuktu. Bernhard'm yumuşak ve sözcükleri özenle seçen sesi kulaklarımda çınlıyordu:</p>

  <p>"O uzun kış geceleri burada durur ve dünyada kalmış tek canlı olduğumu hayal ederdim... Garip bir çocuktum herhalde... Diğer çocuklarla hiçbir zaman anlaşamazdım, popüler olmayı ve arkadaş edinmeyi çok arzuladığım halde. Belki de hatam buydu - arkadaş olmaya fazla hevesliydim. Çocuklar bunu görür ve bana karşı acımasız davranırlardı. Objektif bir bakışla bunu anlayabiliyorum... Koşullar başka türlü olsaydı, belki ben bile acımasız olabilirdim. Bunu kestirmek zor... Ama benim yapımdaki bir çocuk için okul Çin işkencesinden farksızdı... Bu yüzden neden geceleri göl kıyısına gelip yapayalnız olmaktan hoşlandığımı anlayabilirsin. Savaş da sürüp gidiyordu... O günlerde, savaşın on, on beş, belki de yirmi yıl daha süreceğine inanıyordum. Benim de yakında askere çağrılabileceğimi biliyordum. İşin garip tarafı, hiç korktuğumu anımsamıyorum. Her şeyi olduğu gibi kabul ediyordum. Hepimizin er geç öleceği gerçeği çok doğal geliyordu bana. Savaş zamanı, genel zihniyet buydu sanırım. Ama benim durumum farklı, diye düşünüyorum. Davranışımın tipik Semitik bir yanı vardı. Bu gibi şeylerden tümüyle tarafsız olarak söz etmek çok zor. İnsan, kimi zaman kendine belli itiraflarda bulunmak istemez çünkü bu itiraflar insanın öz saygısını zedeler..”</p>

  <p>Yavaşça döndük ve göl kıyısındaki bahçenin yokuşunu tırmanmaya başladık. Ara sıra, karanlıkta avlanan köpeğin hızla soluduğunu işitiyordum. Bernhard'm sesi duraksayarak, sözcüklerini seçerek devam ediyordu:</p>

  <p>'Ağabeyim savaşta öldükten sonra, annem bu evden ve çevresinden ayrılmaz oldu. Sanıyorum, Almanya diye bir ülkenin var olduğunu unutmaya çalışıyordu. İbranice öğrenmeye başladı ve tüm aklını, kadim Musevi tarihi ve edebiyatı üzerinde yoğunlaştırmaya verdi. Bu, Yahudi gelişmesinin modern evresinin gerçek bir belirtisi herhalde - yani Avrupa kültüründen ve geleneklerinden uzaklaşma. Bunu kendimde de fark ediyorum zaman zaman... Annemin, evin içinde uyurgezer gibi dolaştığını anımsıyorum. Çalışmaları dışında geçirdiği her dakikayı başkalarından esirger oldu; bu çok korkunç ve acıklı bir şeydi çünkü bu süre içinde kanserden ölmek üzereydi... Hastalığını öğrenir öğrenmez, doktora görünmeyi reddetti. Ameliyattan korkuyordu... Sonunda, ağrıları dayanılmaz hale geldiğinde intihar etti../'</p>

  <p>Eve varmıştık, Bernhard bir cam kapıyı açtı, küçük bir seradan geçerek büyük bir salona girdik; önü açık bir İngiliz şöminesinde yanan ateşin oluşturduğu oynak gölgeler duvarlara vuruyordu. Bernhard bir sürü lamba yaktı, oda göz kamaştırıcı bir aydınlığa büründü.</p>

  <p>"Bu kadar aydınlık gerekli mi?" diye sordum. "Şömine ateşi çok daha güzel."</p>

  <p>"Öyle mi dersin?" Bernhard hafifçe gülümsedi. "Bence de öyle... Ama nedense, senin lamba ışığını yeğleyeceğini düşündüm."</p>

  <p>"Neden öyle olsun?" Birden ses tonundan kuşkulandım.</p>

  <p>"Bilmiyorum. Bu sadece senin karakterini algılayış biçimimin bir parçası. Ne kadar akılsızım!"</p>

  <p>Bernhard'ın sesi alaycıydı. Cevap vermedim. Kalktı, tüm lambaları söndürdü, salt yanı başımdaki masanın üzerindeki küçük lambayı açık bıraktı. Uzun bir sessizlik oldu.</p>

  <p>"Radyo dinlemek ister misin?"</p>

  <p>Bu kez ses tonu beni güldürdü. "Bak, beni eğlendirmek zorunda değilsin! Burada ateşin yanında oturmak beni yeterince mutlu ediyor."</p>

  <p>"Mutluysan, sevinirim... Akılsızlık ettim - ters bir izlenim edinmişim."</p>

  <p>"Ne demek istiyorsun?"</p>

  <p>"Canının sıkılmasından korkuyordum belki."</p>

  <p>"Ne münasebet! Ne kadar saçma!"</p>

  <p>"Çok terbiyelisin, Christopher. Her zaman çok terbiyelisin. Ama ben senin ne düşündüğünü açıkça okuyabiliyorum..." Bernhard'm sesi daha önce hiç böyle gelmemişti kulağıma; gerçekten düşmanca bir sesti bu: "Seni bu eve neden getirdiğime şaşıyorsun. Her şeyden çok, biraz önce anlattıklarımı neden anlattığıma şaşıyorsundur."</p>

  <p>"Anlattığına memnunum."</p>

  <p>"Hayır, Christopher. Bu doğru değil. Biraz kafan karıştı. İnsan böyle şeylerden söz etmez, diye düşünüyorsun. Aldığın İngiliz eğitimiyle bu Yahudi duygusallığını biraz tiksinti verici buluyorsun. Bir dünya adamı olmakla övünüyorsun ve ne tür bir zaaf olursa olsun, beni tiksindirmez diyorsun ama aldığın eğitim baskın çıkıyor. İnsanlar birbirleriyle böyle konuşmamalı, bu yakışık almaz, diye düşünüyorsun."</p>

  <p>"Bernhard, bu söylediklerin hayal ürünü."</p>

  <p>"Öyle mi? Belki... Ama ben öyle düşünmüyorum. Neyse... Bilmek istediğine göre, seni buraya neye getirdiğimi anlatmaya çalışacağım. Bir deney yapmak istiyordum."</p>

  <p>"Deney mi? Benim üzerimde mi, demek istiyorsun?</p>

  <p>"Hayır. Kendi üzerimde bir deney. Yani... On yıldan beri hiç kimseyle, bu gece seninle konuştuğum gibi içten konuşmadım; tek bir Allah'ın kuluyla bile... Acaba kendini benim yerime koyabilir, bunun ne demek olduğunu hayal edebilir misin? Ve bu akşam... Belki de bunu açıklamak olanaksız... Başka türlü söyleyeyim: Seni buraya, sende hiçbir çağrışım yapmayan bu eve getiriyorum. Geçmişin senin üzerinde baskı yapması için hiçbir nedenin yok. Sonra sana yaşam öykümü anlatıyorum... Bu yolla, insan hayaletlerden kurtulabilir belki... Kendimi çok kötü ifade ediyorum. Kendimi açıklama tarzım çok mu saçma?"</p>

  <p>"Hayır. Hiç de değil... Ama bu deneyin için neden beni seçtin?"</p>

  <p>Bunu söylerken ses tonun çok sertti, Christopher. Beni kü-</p>

  <p>çük gördüğünü düşünüyorsun."</p>

  <p>"Hayır, Bernhard. Asıl <i>senin</i> beni küçük gördüğünü düşünüyorum... Bazen benimle ne işin olabilir, diye şaşıyorum. Kimi zaman, benden aslında hiç hoşlanmadığını ve bunu sözlerinle ve davranışlarınla gösterdiğini düşünüyorum - yine de bir bakıma öyle olmadığını da sanıyorum, yoksa beni çağırmaya devam etmez, gelip seni görmemi istemezdin... Her neyse, bu deney diye adlandırdığın şeylerden biraz sıkılmaya başladım. Bu gece hiç de ilk değildi. Deneylerin başarısız olunca bana kızıyorsun. Bunun büyük bir haksızlık olduğunu söylemeliyim... Ama benim dayanamadığını şey, küskünlüğünü böyle yapmacık alçakgönüllü bir tavırla göstermen.. Aslında, sen şimdiye kadar tanıdığım en az alçakgönüllü adamsın."</p>

  <p>Bernhard sessizdi. Bir sigara yakmış, dumanını yavaşça burun deliklerinden üflüyordu. Sonunda:</p>

  <p>"Belki de haklısın..." dedi. "Tam tamına değil ama kısmen... Evet, sende beni çeken ve çok gıpta ettiğim bir meziyet var ama işte bu aynı meziyet bende aynı zamanda bir düşmanlık duygusu uyandırıyor... Bu, belki benim de kısmen İngiliz olmamdan kaynaklanıyor; sen kendi karakterimin bir yüzünü temsil ediyorsun benim için... Hayır, bu da doğru değil... Keşke her şey bu kadar basit olsaydı..." Bernhard, yorgun ama şakacı bir hareketle elini alnının ve gözlerinin üzerinde gezdirdi; "Korkarım," dedi, "ben gereksiz yere karmaşık bir mekanizmayım."</p>

  <p>Bir an sessizlik oldu. Sonra devam etti:</p>

  <p>"Ama bütün bunlar aptalca ve bencilce konuşmalar. Beni bağışlamalısın. Seninle böyle konuşmaya hakkım yok."</p>

  <p>Ayağa kalktı, yumuşak adımlarla odanın öbür ucuna giderek radyoyu açtı. Doğrulurken, elini bir an omzumda dinlendirdi. Müziğin ilk notalarıyla birlikte, gülümseyerek şöminenin önündeki koltuğuna oturdu. Gülüşü yumuşak ama yine de düşmancaydı. Uzak geçmişi anımsatan bir düşmanlık havası. Berlin'deki evinde gördüğüm Doğulu heykelciklerden birini anımsadım.</p>

  <p>"Bu akşam” dedi, yumuşak bir gülüşle, <i>Usta Şarkıcılar</i>'ın son perdesini yayınlıyorlar."</p>

  <p>"Çok ilginç," dedim.</p>

  <p>Yarım saat sonra, Bernhard beni yatak odamın kapısına kadar götürdü. Eli omzumdaydı ve hâlâ gülümsüyordu. Ertesi sabah kahvaltıda yorgun görünmekle birlikte neşeli ve şakacıydı. Akşamki konuşmalarımıza hiç değinmedi.</p>

  <p>Berlin'e doğru yollandık; beni Nollendorfplatz'ın köşesinde bıraktı.</p>

  <p>"Arayı fazla açmadan beni ara," dedim.</p>

  <p>"Tabii. Gelecek haftanın başında."</p>

  <p>"Çok teşekkürler."</p>

  <p>"Geldiğin için ben teşekkür ederim, sevgili Christopher."</p>

  <p>Onu ancak yaklaşık altı ay sonra yeniden gördüm.</p>

  <p>Ağustos başlarında bir pazar günü, Brüning hükümetinin kaderini tayin etmek üzere bir referandum yapılmıştı. Ben yine Frl. Schroeder'in evinde kalıyordum. Bu güzelim sıcak havada yatakta yatıyor, ayağımın baş parmağına lanetler yağdırıyordum: Ruegen Adası'nda son kez denize girdiğimde, bir teneke parçası parmağımı kesmişti. Şimdi yara iltihaplanmış, zehirle dolmuştu. Bernhard beklenmedik bir zamanda telefon edince çok sevindim.</p>

  <p>"Wannsee kıyılarında küçük bir kır evi hatırlıyor musun? Bugün öğleden sonra orada birkaç saat geçirmek ister miydin?.. Evet, ev sahibesi başına gelen talihsiz kazayı bana anlattı. Çok üzüldüm... Sana arabayı yollarım. Bir süre bu kentten kaçıp kurtulman iyi olur bence. Orada istediğini yapabilirsin - sessiz sedasız yatar, dinlenirsin. Kimse sana karışmaz."</p>

  <p>Öğle yemeğinden biraz sonra araba tam zamanında beni almak üzere geldi. Şahane bir gündü; yol boyunca Bernhard'a bu iyiliğinden dolayı dua ettim. Ama villaya vardığımızda kötü bir sürprizle karşılaştım; çimenlerin üsünde bir yığın insan vardı.</p>

  <p>Gerçekten kızmıştım. Bu bana yapılan kötü bir oyun, diye düşündüm. Üstümde en eski giysilerim, ayağım sargılı, elimde baston, maskara gibi bu bahçe partisinin içine çekilmiştim. Bern-hard ise ayağında flanel pantalon, üstünde genç işi bir kazak, şaşılacak derecede genç görünüyordu. Beni karşılamak için koşarak alçak çitin üzerinden atladı:</p>

  <p>"Christopher! Nihayet gelebildin! Gel rahatına bak!"</p>

  <p>itirazlarıma karşın, zorla paltomu ve şapkamı çıkardı. Aksilik, o gün askılı pantolon giymiştim. Diğer davetlilerin çoğu gayet şık flanel giysiler içindeydi. Yüzümde aksi bir gülüş, böyle durumlarda beni koruyan, somurtkan tuhaflık zırhımı içgüdüsel olarak kuşanarak topallaya topallaya ilerledim ve konukların arasına girdim. Birkaç çift, portatif bir gramofondan yükselen müziğe uyarak dans ediyorlardı; iki genç minderlerle yastık dövüşü yapıyor, eşleri de onları destekliyordu; birçoğu da çimenlerin üzerine serdikleri kilimlere uzanmış sohbet ediyordu. Her şey resmiyetten uzaktı; uşaklar ve şoförler ağırbaşlılıkla bir kenara çekilmiş duruyor, soylu aile çocuklarının dadıları gibi, patronlarının maskaralıklarını izliyorlardı.</p>

  <p>Burada ne yapıyorlardı? Bernhard onları neden çağırmıştı? Bu, hayaletleri defetmek için daha incelikli bir çaba mıydı? Hayır, diye karar verdim; bu, büyük bir olasılıkla yılda bir, tüm akrabalar, arkadaşlar ve personel için verilen bir nezaket parti-siydi. Ev sahibi bunu bir görev olarak algılıyordu. Benim adım da, listenin en sonlarına doğru zikredilen adlardan herhangi biriydi herhalde. Ama nankörlük etmek aptallık olurdu. Mademki buradaydım, keyfini çıkarmalıydım.</p>

  <p>Sonra, birden Natalia'yı gördüm; benim için büyük bir sürpriz oldu. Açık sarı renkte, ince bir kumaştan, karpuz kollu bir giysi vardı üzerinde. Elinde kocaman bir hasır şapka tutuyordu. O kadar güzel görünüyordu ki az daha onu tanıyamayacaktım. Neşe içinde beni karşıladı:</p>

  <p>"Aa, Christopher! Biliyorsun, ben çok sevindim!"</p>

  <p>"Bunca zaman neredeydin?"</p>

  <p>"Paris'te. Sen bilmiyordun? Gerçekten? Ben hep bekledim bir mektup senden - ve hiçbir şey yok!"</p>

  <p>"Ama Natalia, bana hiçbir zaman adresini yollamadın ki."</p>

  <p>"Öyle mi? Sen burada yoktun? Öyleyse, üzgünüm... Sana yardım edemem!"</p>

  <p>"Yook, yolladım."</p>

  <p>"Eh, o zaman, o mektup elime geçmedi... Ben de burada değildim, biliyor musun?"</p>

  <p>ikimiz de güldük. Natalia'nm her şeyi gibi gülüşü de değişmişti. Bana Jacobsen'i, Goethe'yi okumamı buyuran o sert öğrenci kız gülüşü değildi artık. Hülyalı, sevinçli bir gülümseme vardı yüzünde - sanki her an canlı ve hoş bir müzik dinliyormuş gibi, diye düşündüm. Beni görmekten duyduğu içten sevince rağmen konuşmamız onu sanki ilgilendirmiyordu.</p>

  <p>"Peki, Paris'te ne yapıyorsun? İstediğin gibi, güzel sanatlar mı okuyorsun?"</p>

  <p>"Ama tabii!</p>

  <p>"Peki, seviyor musun?"</p>

  <p>"Müthiş!" Natalia kuvvetle başını salladı. Gözleri parlıyordu. Ama sözcük sanki başka bir şeyi betimlemek üzere kullanılmıştı.</p>

  <p>"Annen seninle birlikte mi?"</p>

  <p>"Evet, evet..."</p>

  <p>"Birlikte bir daire mi tuttunuz?"</p>

  <p>"Evet..." Yine başını salladı. "Bir daire... Ah, harika!"</p>

  <p>"Yakında oraya dönecek misin?"</p>

  <p>"Aa, evet... Elbette! Yarın!" Bu soruyu sormama şaşırmış görünüyordu - bütün dünyanın bunu nasıl olup da bilmediğine şaşıyordu... Bu duyguyu ne kadar iyi bilirdim! Artık emindim: Natalia âşıktı.</p>

  <p>Birkaç dakika daha konuştuk - Natalia hep gülümsüyor, hülyalı bakışlarla dinliyordu ama dinlediği ben değildim. Sonra, birden telaşa kapıldı. Geç kaldığını söyledi. Bavulunu hazırlaması gerekiyordu. Hemen gitmeliydi. Elimi sıktı, neşeyle çimenlerin üzerinde koşarak kendisini bekleyen bir arabaya doğru koşmasını izledim. Bana yazmamı söylemeyi, adresini vermeyi bile unutmuştu. Ona elimi sallarken iltihaplı ayak parmağım kıskançlıkla zonkladı.</p>

  <p>Daha sonra partinin genç üyeleri göle girdiler, taş merdivenlerin dibindeki kirli suda çırpınıp yüzdüler. Bernhard da göle girdi. Bir bebeğinkine benzer, bembeyaz, masum bir vücudu vardı. Karnı da bir bebeğinki gibi yuvarlak ve hafifçe şişkindi. Herkesten daha çok çırpmıyor ve bağırıyordu. Benimle göz göze geldiğinde her zamankinden daha çok bağırıyordu - bu bir meydan okuma mıydı? O da benim gibi, altı ay Önce aynı yerde durarak bana anlattıklarını mı düşünüyordu? "Sen de gir Christopher!" diye ba-ğirdı. "Ayağına iyi gelir!" Nihayet, hepsi sudan çıkıp kendilerini kurulamaya başladıkları zaman, Bernhard ve birkaç genç, bahçenin ağaçları arasında gülerek birbirlerini kovalamaya başladılar.</p>

  <p>Ama Bernhard'ın bütün neşe gösterilerine karşın, parti aslında yürümüyordu. Davetliler gruplara ve kliklere ayrıldı. Eğlence doruk noktasına vardığı zaman bile konukların bir bölümü ciddi ve alçak seslerle politikadan söz ediyorlardı. Gerçekten de bazılarının Bernhard'ın evine salt birbirleriyle buluşmak ve kendi özel sorunlarını tartışmak için geldikleri belliydi. Sosyal etkinliklere katılmak zahmetine bile girişmiyorlardı. Pekâlâ kendi bürolarında ya da evlerinde oturuyor olabilirlerdi.</p>

  <p>Hava kararınca bir kız şarkı söylemeye başladı. Rusça söylüyordu ve bu da her zamanki gibi insana hüzün veriyordu. Uşaklar bahçeye bardaklar ve kocaman bir kâse kırmızı şarap getirdiler. Hava soğumaya başlamıştı. Gökyüzünde milyonlarca yıldız vardı. Ta ötelerde, büyük ve durgun gölün üzerinde hayalet yelkenliler, hafif ve kararsız gece rüzgârıyla birlikte yön değiştiriyor, oraya buraya seğirtiyorlardı. Gramofon çalıyordu. Ben yastıkların üzerine uzanmış, Fransa'nın Almanya'yı anlayamayacağını iddia eden bir Yahudi cerrahı dinliyordum. Ona göre bunun nedeni Fransızların, Almanların savaş sonrası bunalımıyla kıyaslanabilecek bir bunalım geçirmemiş olmalarıydı. Bir grup gencin arasından, birden bir genç kızın cırlak kahkahası işitildi. Ta ötelerde, kentin içinde, oylar sayılıyordu şu anda. Natalia'yı düşündüm: Belki de tam zamanında kurtulmuştu. Karar kaç kez ertelenirse ertelensin, tüm bu insanlar kötü bir sona mahkûmdu. Bu akşam, bir felaketin kostümlü provasıydı. Bir dönemin son gecesi gibiydi.</p>

  <p>Saat on buçukta parti dağılmaya başladı. Birisi telefonla Berlin'i arayıp haberleri almaya çalışırken, bizler de holde ve dış kapının etrafında toplandık. Birkaç dakikalık sessiz bir bekleyişten sonra, telefonu dinleyen karanlık yüz, bir gülümseme ile rahatladı. Hükümetin kurtulduğunu söyledi bize. Konuklardan birkaçı, yarı alaycı ama rahatlamış olarak alkışladı. Bernhard'ı dirseğimin dibinde buldum: "Kapitalizm bir kez daha kurtuldu," dedi. Hafifçe gülümsüyordu.</p>

  <p>Berlin'e dönen bir arabanın arka koltuğunda bana bir yer ayarlamıştı. Tauentzienstrasse'ye geldiğimizde, Büllowplatz'daki silahlı çatışmayı haber veren gazeteler satılıyordu. Göl kıyısındaki çimenlerin üzerinde yatan ve gramofon çalarken şarap içen bizim partinin üyelerini düşündüm; bir de, tabanca elinde, sinema basamaklarını tırmanmaya çalışan, ölümcül yara almış o polis memurunu; cesedi bir komedi filminin tanıtımını yapan kartondan bir figürün ayaklarının dibine yığılmıştı.</p>

  <p>Bir başka ara - bu kez sekiz ay. Ve işte, Bernhard'ın evinin zilini çalıyordum. Evet, evdeydi. "Bu büyük bir şeref, Christopher. Ve maalesef bana çok ender verilen bir şeref."</p>

  <p>Evet, üzgünüm. Kaç kez gelip seni görmeye niyet ettim...</p>

  <p>Neden gelmedim, bilmiyorum..."</p>

  <p>Bütün bu süre içinde Berlin'de miydin? Biliyor musun, Frl. Schroeder'i iki kez aradım, yabancı bir ses cevap verdi ve senin İngiltere'ye gittiğini söyledi."</p>

  <p>"Evet, Frl. Schroeder'e öyle söylemiştim. Benim hâlâ burada olduğumu bilmesini istemiyordum.</p>

  <p>"Ya öyle mi? Kavga mı ettiniz?'</p>

  <p>"Hayır, tam tersine. Ona İngiltere'ye gideceğimi söyledim, aksi halde bana yardım etmekte ısrar edecekti. Biraz maddi sıkıntım vardı da... Şimdi her şey yoluna girdi," diye ekledim, aceleyle; Bernhard'm kaygılandığını yüzünden anlamıştım.</p>

  <p>"Emin misin? Çok sevindim... Peki ama bütün bu süre içinde ne yapıyordun?"</p>

  <p>"Hallesches Tor'da, beş kişilik bir aile ile iki odalı bir tavan arasında yaşıyordum."</p>

  <p>Bernhard gülümsedi: "Vay canına, Christopher - ne kadar romantik bir yaşam sürüyorsun!"</p>

  <p>"Böyle bir yaşantıya romantik demene memnun oldum doğrusu. Ben öyle diyemeyeceğim."</p>

  <p>İkimiz de güldük.</p>

  <p>"Her neyse” dedi Bernhard, "Sana yaramış anlaşılan. Aslan gibi görünüyorsun."</p>

  <p>Ne yazık ki bu komplimana karşılık veremedim! Şimdiye dek, Bernhard'ın bu denli hasta göründüğüne tanık olmamıştım. Yüzü solgundu ve süzülmüştü; gülümsediği zaman bile yorgunluğu silinmiyordu. Gözlerinin altında derin, yarım ay biçiminde çizgiler vardı. Saçı da seyrelmişti sanki. On yıl yaşlanmış denebilirdi.</p>

  <p>"Peki sen neler yaptın?" diye sordum.</p>

  <p>"Benim yaşantım, seninkine kıyasla acıklı bir şekilde can sıkıcı ve yavan, maalesef... Yine de bazı trajikomik şeyler oluyor."</p>

  <p>Ne gibi şeyler?"</p>

  <p>Örneğin, bu-" Bernhard yazı masasına doğru gitti, bir</p>

  <p>kâğıt aldı ve bana verdi: "Bu sabah postadan çıktı.</p>

  <p>Daktiloyla yazılmış şu satırları okudum:</p>

  <p>"Bernhard Landauer, ayağım denk al. Senin, amcanın ve diğer tüm pis Yahudilerin hesabını göreceğiz. Almanya'yı terk etmen için sana yirmi dört saat tanıyoruz. Aksi halde, kendini ölmüş bil."</p>

  <p>Bernhard güldü: "Kana susamışlık, değil mi?"</p>

  <p>"inanılmaz bir şey... Kimin gönderdiğini tahmin ediyorsun?"</p>

  <p>"İşinden çıkarılmış bir memur ya da işçi olabilir. Ya da eşek şakası yapan biri. Ya da bir deli. Ya da öfkesi burnunda bir Nazi okul öğrencisi."</p>

  <p>"Ne yapmayı düşünüyorsun?"</p>

  <p>"Hiçbir şey."</p>

  <p>"Tabii, polise haber vereceksin?"</p>

  <p>"Sevgili dostum, polis bu saçmalıkları dinlemekten pek yakında bıkar, usanır. Biz her hafta bu türden üç ya da dört mektup alyoruz."</p>

  <p>"Ne dersen de, bu seferki pekâlâ ciddi olabilir... Naziler, okul öğrencisi gibi yazılar yazabilir ama onlar her şeye muktedirdir. Zaten bu yüzden böylesine tehlikeli onlar. Herkes, son ana kadar onlara gülüp geçiyor..."</p>

  <p>Bernhard, o yorgun gülüşüyle güldü: "Benim adıma böyle-sine kaygılanmanı çok takdir ediyorum. Ancak ben buna layık değilim... Benim varlığımın, ne kendim ne de başkaları için, güvenlik güçlerince korunma altına alınmama değecek kadar yaşamsal bir önemi var... Amcama gelince, o şu sırada Varşova'da..."</p>

  <p>Konuyu değiştirmek istediğini anladım:</p>

  <p>"Natalia ve Frau Landauer'den haber alıyor musun?"</p>

  <p>"Aa, tabii! Natalia evlendi. Bilmiyor muydun? Genç bir Fransız doktorla... Çok mutlu olduklarını işitiyorum."</p>

  <p>"Çok sevindim!"</p>

  <p>"Evet... insanın, arkadaşlarının mutlu olduğunu bilmesi hoş bir şey, değil mi?" Bernhard çöp sepetine doğru gitti ve mektubu içine attı: "Özellikle başka bir ülkedeyseler..." Yumuşak ve acıklı bir gülümseme belirdi yüzünde.</p>

  <p>"Peki, Almanya'da ne olacağını tahmin ediyorsun?" diye sordum. "Nazi darbesi mi, yoksa komünist ihtilali mi olacak?"</p>

  <p>Bernhard güldü: "Görüyorum ki, coşku ve heyecanından hiçbir şey yitirmemişsin! Bu sorunun, senin için ne denli önemliyse benim için de o denli önemli olmasını dilerdim..."</p>

  <p>"Yarın öbür gün yeterince önemli olacak," diyecektim az kalsın: Şimdi bunu demediğime memnunum. Onun yerine, "Neden bunu diliyorsun?" diye sordum.</p>

  <p>"Çünkü, benim karakterimin daha sağlıklı bir belirtisi olurdu bu... Bu günlerde bu tür şeylerle ilgilenmek doğru tabii, bunu kabul ediyorum. Bu, akıllıca bir şey. Sağlıklı bir şey... Ama tüm bunlar, bana biraz gerçek dışı, biraz -lütfen alınma Christopher-saçma geldiğine göre, yaşamla ilişkimi yitirdiğimi anlıyorum. Bu kötü tabii... İnsanın çevreyle dengesini koruması gerek... Biliyor musun, öyle zamanlar oluyor ki akşamları şurada, bu kitapların ve heykelciklerin arasında yapayalnız otururken, öyle garip bir gerçek dişilik duygusuna kapılıyorum ki sanki tüm yaşamım bundan ibaretmiş gibi geliyor bana. Evet, bazen şirketimizin -tabandan tavana kadar tüm mallarımızın birikimiyle dolu olan o dev yapının- aslında var olmadığından kuşkulanıyor, onun salt benim hayal gücümde var olduğuna inanıyorum... Sonra nahoş bir duyguya -rüyalardaki gibi- kendimin de var olmadığı duygusuna kapılıyorum. Bu çok marazi, çok dengesiz bir duygu kuşkusuz,,. Sana bir itirafta bulunacağım, Christopher... Bir gece, Landauers'in var olmadığı kuruntusu beni öylesine rahatsız etti ki telefona sarıldım ve mağazanın gece bekçilerinden biriyle uzun bir konuşmaya giriştim. Onu rahatsız ettiğim için aptalca bir bahane buldum tabii. Salt kendimi ikna etmek için, anlıyor musun? Acaba çıldırıyor muyum dersin?"</p>

  <p>"Hiç böyle bir şey düşünmüyorum... Aşırı çalışan herhangi bir insanın başına gelebilir"</p>

  <p>"Bir tatile çıkmamı önerir misin? İtalya'da bir ay, örneğin tam bahar başlarken? Evet... Bir ay boyunca Italyan güneşinin tüm sorunlarımı kökünden halledebildiği günleri anımsıyorum. Ama şimdi, o ilaç etkisini yitirdi. Al sana bir çelişki! Landauers' bana artık gerçekmiş gibi gelmiyor ama ben her zamankinden daha çok onun kölesiyim! Pis bir materyalist yaşam sürmenin cezası bu işte. Elimi değirmen taşının altından çekseler, dünyanın en mutsuz adamı olurum... Ah, Christopher, benim akıbetimden ibret al! Bu sana bir uyarı olsun."</p>

  <p>Gülümsüyor, şakalar yapıyor, işi alaya vuruyordu. Bu konuyu daha fazla kurcalamak istemedim.</p>

  <p>"Biliyor musun," dedim, "bu kez gerçekten İngiltere'ye gidiyorum. Üç dört gün sonra hareket ediyorum."</p>

  <p>"Bunu duyduğuma üzüldüm. Ne kadar kalmayı düşünüyorsun?"</p>

  <p>"Herhalde tüm yaz süresince"</p>

  <p>"Nihayet Berlin'den bıktın mı?"</p>

  <p>"Yoo, hayır... Berlin benden bıktı gibime geliyor."</p>

  <p>"Öyleyse döneceksin, değil mi?"</p>

  <p>"Evet, öyle sanıyorum."</p>

  <p>"Ben hep senin Berlin'e geri döneceğine inanıyorum, Christopher. Sen buraya aitmişsin gibi geliyor bana."</p>

  <p>"Bir bakıma öyle galiba."</p>

  <p>"İnsanlar nasıl bazı yerlere ait oluyorlar, ne tuhaf, hem de doğmadıkları yerlere... Ben ilk kez Çin'e gittiğim zaman, yaşamımda ilk kez kendimi evimde hissettim... Belki öldüğüm zaman ruhum Pekin'e gidecek."</p>

  <p>"Bir trenin bedenini oraya bir an önce götürmesine izin versen daha iyi olur bence!"</p>

  <p>Bernhard güldü: "Pekâlâ... Öğütlerine uyacağım! Ama iki koşulum var - birincisi, senin de benimle gelmen; İkincisi, Berlin'den bu akşam ayrılmamız."</p>

  <p>"Ciddi misin?"</p>

  <p>"Elbette."</p>

  <p>"Ne yazık! Gelmeyi çok isterdim... Ama maalesef, dünyadaki tüm varlığım sadece yüz elli mark."</p>

  <p>"Tabii, benim konuğum olacaksın."</p>

  <p>"Ah, Bernhard, bu harika bir şey! Birkaç gün vizelerimizi almak için Varşova'da kalır, oradan Moskova'ya, Moskova'dan da Trans-Sibirya trenine atladığımız gibi..."</p>

  <p>"Öyleyse geliyorsun?"</p>

  <p>'Tabii!"</p>

  <p>"Bu akşam?"</p>

  <p>Düşünüyormuş gibi yaptım: ''Üzgünüm ama bu akşam gelemem... Çamaşırhaneden çamaşırlarımı almam gerekiyor önce... Yarına ne dersin?"</p>

  <p>"Yarın çok geç."</p>

  <p>"Ne yazık!"</p>

  <p>"Evet, değil mi?"</p>

  <p>İkimiz de güldük. Özellikle Bernhard, yaptığı şakadan çok etkilenmiş görünüyordu. Gülüşü bana biraz abartılı geldi. Sanki şakanın, benim nüfuz edemediğim bir başka boyutu daha varmış gibi. Ben hoşça kal derken, ikimiz de hâlâ gülüyorduk.</p>

  <p>Belki ben şakaları geç algılıyorum. Her neyse, bu şakanın özüne varmam ve bunun Bernhard'ın, ikimiz üzerinde yaptığı en son, en cesur ve en alaycı deney olduğunu algılamam yaklaşık on sekiz ayımı aldı. Çünkü şimdi bu önerisinin ciddi olduğuna eminim ve tam anlamıyla inanıyorum.</p>

  <p>1932 sonbaharında Berlin'e döndüğümde hemen Bernhard'ı aradım; iş için Hamburg'a gittiğini söylediler. Şimdi daha fazla sebat etmediğim için kendimi suçluyorum - insan hep kendini sonradan suçlar. Ama yapacak o denli çok işim, öğrencilerim, görmem gereken öyle çok insan vardı ki haftalar aylara dönüştü. Noel geldi - Bernhard'a bir kart yolladım ama cevap alamadım: Herhalde gene uzaklardaydı. Sonra Yeni Yıl başladı.</p>

  <p>Hitler geldi, Reichstag yangını oldu, sahte seçimler yapıldı. Bernhard'a ne olduğunu merak ediyordum. Onu üç kez telefon kabinlerinden aradım, Frl. Schroeder'in başını derde sokmak istemiyordum; hiçbir yanıt alamadım. Sonra, nisan başlarında bir akşam evine gittim. Kapıcı, her zamankinden daha kuşkulu, ka-fasını minik penceresinden uzattı: Once Bernhard'ı hiç tanımı-yormuş gibi davranmaya yeltendi, sonra "Herr Landauer gitti... temelli gitti," dedi hırlayarak.</p>

  <p>"Yani buradan taşındı mı demek istiyorsun?" diye sordum. "Bana adresini verebilir misin?"</p>

  <p>Kapıcı "Gitti buradan," diye yineledi ve pencereyi çat diye kapattı.</p>

  <p>Bernhard'ın yurt dışında bir yerlerde güven içinde olduğu sonucuna vararak konuyu daha fazla kurcalamadım.</p>

  <p>Yahudi boykotunun olduğu günün sabahı, Landauers' mağazasına bir göz atmak için o tarafa doğru yürüdüm. Dışarıdan her şey eskisi gibi görünüyordu. Mağazanın iki büyük giriş kapısının önünde üniformalı iki üç genç SA<a id="footnote21"></a><sup><a href="../Text/#bookmark28">21</a></sup> nöbet tutuyordu. Alışveriş için gelen biri yaklaştığında, içlerinden biri, "Burasının bir Yahudi iş yeri olduğunu unutmayın!" diyordu. Gençler gayet terbiyeliydiler; sırıtıyorlar, kendi aralarında şakalaşıyorlardı. Yoldan geçenler olan biteni izlemek için toplanıyor, küçük kümeler oluşturuyorlardı. Kimi ilgileniyor kimi eğleniyor kimi de hiçbir tepki göstermiyordu; onaylamak ya da onaylamamak konusunda hâlâ kararsızdılar. Sonradan gazetelerden öğrendiğimiz, alıcıların alınlarına ve yanaklarına lastik mürekkep damgasıyla zorla damga vurulduğu ve aşağılandığı, küçük taşra kentlerindeki atmosfer burada yoktu henüz. Bir sürü insan mağazaya giriyordu. Ben de girdim, ilk gördüğüm şeyi satın aldım - bu, tesadüfen bir hindistan cevizi rendesiydi - sonra elimdeki küçük paketi sallayarak ağır ağır çıktım. Kapıda nöbet tutan çocuklardan biri göz kırptı ve arkadaşına bir şey söyledi. Onu, Nowaklar-la birlikte oturduğum günlerde, Alexander Casino'da bir iki kez gördüğümü anımsadım.</p>

  <p>Mayısta, Berlin'i son kez terk ettim, ilk durağım Prag oldu - orada bir akşam, bir içki mahzeninde yalnız başıma otururken, Landauer ailesine ilişkin son haberleri dolaylı olarak işittim.</p>

  <p>Yanımdaki masada Almanca konuşan iki adam vardı. Biri kesinlikle Avusturyalıydı; diğerini çıkartamadım - şişman, kaypak tavırlı, kırk beş yaşlarmda, Belgrad'dan Stockholm'e kadar herhangi bir Avrupa başkentinde ufak bir iş sahibi olabilecek bir adamdı. Her ikisi de kuşkusuz varlıklı, teknik açıdan Ari ırkından ve siyasal açıdan tarafsız kimselerdi. Şişman adam söze başlar başlamaz dikkatimi çekti:</p>

  <p>"Landauerleri tanıyor musun? Berlinli Landauerleri."</p>

  <p>Avusturyalı başıyla onayladı: "Tabii, tanıyorum... Bir zamanlar onlarla çok iş yapmıştım... Oradaki mağazaları çok güzel. Epey pahalıya patlamıştır herhalde..."</p>

  <p>"Bu sabahki gazeteleri gördün mü?"</p>

  <p>"Hayır. Vaktim olmadı... Yeni evimize taşmıyoruz da. Eşim de dönüyor."</p>

  <p>"Dönüyor mu? Ne diyorsun? Viyana'daydı, değil mi?"</p>

  <p>"Evet, öyle."</p>

  <p>"İyi vakit geçirmiş mi?"</p>

  <p>"Ona ne şüphe! Epey tuzluya mal oldu, ben onu bilirim."</p>

  <p>"Viyana çok pahalı bugünlerde."</p>

  <p>"Evet, öyle."</p>

  <p>"Yemek pahalı."</p>

  <p>"O her yerde pahalı."</p>

  <p>"Galiba haklısın.." Şişman adam kürdanla dişlerini karıştırmaya başladı. "Ne diyordum?"</p>

  <p>"Landauerlerden söz ediyordun."</p>

  <p>"Evet, doğru... Bu sabahki gazeteleri okudun mu?"</p>

  <p>"Hayır, okumadım."</p>

  <p>"Bir yerinde Bernhard Landauer'e ilişkin bir haber vardı."</p>

  <p>"Bernhard mı?" dedi Avusturyalı. "Dur bakayım - Lan-dauerlerin oğlu, değil mi?"</p>

  <p>"Bilemeyeceğim..." Şişman adam, kürdanının ucuyla minik bir et parçasını ağzından çıkarttı; ışığa tutarak, düşünceli bir tavırla inceledi.</p>

  <p>"Sanıyorum oğulları," dedi Avusturyalı. "Ya da yeğenleri... Yok, yok, oğulları olacak."</p>

  <p>"Her kimse." Şişman adam, et parçasını hoşnutsuzlukla tabağına silkeledi: "Ölmüş," dedi.</p>

  <p>"Deme!"</p>

  <p>"Kalp sektesi." Şişman adam, yüzünü buruşturdu, eliyle ağzını kapatarak geğirdi. Parmaklarında üç tane altın yüzük vardı: "Gazeteler öyle diyor."</p>

  <p>"Kalp sektesi!" Avusturyalı, huzursuz bir tavırla sandalyesinde yerinden oynadı: "Ne diyorsun!"</p>

  <p>"Almanya'da bugünlerde," dedi şişman adam, "pek çok kalp sektesi vakası oluyor."</p>

  <p>Avusturyalı onayladı: "insan bütün işittiklerine inanmama-lı. Bu bir gerçek."</p>

  <p>"Bana sorarsan," dedi şişman adam, "kimin kalbi olsa durur, içine bir kurşun yerse."</p>

  <p>Avusturyalı iyiden iyiye tedirgin olmuştu: "Bu Nazilerin..." diye başladı.</p>

  <p>"Niyetleri kötü." Şişman adam, arkadaşının tüylerini ür-pertmekten zevk alıyordu anlaşılan. "Sen benim sözüme kulak ver: Yahudilerin topunu birden Almanya'dan sürecekler, topunu birden."</p>

  <p>Avusturyalı başını salladı: "Hiç hoşuma gitmiyor."</p>

  <p>"Toplama kampları," dedi şişman adam, bir puro yakarak. "Onları oraya tıkıyorlar, birtakım şeyler imzalatıyorlar... Sonra adamlar kalp sektesine uğruyor..."</p>

  <p>"Hiç hoşuma gitmiyor," dedi Avusturyalı. "Ticaret açısından çok kötü."</p>

  <p>"Evet," diye onayladı şişman adam, "Ticaret açısından çok kötü."</p>

  <p>"Çok güvensiz bir ortam yaratıyor."</p>

  <p>"Haklısın. Kiminle iş yaptığını hiç bilemiyorsun." Şişman adam güldü. Karanlık bir mizah anlayışı vardı: "Bir ceset de olabilir."</p>

  <p>Avusturyalı ürperdi biraz: "Peki yaşlı adam ne oldu, yaşlı Landauer? Onu da yakaladılar mı?"</p>

  <p>"Yoo, o iyi. O açıkgözün teki. Paris'te şimdi."</p>

  <p>"Ne diyorsun!"</p>

  <p>"Naziler bütün işlerine el koyarlar bence. Şimdiden bunu yapmaya başladılar."</p>

  <p>"Öyleyse yaşlı Landauer iflas edecek, değil mi?"</p>

  <p>"O mu, yok canım!" Şişman adam, küçümseyici bir tavırla, purosunun külünü silkeledi. "Bir tarafa bir şeyler istif etmiştir. Görürsün. Yakında başka bir işe başlar. Açıkgözdür bu Yahudi-ler..."</p>

  <p>"Doğru," dedi Avusturyalı. "Bir Yahudiyi alt edemezsin."</p>

  <p>Bu düşünce onu biraz ferahlattı. Neşelendi: "Bu bana bir şey anımsattı," dedi. "Sana bir şey anlatmak istiyordum... Yahudi ile Yahudi olmayan tahta bacaklı kıza ilişkin öyküyü duydun mu?"</p>

  <p>"Hayır." Şişman adam purosundan derin bir soluk aldı. Sindirim sistemi iyi çalışıyordu şimdi. Yemek sonrası, rahat bir ruh hali içindeydi. "Devam et..." dedi.</p>
</body>
</html>
