<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-12.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-12.html" xml:lang="tr-TR">
    <div class="Basic-Text-Frame">
      <p class="split"></p>

      <p class="arabaslik-orta">Dokuzuncu Bölüm</p>

      <p class="resimciz para-style-override-17"><img alt="8.png" class="image" height="5" src="../Images/8_fmt8.jpeg" width="202" /></p>

      <p class="anabas1" id="toc_marker-5-2">İSLAM</p>

      <p class="resim-2"><span><img alt="4.png" class="image" height="12" src="../Images/4_fmt10.jpeg" width="34" /></span></p>

      <p class="ara1" xml:lang="en-GB">İslamın toplumsal kökenleri</p>

      <p class="paragraf-2">İslam, İ.S. 7. yüzyılda Arabistan’da doğdu; doğum yeri, ticaret yollarının kesişim noktasındaki önemli bir kent merkezi olan Mekke’ydi.</p>

      <p class="paragraf-2">Kent ahalisi ile göçebeler arasında karmaşık bir ilişki vardı. Çölde mera alanı kısıtlı olduğundan, göçebe halk uzak mesafeleri az miktarda su ve besin ile kat edebilen develerin üzerinde, gruplar halinde bir yerden bir yere seyahat ediyordu. Savaşçı bedeviler, süratli develeri sayesinde ticaret yolları üzerinde kervanlara baskın düzenleyebiliyor ve kent ahalisinden, adına Arabistan’da hâlâ alaycı bir ifadeyle “kardeşlik vergisi”<span class="dipp"><a class="footnote-link" href="#footnote-225-463" id="footnote-225-463-backlink">463</a></span> denilen haraç topluyorlardı. Aynı zamanda kent ahalisi, zengin tüccarlara borçlu göçebelerden, özel mülk olan fakat ortak kullanılan ve otlatılan hayvan sürüleri satın alırdı. Tersinden, zenginleşmiş bedevi aileleri de kentlerde mülk satın alır, kimi kabile reisleri kabilelerini buradan yönetirdi.</p>

      <p class="paragraf-2">Teorik olarak, tüm kabile üyeleri eşitti; kabile reisleri kabile mensupları tarafından seçiliyordu. Fakat Muhammed zamanında kabile toplumu çözülmeye, göçebeler arası soyluluk farkı belirmeye ve tek tek klanlar kendi kabileleri içindeki soylularla olan kan bağlarına göre ayrışmaya başlamıştı. Dahası, tüm kabileler eşit değildi; küçükler daha büyüklere bağımlıydı ve kabileler arası çatışmalarda tampon işlevi görüyorlardı.<span class="dipp"><a class="footnote-link" href="#footnote-225-464" id="footnote-225-464-backlink">464</a></span></p>

      <p class="paragraf-2">Hem kentlerin hem de bedevi kabilelerin gücü, Arap yarımadasında hâkimiyet için yarışan çevredeki devletlerin gücüne bağlıydı. Muhammed’in doğum yeri olan Mekke’yi bir ticaret merkezi olarak öne çıkaran gelişme, Pers ve Bizans imparatorluklarının tutuştukları hâkimiyet savaşı içinde birbirlerini zayıf düşürmeleriydi.</p>

      <p class="alinti" xml:lang="en-GB"><span>Yemen’in [Güney Arabistan] yarımadadaki hâkim ticari merkez olmaktan çıkması, göçebelerin kuzeye göçü ve Mekke’nin bir ticaret merkezi olarak yükselişi, hepsi birden devletler arası ilişkiler ve kent-çöl ilişkileri bağlamında ele alınmalıdır. ... Persler ve Bizanslılar arasındaki uzun savaş, bu iki imparatorluğun ekonomisini zayıflatmaya ek olarak, Körfez ve Kızıldeniz’deki ticaret yollarını güvensiz hale getirdi. Sonuç, Mekke ve Yatrip [sonraki adıyla Medine] üzerinden kıyı ticaretinin giderek önem kazanması oldu. Mekke’ye bu zenginlik akışı, buradaki toplumsal, siyasal ve kültürel yaşamda köklü değişimleri beraberinde getirdi.</span><span class="dipp" style="font-size:0.86em;"><a class="footnote-link" href="#footnote-225-465" id="footnote-225-465-backlink">465</a></span></p>

      <p class="paragraf-2">Bu değişimler, bedevi eşitlikçiliğinin ve diğer değerlerin altını oydu. Zengin tüccar, bir klanın reisi olabilirdi; fakat onun zenginliği kabile baskınlarından değil, kendi yatırımlarından geliyordu. Bu nedenle, klanın daha yoksul üyelerine yardımcı olma geleneksel sorumluluğunu artık hissetmiyordu. İşi, klan dayanışmasından önce geliyordu.</p>

      <p class="ara1" xml:lang="en-GB">Toplumsal kökeninin İslam üzerindeki etkisi</p>

      <p class="paragraf-2">Hayata, önemi azalan bir klanda yetim olarak gözünü açan Muhammed, bir dulla evliliğinin ardından orta derecede varlıklı bir tüccar haline geldi. Muhammed’in ilk takipçileri de onun toplumsal konumunu paylaşıyordu. “Muhammed’in başlıca takipçilerini betimlemenin en sade yolu,” der W. Montgomery Watt,</p>

      <p class="alinti" xml:lang="en-GB">En üst tabakaların [“önde gelen, en zengin ve en güçlü tüccarlar,”] hemen altındaki toplumsal tabakadan geldiklerini söylemektir. ... Önde gelen tüccarların kardeşleri ve kuzenleri, zengin [fakat kendi ailelerinde ve klanlarında belirleyici etkisi olmayan] genç adamlar olsa gerekti; Ebu Bekir gibi diğer klanlardan insanlar ise, muhtemelen, hâlâ sahip oldukları bağımsızlığı koruyabilmek uğruna mücadele ediyorlardı.<span class="dipp" style="font-size:0.86em;"><a class="footnote-link" href="#footnote-225-466" id="footnote-225-466-backlink">466</a></span></p>

      <p class="paragraf-2">Kuran, Muhammed’in bir tüccar olarak bakışını yansıtır –yoksul bir yetimlikten gelen ve büyük tüccarlar halkasına dâhil olmayan bir tüccar olarak. Maxime Rodinson’un Charles C. Torrey’den aktararak dediği gibi, Kuran “kendiliğinden bir şekilde, ticari ifadelerle doludur.”</p>

      <p class="alinti" xml:lang="en-GB">Burada, Torrey’in Kuran’ın dili ve kavramları üzerine titiz incelemesini tamamlarken, Kuran’daki pratik teoloji hakkında yaptığı özetini aktarmak yeterli olacaktır: “Tanrı ile insan arasındaki karşılıklı ilişkiler, ticari bir doğaya sahiptir. Allah, ideal tüccardır. ... Hayat ticarettir; kazanır ya da kaybedersiniz. İyi işler yapan iyilik, kötü işler yapan kötülük “kazanır;” yaptığının karşılığını alır –hatta bu dünyada bile. Kimi borçlar affedilir; zira Allah merhametsiz bir alacaklı değildir. Müslüman Allah’a borç verir, cennet için ön ödeme yapar, kendi ruhunu ona satar –kârlı bir alışveriştir. Kâfir, ilahi hakikati üç kuruş pahasına satmıştır ve iflas eder. ... Kıyamet sonrası yeniden dirilişte, Allah tüm insanlarla son kez hesaplaşır.”<span class="dipp" style="font-size:0.86em;"><a class="footnote-link" href="#footnote-225-467" id="footnote-225-467-backlink">467</a></span></p>

      <p class="paragraf-2">Dolayısıyla birey, sadece bir klanın mensubu olarak değil, kurtuluşa erebilecek biri olarak kendi başına değerlidir ve değeri, adilce kazanılmış zenginliği büyüdükçe artar. Bu bir tüccar dinidir ve Allah’ın kendisi de, insanlığın tanrıyı kendi suretinde yaratma tercihiyle paralel olarak, ideal tüccardır: Adil ve fakat aynı zamanda tutkuludur; yani kudretli tüccar reislere benzemez.</p>

      <p class="paragraf-2">Dolayısıyla Kuran insanlara eşitsizliğe karşı isyan etmeyi öğütlemez; fakat adil olmayan, sadece daha fazla para kazanmayı düşünen ve yoksula hiçbir şey vermeyen kibirli zenginleri lanetler.</p>

      <p class="alinti" xml:lang="en-GB">Hayır! Doğrusu siz yetime ikram etmiyorsunuz / Yoksulu yedirmeye birbirinizi teşvik etmiyorsunuz / Haram helâl demeden mirası yiyorsunuz / Malı aşırı biçimde seviyorsunuz! (El Fecr, 17-20)</p>

      <p class="paragraf-2">Yoksulların halini düşünmeyen zenginleri lanetlemesi ve benzeri özellikleriyle İslam, Medine’de yerleşiklik kazanmasının ve başlarda peygamberi reddeden büyük tüccarların hâkim olduğu Mekke’yi ele geçirmesinin ardından, bedevilerin derdine tercüman oldu. “Kentsel beceriler ile liderliğin göçebe gücünün geçici bir füzyonu”<span class="dipp"><a class="footnote-link" href="#footnote-225-468" id="footnote-225-468-backlink">468</a></span> olan İslam, genel olarak Arap halkının ihtiyaçlarına karşılık verdi. Pers ve Bizans imparatorlukları kendi çıkarları için farklı kabileleri birbirine düşürmüş ve bedevi savaşçıları kendi payandaları haline getirmişti. İslam birleştirici bir güç oldu; büyüyen ticareti kabile baskınlarından korudu ve bedevi enerjisini dışa yöneltti.</p>

      <p class="paragraf-2">Muhammed’in ölümünden sonra, temellerini attığı konfederasyonun göçebe reisleri ayaklandı; dinî yeminleri, artık kendilerini bağlı hissetmedikleri bir anlaşmanın önemsiz bir maddesi olmuştu. Fakat sahici bir dinsel coşkuya sahip, ateşli bir grup adam tarafından yeniden zapt edildiler; ortak inanca ve ortak bir ganimet çıkarına sahip bir cemaat olarak bütünleştiler.</p>

      <p class="ara1" xml:lang="en-GB">İslam, kabile ahlakı ve Arapların dini</p>

      <p class="paragraf-2">İbranilerin eski göçebe ataları gibi bedevilerin dini de yerel ilahlardan, kutsal mekânlara yerleşmiş ruhlardan ve çeşitli fetiş nesnelerinden oluşuyordu. Birbiriyle çekişen Arap kabilelerine kıyasla daha üstün uygarlıkların temsilcisi Hristiyanların ve Yahudilerin tektanrıcılığından haberdar olan Muhammed, hemşerilerine tek bir ilah olduğunu –ve bu ilahın Allah olduğunu– tebliğ etti. Cennetin ve yeryüzünün yaratıcısı olan Allah, Mekke tapınağının da ilahıydı. İsrailliler nasıl kendi kabile tanrıları Yehova’yı evrensel bir tanrı yaptıysa, Muhammed de aynısını Allah için yaptı. Fakat tek ilah, evrenin efendisi olan Allah ile Araplar arasında özel bir bağ vardı –Yehova ve İsrailliler arasında olduğu gibi.</p>

      <p class="paragraf-2">Muhammed Arapların yerel putlarını ve fetişlerini lanetledi; fakat hepsini elden çıkarmadı. Yahudilerin Kudüs tapınağındaki kutsal “Ahit Sandığı”nı, Musa’nın Yehova’dan aldığını iddia ettikleri tabletleri içerdiği inancıyla bir fetiş olarak elde tutmaları gibi, Muhammed’in takipçileri de muhtemelen bir meteor taşı olan ve Muhammed’in her yanına gittiğinde öptüğü, Mekke tapınağındaki Hacer-ül Esved’e hürmet etmeyi sürdürdü. Mekke’nin bir ticaret merkezi haline gelmesinin nedenlerinden biri, hacıların buradaki tapınağı ziyaret etmesi ve yılın dört ayı boyunca çölün kanlı intikam kanunlarının kentte yasaklanmasıydı. Muhammed Mekke’ye haccı, bir Müslüman’ın ömrü boyunca mümkünse en az bir kez yerine getirmesi gereken, İslamın temel şartlarından biri kıldı.</p>

      <p class="paragraf-2">Fakat İslam, göçebelerin değer sisteminde bir dönüşüm de yarattı. İntikam, mümkün mertebe, hak ihlallerinin cezasını öbür dünyada verecek olan Allah’a havale edilmeliydi. Müminler arasında kan davası olaylarını azaltan çeşitli kurallar koyuldu. İslam aynı zamanda inananlar arasında karşılıklı yardımlaşma ve kâfirlere karşı güçlü bir cephe sağladı. Bir mümin, bir kâfirin intikamını almak için başka bir mümini öldüremezdi ve savaşta müminler düşmanla bireysel anlaşma yapamazdı. Önceden de kabileler arası ittifaklar mevcuttu; fakat artık dinsel inanç temeline dayalı bir cemaat duygusu vardı.</p>

      <p class="paragraf-2">Göçebe soylularının bir haysiyet göstergesi olan hesapsız cömertliği ve her kabile mensubundan beklenen misafirperverlik iyi birer meziyet olarak, dinî cemaatin örgütlü hayırseverliği tarafından içselleştirildi. Bu cemaat ilk zamanlardan itibaren devletsiz kabile toplumunda bir siyasi yapı inşa etmeye başladı. Bu yapının liderliği –başta peygamber ve ardından halifeleri– aynı zamanda dinî rehberdi. Yöneticilerin sayıca az, temsil aygıtının sınırlı ve düzenli ordu için kullanılan devlet hazinesinin liderin kişisel malvarlığından pek ayrışmamış olduğu bu iptidai devlet, temel kabile özelliklerini koruyordu.</p>

      <p class="ara1" xml:lang="en-GB">İslam, Yahudilik ve Hristiyanlık</p>

      <p class="paragraf-2">İslam, büyük ölçüde, Yahudi-Hristiyan inancının Araplaşmasıydı. Yahudilerin Eski Ahit’i tanrının kelamı kabul etmesi ve Hristiyanların Yeni Ahit’i Eski Ahit’in devamı görmeleri gibi, Müslümanlar da Kuran’ı tanrının peygamber Muhammed’e melek Cebrail aracılığıyla ilettiği kelamı kabul ettiler. Muhammed’in tanrının elçisi olduğu, onun gelişinin İncil’de öngörülmüş olmasıyla “kanıtlandı”; Paul ve İbranilere Mektup’un yazarı da İsa’nın uzun zamandır beklenen mesih olduğunu aynı yöntemle “kanıtlamıştı”.</p>

      <p class="paragraf-2">Eski çağlarda ateşli Hristiyanlar, Muhammed’in bir deli olduğunu düşündüler. Onlara göre bir insanın tanrının kelamının elçisi olduğunu iddia etmesi bir delilikti; zira o kelam ebediyete kadar İncil’in kendisiydi. Öte yandan dini bir üst sınıf komplosu olarak gören Batı Aydınlanma düşünürleri için, Muhammed kendi halkının saflığını kullanan zeki bir sahtekârdı. Fakat, kimi zaman anlık pratik kararlar alırken kendi duymak istediğini duymuş olsa da, yukarıdan mesaj aldığına gerçekten inanmış olması çok daha muhtemeldir.</p>

      <p class="paragraf-2">Onun sanrıları, Katolik kilisesi tarafından tanrı ile konuştuğu doğrulanan Aziz Teresa ve diğerlerininkilerden farksızdı. Hepsi, tüm insanlardan uzakta, yoğun tefekkür ve dualarla bir telkin süreci yaşıyordu. Muhammed, dönemin diğer Arapları gibi, çölün Hristiyan keşişlerinin izinde, Mekke dışındaki ücra mağaralara kapanıyordu. Sanrılarında gördüğü ve işittiği şeyler, Arapların içinde bulunduğu koşullara ve Mekke’de veya kervan seyahatlerinde karşılaştığı Hristiyan ve Yahudilerden dinlediklerine dair bilinçaltı düşüncelerdi.</p>

      <p class="paragraf-2">Fakat Muhammed yalnız değildi. İsa’nın pek çok öğretisinin habercisi olan Esseniler gibi, Muhammed’i önceleyen yeni din arayışçıları mevcuttu. İsa döneminde peygamberliğini ilan eden başkaları olduğu gibi, Muhammed döneminde de Araplar arasında başka peygamberler vardı. Bunlardan biri olan Yamamalı Maslama da Kuran’da rastlanan şiirsel üslupta vahiyler aldı, ibadet ritüelleri tanımladı ve güneyli Arapların Yahudi ve Hristiyan tanrısı için kullandıkları, affedici anlamına gelen Rahman adında bir tanrıya tapındı. Muhammed’in Allah’ı da rahmandı; fakat onun adaleti aynı zamanda –Yahudi ve Hristiyanların kendi tanrıları için söyledikleri gibi– haşin ve dehşetliydi. Kısacası, Muhammed’in aldığı “vahiyler” sadece kendisine has değildi; başkaları da benzer düşünceleri seslendiriyordu.</p>

      <p class="paragraf-2">Bu vahye göre, Yahudilerin kendi soylarını İbrahim’in oğlu İshak’a dayandırmaları gibi, Araplar da İbrahim’in oğlu İsmail soyundan geliyordu. İbrahim, Yahudilerin yanlış bir şekilde reddettiği İsa gibi bir peygamberdi. Fakat Hristiyanlar da İsa’yı tanrının oğlu görerek yanlışa düşüyorlardı. Tanrıyı çocukları olan biri olarak görmek, insan aklının almayacağı kadar huşu uyandırıcı ve erişilmez bir ilahı yeryüzüne indirmek anlamına geliyordu. Kuran’ın ifadesiyle, “O, çocuğu olmaktan münezzeh”ti (En-Nisâ, 171). Hristiyan teslisi, Muhammed’e göre, tek tanrı düşüncesinin inkârıydı. Dahası, Hristiyanların ikonlara hürmeti, aslında bir putperestlikti. Müslümanlar, Allah’tan başka ilah olmadığını ilan ederek, pek çok başka inancın kendine yakıştırdığı gibi, dinin özüne geri dönüyorlardı. Bu öz, Müslümanlar için, Araplarla özel bir ilişkisi olduğu keşfedilen İbrahim’in tektanrıcılığıydı.</p>

      <p class="paragraf-2"><span>Fakat İslam, Hristiyanlığın cennet, cehennem, yeniden diriliş ve kıyamet günü mefhumlarını sürdürdü. Hristiyan kilise pederlerinin, cehennemde yananlara bakan cennetteki kutsanmışlar imgesine benzer şekilde, Kuran da Araplaştırılmış bir cennet-cehennem karşıtlığı kuruyordu. Lanetlenmiş olanın çölün kavurucu susuzluğundan kurtulmak için sahip olduğu yegâne şey, kaynayan sudur. Oysa cennet, soğuk suları ve gölgeli palmiye ve meyve ağaçlarıyla, kutsanmış olanın zengin halılar üzerinde uzanarak lezzetli yemeklerin tadını çıkardığı bir vaha gibidir. Bu cennet bahçelerinde huriler olacaktır: “Oralarda gözlerini yalnız eşlerine çevirmiş güzeller var ki, bunlardan önce onlara ne insan ne de cin dokunmuştur / Öyleyken Rabbinizin hangi nimetlerini yalanlayabilirsiniz? / Sanki onlar yakut ve mercandırlar.” (Er-Rahman, 56-58)</span></p>

      <p class="paragraf-2"><span>Modern Müslüman yorumcular, Hristiyan modernistlerinin İncil’de onları utandıran pasajları açıklamak için kullandıkları mazerete benzer şekilde, bu pasajın cinsellikle bir ilgisi olmadığını ve alegorik olarak yorumlanması gerektiğini söylerler. Genç ve mahcup bakirelere cennettekilerden önce kimse tarafından el sürülmediği, dolayısıyla ilk kez onlar tarafından el sürüleceği ifadesini gözden kaçırırlar. Kuran araştırmacısı Jane Idleman Smith ve Yvonne Yazbeck Haddad’ın işaret ettiği gibi, İslamda Kuran’a nazaran ikincil otorite olarak kabul edilen hadisler, Muhammed’den hemen sonraki yüzyıllarda bu pasajın cinsel haz bağlamında ele alındığını gösterir:</span></p>

      <p class="alinti" xml:lang="en-GB">Hadislerde, kendilerine huriler sunulan erkek müminlerin artan cinsel gücüne dair sayısız gönderme vardır; belgeler, hurilerin tanrıya iman etmiş Müslüman erkekler için bir ödül olarak yaratıldığını açıkça gösterir.<span class="dipp" style="font-size:0.86em;"><a class="footnote-link" href="#footnote-225-469" id="footnote-225-469-backlink">469</a></span></p>

      <p class="paragraf-2">Harp çalan cinsiyetsiz melekler imgesini tercih eden Hristiyanlarda dehşet yaratan bu cennet tablosu, kuşkusuz, değerleri –yenilenmiş biçimiyle– İslama eklemlenen bedevilerin yaşama bakışıyla ilişkilidir. “Ölümlüsün; o halde hayatın tadını çıkar” diyen bedevi şairler, geleneksel olarak, ceylan misali kadınlarla seksin hazzını kutlardı.<span class="dipp"><a class="footnote-link" href="#footnote-225-470" id="footnote-225-470-backlink">470</a></span> Fakat İslami cennet imgesinde, muhtemelen, “popüler Yahudilik ve Hristiyanlıkta çok eski ve köklü bir eğilim”<span class="dipp"><a class="footnote-link" href="#footnote-225-471" id="footnote-225-471-backlink">471</a></span> olan cennetin zevklerini fiziksel ve cinsel şekilde algılamanın da katkısı vardı. Bu inanç öylesine güçlüydü ki, kimi Hristiyan ilahiyatçıları, ölüm ile kıyamet günü arasındaki süreçte cinselliğe izin vererek bunu kapsamaya çalıştılar; kıyamet gününden sonraysa tüm hazlar bütünüyle manevi olacaktı. Ruhla yeniden birleşen beden üzerinde garip bir sınırlama...</p>

      <p class="paragraf-2">Bedevi inancı kader düşüncesini de kapsıyordu. Kuraklık ve kum fırtınaları insanlığın mahkûm olduğu hayatın zorluklarının bir parçası kabul ediliyordu; bu zorluklardan kaçınmak ancak geçici hazlarla mümkündü. Her şeyin önceden yazılı olduğu düşüncesi İslama eklemlendi; fakat bu, İslamın ahlaki sorumluluğa yaptığı vurguyla çelişiyordu. Kader öğretisi, İslami cihatçıları, seçilmiş olduğunu düşünen insanların dinsel coşkusuyla doldurdu –Cromwell’in ordularında olduğu gibi.</p>

      <p class="paragraf-2">İslamın ritüelleri, Mekke kaynaklı olanlar hariç, Hristiyanlık ve Yahudilikten ödünç alındı. Dinsel dualar, doğu Hristiyanlarında olduğu gibi, belden yukarı eğilerek [rükû] ve secde edilerek yapılıyordu. Konstantinopol’den kovulduktan sonra Hristiyanlığı İran’a yayan Nesturi Hristiyanları gibi, günbatımı ve gündoğumunda ibadet ediliyordu. Sonraki dönemde bu, günde beş vakit şeklinde farz olundu.</p>

      <p class="paragraf-2">Başlarda, ibadet edilirken Yahudiler gibi Kudüs’e dönülüyordu ve yine Yahudilerin kefaret günü (yom ha kippirum) İslama uyarlanmıştı. Muhammed, tanrının evreni yarattığı altı günün ardından yedinci günde dinlendiğini söyleyen Ahit’teki saçma Sebt fikrini reddetse de, özel ibadetler Yahudilerin de Sebt günü için hazırlandığı cuma günleri gerçekleştiriliyordu. Hristiyanlar gibi Muhammed de Yahudilerin orucunu, taşkınlıkları nedeniyle onlara tanrı tarafından verilmiş bir ceza olarak görmekle birlikte, bu orucu sınırlı ölçüde yeni dine uyarladı ve domuz etini yasakladı. Yahudilerin sünnet uygulaması da, sürdürülen eski kabile ritüellerinden biriydi.</p>

      <p class="paragraf-2">Muhammed, Yahudilerin kendisini de İbrahim ve Musa gibi bir peygamber olarak kabul etmesi için çabalamaktan vazgeçtikten sonra (Medine Yahudileri onun Eski Ahit’e yaptığı göndermelerdeki hata ve çarpıtmaların farkındaydı ve dahası, onu kendi siyasi nüfuzlarını genişletmeleri önünde bir engel olarak görüyorlardı), çoğu Yahudi ritüelini terk etti. Müslümanlar artık Kudüs yerine Mekke’ye dönüyordu. Yahudilerin oruç gününü takip etmek yerine, artık Ramazan ayı boyunca (muhtemelen Mekke ordusu üzerinde o ay kazanılan zaferin şerefine) gündoğumundan günbatımına kadar oruç tutuyorlardı.</p>

      <p class="ara1" xml:lang="en-GB">İslamın yayılması</p>

      <p class="paragraf-2">Siyasi müzakereler, din propagandası, askerî güç ve kabile liderlerine rüşvet vesilesiyle İslam, Arabistan boyunca yayıldı. Muhammed, kabile reislerinin geleneksel yöntemlerini kullandı; fakat bunların ötesinde, takipçilerine zaferlerinin kaynağı olarak gösterdiği Allah’ın kudretini vaat etti –kendi zaferlerini Yehova’ya atfeden Yahudiler gibi ... Bu vaat, artık yabancıların hâkimiyetinde olmayan ve bir Arap diniyle kaynaşmış, birleşik bir Arabistan fikriydi. Muhammed’in şairi Hasan ibn Tabit, yeni iktidarla müzakereye gelen kabile temsilcilerine “Müslüman olun, / ve yabancılar gibi giyinmeyi bırakın” diyordu.<span class="dipp"><a class="footnote-link" href="#footnote-225-472" id="footnote-225-472-backlink">472</a></span></p>

      <p class="paragraf-2">Müslümanlar gözünü, halihazırda bazı Arapların yaşamakta olduğu Mezopotamya, Suriye ve Mısır’a, Verimli Hilal’in zengin topraklarına çevirmişti. Kendi ülkelerinde mera kıtlığına yol açan ve giderek artan kuraklık nedeniyle, bedeviler daha önceleri de bu bölgelere başarısız saldırılar gerçekleştirmişti; fakat artık arkalarında, yeni dinin birleştirici ve muazzam gücü vardı.</p>

      <p class="alinti" xml:lang="en-GB">Arap fetihleri, Müslüman liderlerin kendi fikirlerini hayata geçirmeleri değildi. Aksine, işgali başlatan, Babil sınırındaki başıboş Arap kabileleriydi ve bu kabileler, sonrasında yardım için Medine’deki Müslüman liderlere başvurdu. ... Temel dürtü açlık ve servet hırsı olsa da, sürükleyici faktör yeni dindi.<span class="dipp" style="font-size:0.86em;"><a class="footnote-link" href="#footnote-225-473" id="footnote-225-473-backlink">473</a></span></p>

      <p class="paragraf-2">İslam, bu ülkelerin ötesine, dizginlerinden boşanmış bir güç gibi yayıldı. Muhammed’in ölümünü (İ.S. 632) takip eden yüzyıl içinde Himalayalardan Pirenelere uzanan, Roma İmparatorluğu’ndan daha geniş bir coğrafyayı fethetti. Şam, Kudüs, Halep ve Antakya gibi büyük kentler ele geçirildi. Tüm dünyanın en önde gelen ticaret merkezi İskenderiye, bir yılı aşkın bir kuşatmanın ardından düştü. Çin sınırına ulaşıldı; Kuzey Afrika, İslam imparatorluğuna katıldı; İspanya ele geçirildi; Avrupa’nın kendisi yüzyıllar boyu sürecek bir tehditle karşı karşıya görünüyordu. Bu göz alıcı zaferler silsilesinin bir benzeri görülmemişti.</p>

      <p class="paragraf-2">Bu nasıl başarıldı? Dinsel coşkunun bu zaferlere büyük katkısının olduğu aşikârdı; fakat bunun ötesinde, mevcut imparatorluklardaki çöküş, onların çürük meyveler gibi düşüvermesini kolaylaştırdı.</p>

      <p class="alinti" xml:lang="en-GB">Arapların Suriye ve Mezopotamya’nın köklü Semitik halkları ve Mısırlılar tarafından bir kurtarıcı gibi karşılanması için bütün sebepler mevcuttu. ... Uzun süredir önce Roma, ardından batıda Bizans ve doğuda İran Sasani İmparatorluğu hükümranlığındaydılar. Aralıksız bir isyan halindeydiler ... ve bu isyanın ... dinsel bir tonu ve toplumsal bir temeli vardı.<span class="dipp" style="font-size:0.86em;"><a class="footnote-link" href="#footnote-225-474" id="footnote-225-474-backlink">474</a></span></p>

      <p class="paragraf-2">Hem Pers İmparatorluğu’nun getirdiği Zerdüştlük, hem Bizans İmparatorluğu’nun getirdiği Hristiyanlık, çok sayıda sapkın tarikatın galeyanıyla kaynıyordu. Arap bedevilerini cezbeden kibirli muktedirlere kafa tutma, onlara da cazip geliyordu. Dahası, bu ülkelerin kent merkezleri, onları talanlardan ve savaştan korumayı vaat eden her kuvvete yüzünü dönmeye çoktan hazırdı.</p>

      <p class="paragraf-2">İslami iktidar bu ve pek çok başka halkı önce tebaa, ardından da –pratikte olmasa da– teoride ilk Müslümanlarla eşit haklara sahip Müslümanlar olarak kapsadı. Bu, bedevilerin daha az kudretli kabileleri kendilerine bağlı kabul etme stratejisiyle uyumluydu.</p>

      <p class="alinti" xml:lang="en-GB">Arap gelenekleri, her türden ve milletten halkların kapsanarak bütünüyle Araplaşmasını kabulleniyor ve teşvik ediyordu. Din değiştirme dalgası yavaş yavaş yükseldi ve nihayet karşı konulmaz bir sele dönüştü. Persler, Suriyeliler, Mısırlılar, Berberiler, Gotlar, Yunanlar ve pek çok başka halk Araplara katıldı, kendini Arap kabul etti ve gerçekten Araplaştı. Fakat bundan daha da fazlası Müslüman oldu.<span class="dipp" style="font-size:0.86em;"><a class="footnote-link" href="#footnote-225-475" id="footnote-225-475-backlink">475</a></span></p>

      <p class="paragraf-2">İslam ordusu bu halkları yeni bir kuvvet olarak kendi saflarına kattı ve böylece kendi yayılmasını daha ilerilere taşıdı. Suriye ve Mısırlılar Kuzey Afrika’yı, Kuzey Afrikalı Berberiler İspanya ve Sicilya’yı, Persler Orta Asya’yı ele geçirdi. Böylece, yeni katılan halklar ganimet hevesine kapıldıkça, İslam da bir dizi iç içe çemberle merkezî Arabistan’dan dışarı yayılmış oldu.</p>

      <p class="paragraf-2">İslamın kılıç zoruyla din değiştirmeyi dayatan fanatik bir din olduğu doğrultusundaki, Avrupa ve ABD’de on dokuzuncu yüzyıldan bu yana yaygın olan kanaatin<span class="dipp"><a class="footnote-link" href="#footnote-225-476" id="footnote-225-476-backlink">476</a></span> aksine, bu dönemde dinsel infaz ya da zorla din değiştirme uygulaması yoktu.<span class="dipp"><a class="footnote-link" href="#footnote-225-477" id="footnote-225-477-backlink">477</a></span> Yahudiler, İslam hâkimiyeti altında yaşamayı Hristiyan hâkimiyetine kıyasla daha kolay buluyordu; zira Müslümanlar, “cahillerin kendi cehaletleri içinde kalmasını” umursamayan bir “aydın hoşgörüsüne” sahipti.</p>

      <p class="paragraf-2">Fatihler tek bir konuda ısrarlıydı: fethedilen toplulukların soyluları tarafından kendi halklarından toplanacak özel bir verginin ödenmesi. Bunun karşılığında “dinsel otorite, ibadet ve ekonomik faaliyet özgürlüğü ... garanti ediyordu.”<span class="dipp"><a class="footnote-link" href="#footnote-225-478" id="footnote-225-478-backlink">478</a></span> Bu vergiden kaçınmak ve toplum içinde yükselmek arzusu, “nuru görmenin” ve “hakiki inancı” benimsemenin nedeniydi. Müslümanlar din değiştirmeyi dayatmaktan o kadar uzaktı ki, İslamın ilk dönemlerinde inancın saflığını –ve tabii gelirleri– korumak için “kimi Hristiyan, Yahudi ve Zerdüştlerin İslama geçme talepleri reddediliyordu.”<span class="dipp"><a class="footnote-link" href="#footnote-225-479" id="footnote-225-479-backlink">479</a></span> Fakat Arap gelenekleri ve imparatorluğun tabanını güçlendirme ihtiyacı, bu dışlayıcı politikadan vazgeçilmesine yol açtı.</p>

      <p class="ara1" xml:lang="en-GB">İslam uygarlığının doruğu</p>

      <p class="paragraf-2">Nasıl ki Roma İmparatorluğu’nun Helenistik vilayetleri Roma uygarlığına katkı koyduysa; Bizans İmparatorluğu’nun fethedilen bölgeleri de, antik Yunan bilimi ve felsefesinin kültürel mirasıyla, İslam uygarlığını zenginleştirdi. Persler daha gelişkin (ve otokratik) siyasal örgütlenme yöntemleriyle, Hintliler tıp ve matematik bilgileriyle katkı koydu. Ve nihayet, fethettikleri toprakların daha üstün kültürünü içselleştiren ve aynı zamanda ona kendi damgasını vuran Araplar da, bu uygarlık mirasına kendi katkısını koydu.</p>

      <p class="paragraf-2"><span>İslam dünyası Ortaçağ’ın ilk dönemlerinde, sekizinci yüzyıl ortalarından on birinci yüzyıl ortalarına kadar ve özellikle de doruk noktasına ulaştığı dokuzuncu yüzyılda dünyanın en zengin ve önde gelen uygarlığıydı. Avrupa ticaret ve kültürü ona kıyasla çok gerideydi. Bağdat, Kahire, Palermo ve Cordoba gibi “Doğu”nun büyük kentlerinin masalsı refahı yanında, Avrupa Karanlık Çağı’nın kasabaları küçük ve –işin aslı– sefildi.</span><span class="dipp"><a class="footnote-link" href="#footnote-225-480" id="footnote-225-480-backlink">480</a></span></p>

      <p class="paragraf-2">İslam imparatorluğu, Perry Anderson’ın ifadesiyle, “hakir görülen bir taşrayla birbirinden ayrılmış, uçsuz bucaksız bir kentler zinciriydi”<span class="dipp"><a class="footnote-link" href="#footnote-225-481" id="footnote-225-481-backlink">481</a></span> ya da Maurice Lombard’ın sözleriyle, “ticaret rotalarıyla birbirine bağlanmış bir dizi kent adacığından” oluşan bir “harikulade kent örgütlenmesi”ydi.<span class="dipp"><a class="footnote-link" href="#footnote-225-482" id="footnote-225-482-backlink">482</a></span> Ticari ve finansal ağ öylesine gelişkindi ki, Bağdat’ta hazırlanan bir kredi mektubu Fas’ta bozdurulabiliyordu.</p>

      <p class="paragraf-2">Büyük kentlerin göz alıcı hızda gelişimi, büyük ölçüde Uzakdoğu ile Batı arası ticaret üzerindeki tekele bağlıydı. Çöl Arapları sadece kara rotalarını kullanmakla ve geliştirmekle kalmadı, aynı zamanda denizler üzerinde de çarpıcı bir hızla hâkimiyet kurdu. Helenistik dönemden sonra ilk kez Akdeniz ve Hint Okyanusu, bir deniz ulaşımı sisteminin parçaları olarak birbirine bağlandı ve Müslüman gemileri Atlantik Okyanusu ile Çin Denizi arasında düzenli seferler yapmaya başladı. Bu ekonomik faaliyetlerden kazanılan zenginlik, lüks mal (baharat, mücevher, ipek) ticaretini ve kumaş, kâğıt, kap kacak üretimini hızlandırdı.</p>

      <p class="paragraf-2">Bu kültürel canlanma döneminde Yunan felsefesi ziyadesiyle etkili oldu ve kültürel seçkinler arasında dinsel düşünceye damgasını vurdu. Hastalığın kirli su içerek yayılabileceğini bulan ve el-Kanun adlı eseri “tüm diğer eserlerden daha uzun süre boyunca” Avrupa’da “tıbbın İncili” kabul edilen<span class="dipp"><a class="footnote-link" href="#footnote-225-483" id="footnote-225-483-backlink">483</a></span> ünlü filozof ve tıpçı İbn-i Sina ve en az onun kadar ünlü filozof ve tıpçı İbn-i Rüşd, “rasyonel araştırma ve felsefeden öğrenilen hakikatin, daha az bilgili insanlara dinin sembolik diliyle aktarılabileceğini hisseden”<span class="dipp"><a class="footnote-link" href="#footnote-225-484" id="footnote-225-484-backlink">484</a></span> pek çok düşünürden ikisiydi. Bilgin Hristiyanların İncil ile çalışmayı öğrenmek zorunda olması gibi, onlar da akıl ile çatıştığı noktalarda Kuran’ı “alegorik olarak” yorumlamanın bir yolunu buldular.</p>

      <p class="paragraf-2">Kültürel seçkinlerin bazı üyeleri, bunun da ötesine geçti. Bir filozof ve tıpçı olan el-Razi (civalı merhemi ve cerrahide dikiş malzemesi olarak hayvan bağırsağını kullanan ilk kişidir), mucizeleri ve peygamberleri reddetti. Bir deist olmasına rağmen, “bütün felaketlerin gelenek ve âdetlerden geldiğini, dinin savaşların nedeni ve felsefe ve bilimin düşmanı olduğunu düşünüyordu. Bilimin ilerlemesine inanıyordu; Platon, Aristo ve Hipokrat’ı kutsal metinlerden daha yüce kabul ediyordu.”<span class="dipp"><a class="footnote-link" href="#footnote-225-485" id="footnote-225-485-backlink">485</a></span> Burada, din ve bilim arasında bulunan orta yol yok ediliyor, kader kavramı ve geleneğin otoritesi reddediliyor ve Kuran’ın geçerliliği inkâr ediliyordu. Böylesi bir düşünceyi, onuncu yüzyıl Avrupa’sının havsalası almazdı.</p>

      <p class="paragraf-2">El-Razi ve onun gibiler, toplumsal ve akademik konumları sayesinde özgür düşüncenin bedelini ödemedi. “Şunu belirtmek gerekir ki” der Rodinson, “İslam dini hakkında bu tür küfür içerikli şeyler kaleme alanlar yataklarında öldü ve hatta bazıları, oldukça ortodoksi-dışı fikirlerine rağmen yönetimde önemli konumlara sahip oldu ve önemli roller oynadı.”<span class="dipp"><a class="footnote-link" href="#footnote-225-486" id="footnote-225-486-backlink">486</a></span></p>

      <p class="ara1" xml:lang="en-GB">İslam uygarlığının gelişmesi ve gerilemesi</p>

      <p class="paragraf-2">İslami kültürün tüm ihtişamına rağmen, İslam uygarlığının ilerlemesi kısa süre zarfında kendi sınırlarına ulaştı.</p>

      <p class="alinti" xml:lang="en-GB">8’nci ve 9’uncu yüzyılların kabaran ticari zenginliğine rağmen, bilimsel araştırmaların katkısıyla üretimde çok az yenilik kaydedildi ve teknolojide sınırlı bir ilerleme gözlendi. ... Tam da ticari faaliyetlerin bu hacmi ve dinamizmi, Halifelik’te bir dizi toplumsal ve politik gerilimin patlamasına yol açmış gibi görünüyordu. Yönetimde yozlaşma, köylülüğün artan mali sömürüsüyle el ele gitti. ... Rejimin iç güvenliği sarsılırken, aşağıdan yükselen toplumsal ayaklanma dalgasına karşı bir kalkan olan profesyonel Türk muhafızlar giderek merkezî iktidarı gasp etmeye başladı.<span class="dipp" style="font-size:0.86em;"><a class="footnote-link" href="#footnote-225-487" id="footnote-225-487-backlink">487</a></span></p>

      <p class="paragraf-2">Onuncu yüzyıldaki bu tablo, genişleme dalgalarını gerileme dönemlerinin takip ettiği ve İslam dünyasının merkezinin bir yerden diğerine kaydığı uzun bir süreci başlattı. İslamın uzunca bir süre dünyanın geri kalanına galebe çalan askerî gücü, ekonomik gücündeki gerilemeye paralel olarak kademe kademe zayıfladı. Bu süreçteki en büyük sarsıntılar; on birinci yüzyıl ortalarında İran ve Mezopotamya’nın Türkmen göçebeler tarafından ele geçirilmesi, on ikinci yüzyılda Haçlıların Ortadoğu’ya hücumu<span class="dipp"><a class="footnote-link" href="#footnote-225-488" id="footnote-225-488-backlink">488</a></span> ve on altıncı yüzyılda Avrupa’nın Doğu’ya İslam dünyasının etrafından dolanarak erişmesini sağlayan coğrafi keşifler oldu.</p>

      <p class="paragraf-2">Ortadoğu’nun İslam toplumu, Hindistan ve Çin’e kıyasla içeride daha az artık değer üreten, vergi-ödeyici bir toplumdu. Amin’in tabiriyle bu, “vergi-ödeyici ve tüccar bir yapı”ydı, yani zenginliği önce ganimetler ve ardından uzun ticaret yolları üzerindeki denetim tekeli vesilesiyle dışarıdan aktarılan artık değere bağımlıydı. Ve bu tekelin kaybıyla da geriledi –bu gerileme, başlarda devam eden askerî yayılmayla perdelenmiş olsa da...</p>

      <p class="paragraf-2">Türkler, Moğollar ve diğer göçebe topluluklar İslamın merkezî bölgelerini işgal etti, buraların derebeyi oldu, İslamı benimsedi ve Hristiyanlığa ve Hinduizme karşı Muhammed’in askerleri haline geldi. Bu bölgelerde ekonomik yaşam hasar gördü, fakat on yedinci yüzyıl ortalarında İslam, Balkanların büyük kısmını ele geçirmiş ve Viyana’yı tehdit eder hale gelmişti. Yine de bu fetihler, on yedinci yüzyıl sonunda Macaristan’ın çoğu bölgesinin kaybedilmesiyle başlayan ve tarihin akışında keskin bir kırılma olarak görülebilecek sürecin sadece başlangıcıydı. Üç imparatorluğun (Osmanlı Türkiyesi, Safavi İranı ve Moğol Hindistanı) başlangıcından itibaren (1500-1800), bu İslami devletler Avrupa’nın ekonomik baskısına maruz kaldı ve nihayet on dokuzuncu yüzyılda Avrupa emperyalizmi zafer kazandı.</p>

      <p class="paragraf-2">On iki ve on üçüncü yüzyıl İslam toplumu için, daralan ticaret ve artan askerîleşmenin bir sonucu olarak, önceki yüzyılların hoşgörüsü bir lüks haline geldi. Daha önceki ilahiyatçılar “hükümet ve ulema arası karşılıklı yardım karşılığında siyasetin sekülerleşmesini destekliyordu.”<span class="dipp"><a class="footnote-link" href="#footnote-225-489" id="footnote-225-489-backlink">489</a></span> Fakat artık, İslamın Akinolu Thomas’ı olan Gazali ve onun halefi İbn-i Cemaa, en kötü yöneticinin bile iç çatışmadan iyi olduğunu söyleyen Zaruret Öğretisi’ni ileri sürüyordu.</p>

      <p class="paragraf-2">Aynı dönemin teologlarca yazılmış metinlerine bakacak olursak, bilgiyi artırmak uğruna araştırmaların yerini bilimsel özetler aldı. Entelektüel merak ruhu, on beşinci ve on altıncı yüzyılların yeni imparatorluk kurucularının maiyetinde yeniden filizlense de, kısa süre içinde sönümlendi.</p>

      <p class="alinti" xml:lang="en-GB">Osmanlı sultanı Fatih Sultan Mehmet’in ve Moğol imparatoru Ekber Şah’ın maiyetinde İtalyan Rönesans’ına benzer bir ruh yayıldıysa da; Yavuz Sultan Selim ve Kanuni Sultan Süleyman Osmanlı İmparatorluğu’nda, Aurangzeb ise Hindistan’da tehlikeli düşünceleri bastırmaya girişti. Süleyman o derece başarılı oldu ki; on yedinci yüzyıl Avrupa’sında modern edebiyatın ve bilimin doğumuna kaynaklık eden araştırmacı ve yenilikçi ruh, Osmanlı İmparatorluğu’nda (ya da herhangi bir Müslüman devlette) bir daha canlanamadı.<span class="dipp" style="font-size:0.86em;"><a class="footnote-link" href="#footnote-225-490" id="footnote-225-490-backlink">490</a></span></p>

      <p class="paragraf-2">Emperyalist özürcüler, İslam dünyasının kapitalizme geçme konusundaki başarısızlığını İslamın düşünsel kısırlığına yorar.<span class="dipp"><a class="footnote-link" href="#footnote-225-491" id="footnote-225-491-backlink">491</a></span> Fakat bu kısırlık bir neden değil, sonuçtu. İslam, Avrupa’nın Karanlık Çağ’daki kültürünü katbekat aşan bir kültüre ve ancak modern kapitalist dünya pazarının geride bırakabildiği genişlikte bir ticaret pazarına ulaşmıştı. Hatta Avrupa’da kapitalizmin gelişimini mümkün kılan araçları (örneğin faiz hesabında kullanılan yüzdelikler dâhil, aritmetik hesapları kolaylaştıran Arap sayıları ve çift kayıtlı muhasebe sistemi)<span class="dipp"><a class="footnote-link" href="#footnote-225-492" id="footnote-225-492-backlink">492</a></span> ona İslam kültürü hediye etmişti. Görkemli Arap uygarlığının doruk noktasında kapitalizme evrilmemesi, vergi-ödeyici ve tüccar toplum yapısıyla ilişkilendirilmelidir, İslam diniyle değil.</p>

      <p class="ara1" xml:lang="en-GB">İslami mezhepler</p>

      <p class="paragraf-2">Kemikleşmesinden önce İslam, ortodoks Sünni dinden ya da önceki mezheplerden kopan çok sayıda mezhebin ortaya çıkışıyla karakterize oluyordu. Bu mezhepler, mevcut düzene karşı isyankâr toplumsal hareketlerin dinsel ifadesiydi.</p>

      <p class="paragraf-2">Şiilik, Muhammed’in kuzeni ve damadı olan Ali’nin destekçisi, Mekkeli kabile reislerine muhalefet eden bir siyasal grup olarak ortaya çıktı. Ali’nin halifelik hakkından vazgeçmesi için yapılan baskıya boyun eğmesine karşı çıkan Hariciler, Şiilerden kopmuş bir gruptu. İslam-öncesi eşitlikçi kabile geleneğinin temsilcisiydiler; “ahlaken ve dinen kusuru olmayan her müminin, siyah bir köle bile olsa, imamlık şerefine nail olabileceğini”<span class="dipp"><a class="footnote-link" href="#footnote-225-493" id="footnote-225-493-backlink">493</a></span> savundular. Özellikle Kuzey Afrika Berberileri arasında geniş bir destek buldular ve üç yüzyıl boyunca halifeler onları bastırmaya çalıştı. Hâlâ güney Cezayir’de İbadi mezhebi adıyla varlıklarını sürdürüyorlar. “İslamın Püritenleri” olarak bilinen bu grup, kendini, asgari düzeyde servete sahip bir tüccar azınlık olarak görüyor.</p>

      <p class="paragraf-2">Sekizinci yüzyılın muzaffer Abbasi hareketi, huzursuz bedevi kitlelerin ve İran, Mezopotamya, Suriye ve Mısır’ın yeni Müslümanları olan Mevalilerin desteğini kazanan Şiileri de kapsıyordu. Abbasi devrimi, özellikle kabile aristokrasisinin dışındaki güney Arapları ile “Araplar tarafından kurulan garnizon kentlerinde zenginleşen Mevali tüccar ve zanaatkârlar”<span class="dipp"><a class="footnote-link" href="#footnote-225-494" id="footnote-225-494-backlink">494</a></span> arası bir koalisyon tarafından gerçekleştirildi. Fakat Abbasi yöneticileri iktidara geldikten sonra radikal destekçilerine sırt çevirdi ve pek çok Şii grubu bastırdı.</p>

      <p class="paragraf-2">Şiiler içinde Beş İmamcılar, Yedi İmamcılar ve Oniki İmamcılar arası bölünme, Abbasi hanedanlığı esnasında yaşandı. Beş İmamcılar, Ali’nin soyundan gelen beşinci imama özel hürmet gösteriyordu. Yedi ve Oniki İmamcılar ise, altıncı imamdan sonraki sıra konusunda ayrışıyordu.</p>

      <p class="paragraf-2">İmam, Allah ile Kuran’ı kendi başına anlayamayan cahil kitleler arasında ihtiyaç duyulan bir aracıydı. Giderek “Allah’ın ... tüm hata ve günahlardan münezzeh kıldığı”<span class="dipp"><a class="footnote-link" href="#footnote-225-495" id="footnote-225-495-backlink">495</a></span> biri olarak kabul edilmeye başlanan imam, hayatın gizemleri karşısında bir rehberdi ve karmaşık şer’i muhakemelerden ziyade Kuran’daki tebliğin en dolaysız haliyle kavranmasına yönelik fetvalar veriyordu.</p>

      <p class="paragraf-2"><span>Öte yandan Sünni doktrin, hayatın tüm veçhelerinde insana rehber olan şeyin ilahi ilhamla dolu imamlar değil, Kuran’ın kendisi olduğunu vurguluyordu. Kuran’da özel olarak belirtilmemiş ince noktalar, âlimler tarafından onun temel ilkelerine uygun olarak yorumlanabilirdi –tartışmalı durumlarda bir yemeğin törensel açıdan uygunluğuna karar veren bir haham ya da yirminci yüzyıldaki bir yasanın iki yüz yıllık anayasaya uygunluğunu denetleyen ABD Yüksek Mahkemesi gibi. “Onun [Sünni İslamın] yetkin alimleri ... İslama ilişkin herhangi bir noktada ... bir uzlaşıya vardığında,” “bu nokta kesinleşir ve onun kabulü tüm [Sünni] Müslümanlar için bağlayıcıdır.”</span><span class="dipp"><a class="footnote-link" href="#footnote-225-496" id="footnote-225-496-backlink">496</a></span> <span>Bu yetkin âlimler, az ya da çok, halifeler tarafından yönlendirildiği için, Sünni doktrin mevcut toplumsal düzenin payandası olurken, Şii doktrin ona meydan okumaya meyilliydi.</span></p>

      <p class="paragraf-2">Fakat kimi Şii tarikatları daha militanken, kimileri daha uzlaşmacıydı. Günümüzde artık sadece kuzey Yemen’de egemen olan Beş İmamcılar ya da Zeydiler kendi imamlarının yanılmaz olduğunu düşünmüyorlardı ve halifeyle işbirliğine açıktılar. Oniki İmamcılar ise on birinci imamın oğlunun dokuzuncu yüzyılda “gayba karıştığına” ve zamanı gelince, Kuran’ın emrettiği fakat İslam ülkelerinin ulaşamadığı adil düzeni inşa etmek üzere yeniden zuhur edeceğine inanıyorlardı. Abbasi yönetimindeki Şiiler arasında yaygın olan bu öğreti, on ikinci imamın belirsiz bir gelecekte zuhur etmesini beklerken halifenin emirlerine uymanın bir mazeretiydi. Fakat ileriki dönemlerde bu, mevcut yönetimin meşruiyetine bir meydan okuma işlevi de gördü.</p>

      <p class="paragraf-2">Dokuzuncu ve onuncu yüzyılların en radikal Şii tarikatı, Abbasi imparatorluğu karşısında ciddi bir tehdit teşkil eden Yedi İmamcılar ya da İsmaililerdi. İsmaililer farklı kesimlere hitap ediyordu; Kuran’ın biri sıradan insanlar için ve açık, diğeri âlimler için ve gizli olmak üzere çift anlamı olduğuna inanan muhalif düşünürler de buna dâhildi. Onlar için İsmaililik, “dinsel bir kisve altındaki Yunan felsefesi”ydi.<span class="dipp"><a class="footnote-link" href="#footnote-225-497" id="footnote-225-497-backlink">497</a></span> Aslında İsmaililik temelde ezilenlerin, yani önce köylüler ve sonra ise kentli zanaatkârların bir hareketiydi.<span class="dipp"><a class="footnote-link" href="#footnote-225-498" id="footnote-225-498-backlink">498</a></span></p>

      <p class="paragraf-2">Fakat İsmaililer Tunus ve Mısır’da güç kazanmalarının ardından, Sünni monarşi ile uzlaşıya yöneldi. “Eski düzeni yıkma ve yeni bir binyıl inşa etme mücadelesi ... sınır bölgelerinde ağız dalaşına ve sığır hırsızlığına dönüştü.”<span class="dipp"><a class="footnote-link" href="#footnote-225-499" id="footnote-225-499-backlink">499</a></span> İslam ve Batı’daki pek çok radikal dinî tarikat gibi İsmaililer de düzen karşıtı dinamizmlerini kaybetti ve kemikleşmiş bir tarikat olarak varlığını sürdürdü. Günümüzde İsmaili gruplardan birinin lideri olan Ağa Han, jet sosyetenin ünlü simalarından biridir.</p>

      <p class="paragraf-2">Oniki İmam Şiiliğini takip eden militan Safaviler, 1501 yılında İran’da iktidara geldi. Liderleri kısa süre içinde daha muhafazakâr bir öğreti benimseyerek, düzensiz kabileleri hakiki dine yöneltmek için Arap ülkelerinden resmi Oniki İmam ilahiyatçıları görevlendirdi. İran’ın hanedan monarşisi geleneğine yaslanan Şiilik, mesiyanik bir ideolojiden Safavi hükümranlığını sağlamlaştırmanın aracına ve rakip Sünni Osmanlı İmparatorluğu karşıtı bir silaha dönüştü. Bu, Engels’in belirttiği gibi,<span class="dipp"><a class="footnote-link" href="#footnote-225-500" id="footnote-225-500-backlink">500</a></span> İslam ülkelerinde sürekli tekrarlanan bir kalıptır: Zengin seçkinlere karşı bir isyan vardır; fakat kurulan hanedanlığın kendisi zenginleşir ve muhafazakârlaşır.</p>

      <p class="paragraf-2">Şiiliğe ek olarak, Sünni legalizmine muhalif bir başka hareket de Sufilerdi. Sufiler, Talmud araştırmacısı ortodoks Yahudilerin legalizmine isyan eden Hasidik Yahudilerine benziyordu. Her ikisi de okuma-yazması olmayan ya da sınırlı olan, kent merkezleri dışındaki kesimde ortaya çıktı ve popüler liderlerin peşinden giden birer vecd dinine dönüştü. Sufi şeyhleri, Allah ile vecd halinde birleşmek için bir dizi mistik ritüel gerçekleştiriyordu. Onlara büyü kabiliyeti atfediliyordu. O kadar hürmet görüyorlardı ki, bizzat şeyhlerden birinin vaktiyle aktardığına göre, atı dışkıladığında ondan çıkan herhangi bir şeye sahip olma arzusuyla yanıp tutuşan müritleri o dışkıyı alıp kendi yüzlerine sürmüşlerdi.<span class="dipp"><a class="footnote-link" href="#footnote-225-501" id="footnote-225-501-backlink">501</a></span></p>

      <p class="paragraf-2">Siyasi açıdan pasifist olan ve başlarda ortodoksi tarafından şüpheyle karşılansa da resmi olarak sapkın ilan edilmeyen Sufizm, Sünniliğin yeniden yükselişine katkıda bulundu. Medreselerdeki öğretimi etkiledi, derviş tekkelerinde örgütlendi ve zanaatkârların toplumsal yaşamına hükmederek kentlerde kök saldı. Ortodoks kurumlarca kapsanarak, onlara yeni bir toplumsal kontrol aracı sundu.</p>

      <p class="paragraf-2">Farklı Şii tarikatlarının ve halk Sünniliğinin İsmaililerden ödünç aldığı düşüncelerden biri, mehdi inancıydı. Mehdi, zamanın sonundan hemen önce, dünya tamamen altüst olduğunda belirecek ve “söylendiği gibi, dünya bugün nasıl adaletsizlik ve baskıyla doluysa onu aynı nispette adalet ve eşitlikle dolduracak”tı.<span class="dipp"><a class="footnote-link" href="#footnote-225-502" id="footnote-225-502-backlink">502</a></span> Yahudilik ve Hristiyanlığın mesihçiliğinden ödünç alınan bu öğreti, Hristiyanlıkta olduğu gibi İslamda da radikal dinî hareketlere yol açtı.</p>

      <p class="paragraf-2"><span>Modern emperyalizmin ortaya çıkışıyla birlikte mehdicilik anti-emperyalist bir olgu haline geldi; “on sekizinci yüzyıl dönümünde mehdici hareketlerde bir patlama yaşandı ve bu patlama sömürge dönemine kadar devam etti.”</span><span class="dipp"><a class="footnote-link" href="#footnote-225-503" id="footnote-225-503-backlink">503</a></span> <span>Bunların en ünlüsü, Sudan’da General Gordon’a karşı ayaklanmanın başını çeken mehdiydi. 1920’ler gibi geç bir dönemde dahi kuzey Nijerya’nın İngiliz sömürge yöneticileri, serzenişle, kralın Hristiyan yönetiminin deccal ile özdeşleştirildiğini bildiriyordu: “Son zamanlarda ajitatörler, Müslüman ülkelerin Avrupalı işgalcilerini deccal ile özdeşleştirir oldu.”</span><span class="dipp"><a class="footnote-link" href="#footnote-225-504" id="footnote-225-504-backlink">504</a></span></p>

      <p class="paragraf-2">Fakat Maxime Rodinson’a göre, mehdi doktrini günümüz İslam dünyasında belirleyici bir faktör değil.<span class="dipp"><a class="footnote-link" href="#footnote-225-505" id="footnote-225-505-backlink">505</a></span> Batı’daki Hristiyanlar için İsa’nın dirilişi ne kadar anlam taşıyorsa, mehdi de Müslümanlar için o kadar anlam taşıyor. Kurtarıcı mehdi düşüncesi, Batı emperyalizmine karşı ulusal bağımsızlık mücadelesi tarafından aşıldı; fakat ulusal mücadelenin kendisi genelde İslami kavramlarla konuşuyordu.</p>

      <p class="ara1" xml:lang="en-GB">İslam ve anti-emperyalist mücadele</p>

      <p class="paragraf-2">Hindu Hindistan’da ve Asya’nın Budist ülkelerinde olduğu gibi, ulusal baskılar ezenlerin hakir gördüğü dine daha sıkı bağlanılmasına neden oldu. Süveyş Kanalı’nı inşa eden De Lesseps’in Cezayirliler hakkında söylediği gibi, “Fanatizm yakın zamana kadar Cezayirlilerin yurtsever direnişiyle hiç bu kadar ilişkili olmamıştı. Din, onların etrafında toplanabileceği yegâne bayrak.”<span class="dipp"><a class="footnote-link" href="#footnote-225-506" id="footnote-225-506-backlink">506</a></span> Avrupa emperyalizmine karşı mücadele, İslama yeni bir canlılık kazandırdı. Köylerdeki şeyhler, Avrupa emperyalizmine ve onun Hristiyan misyoner ajanlarına karşı mücadelenin yerel liderliğini üstlendi. Jansen bu misyonerlerden şöyle bahsediyordu: “Hollanda, Britanya ve Fransa’dan gelen, Tanrının bu adanmış ve samimi adamları nasıl olur da Sezar ile bu kutsallıktan nasibini almamış ittifaka girer; anlamak kolay değil.”<span class="dipp"><a class="footnote-link" href="#footnote-225-507" id="footnote-225-507-backlink">507</a></span></p>

      <p class="paragraf-2">Ortadoğu, Afrika ve Asya’nın Müslüman ülkelerinde emperyalizm ile işbirliği yapan prensler, aristokratlar ve toprak sahipleri sadece ahlaksızlıkları ve dinsizlikleri üzerinden değil (eski zamanlarda isyankâr bedevi hareketleri de zengin yöneticilere İslam adına saldırıyordu), aynı zamanda yabancılarla işbirliği yapmaları ve Batı’dan etkilenmeleri nedeniyle de eleştiriliyordu. İronik şekilde, Muhammed’i bir kart zampara ve İslamı –özellikle de Türkiye İslamını– bir zevku sefa dini olarak karikatürleştiren Hristiyan Batı, Müslümanların gözünde maddiyatçı bir hedonizmin temsilcisiydi. Oysa bu ülkeler biçimsel bağımsızlıklarını kazandıktan sonra dahi Müslüman yoksullar, zengin yabancıların ve kendi üst sınıflarının içki içme, lüks yaşam gibi alışkanlıklarını kendi dinlerine karşı bir aşağılama olarak görmeyi sürdürdü.</p>

      <p class="ara1" xml:lang="en-GB">İslam ve modernleşme</p>

      <p class="paragraf-2">Pek çok Müslüman entelektüele göre bilim ve teknoloji, Müslüman dünyanın Batı emperyalizmine bağımlılıktan kurtuluşunun reçetesiydi. Onlara göre İslam sadece çöküş döneminde rasyonalizme ve bilime karşı olmuştu; dolayısıyla İslamın cehalete gömülmesinden önceki altın çağa geri dönmek ve “İslamı modern kavramlarla yeniden düşünmek” şarttı. Müslüman toplum Müslüman kalmalı, fakat modernleşmeliydi. Radikal burjuva milliyetçilerinin genel pozisyonu buydu.</p>

      <p class="paragraf-2"><span>Diğer entelektüeller, dine ya kayıtsız ya da ideolojik olarak karşıttı. Bu entelektüellerin bir kesimi, ulusal azınlıklar ve ilerici işçilerle birlikte komünist partiler kurdu; bu partiler Müslüman dünyanın hükümetleri tarafından bir tehdit olarak algılanırken, Sovyet bürokrasisi ile bağları nedeniyle zayıf düştü.</span></p>

      <p class="paragraf-2">Yeni Müslüman devletlerin kurucuları, ya Müslüman modernistler ya da İslamın kimi biçimsel özelliklerini kendi siyasal amaçları için kullanan sekülaristlerdi. Türkiye’de Atatürk, Pakistan’da Cinnah, Endonezya’da Sukarno, Mısır’da Nasır ve Tunus’ta Burgiba bu isimler arasındaydı. “Yukarıdan yarı-devrimler” ya da en azından kimi reformlar gerçekleştirmeyi başardılar.</p>

      <p class="paragraf-2">Birinci Dünya Savaşı ertesi kendi otoriter liderliği altında bir cumhuriyet kuran Atatürk, bu “modernleştirici”lerin ilkiydi ve modernleşme, eski Osmanlı İmparatorluğu’na göbekten bağlı olan dinsel otorite ile çatışmaya girmek anlamına geliyordu. Atatürk bu nedenle tekke ve zaviyeleri kapattı, Batı’dan alınma ve şeriattan uzak bir yasal düzen kurdu, modern dünya ile uyumsuz pek çok eski geleneği ortadan kaldırdı ve devletin dininin İslam olduğunu söyleyen anayasa maddesini sildirdi. Fakat özünde ilerici bir din olan gerçek İslamı “halkı sömüren, idareyi yoldan çıkaran ve inancı yanlış yorumlayan yobaz gerici din adamlarından” kurtararak özgürleştirdiği ve yeniden keşfettiği konusunda ısrarlıydı.<span class="dipp"><a class="footnote-link" href="#footnote-225-508" id="footnote-225-508-backlink">508</a></span></p>

      <p class="paragraf-2"><span>Sonraki liderlerin bazıları onun yolunu izledi, fakat çoğunluğu onun kadar ileri gitmedi. Ülkesinin varlık nedeni din olan Cinnah, aktarılanlara göre, iktidara geldikten sonra “Pakistan, ruhbanlar tarafından ilahi bir misyonla yönetilen teokratik bir devlet olmayacak”</span><span class="dipp"><a class="footnote-link" href="#footnote-225-509" id="footnote-225-509-backlink">509</a></span> <span>dedi. Sukarno’nun politikası, “ İslama bir din olarak müsamaha göstermek, fakat bir politik güç olarak gem vurmak”tı.</span><span class="dipp"><a class="footnote-link" href="#footnote-225-510" id="footnote-225-510-backlink">510</a></span> <span>Nasır çokeşliliği kısıtladı, şer’i mahkemeleri bastırdı ve kadınlara oy hakkı tanıdı; fakat amacı “İslamı zayıf düşürmek ... değil, dönüştürmek”, “dış politikada ondan ‘istifade ederken’, iç politikada tarafsızlaştırmak”tı.</span><span class="dipp"><a class="footnote-link" href="#footnote-225-511" id="footnote-225-511-backlink">511</a></span> <span>Burgiba, “çağdaş Müslüman yöneticilerin bu en putkırıcısı, modernist reformları hayata geçirirken ... ulemaya dinî liderler olarak belli bir statü verdi.”</span><span class="dipp"><a class="footnote-link" href="#footnote-225-512" id="footnote-225-512-backlink">512</a></span> <span>Kısacası, Sri Lanka ve Burma’nın Budist yöneticileri gibi bu Müslüman yöneticiler de dini bir yandan modernleşmenin gayelerine uyarlarken, öte yandan birleştirici bir ideoloji olarak kullandılar.</span><span class="dipp"><a class="footnote-link" href="#footnote-225-513" id="footnote-225-513-backlink">513</a></span></p>

      <p class="ara1" xml:lang="en-GB">İslam ve gericilik</p>

      <p class="paragraf-2">Din adamları, yerel otoriteye itaat etmeye uzun süredir alışkındı; radikal burjuva milliyetçileri de bir yandan onlara karşı önlem alırken, diğer yandan işbirliği olanaklarını gözettiler. Bir ölçüde başarılı da oldular.</p>

      <p class="paragraf-2">Ancak din adamlarının yeni burjuvaziye muhalif sınıflarla olan bağları nedeniyle, gerilim ve çatışmalar sürdü. Libya’da Kaddafi, monarşinin baş destekçisi olan dinî liderler için “lüzumsuz ruhbanlar”<span class="dipp"><a class="footnote-link" href="#footnote-225-514" id="footnote-225-514-backlink">514</a></span> diyordu. Mısır’da olduğu gibi Suriye’de de büyük kent esnafı ve zanaatkârlar ile onların geleneksel müttefiki din adamları, askerî yönetime muhalefet ediyordu. Bu kesim, “hem sosyalist taleplerden hem de yönetimdeki adamların ve ailelerinin göstere göstere ceplerini dolduran taşralı türedi zenginler olmasından rahatsızlık duyuyordu.”<span class="dipp"><a class="footnote-link" href="#footnote-225-515" id="footnote-225-515-backlink">515</a></span></p>

      <p class="paragraf-2">Fakat din adamları, radikal burjuva milliyetçisi hükümetlerden daha uzun ömürlü oldu. Jansen’in dediği gibi, bu kesim “militan İslam saflarında dinamik bir rol üstlenmemiş olmasına” rağmen, “kenarda sessizce bekleyen ve gözetleyen, güçlü bir baskı grubu olarak büyük önem sahibi”ydi.<span class="dipp"><a class="footnote-link" href="#footnote-225-516" id="footnote-225-516-backlink">516</a></span> “Yukarıdan yarı-devrim”lerin sınırlı ve yüzeysel kazanımları, beraberinde hayalkırıklığı getirdi. Bu yarım kalmış devrimlere karşı İslam bayrağı altında, farklı düzeylerde tepkiler ortaya çıktı. Bu tepkisel hareketlerin başını çekenler genelde sıradan dindarlar veya askerî şahsiyetler olmakla beraber, din adamlarının da katkısı oldu.</p>

      <p class="paragraf-2">Birinci Dünya Savaşı sonrası İttifak Devletleri’nin işgaline karşı Sovyetler Birliği’nin yardımıyla Atatürk liderliğinde bir ulusal bağımsızlık savaşı veren Türkiye, İkinci Dünya Savaşı ertesi NATO üyesi oldu ve giderek yabancı sermaye tarafından kuşatıldı. Egemen sınıf, komünizm korkusuyla “dış saldırıya ve iç karmaşaya karşı toplumsal bağları pekiştirecek ahlaki ve toplumsal bir güç”<span class="dipp"><a class="footnote-link" href="#footnote-225-517" id="footnote-225-517-backlink">517</a></span> ihtiyacını hissetmeye başladı. Bu bağlamda, devlet okullarında müfredata yeniden din dersi koyuldu, imam hatip okulları açıldı ve devlet radyosunda dinsel programlar yayınlamak gibi dini destekleyici kimi önlemler alındı.</p>

      <p class="paragraf-2"><span>Endonezya’da, güçlü Komünist Parti ile ordu arası bir denge üzerine kurulu Sukarno diktatörlüğü, 1965’te ordu tarafından devrildi. Ordu dört ay boyunca tarihin en kanlı katliamlarından birine imza attı ve Sukarno’nun ılımlı toprak reformunu tasfiye ederek Endonezya’yı “yatırımcılar için bir cennet” haline getirdi. Bu kanlı katliamda “ordu tarafından hazırlanan ölüm listeleri, paranglarla [büyük, ağır bıçaklar] silahlandırılarak ve ordu tanklarıyla köylere taşınarak buradaki insanları doğrayan sağcı Müslüman gruplara verildi.” Emniyet teşkilatının başı, bir Hollanda televizyon kanalına, 50.000’den fazla insanın öldürüldüğünü söyledi; fakat Uluslararası Af Örgütü’nün tahminlerine göre ölenlerin sayısı “bir milyondan fazla”ydı.</span><span class="dipp"><a class="footnote-link" href="#footnote-225-518" id="footnote-225-518-backlink">518</a></span></p>

      <p class="paragraf-2">Mısır’da gerici tepki, iktidara geldikten sonra bir “arınma devrimi” ilan eden ve İsrail ve ABD emperyalizmi ile uzlaşmaya çabalayan Sedat yönetimiyle geldi. Sedat, Nasır devrini bir küfür dönemi olarak tanımladı ve artık bunu değiştireceğini ilan ederek Müslüman Kardeşler’in<span class="dipp"><a class="footnote-link" href="#footnote-225-519" id="footnote-225-519-backlink">519</a></span> hapisteki üyelerini yasadışı örgüte katılmamaları koşuluyla serbest bıraktı. Gerici Müslümanların saldırıları karşısında olayların seyrine müdahale etmek zorunda kalsa da, “solcu muhalefete karşı müttefiki olan İslami hareketleri cesaretlendirdi ve böylece kontrolü zor bir Pandora kutusunu açmış oldu.”<span class="dipp"><a class="footnote-link" href="#footnote-225-520" id="footnote-225-520-backlink">520</a></span> Dizginlerinden boşalttığı güçlerin kontrolünün ne kadar zor olduğu, yukarıdaki açıklamasını kaleme aldıktan hemen sonra kendisine düzenlenen suikastle görüldü. Müslüman Sedat’ın bir Müslüman fanatik tarafından öldürülmesi, Hindu Gandhi’nin bir Hindu komünalist ve Budist Bandaranake’nin bir Budist rahip tarafından öldürülmesine benziyordu.</p>

      <p class="paragraf-2"><span>Pakistan bir “yukarıdan yarı-devrim” yaşamadı; fakat 1971’de Hindistan ile savaşta alınan yenilginin hemen ertesinde Butto, din adamlarının muhalefetine rağmen, “İslami sosyalizm” vaadiyle iktidara geldi. Büyük toprak sahipleri Pakistan Halk Partisi’nde giderek etkin hale geldikçe, Butto ürkek reformlarını askıya aldı, “İslami” önlemleri devreye soktu ve “sosyalizm” kelimesinin yerine “Muhammed’in eşitliği”ni koydu.</span></p>

      <p class="paragraf-2">Sedat örneğinde olduğu gibi, Butto’nun “İslamı politik propaganda aracı olarak sömürmesi” de “İslami muhalefetin güçlenmesine hizmet etti, çünkü onu takiyye suçlamaları karşısında zayıf düşürdü.”<span class="dipp"><a class="footnote-link" href="#footnote-225-521" id="footnote-225-521-backlink">521</a></span> General Ziya iktidarı ele geçirdiğinde, “muhalefet hareketine ilham veren ‘İslam ruhu’na methiye düzdü” ve ilan etti: “Pakistan ... ancak İslama sıkı sıkıya tutunduğu takdirde varlığını sürdürecektir.” Fakat Ziya rejimi, kendi iddiasının aksine, “köylü ve işçilerin çoğunluğu için” Peygamberin Düzenini değil, “İslamı kendi suçları için şeffaf bir örtü olarak kullanan ... toprak sahiplerinin ve sömürücülerin rejimi”ni temsil ediyordu.<span class="dipp"><a class="footnote-link" href="#footnote-225-522" id="footnote-225-522-backlink">522</a></span></p>

      <p class="paragraf-2">Cezayir ve İran’da da İslam bayrağı altında toplanan gerici tepkiler vardı; fakat onları diğer ülkelerden belirgin şekilde farklı kılan şey, Löwy’nin “kesintiye uğrayan halk devrimleri” adını verdiği süreçti. Bu devrimler “halk kitlelerinin, işçilerin ve/veya köylülerin tarih sahnesine çıktığı, eski politik yapıları sarstığı, fakat sonunda liderliği ele geçiren ve devrimi ‘kurumsallaştıran’ burjuva ya da küçük burjuva güçler tarafından etkisizleştirildiği” yerlerde vuku buluyordu.<span class="dipp"><a class="footnote-link" href="#footnote-225-523" id="footnote-225-523-backlink">523</a></span></p>

      <p class="paragraf-2">Cezayir devriminin zaferi ardından, işçiler ve köylüler Fransızların terk ettiği fabrika ve tarlaları kamulaştırdı; FLN’nin [Ulusal Kurtuluş Cephesi] Bin Bella liderliğindeki radikal kanadını iktidara taşıdı. Fakat Marksizme yeterince hâkim olmayan liderlik, tutarlı bir politika izleyemedi ve kendi iç çelişkilerinin kurbanı olarak bir askerî darbe tarafından iktidardan indirildi.</p>

      <p class="paragraf-2">Darbe ardından Bumedyen yönetimi pek çok açıdan Bin Bella’nın tarım reformlarını ve anti-emperyalist tedbirlerini sürdürse de, “özel teşebbüsün kontrollü maksimizasyonu”<span class="dipp"><a class="footnote-link" href="#footnote-225-524" id="footnote-225-524-backlink">524</a></span> doğrultusunda ilerledi. Bin Bella, Marksizm ile İslamı birleştirmeye çalışmıştı: “Marksist ekonomik tahlili benimsiyoruz, çünkü ülkemizin ekonomik kalkınması için yegâne geçerli yöntem olduğunu düşünüyoruz; fakat Marksist ideolojiyi sahiplenmiyoruz, çünkü biz Cezayirliler Müslüman ve Arap’ız.”<span class="dipp"><a class="footnote-link" href="#footnote-225-525" id="footnote-225-525-backlink">525</a></span> Bumedyen’in Bin Bella karşıtı muhalefeti, İslami liderlerin muhalefetiyle kol kolaydı. “Dini liderlerin küçük cemaatleri tarafından İslamın yeniden diriliş seferberliği olarak başlatılan şey, kolayca, ordu yanlısı anti-komünist ve yabancı düşmanı bir harekete dönüştü.”<span class="dipp"><a class="footnote-link" href="#footnote-225-526" id="footnote-225-526-backlink">526</a></span></p>

      <p class="paragraf-2"><span>Anti-komünizm, İran Humeyni rejimi tarafından da eski müttefikleri sosyalist sola ve burjuva milliyetçisi modernistlere karşı kullanıldı. Fakat Bumedyen rejimi anti-demokratikken, Humeyni rejimi vahşet derecesinde baskıcıydı. Devrimin ilk aşamasında, radikal talepler yükselten şurâlar (işçi ve köylü konseyleri) büyük güç kazandı. Başlarda giderek azalan bu güç, sonrasında Humeyni rejimi tarafından neredeyse bütünüyle yok edildi. Devrimde hayati bir rol üstlenen kadınlara da yüz çevrildi. Dinci gericilik her yanı kuşattı ve din adamlarının baş destekçisi çarşının (</span><span class="char-style-override-11">bazaar</span><span>) geleneksel burjuvazisi yerini sağlamlaştırdı. Devrimin anti-kapitalist doğrultusu sekteye uğradı.</span></p>

      <p class="paragraf-2">“Yukarıdan yarı-devrimler” ve kesintiye uğrayan halk devrimleri tarihinin gösterdiği gibi, ilerici kazanımların ve demokratik hakların korunup genişletilmesi, ancak bir “sürekli devrim”le, yani devrimin burjuva-demokratik aşamasından yükselen bir sosyalist devrimle mümkündür.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-463-backlink" id="footnote-225-463">463</a> <span xml:lang="en-US">Maxime Rodinson,</span> <span class="char-style-override-11" xml:lang="en-US">Muhammad</span> <span xml:lang="en-US">(New York: Pantheon Books, 1980), 12-13.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-464-backlink" id="footnote-225-464">464</a> <span xml:lang="en-US">Karş. Bryan S. Turner,</span> <span class="char-style-override-11" xml:lang="en-US">Marx and the End of Orientalism</span> <span xml:lang="en-US">(Londra: George Allen &amp; Unwin, 1978), 51-52.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-465-backlink" id="footnote-225-465">465</a> <span xml:lang="en-US">Bryan S. Turner,</span> <span class="char-style-override-11" xml:lang="en-US">Weber and Islam: A Critical Study</span> <span xml:lang="en-US">(Londra: Routledge &amp; Kegan Paul, 1974), 29.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-466-backlink" id="footnote-225-466">466</a> <span xml:lang="en-US">W. Montgomery Watt,</span> <span class="char-style-override-11" xml:lang="en-US">Muhammad: Prophet and Statesman</span> <span xml:lang="en-US">(New York: Oxford University Press, 1980), 39.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-467-backlink" id="footnote-225-467">467</a> <span xml:lang="en-US">Maxime Rodinson,</span> <span class="char-style-override-11" xml:lang="en-US">Islam and Capitalism</span><span xml:lang="en-US">, çev. Brian Pearce (Londra: Allen Lane, 1974), 14.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-468-backlink" id="footnote-225-468">468</a> <span xml:lang="en-US">Turner,</span> <span class="char-style-override-11" xml:lang="en-US">Weber and Islam</span><span xml:lang="en-US">, 35.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-469-backlink" id="footnote-225-469">469</a> <span xml:lang="en-US">Jane Idleman Smith ve Yvonne Yazbeck Haddad,</span> <span class="char-style-override-11" xml:lang="en-US">The Islamic Understanding of Death and Resurrection</span> <span xml:lang="en-US">(Albany: State University of New York Press, 1981), 164.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-470-backlink" id="footnote-225-470">470</a> <span xml:lang="en-US">Turner,</span> <span class="char-style-override-11" xml:lang="en-US">Weber and Islam</span><span xml:lang="en-US">, 35.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-471-backlink" id="footnote-225-471">471</a> <span xml:lang="en-US">Rodinson,</span> <span class="char-style-override-11" xml:lang="en-US">Muhammad</span><span xml:lang="en-US">, 244.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-472-backlink" id="footnote-225-472">472</a> <span xml:lang="en-US">A.g.e., 267.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-473-backlink" id="footnote-225-473">473</a> <span xml:lang="en-US">E. Ashtor,</span> <span class="char-style-override-11" xml:lang="en-US">A Social and Economic History of the Near East in the Middle Ages</span> <span xml:lang="en-US">(Londra: Collins, 1976), 11.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-474-backlink" id="footnote-225-474">474</a> <span xml:lang="en-US">Maurice Lombard,</span> <span class="char-style-override-11" xml:lang="en-US">The Golden Age of Islam</span> <span xml:lang="en-US">(New York: American Elsevier, 1975), 3.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-475-backlink" id="footnote-225-475">475</a> <span xml:lang="en-US">Rodinson,</span> <span class="char-style-override-11" xml:lang="en-US">Muhammad</span><span xml:lang="en-US">, 297.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-476-backlink" id="footnote-225-476">476</a> <span xml:lang="en-US">Maxime Rodinson (</span><span class="char-style-override-11" xml:lang="en-US">Marxism and the Muslim World</span> <span xml:lang="en-US">[New York: Monthly Review Press, 1981], 316, dipnot 19), Kuran’ın aslında “Eğer Rabbin dileseydi, yeryüzündekilerin hepsi elbette iman ederlerdi. O halde sen, inanmaları için insanları zorlayacak mısın? Allah’ın izni olmadan hiç kimse inanamaz” (Yunus, 99-100) dediğine dikkat çeker. Bu, benzer ayetlerden sadece biridir; fakat bununla çelişen ayetler olduğunu da ekler. İlerleyen yüzyıllarda İslam giderek daha az hoşgörülü bir din haline gelmiştir; fakat 1697 gibi geç bir tarihte dahi filozof Pierre Bayle şunu yazar: “Kuran onlara kâfirleri öldürme emri vermesine rağmen, tüm dinlere hoşgörüyle yaklaşan Türkler vardır; Kitab-ı Mukaddes onlara adam öldürmeyi yasak etmesine rağmen, öldürmekten başka bir şey yapmayan Hristiyanlar vardır” (aktaran Rodinson,</span> <span class="char-style-override-11" xml:lang="en-US">Marxism and the Muslim World</span><span xml:lang="en-US">, 316, dipnot 19).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-477-backlink" id="footnote-225-477">477</a> <span xml:lang="en-US">Bernard Lewis,</span> <span class="char-style-override-11" xml:lang="en-US">The Arabs in History</span> <span xml:lang="en-US">(Londra: Hutchinson’s University Library, 1950), 140. Öte yandan Hristiyanlar insanları zorla vaftiz ediyordu. Elizabeth döneminde bir denizcinin anlattığı hikâye, dönemin zihniyetini gösterir. Anlattığına göre ibadet için Mekke’ye gitmekte olan Berberiler zorla vaftiz edilir; fakat “zavallı budalaların” artık Hristiyan olduklarından haberleri yoktur.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-478-backlink" id="footnote-225-478">478</a> <span xml:lang="en-US">Lombard, 4.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-479-backlink" id="footnote-225-479">479</a> <span xml:lang="en-US">Rodinson,</span> <span class="char-style-override-11" xml:lang="en-US">Muhammad</span><span xml:lang="en-US">, 294.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-480-backlink" id="footnote-225-480">480</a> <span xml:lang="en-US">Gücüyle kibirlenen hâkim bir uygarlığın, güç dengeleri bugünkinin tam tersi olduğunda nasıl algılandığını görmek, söz konusu uygarlığın entelektüelleri için keyiflidir. Onuncu yüzyıl coğrafyacısı Masudi, Batı Avrupalılar için şöyle diyordu (Lewis, 164): “Vücutları iri, doğaları kaba, mizaçları sert, kavrayışları zayıf ve dilleri ağırdır. ... [D]insel inançları sağlam değildir. ... [A]ptallığa, kabalığa ve zalimliğe en meyilli olanlar, en kuzeydekilerdir.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-481-backlink" id="footnote-225-481">481</a> <span xml:lang="en-US">Perry Anderson,</span> <span class="char-style-override-11" xml:lang="en-US">Lineages of the Absolutist State</span> <span xml:lang="en-US">(Londra: New Left Books, 1974), 502.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-482-backlink" id="footnote-225-482">482</a> <span xml:lang="en-US">Lombard, 10.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-483-backlink" id="footnote-225-483">483</a> <span xml:lang="en-US">William Osier,</span> <span class="char-style-override-11" xml:lang="en-US">The Evolution of Modern Medicine</span> <span xml:lang="en-US">(New Haven, 1922), 98, aktaran Philip K. Hitti, “America and the Arab Heritage,”</span> <span class="char-style-override-11" xml:lang="en-US">The Arab Heritage</span><span xml:lang="en-US">, drl. Nalub Amin Faris (Princeton University Press, 1946), 3.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-484-backlink" id="footnote-225-484">484</a> <span xml:lang="en-US">Rodinson,</span> <span class="char-style-override-11" xml:lang="en-US">Marxism and the Muslim World</span><span xml:lang="en-US">, 64.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-485-backlink" id="footnote-225-485">485</a> <span xml:lang="en-US">A.g.e.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-486-backlink" id="footnote-225-486">486</a> <span xml:lang="en-US">A.g.e.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-487-backlink" id="footnote-225-487">487</a> <span xml:lang="en-US">Anderson, 509.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-488-backlink" id="footnote-225-488">488</a> <span xml:lang="en-US">Haçlı Seferleri, İslami cihadın Hristiyan karşılığıdır; aynı ganimeti getirmiş ve aynı şekilde tanrının lütfuna bağlanmıştır. Lewis (150-51) birinci Haçlı Seferi’nin vakanüvisi Chartres’li Fulcher’den aktarır: “Orada [Avrupa] yoksul olanları Tanrı burada zengin kılmıştır. Orada üç kuruşu olanların burada altınları vardır; orada tek bir köyü bile olmayanlara, lütufkâr Tanrı burada koca bir kent bağışlamıştır.” Karş. John L. La Monte, “Crusade and Jihad,”</span> <span class="char-style-override-11" xml:lang="en-US">The Arab Heritage</span><span xml:lang="en-US">, Paris basımı, 196: “On ikinci ve on üçüncü yüzyıllarda, haçlıların ve cihatların çağında din ... önemli ve değerli bir mazeretti; fakat nadiren temel neden ya da baskın dürtüydü.” Aslına bakılırsa, Hristiyan haçlıların ya da Müslüman mücahitlerin temel derdinin küfre karşı savaştan çok uzak olması bir yana, ganimet vaadi daha büyük olduğu takdirde din kardeşlerine karşı savaşmaktan ve hatta bu amaçla din düşmanlarıyla ittifaklar kurmaktan dahi kaçınmadılar.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-489-backlink" id="footnote-225-489">489</a> <span xml:lang="en-US">Anwar H. Syed,</span> <span class="char-style-override-11" xml:lang="en-US">Islam and the Dialectic of National Solidarity in Pakistan</span> <span xml:lang="en-US">(New York: Praeger, 1983), Bölüm 2, aktaran Eqbal Ahman, “Islam and Polities,”</span> <span class="char-style-override-11" xml:lang="en-US">The Islamic Impact</span><span xml:lang="en-US">, drl. Yvonne Yazbeck Haddad vd. (Syracuse, N.Y.: Syracuse University Press, 1984), 16.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-490-backlink" id="footnote-225-490">490</a> <span xml:lang="en-US">William H. McNeill,</span> <span class="char-style-override-11" xml:lang="en-US">The Rise of the West: A History of the Human Community</span> <span xml:lang="en-US">(Chicago: University of Chicago Press, 1963), 632.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-491-backlink" id="footnote-225-491">491</a> <span xml:lang="en-US">Emperyalizmin akademik özürcüleri hakkında bkz. Edward W. Said,</span> <span class="char-style-override-11" xml:lang="en-US">Orientalism</span> <span xml:lang="en-US">(New York: Pontheon Books, 1978) ve Said’in kitabının eleştirisi Stuart Schaar, “Orientalists in the Service of Imperialism,”</span> <span class="char-style-override-11" xml:lang="en-US">Race and Class</span><span xml:lang="en-US">, 21 (1979), 67-80.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-492-backlink" id="footnote-225-492">492</a> <span xml:lang="en-US">Rodinson (</span><span class="char-style-override-11" xml:lang="en-US">Islam and Capitalism</span><span xml:lang="en-US">, 35-46 ve 261, dipnot 52), İslamda faiz yasağının baştan itibaren etrafından dolanıldığına ve Yahudilik ile Hristiyanlıkta da –benzer şekilde etrafından dolanılan– faiz yasağı olduğuna dikkat çeker.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-493-backlink" id="footnote-225-493">493</a> <span class="char-style-override-11" xml:lang="en-US">Shorter Encyclopedia of Islam</span> <span xml:lang="en-US">(Ithaca, N.Y.: Cornell University Press, 1953), Cilt 1, 248.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-494-backlink" id="footnote-225-494">494</a> <span xml:lang="en-US">Lewis, 81.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-495-backlink" id="footnote-225-495">495</a> <span class="char-style-override-11" xml:lang="en-US">Shorter Encyclopedia of Islam</span><span xml:lang="en-US">, Cilt 1, 311.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-496-backlink" id="footnote-225-496">496</a> <span xml:lang="en-US">A.g.e.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-497-backlink" id="footnote-225-497">497</a> <span xml:lang="en-US">Rodinson,</span> <span class="char-style-override-11" xml:lang="en-US">Marxism and the Muslim World</span><span xml:lang="en-US">, 66.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-498-backlink" id="footnote-225-498">498</a> <span xml:lang="en-US">Karş. Lewis, 107-10.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-499-backlink" id="footnote-225-499">499</a> <span xml:lang="en-US">Bernard Lewis,</span> <span class="char-style-override-11" xml:lang="en-US">The Assasins</span> <span xml:lang="en-US">(New York: Octagon Books, 1980), 70. “Assassin” [suikastçi] kelimesi “hashish”ten [haşhaş] gelir; İsmaililerin gizli terörist kolunun, eylemlerden önce haşhaş kullandığı söylenir.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-500-backlink" id="footnote-225-500">500</a> <span class="char-style-override-11" xml:lang="en-US">Marx and Engels on Religion</span><span xml:lang="en-US">, 317. Muhtemelen Engels bu fikri, kitabının bir kısmı 1862’de Fransızcaya çevrilen on dördüncü yüzyıl Arap tarihçisi İbn-i Haldun’dan almıştır.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-501-backlink" id="footnote-225-501">501</a> <span xml:lang="en-US">Turner,</span> <span class="char-style-override-11" xml:lang="en-US">Weber and Islam</span><span xml:lang="en-US">, 66.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-502-backlink" id="footnote-225-502">502</a> <span xml:lang="en-US">Rodinson,</span> <span class="char-style-override-11" xml:lang="en-US">Marxism and the Muslim World</span><span xml:lang="en-US">, 170-71.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-503-backlink" id="footnote-225-503">503</a> <span xml:lang="en-US">Thomas Hodgkin, “The Revolutionary Tradition in Islam,”</span> <span class="char-style-override-11" xml:lang="en-US">Race &amp; Class</span><span xml:lang="en-US">, 21 (1980), 228.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-504-backlink" id="footnote-225-504">504</a> <span xml:lang="en-US">Hodgkin, 229.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-505-backlink" id="footnote-225-505">505</a> <span xml:lang="en-US">Rodinson,</span> <span class="char-style-override-11" xml:lang="en-US">Marxism and the Muslim World</span><span xml:lang="en-US">, 170-71.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-506-backlink" id="footnote-225-506">506</a> <span xml:lang="en-US">G.H. Jansen,</span> <span class="char-style-override-11" xml:lang="en-US">Militan Islam</span> <span xml:lang="en-US">(New York: Harper &amp; Row, 1979), 97.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-507-backlink" id="footnote-225-507">507</a> <span xml:lang="en-US">Jansen, 51.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-508-backlink" id="footnote-225-508">508</a> <span xml:lang="en-US">Wilfred Cantwell Smith,</span> <span class="char-style-override-11" xml:lang="en-US">Islam in Modern History</span> <span xml:lang="en-US">(Princeton, N.J.: Princeton University Press, 1957), 176.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-509-backlink" id="footnote-225-509">509</a> <span xml:lang="en-US">Jansen, 136.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-510-backlink" id="footnote-225-510">510</a> <span xml:lang="en-US">A.g.e., 190.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-511-backlink" id="footnote-225-511">511</a> <span xml:lang="en-US">Jean and Simonne Lacouture,</span> <span class="char-style-override-11" xml:lang="en-US">Egypt in Transition</span> <span xml:lang="en-US">(Londra: Methuen, 1958), 441.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-512-backlink" id="footnote-225-512">512</a> <span xml:lang="en-US">Ahmad, 16.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-513-backlink" id="footnote-225-513">513</a> <span xml:lang="en-US">Bu, Libya’daki Kaddafi rejimi ile Suriye ve Irak’taki Baas rejimi için de geçerlidir. Karş. Omer El Fathaly ve Monte Palmer,</span> <span class="char-style-override-11" xml:lang="en-US">Political Development and Social Change in Libya</span> <span xml:lang="en-US">(Lexington, Mass: D.C. Heath, 1980), 58-59 ve John Obert Voll,</span> <span class="char-style-override-11" xml:lang="en-US">Islam: Continuity and Change in the Modern World</span> <span xml:lang="en-US">(Boulder, Colo.: Westview Press, 1982), 319.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-514-backlink" id="footnote-225-514">514</a> <span xml:lang="en-US">Fathaly ve Palmer, 59.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-515-backlink" id="footnote-225-515">515</a> <span xml:lang="en-US">Edward Mortimer,</span> <span class="char-style-override-11" xml:lang="en-US">Faith and Power: The Politics of Islam</span> <span xml:lang="en-US">(New York: Random House, 1982), 264.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-516-backlink" id="footnote-225-516">516</a> <span xml:lang="en-US">Jansen, 147.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-517-backlink" id="footnote-225-517">517</a> <span xml:lang="en-US">Wilfred Cantwell Smith, 187.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-518-backlink" id="footnote-225-518">518</a> <span xml:lang="en-US">Noam Chomsky ve Edward S. Herman,</span> <span class="char-style-override-11" xml:lang="en-US">The Washington Connection and Third World Fascism</span> <span xml:lang="en-US">(Boston: South End Press, 1979), 207-09.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-519-backlink" id="footnote-225-519">519</a> <span xml:lang="en-US">Pek çok ülkede var olan Müslüman Kardeşler; tabanı ticaret ve endüstrideki değişimlerden kötü yönde etkilenen tüccar ve zanaatkârlara, beyaz yakalılara, alt düzey bürokratlara, öğrencilere ve köylülüğün bir kesimine dayanan, köktendinci gerici bir örgüttür. Nasır’ı başta desteklemiş, ancak sonra karşısına almıştır.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-520-backlink" id="footnote-225-520">520</a> <span xml:lang="en-US">Derek Hopwood,</span> <span class="char-style-override-11" xml:lang="en-US">Egypt: Politics and Society 1945-1981</span> <span xml:lang="en-US">(Londra: George Allen &amp; Unwin, 1983), 117.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-521-backlink" id="footnote-225-521">521</a> <span xml:lang="en-US">Mortimer, 219.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-522-backlink" id="footnote-225-522">522</a> <span xml:lang="en-US">A.g.e., 221, 229.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-523-backlink" id="footnote-225-523">523</a> <span xml:lang="en-US">Löwy, 164.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-524-backlink" id="footnote-225-524">524</a> <span xml:lang="en-US">Eric Wolf,</span> <span class="char-style-override-11" xml:lang="en-US">Peasant Wars of the Twentieth Century</span> <span xml:lang="en-US">(Londra, 1973), 297; aktaran Löwy, 174.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-525-backlink" id="footnote-225-525">525</a> <span xml:lang="en-US">David ve Marina Ottaway,</span> <span class="char-style-override-11" xml:lang="en-US">Algeria: The Politics of a Socialist Revolution</span> <span xml:lang="en-US">(Berkeley: University of California Press, 1970), 179.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-526-backlink" id="footnote-225-526">526</a> <span xml:lang="en-US">A.g.e., 179.</span></p>
        </div>
      </div>
    </div>
  </div>
</body>
</html>
