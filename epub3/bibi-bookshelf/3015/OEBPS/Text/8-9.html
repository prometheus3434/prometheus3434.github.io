<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-9.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-9.html" xml:lang="tr-TR">
    <div class="Basic-Text-Frame">
      <p class="split"></p>

      <p class="arabaslik-orta">Yedinci Bölüm</p>

      <p class="resimciz para-style-override-17"><img alt="8.png" class="image" height="5" src="../Images/8_fmt6.jpeg" width="202" /></p>

      <p class="anabas1" id="toc_marker-4-4">AMERİKA BİRLEŞİK DEVLETLERİ’NDE DİN</p>

      <p class="resim-2"><span><img alt="4.png" class="image" height="12" src="../Images/4_fmt8.jpeg" width="34" /></span></p>

      <p class="ara1" xml:lang="en-GB">Püritenler ve Kızılderili topraklarının işgali</p>

      <p class="paragraf-2">New England’a yerleşen Püritenler, tanrının sözleşme yaptığı seçilmiş insanlar olduklarından emindiler. Tanrının adını yüceltmek için Amerika’da bir “Yeni İsrail” kuracaklar ve tanrı da onlara bu kutsal görevde yardım edecekti. Taşıdıkları inanç onlara Yeni Dünya’da bir medeniyet inşa etmeleri için gerekli gücü sağladı. Bu inanç onlara aynı zamanda, Yehova’nın emri üzerine Kenan diyarı sakinlerini katleden İsrailliler gibi, Yeni Dünya’nın yerlilerini öldürme hakkına sahip olduklarını da söylüyordu. Bu adalet algısı, bir papazın karısı olan ve Kızılderililerce kaçırılan Mary Rowlandson’un çarpıcı öyküsünde görülebilir. “Onun tutsaklık dönemi hakkındaki öyküsü, şeytani insanlar arasında bulunduğuna dair yaygın kanaatin verdiği korkudan azade, Kızılderililerin ona karşı takındığı nazik tavırlara dair detaylar içerir.”<span class="dipp"><a class="footnote-link" href="#footnote-225-261" id="footnote-225-261-backlink">261</a></span></p>

      <p class="paragraf-2">Püritenler Kızılderililerle kürk ticareti yapmaya başladılar; ancak bu ticaret neticesinde kunduz nüfusunun tükenmeye başlamasıyla birlikte, tarım amacıyla Kızılderili av sahalarının işgal edilmesi Püriten-Kızılderili ilişkilerinde belirleyici yeni faktör oldu. Kunduz nüfusunun tükenmeye yüz tutması, Kızılderili nüfusunun yok olma sınırına gelmesinin başlangıcıydı. Massachusetts valisi John Winthrop, Kızılderililerde toprak mülkiyetinin ortak olmasına dayanarak, bu toprakların işgalinin tanrının özel mülkiyeti ihlal etmeyi yasaklayan buyruklarıyla çelişmeyeceğini öne sürdü. Roger Williams, yalnızca kilise ve devletin ayrılması gerektiğini savunduğu için değil, aynı zamanda “yerlilerin bu toprakların gerçek sahipleri olduklarını” savunduğu için de Massachusetts’ten sürüldü.<span class="dipp"><a class="footnote-link" href="#footnote-225-262" id="footnote-225-262-backlink">262</a></span> Kızılderililer, sömürgecilerin kendi topraklarında kurdukları en zayıf yerleşimlere karşı düzensiz saldırılar düzenlemeye başlayınca, sömürgeciler buna soykırımla karşılık verdi.</p>

      <p class="paragraf-2">1643 yılında Pequot kabilesine karşı yürütülen savaş, New England sömürgecilerinin seksen yıl boyunca sürdürecekleri savaşın genel tarzını belirledi. Bu tarz diğer kolonilerce de benimsendi ve on dokuzuncu yüzyıl boyunca sürdürüldü. Düşmanın soyunu kurutma gibi bir anlayışla düşünmekten uzak Pequotların aksine Püritenler, Eski Ahit’teki İsrail savaşlarına öykünerek tanrının buyruğunu yerine getirdiklerine inanıyorlardı.<span class="dipp"><a class="footnote-link" href="#footnote-225-263" id="footnote-225-263-backlink">263</a></span> Pequotların bir köyüne sürpriz bir baskın gerçekleştirdiklerinde,</p>

      <p class="alinti" xml:lang="en-GB">Underhill’e [iki Püriten askeri önderinden biri] göre Pequotlar, “acılı yakarışlara boğuldular; eğer Tanrı askerlerin kalplerini O’na hizmet aşkıyla doldurmamış olsaydı, kendilerini onlara merhamet duyarken bulabilirlerdi.” Ancak Tanrı Püritenlerin kalplerini çelik gibi yapmıştı. ... Dört yüzden fazla erkek, kadın ve çocuk öldürüldü. Tüm kabile yok edildi.<span class="dipp" style="font-size:0.86em;"><a class="footnote-link" href="#footnote-225-264" id="footnote-225-264-backlink">264</a></span></p>

      <p class="paragraf-2">Püritenlerin gaddar kibri, bir on dokuzuncu yüzyıl atasözünde yankı bulmuştu: “En iyi Kızılderili, ölü Kızılderili’dir.”</p>

      <p class="ara1" xml:lang="en-GB">Sekülerleşmiş Püritenlik ve “aşikâr alınyazısı”<span class="dipp"><a class="footnote-link" href="#footnote-225-265" id="footnote-225-265-backlink">265</a></span></p>

      <p class="paragraf-2">İngiltere burjuvazisinin kahramanlık çağında Calvincilikte yapılan değişiklikler, New England’da da vuku buldu –üstelik burada daha bütüncül olarak. Edward Dowden, <span class="char-style-override-11">Anglikan ve Püriten</span> adlı eserinde İngiliz burjuvazisinin dinsel ve devrimci tutkuların zirvelerinden aşağıya düşüşünü şu şekilde tarif etti:</p>

      <p class="alinti" xml:lang="en-GB">Her iki dünyayı da kazanmak, sağduyunun bir parçasıydı ve bu ikisi için de ayaklarımızı üzerine bastığımız dünya, en azından bize daha yakındı ve ona hükmetmesi daha kolaydı. Şüphesiz takdiriilahiye boyun eğmek gerekiyordu; ancak kişinin bu ilahi takdiri kendi çabalarıyla desteklemesi de fazlasıyla arzu edilir bir şeydi.<span class="dipp" style="font-size:0.86em;"><a class="footnote-link" href="#footnote-225-266" id="footnote-225-266-backlink">266</a></span></p>

      <p class="paragraf-2">De Tocqueville de <span class="char-style-override-11">Democracy in America</span> (1835) adlı eserinde bu konuya şöyle değindi:</p>

      <p class="alinti" xml:lang="en-GB">Amerikan vaizleri ısrarla dünyaya referans veriyorlar ve ilgilerini ondan ayırmaları ancak zorlu çabalarla gerçekleşebiliyor. ... Onların konuşmalarına bakarak, dinin konusunun öbür dünya saadeti mi yoksa bu dünya refahı mı olduğunu ayırt etmek genelde çok güç.<span class="dipp" style="font-size:0.86em;"><a class="footnote-link" href="#footnote-225-267" id="footnote-225-267-backlink">267</a></span></p>

      <p class="paragraf-2">New England ticaret burjuvazisinin Calvinciliğe bağlılığı, bu sınıfın yerleşiklik kazanmış müreffeh bir sınıfa dönüşmesiyle azalma gösterdi. Artık tanrı korku salan bir hükmedici, yerine getirilmesi imkânsız ödevler veren sert ve tavizsiz bir baba figüründen ziyade, kendi kendine yardım edenlere el uzatacağı umulan, mesafeli ve müşfik bir varlıktı. Amerikalıların seçilmiş kişiler olduğu kabulüne dayanan Calvinci kibir devam ederken, ruhun kurtuluşunu her şeyin önüne koymayı bir yana bırakan bu sekülerleşmiş Püritenlik, Avrupa’dan Amerika’ya gelmiş ya da doğrudan Amerika’da ortaya çıkmış sayısız Protestan mezhebine damgasını vurdu.</p>

      <p class="paragraf-2">İnsanların kozmik amacının kıtayı fethetmek olduğu düşünülüyordu. Bu, Amerika’nın “aşikâr alınyazısı”ydı. Birleşik Devletler 1849 yılında Kaliforniya’yı Meksika’nın elinden aldığında, bir kilise gazetesi olan <span class="char-style-override-11">The Home Missionary</span> şunları yazdı:</p>

      <p class="alinti" xml:lang="en-GB">Tanrı bu sahilleri Hacıların soyundan gelen bir halk için saklıyordu. ... İspanyollar oraya bizim atalarımızın Plymouth’a çıkmasından yüz yıl önce vardılar; ama gözlerine perde indiğinden aradıkları hazineyi bulamadılar. Ancak zamanı gelince, yani Protestan bir halk bu kıtaya ayak bastıktan ve gerekli gücü kendinde bulacak kadar talim yaptıktan sonra, Tanrı Batı Sahilleri’ni onların mülküne kattı.<span class="dipp" style="font-size:0.86em;"><a class="footnote-link" href="#footnote-225-268" id="footnote-225-268-backlink">268</a></span></p>

      <p class="paragraf-2">Böylece gerekli talimleri yaptıktan sonra –şüphesiz Kızılderililerle savaşarak yapılmış talimlerdir bunlar– Amerikalılar, İspanyolların bulamadığı Kaliforniya altınlarını bularak tanrının gayesini gerçekleştirdiler. Tanrı, kendi kendine yardım edenlerin yanındaydı.</p>

      <p class="paragraf-2">Amerikalıların tanrının seçilmiş kulları olduklarına dair inanç bugün dahi dile getirilmektedir. Örneğin Ronald Reagan şöyle söylemiştir: “Bu toprakların iki büyük okyanusun arasına yerleştirilmesinin ilahi bir planın sonucu olduğuna her zaman inanmışımdır. Buraya, özel bir grup insan tarafından bulunması için konulmuştur.”<span class="dipp"><a class="footnote-link" href="#footnote-225-269" id="footnote-225-269-backlink">269</a></span> Görünen o ki, bu özel insanlar –ya da haksız yere onlar adına konuşan egemen sınıflar– tıpkı Püritenlerin Kızılderililere yaptıkları gibi, diğer ulusları hor görme hakkına sahipler.</p>

      <p class="ara1" xml:lang="en-GB">Amerikan Devrimi: dine koyulan bir engel</p>

      <p class="paragraf-2">Her ne kadar din başından itibaren Amerikan milliyetçiliğinden yana olduysa da, bir ulusun inşasını ifade eden Amerikan devrimi boyunca din paradoksal olarak ağır bir yenilgi yaşadı.</p>

      <p class="paragraf-2"><span>Amerikan devrimini sürükleyen koalisyonun unsurlarından biri, plantasyon sahibi güneyli aristokratlardı. Bunlar, yalnızca İngiltere’ye satış yapmalarına izin veren ve böylece tütün, pirinç ve çivit fiyatlarını belirleme konusunda İngiliz tüccarların elini güçlendiren yasal düzenlemeler nedeniyle İngiliz tüccar ve bankerlere ciddi biçimde borçlanmışlardı. Koalisyonun diğer unsuru, Britanyalı memurların kan emici sülükler olduğunu düşünen, koloni sisteminin zengin ettiği kuzeyli tüccarlardı. Kuzeyliler, Britanya’nın Fransa’yla tutuştuğu savaşın ardından kabaran ulusal borçlarını ödeyebilmek için kolonilere yeni vergiler ve ithalat harçları dayatmasının ardından, Britanya’ya karşı güneyli kuvvetlerin saflarına katıldılar. Eski sistem altında bir zamanlar sahip olduğu refahı yeniden elde etmeyi uman ticaret burjuvazisi, koalisyonun kırılgan ortağıydı ve Britanya Tahtı’na taviz vermeye yatkındı. Ancak devrimin dinamikleri, liderlerinin başlangıçta pek de niyetli olmadıkları bağımsızlık yönünü işaret ediyordu.</span></p>

      <p class="paragraf-2"><span>İngiliz ve Fransız devrimlerinde olduğu gibi, Amerikan devrimini de zanaatkârlar, serbest meslek sahipleri ve plebyen kitleler sürükledi. Bunlar, devrimin bir çay partisi</span><span class="dipp"><a class="footnote-link" href="#footnote-225-270" id="footnote-225-270-backlink">270</a></span> <span>olmadığını anlamışlardı –devrim, ancak nefretle anılan Doğu Hindistan Şirketi’ne ait 18.000 pound değerindeki çayı burjuva mülkiyet nosyonlarını hiçe sayarak denize dökmekten bir an bile çekinmeyen Boston Çay Partisi türünde bir çay partisi olabilirdi.</span></p>

      <p class="alinti" xml:lang="en-GB">Zanaatkârlar ve işçiler ... “özgürlüğün oğulları” olarak bilinen cemiyetler içinde serpildiler ... Ajitasyon, tüccar ve hukukçuların niyetlerine tezat oluşturacak biçimde kanun ve düzenin çok ötesine uzandı. ... Gerçekten de zanaatkâr ve işçilerin tutumu öylesine hukuksuzdu ki, bu tablonun günümüzde Devrim’in Oğulları ve Devrim’in Kızları gibi cemiyetler tarafından kabul edilebilir bir resmini çizmek oldukça zordu.<span class="dipp" style="font-size:0.86em;"><a class="footnote-link" href="#footnote-225-271" id="footnote-225-271-backlink">271</a></span></p>

      <p class="paragraf-2">Geniş halk kitlelerini örgütleyen ve “kaba adamlardan” her zaman destek gören Samuel Adams, güvensizlikle karışık bir hayranlık beslediği çekingen ve sarsak tüccarların kararlılıklarının pekişmesine yardımcı oldu.</p>

      <p class="paragraf-2">Zanaatkârların pek çoğu, doktorlar, bilim adamları ve diğer entelektüellerle ilişkide olan yüksek vasıflı ustalardı. Bir saat yapımcısı olan David Rittenhouse, yaşadığı dönemde Franklin’den sonraki öncü bilim adamı haline gelmişti ve bu mesleğin erbapları arasında bilim dünyasına girmek oldukça yaygındı. Bu tür zanaatkârlar Aydınlanma’nın deist fikirlerinden etkilenmişlerdi.<span class="dipp"><a class="footnote-link" href="#footnote-225-272" id="footnote-225-272-backlink">272</a></span> Deizm, özellikle matbaacılar arasında yaygındı ve Franklin de bunlardan biriydi.<span class="dipp"><a class="footnote-link" href="#footnote-225-273" id="footnote-225-273-backlink">273</a></span></p>

      <p class="paragraf-2"><span>İşte bu deist cumhuriyetçilerle ittifak kuranlar, evanjelik cumhuriyetçilerdi. Dindar tarihçilerin Büyük Uyanış (1735-45) diye isimlendirdikleri yeniden doğuş hareketi; kilisenin ve kıyı kasabalarının tüccar aristokrasisinin hâkimiyetine karşı, devrim ordusuna en büyük insan gücünü temin eden az gelişmiş bölge çiftçilerinin bir başkaldırısıydı. Perry Miller, “Sınır bölgeleri, kültürlü sınıfların itibarını düşürecek ve dinlerinin daha basit, daha açık ve daha ‘demokratik’ olmasını isteyen toplumsal kesimleri kuvvetlendirecek eğilimlerle çalkalanmaktaydı” diyordu.</span><span class="dipp"><a class="footnote-link" href="#footnote-225-274" id="footnote-225-274-backlink">274</a></span> <span>William G. McLoughlin de benzer biçimde “Evanjelikler tüm insanların, özellikle de ıslah olmuş insanların özde eşitliğine ya da ‘kardeşliğine’ vurgu yapıyorlar ve bir küçük toprak sahibi çiftçiler toplumunu herhangi bir ticari ya da girişimci sisteme yeğ tutuyorlar” diye belirtiyordu.</span><span class="dipp"><a class="footnote-link" href="#footnote-225-275" id="footnote-225-275-backlink">275</a></span></p>

      <p class="paragraf-2"><span>Ayrılıkça Baptistler ile Metodist ve Baptistlerden oluşan gezgin vaizler, İncil’in de yoksul ve cahil insanların zengin, okumuş ve güçlü olanlara galip geleceğini söylediğini yaymaya başladılar. Bu sözler çiftçiler üzerinde değil ama kentli yoksullar –işçiler, uşaklar ve bazı zanaatkârlar– üzerinde etkili oldu.</span><span class="dipp"><a class="footnote-link" href="#footnote-225-276" id="footnote-225-276-backlink">276</a></span></p>

      <p class="paragraf-2">Hem deist hem de evanjelik cumhuriyetçiler başından itibaren bağımsızlık taraftarı olmuşlardı ve bağımsızlıkla birlikte gelecek geniş kapsamlı toplumsal değişimlerin özlemini duyuyorlardı. General Charles Lee’nin “isimleri başında genellikle bir ‘Mac’ ön eki olan ve çoğunlukla yurtdışından getirilen alt tabaka İrlandalı ve İskoç uşaklar ve çocukları” diye bahsettiği evanjelik Presbiteryenler, Cromwell dönemini hatırlayarak 1765 gibi erken bir tarihte bile “İsa’dan başka kral tanımayız” diyebiliyorlardı. Diğer taraftan, Samuel Adams ile yakın ilişki içinde genç bir doktor olan Thomas Young, gençliğinde kâfir olduğu gerekçesiyle mahkemeye çıkarılmış bir deistti. Ancak Adams, dindar biri olmasına karşın, Young’ın dinî inancı nedeniyle değil siyasal eylemleri nedeniyle yargılanması gerektiğinde ısrar etmişti.<span class="dipp"><a class="footnote-link" href="#footnote-225-277" id="footnote-225-277-backlink">277</a></span></p>

      <p class="paragraf-2">Her iki türden cumhuriyetçiler de, kilise ve devlet ayrılığı konusunda hemfikirdi. 1770’te kolonilerden dokuzu, üye olsun olmasın herkesin ondalık vergi<span class="dipp"><a class="footnote-link" href="#footnote-225-278" id="footnote-225-278-backlink">278</a></span> ödemesinin zorunlu olduğu resmi kiliselerini kurmuştu. Bu kolonilerin altısında (Virginia, Maryland, New York, New Jersey, the Carolinas ve Georgia’da) resmi kilise, hiçbirinde çoğunluğu temsil etmemesine karşın Episkopalyan kilisesiydi. İngiliz bürokrasisinin ve kuzeydoğudaki büyük ölçüde Tory Partisi taraftarlarından oluşan büyük toprak sahiplerinin kilisesi olarak, krala sadıktı. New York’taki Teslis Kilisesi’nin başpapazı, her devrimde imtiyazlı sınıf temsilcilerinin yaptığı gibi, bu imtiyazların ortadan kaldırılmasını en büyük despotluk olarak yorumladı. Papaz, “Baskı düzeninin bu sözde düşmanlarının bizzat en acımasız baskıcılar olduğunu ve kralın yaptıklarının onlarınkiler yanında hiç kaldığını göreceksiniz” diye ateş püskürüyordu.<span class="dipp"><a class="footnote-link" href="#footnote-225-279" id="footnote-225-279-backlink">279</a></span></p>

      <p class="paragraf-2"><span>Bu kiliseler resmi statülerini yitirdiler. Devrimi destekleyen plantasyon sahiplerinin Anglikan kilisesine mensup olduğu Virginia’da bazı direnişler yaşansa da, özgür düşünceden yana olan iki Birleşik Devletler başkanı, Thomas Jefferson ve James Madison, resmi Anglikan kilisesine karşı ayrılıkçı kiliseleri destekledi. Kilise-devlet ayrılığı için mücadele eden bu kiliseler arasında başı, rahipleri pek de eğitimli olmayan ve halkla yakın ilişki içindeki Baptistler çekiyordu. Baptistler, her ikisinde de devrimci kanatların olduğu Virginia’daki Anglikanlara da, Kongregasyonalist kilisenin resmi kilise olduğu New Hampshire, Massachusetts ve Conecticut’taki Kongregasyonalistlere de bağlı olmak istemiyorlardı. Devrimin “oy yoksa vergi de yok” sloganının din alanına da taşınmasını savundular ve resmi devlet kilisesi için ödenen vergilerin, yürütülen savaşın ilkeleriyle uyuşmadığını dile getirdiler.</span><span class="dipp"><a class="footnote-link" href="#footnote-225-280" id="footnote-225-280-backlink">280</a></span></p>

      <p class="paragraf-2">Devrimin bütün insanların eşit yaratıldığını savunan ve özel imtiyazlara meydan okuyan ruhu, ayinlerde oturulacak yerleri statü ve zenginliğe göre belirleyen Kongregasyonalist kiliseye karşı Baptist kilisesini destekliyordu. Öte yandan Metodist kilise, yoksul kitle tabanına dayanmasına karşın, Amerikan bağımsızlığına karşı çıkan İngiliz Metodizmiyle bağları yüzünden yok olmanın eşiğine geldi.</p>

      <p class="paragraf-2">Ancak her ne kadar Baptistler diğer kiliselerin aleyhine büyüse de, devrimci savaş dönemi boyunca ve sonrasında din genel olarak düşüşe geçmişti ve Baptistler de bundan münezzeh değillerdi. Nüfusun üç ila dört bin civarında olduğu Richmond’da, savaştan sonraki birkaç yıl boyunca gerçekleştirilen tek dinî tören, Episkopalyan ve Presbiteryen kiliselerinin hükümet binasında dönüşümlü olarak gerçekleştirdikleri Pazar ayinleriydi.</p>

      <p class="alinti" xml:lang="en-GB">Bu ölü toprağı yalnızca Episkopalyan kilisesine has değildi. ... Aralarında, monarşist bir Fransız olan La Rochefoucauld Dükü, cumhuriyetçi Brissot de Warville ve İngiliz sanayici Henry Wansey gibi çeşitli isimlerin de bulunduğu pek çok kimse, bu durumun Boston, New York ve Philadelphia’daki Kongregasyonalistler ve Presbiteryenler arasında da aynı biçimde yaygın olduğuna şahitlik ediyorlardı. Virginia Baptistlerini çalışan bir tarihçi ... “Baptistlerin özgürlüğü için oldukça hayırlı olan savaş, dinî yaşantıları açısından tam tersi bir etki yarattı. ... Birkaç istisna dışında dinî yaşamdaki gerileme, tüm eyalette yaygındı” diye anlatmaktadır.<span class="dipp" style="font-size:0.86em;"><a class="footnote-link" href="#footnote-225-281" id="footnote-225-281-backlink">281</a></span></p>

      <p class="paragraf-2">Deizm ve şüphecilik, entelektüeller ve üst sınıftan kültürlü kesimler arasında uzun zamandır yaygındı. Bu durum özellikle de, kişinin sosyal çevresinde “şüpheci ve özgür düşünceli” olarak bilinmesinin bir entelektüellik payesi sayıldığı güneyli plantasyon sahipleri için geçerliydi.<span class="dipp"><a class="footnote-link" href="#footnote-225-282" id="footnote-225-282-backlink">282</a></span> Büyük İngiliz Devrimi’nin özürcülerinden olan ve Jefferson’un Bağımsızlık Bildirgesi’nde yer alan fikirleri borçlu olduğu Locke, rasyonalist düşüncenin kaynaklarından biriydi. Militan bir deist olan Elihu Palmer, onun bilgiye dair araştırmalarının her şeyden çok “ilahi vahyin itibarını altüst etmeye” yaradığını söylemişti.<span class="dipp"><a class="footnote-link" href="#footnote-225-283" id="footnote-225-283-backlink">283</a></span> Hume ve Gibbon gibi diğer bazı İngiliz rasyonalistleri ve Holbach ve Voltaire gibi bazı Fransız Aydınlanmacıları da, Amerikan deistleri ve özgür düşünce savunucuları üzerinde belirli bir etki yaratmıştı. Ancak bu özgür düşünceli kimseler, dine şüpheci yaklaşımı kitlelerin kapasitesini aşan bir şey olarak görüyorlardı ve bundan memnundular. Fikir babalarının pek çoğu işte böyle “gardrop” deistleri ve şüphecileriydi.<span class="dipp"><a class="footnote-link" href="#footnote-225-284" id="footnote-225-284-backlink">284</a></span></p>

      <p class="paragraf-2">Öte yandan devrimin ruhu kitleleri, ruhani olsun seküler olsun her türlü otoriteyi sorgulamaya sevk etti. Ayrıca, Amerikalı subay ve askerler, Fransız ordusu mensuplarıyla temaslarının etkisinde kalmışlardı. Din karşıtı Fransız düşünceleriyle karşılaşmaktan duyduğu heyecanla Ethan Allen, “İlgi ve eğilimlerim Fransızlaşmıştı” diye belirtiyor ve <span class="char-style-override-11">Reason the Only Oracle of Man</span> adlı eserinde Hristiyan olmadığını beyan ediyordu.<span class="dipp"><a class="footnote-link" href="#footnote-225-285" id="footnote-225-285-backlink">285</a></span> Thomas Pickering, dine dair şüphelerin kendisinde ilk kez General von Steuben adlı, devrime duyduğu yakınlık yüzünden Amerikalılara yardıma gelen Prusyalı bir aristokratla, bu adamın Fransa’da öğrendiği deist fikirler hakkında konuşurken uyandığını anlatıyordu.</p>

      <p class="paragraf-2">Ateşli bir cumhuriyetçi olan Palmer, New York, Newburgh, Philadelphia ve Baltimore’da, çoğunluğu zanaatkârlardan oluşan deist cemiyetler kurdu. Fransız Devrimi’nin fikirlerinden ilham alıyor ve Amerika’nın aristokratları olarak gördükleri federalistlere hararetle karşı çıkıyordu.<span class="dipp"><a class="footnote-link" href="#footnote-225-286" id="footnote-225-286-backlink">286</a></span></p>

      <p class="paragraf-2">Palmer’in deist cemiyetleri, on sekizinci yüzyılın son otuz yılında güç kazanan din karşıtı hissiyatın en militan ifadesiydi. Bu hissiyat, Hristiyanlığa hiçbir gönderme yapmayan ve iki maddedeki din referansının da (kamu görevi için yapılan vasıflandırmada dinî sınavların geçerliliğinin kaldırılması ve Kongre’nin herhangi bir dini resmileştirmesinin yasaklanması) negatif olduğu Birleşik Devletler anayasasını etkiledi. 1796 tarihinde ABD ile Trablus arasında imzalanan antlaşmada şöyle ilan ediliyordu: “Amerika Birleşik Devletleri hükümeti, hiçbir anlamda Hristiyan dinine dayanmadığından ... dinî fikirlerden türeyecek herhangi bir gerekçe, iki ülke arasındaki uyumun bozulmasına neden olamaz.”<span class="dipp"><a class="footnote-link" href="#footnote-225-287" id="footnote-225-287-backlink">287</a></span> Gerçekler, günümüz aşırı dinci vatanseverlerinin, ülkeyi kuranların Hristiyanlığı Amerikan sisteminin bir parçası kabul eden imanlı insanlar olduğunu şeklindeki peri masallarından oldukça farklı.</p>

      <p class="ara1" xml:lang="en-GB">Dinci tepki</p>

      <p class="paragraf-2">Diğer taraftan, kısa süre içinde, 1790’lar boyunca güç kazanacak olan bir dinci tepki baş gösterdi. Bu hareketin öncüleri Kongregasyonalist kilisenin ve New England burjuvazisinin partisi olan Federalist Parti’nin ağır toplarıydı. Bu hareket, günümüzün “Allahsız komünizm” söylemlerine benzer biçimde, radikal cumhuriyetçiliğe ve Jakoben Fransa’dan ithal edildiği iddia edilen kâfirliğe karşı savaş açtı. Tıpkı 1950’ler McCarthyciliği’nin <span class="char-style-override-11">Kızıl Şebeke</span>’si gibi, bu hareket de Birleşik Devletler’i devirmeye çalışan “gizli ve ustaca hazırlanmış planları” ifşa eden bir kitaba sahipti. John Robinson’un yazdığı <span class="char-style-override-11">Proofs of a Conspiracy Aginst All the Religions and Governments of Europe, Carried on in the Secret Meetings of Free Masons, Illuminati, and Reading Societies</span> (Avrupa’nın Tüm Dinlerine ve Hükümetlerine Karşı Özgür Masonlar, İlluminati ve Okuma Cemiyetleri Tarafından Yürütülen Bir Komplonun Kanıtları) adlı bu kitap, vaizler, dinî broşür yazarları ve siyasetçilerin sürekli alıntı yaptıkları bir kitaptı. Buna göre, Illuminati örgütünün “Avrupa’nın büyük bir kesimini ve hatta Amerika’yı gizlice sardığı” söyleniyordu. Paine’nin <span class="char-style-override-11">Age of Reason</span>’u “Illumination’ın kaynağından çıkıyordu” ve “ahlaksızlaştırma planına yardımcı olması amacıyla yazılmış ve acilen Amerika’ya ulaştırılmıştı.” Yale Üniversitesi Rektörü Reverend Timothy Dwight, “sivil ve yerel yönetimin, özel mülkiyet hakkının, evlilik kurumunun, doğal sevgi ilişkilerinin, iffetin ve ahlakın kökünü kazımak için ... Hristiyanlığı yok etmek amacıyla ortaya konmuş ve bir dereceye kadar buna muvaffak olmuş bir plandı” diyordu.<span class="dipp"><a class="footnote-link" href="#footnote-225-288" id="footnote-225-288-backlink">288</a></span></p>

      <p class="paragraf-2">Nasıl McCarthy’nin bazı eylemlerinin aşırı kaçtığını kabul etmekle birlikte ülkenin hayrına işler yaptığını düşünenler varsa, benzer şekilde,</p>

      <p class="alinti" xml:lang="en-GB">Harvard ilahiyat bölümünde profesör olan David Tappan ... Illuminati’yi, Robinson’un düşündüğü gibi tüm çürümüşlüğün sebebi olmakla suçlamıyor, ancak “insanoğlunun en gözde menfaatlerine karşı gerçekten düşmanca bir plan” olduğuna dair belirtiler bulunduğundan şüphe duymuyordu.</p>

      <p class="paragraf-2">Tıpkı McCarthy’nin her yerde kripto-komünistler ve “komünizm sevdalıları” görmesi gibi, Yale rektörünün kardeşi ve onun gibi sadık bir federalist olan Theodore Dwight da, “bu ülkede cemiyete [Illuminati] kimlerin üye olduğunu bilmiyorum, ama Birleşik Devletler’de insanları ilüminatizmden döndürme imkanım olsaydı, ilk aşamada Thomas Jefferson, Albert Gallatin ve bunların siyasal ortaklarını seçerdim” diyordu. Dwight’ın çömezlerinden biri, Jefferson’un “gerçek bir Jakoben, tam da modern ilüminasyonun bir çocuğu, insanlığın ve ülkesinin düşmanı” olduğunu söylüyordu.<span class="dipp"><a class="footnote-link" href="#footnote-225-289" id="footnote-225-289-backlink">289</a></span></p>

      <p class="ara1" xml:lang="en-GB">Sınır bölgelerindeki çiftçiler arasında ve büyük kentlerde dinî uyanış</p>

      <p class="paragraf-2">Jefferson iki yıl sonra başkan seçildi; ancak federalistlerin öngördüğünün aksine, bunu bir kaos izlemedi. Onun yönetimi altında ve 1860’lara kadar, kendi tabiriyle “tarımsal çıkarlar” –plantasyon sahiplerinin küçük çiftçileri kitle tabanı olarak kullanması– hâkimdi. Devrimin, krallık yasalarınca toprak mülkiyetine getirilen kısıtlamaları ilga etmesi ve bunun sonucu olarak en büyük erkek çocuğun toprak üstündeki hakkının ve toprağın satışını engelleyen koşulların ortadan kalkması, “tarımsal çıkarlar”ın ağırlığını daha da pekiştirecek olan Batı’daki toprakların tarıma açılması ve tarıma dayalı yeni eyaletlerin ortaya çıkması gibi sonuçlar doğurdu. Kuzeyli burjuvazi, sanayi sayesinde konumu güçlenene kadar eski egemenliğini geri kazanamadı. Bir güvenlik subabı işlevi gören Batı’daki toprakların tarıma açılmasıyla birlikte, kuzeydoğulu zanaatkârların ve gelişen proletaryanın parlayan alevi, zamanla sönmeye yüz tuttu. İşçiler kısa bir süre için çeşitli sendikal örgütlenmeleri ve hatta 1829’da, feminist Frances Wright, ünlü ütopyacı sosyalistin oğlu Robert Dale Owen gibi özgür düşünce yanlısı entelektüellerin önderlik ettiği bir siyasi parti olan Emekçiler Partisi’ni kurdular. Protestan papazlar, Frances Wright’ı “İblis’in Başrahibesi” ilan etti ve Emekçiler Partisi de “yoksulların kıskanç ve ahlaksız olanlarına hitaben kâfirce bir çağrı” olmakla suçlandı.<span class="dipp"><a class="footnote-link" href="#footnote-225-290" id="footnote-225-290-backlink">290</a></span> Henüz doğum halindeki emek hareketi, Andrew Jackson’un Demokrat Parti’si tarafından asimile edildi. Bu partinin selefi, Jefferson’un cumhuriyetçi anti-federalist partisiydi.</p>

      <p class="paragraf-2">Sınır bölgelerinde yaşayan çiftçiler, doğunun zengin yatırımcılarının çıkarlarına düşmanlık besliyorlardı; fakat öte yandan Fransız Aydınlanma düşüncesi de onlara yabancıydı. Bu çiftçiler, ortalarda pek gözükmeyen banker ve tüccarların denetimini, uzakta bir tanrıdan bahseden kilise hiyerarşisini ve onlara boş gelen törensel dinleri istemiyorlardı. Bu yüzden, evanjelik kiliselerin bireyselciliği, anti-rasyonalizmi ve demokratik yapısı akıllarına daha çok yattı. Buradaki paradoks, “kâfirliğin” Yale ve Harvard üyesi federalist ilahiyatçılar tarafından değil, cumhuriyetçiler tarafından yenilgiye uğratılmasıydı.</p>

      <p class="alinti" xml:lang="en-GB">Metodist kiliseye dair 1845 yılına ait bir tarihçede, “Ulusumuza önderlik eden pek çok adamın zihnini etkileyen ve bir zamanlar korkunç bir hızla toplumun alt tabakalarına yayılan bu kafirlik ilkelerinin işlemesine, karşısına Hristiyanlığın ölü bir formundan başka bir engel dikilmeksizin, izin verilmedi mi? ... bu tür kirli akımların zehirlerini ülkemizin sularına akıtmasından ... korkmak için sebep yok mu? ... Bence, herkes kabul etmeli ki ... ortalıkta dolaşan Metodist vaizlerin çabaları, yozlaşmış zihinleri arındırma yönünde kudretli bir eğilim gösteriyor” diye yazıyordu.<span class="dipp" style="font-size:0.86em;"><a class="footnote-link" href="#footnote-225-291" id="footnote-225-291-backlink">291</a></span></p>

      <p class="paragraf-2">Yeniden uyanışı savunan Metodist kilise, tıpkı Baptist ve Presbiteryen kilisenin yaptığı gibi, sınır bölgelerinde bir yeniden uyanış sürecine girdi. Ancak, doğu bölgesinde yaşayan kibar kesimler, batı sınırında yaşayanların dinî ayinlerde çığlık atma, inleme, sallanma ve üstlerindeki giysileri parçalama gibi davranışlarını pek uygun bulmadıklarından, Metodist kilisesi bir ayrışma yaşadı. Bu İngiliz Metodistlerin tam olarak Episkopalyanlar<span class="dipp"><a class="footnote-link" href="#footnote-225-292" id="footnote-225-292-backlink">292</a></span> gibi görünmesine neden oldu. Dinî toplantılardaki bu tür taşkınlıklar, sınır bölgelerinde yaşamın yalnızlığına ve doğanın belirsizliklerine karşı savunmasızlık duygusunun üstesinden gelmeye yarıyordu. Sınır bölgesi insanlarının bireyciliği, eski kiliselerinden ayrılmalarına ve bunların yerine İsa’nın Talebeleri<span class="dipp"><a class="footnote-link" href="#footnote-225-293" id="footnote-225-293-backlink">293</a></span> gibi yeni kiliseler kurmalarına yansıyordu. Ancak bu dinî toplantılar, tıpkı güneybatılı çiftçilerin köle sahibi aristokrasiyi temsil eden Demokrat Parti tarafından ve orta batılıların burjuva Cumhuriyetçi Parti tarafından manipüle edilmesi gibi, kitlesel manipülasyona açıktılar.</p>

      <p class="paragraf-2">Gerçekten de, 1820’li ve 1830’lu yılların önde gelen yeniden uyanışçılarından Charles Grandison Finney, kendi yöntemlerini, seçim yarışlarında vaat pazarlayan Jackson taraftarı politikacıların yöntemine benzetiyordu. Vaizlerin de onlar gibi “şeytanın bu dünyayı yönetme hakkının olmadığını tüm insanlara hissettirmek ve bunun için, herkesin kendini Tanrı’ya adaması ve oyunu Kainat’ın valisi olarak Efendimiz İsa Mesih’e vermesi gerektiğini anlaması” için çalıştığını söylüyordu.<span class="dipp"><a class="footnote-link" href="#footnote-225-294" id="footnote-225-294-backlink">294</a></span> Tanrıya adanmış bir ruh, insanların kalbinden kovulması gereken hain Şeytan karşısında İsa’ya verilmiş bir oy demekti.</p>

      <p class="paragraf-2">Vaizler yalnızca politikacıların değil, pazarlamacıların yöntemlerini de benimsediler. Rakip mezheplerin ateşli vaizleri, De Tocqueville’nin ifadesiyle “kapı kapı dolaşıp Tanrı’nın sözünü yayıyorlardı.”<span class="dipp"><a class="footnote-link" href="#footnote-225-295" id="footnote-225-295-backlink">295</a></span> Tıpkı her derde deva mucizevi otlar satan madrabazlar gibi ... Dinsel yeniden uyanışçılık karakteristik bir Amerikan fenomeni haline geldi. On dokuzuncu yüzyılın sonraki dönemlerinde modern pazarlama teknikleri geliştirdi ve kentlerdeki yoksullara ölüm sonrası mutlu bir yaşam vaadi sattı. Tanrı için çalışmaya başlamadan önce başarılı bir ayakkabı satıcısı olan Dwight D. Moody, modern evanjelistlerin ilkiydi. “Moody, P.T. Barnum’un şovmenliğiyle Andrew Carnegie’nin finansal konulardaki keskin kavrayışını birleştirdi. Organizatörler, pazarlamacılar, reklam kampanyaları ve garantili hâsılatlar ... hepsi, büyük kentlerdeki yeni dinsel uyanışçılığın bir parçasıydı.”<span class="dipp"><a class="footnote-link" href="#footnote-225-296" id="footnote-225-296-backlink">296</a></span></p>

      <p class="paragraf-2">Evanjelizm yalnızca iş dünyasının tekniklerini kullanmakla kalmadı; bizzat iş dünyasınca finanse edildi.</p>

      <p class="alinti" xml:lang="en-GB">Chicago’da, Cyrus McCormick ve George Armour, sağladıkları fonlarla destek oldu. ... Philedelphia’da bu isim, perakendeciler kralı John Wanamaker’dı. New York’ta karşılama komitesinin başında Cornelius Vanderbilt ve J.P. Morgan bulunuyordu. Örneğin Chicago’da McCormick, Armour ve arkadaşlarına şöyle söyledi: “Chicago’nun zengin adamlarına diyorum ki, komünizm ve imansızlık bu toprakları sardığında paralarının pek değeri kalmayacak. ... Chicago’nun kapitalistleri için, Tanrı’nın müjdesini bu karanlık evlere ve bu umutsuz mekânlara götürmekten daha iyi bir yatırım olamaz.”<span class="dipp" style="font-size:0.86em;"><a class="footnote-link" href="#footnote-225-297" id="footnote-225-297-backlink">297</a></span></p>

      <p class="paragraf-2">Yoksullar için ölümden sonra yaşam vaadi ve zenginler için bu dünyada lüks bir hayat ... Kapitalistler açısından iyi bir pazarlık gibi görünüyordu.</p>

      <p class="paragraf-2">Öte yandan ortabatı ve güneybatının küçük kasaba ve köylerinde, sınır bölgesinin akışkanlığını ve dinamizmini karakterize eden “eski zaman dini”, küçük tüccarların ve saygın çiftçilerin inancı haline geldi. Bu inanış, sonradan İncil Kuşağı olarak bilinir oldu. Vaizler eskisi kadar cahildiler; ancak imanı pekiştirmek için düzenlenen toplantılar birer geleneksel tören haline geldi ve evanjelik kiliseler de resmi kurumlara dönüştü.<span class="dipp"><a class="footnote-link" href="#footnote-225-298" id="footnote-225-298-backlink">298</a></span> Doğulu bankerlere sataştığı ünlü “altın haç” konuşmasındaki dinsel jargonuyla popülist lider Wililam Jennings Bryan’ın köktendinciliği, Amerikan kapitalizminin ilk evrelerine geri dönüşü savunarak ilerici özelliklerini yitiren popülist hareketin ve dinsel muhafazakârlığın tipik bir örneğiydi.</p>

      <p class="ara1" xml:lang="en-GB">İç Savaş ve din</p>

      <p class="paragraf-2">Kuzeyli burjuvazinin İç Savaş’taki zaferi, Batı’nın kapılarını kapitalistlere ve onlara ulaşım ve krediler üzerinden bağımlı çiftçilere açtı. İç Savaş, bu bölgelerde kölelik sisteminin mi yoksa kapitalizmin mi hükmedeceği sorusunu açıklığa kavuşturdu. Senatör William N. Seward’ın, bir öngörüyle, büyümekte olan “bastırılamaz çatışma” diye karakterize ettiği “bu birbirine zıt sistemlerin” çarpışmasında, din her iki taraf adına da ideolojik bir rol oynadı.<span class="dipp"><a class="footnote-link" href="#footnote-225-299" id="footnote-225-299-backlink">299</a></span></p>

      <p class="paragraf-2">Devrim döneminde, köleliğin kaldırılması meselesinin çözümü sonraki kuşaklara devredilmişti. Kölelik ile ilan edilen devrimci idealler arasındaki tutarsızlığa dair güçlü bir farkındalık vardı. Örneğin Massachusetts Yüksek Mahkemesi, anayasanın kaynağını Bağımsızlık Bildirisi’nden alan “tüm insanlar özgür ve eşit yaratılmıştır” maddesinin köleliğin yasaklanması anlamına geldiğini bildirmiş ve kendi yetki alanında bu yorumu geçerli kılmıştı. Buna ek olarak, güneyli egemen sınıfın bazı üyeleri köleliğin toprağı mahveden müsrif bir üretim tarzı olduğuna inanıyorlardı. Bu koşullar altında uzlaşma sağlanabileceği ve köleliğin tedricen ortadan kalkacağı düşünülüyordu.</p>

      <p class="paragraf-2">İşleri tersine çeviren gelişme, çırçır makinesinin icadı oldu. Bu makine pamuk üretimini önemli oranda arttırdı ve pamuk toplayıcısı olan köleler üzerinden elde edilen kârın artması nedeniyle değerleri dörde katlandı. Jefferson taraftarı eski liberal plantasyon aristokrasisi, yerini “pamuk kapitalistlerinin” yeni aristokrasisine kaptırdı. Tam da bu dönemde güney kiliselerinin kölelik karşıtı konumlarını değiştirip kölelik yanlısı tarafa geçmeleri tesadüf değildi. Azimli birer cumhuriyetçi olan Baptist ve Metodist kiliseleri, önceleri güneyin bu “acaip kurumuna” karşı sesini yükseltmişti. Virginia Baptist Kiliseler Birliği 1789’da köleliğin “doğal haklardan mahrum bırakma” anlamına geldiğini ve “cumhuriyetle uyuşmadığı”nı ilan etmişti. Metodist Kilisesi Genel Konferansı 1780 yılında, köleliğin “Tanrı’nın, insanların ve doğanın yasalarına aykırı” olduğunu ilan etmiş ve mensuplarına köle sahibi olmayı yasaklamıştı. Aynı kilise 1784 yılında, “kölelik denen iğrençlikten” kurtulmak için detaylı bir plan hazırlamıştı.<span class="dipp"><a class="footnote-link" href="#footnote-225-300" id="footnote-225-300-backlink">300</a></span></p>

      <p class="paragraf-2">Ancak mensupları arasında sayıları giderek artan köle sahipleri, kiliselerin tutumunun kısa sürede değişmesine neden oldu.</p>

      <p class="alinti" xml:lang="en-GB">B<span>ir Baptist kilisesi tarihçisi ... “Geniş Baptist kitleler, kısa sürede köleliğin varlığıyla barıştı ... Çok sayıda köle sahibi Baptistlere katıldı. ... Kölelerini Tanrı Kelamı’nın etkisi altında tutmak yerine serbest bırakmanın, onları daha büyük kötülüklere maruz bırakmak anlamına geleceği [tartışılıyordu]” diye yazmaktadır.</span><span class="dipp" style="font-size:0.86em;"><a class="footnote-link" href="#footnote-225-301" id="footnote-225-301-backlink">301</a></span></p>

      <p class="paragraf-2">Böylece Baptist köle sahiplerinin Hristiyanlık vazifesi, kölelerini azat etmek yerine onları köle olarak tutmak haline gelmişti.</p>

      <p class="paragraf-2">Güney Metodizminin bir tarihçisi de benzer biçimde, “Dönem boyunca [1784’ten sonra] bu konudaki yasal mevzuatın hassas ve telaşlı üslubu, kiliselerde köle sahibi sayısının giderek arttığını göstermektedir” diyordu. 1836 yılının Metodist Kilisesi Genel Konferansı, köleliğin ilgasına karşı çıktı ve “köleliğin devam ettiği eyaletler var olduğu sürece, köle ve efendi arasındaki medeni ve politik ilişkilere müdahale etmeye dönük hiçbir hak, arzu ya da niyeti” tanımadığını ilan etti.<span class="dipp"><a class="footnote-link" href="#footnote-225-302" id="footnote-225-302-backlink">302</a></span></p>

      <p class="paragraf-2">Baptist ve Metodist kiliselerinin kuzey ve güney seksiyonlarını uzlaştırma çabaları başarısız oldu. 1844 ve 1845 yıllarında çeşitli kollara ayrıldılar. Her kesim, kendi duruşunu haklılaştırmak için İncil’den pasajlar buluyordu. Güneyliler Eski Ahit’teki atalarının köle sahibi olduğuna ve Pavlus’un efendilerine uyma konusunda kölelere verdiği öğütlere işaret ediyorlardı. Kuzeyliler ise “komşunu sev” emrine, onu köle haline getirerek uyulamayacağını savunuyordu.</p>

      <p class="paragraf-2">Presbiteryen ve Lutheryen kiliseler de benzer ayrışmalar yaşadılar; ancak bunlar arasındaki kavga, köleliğe ilişkin etik konumdan ziyade kilise-devlet ayrılığı meselesine dayanıyordu. Güneyli Presbiteryenler, kuzeyli Presbiteryenleri kilise-devlet ayrılığına dair geleneksel Presbiteryen öğretiyi terk etmekle suçluyordu. Kilise gazetesi <span class="char-style-override-11">The South Presbyterian</span>, İç Savaş’ın “yalnızca vatandaşlık hakları, mülkiyet ve vatan için değil, aynı zamanda din, kilise ve Kutsal Kitap için de” verildiğini söylüyordu.<span class="dipp"><a class="footnote-link" href="#footnote-225-303" id="footnote-225-303-backlink">303</a></span> Bahsi geçen vatandaşlık hakları, elbette köle sahibinin haklarını ifade ediyordu; netice itibariyle efendisinin malı olduğundan kölenin hiçbir hakkı olamazdı. Öte yandan kuzeyli Lutherciler, devlete itaat öğretilerine sadık kalarak, güneyli Luthercileri köleliği sürdürdükleri için değil “ihanet ve isyan davasını” savundukları için suçladılar.<span class="dipp"><a class="footnote-link" href="#footnote-225-304" id="footnote-225-304-backlink">304</a></span></p>

      <p class="paragraf-2">Ancak kuzeyli kiliseler de, tartışmaktan kaçınan tavırları yüzünden, kölelik konusundaki “sessizlik komplosuna” rağmen sesini duyurabilen radikal kölelik karşıtı William Lloyd Garrison tarafından “Amerikan köleliğinin temel direkleri” olarak anılmaktan kurtulamadı.<span class="dipp"><a class="footnote-link" href="#footnote-225-305" id="footnote-225-305-backlink">305</a></span> Garrison zanaatkârların, emekçilerin ve küçük dükkan sahiplerinin, yani Samuel Adams’ın “kaba adamlar”ının dünyasından geliyordu.<span class="dipp"><a class="footnote-link" href="#footnote-225-306" id="footnote-225-306-backlink">306</a></span> Mücadelesine Boston’da başladığında, o bölgede güçlü olan papazlar onun “fanatik fikirlerine” karşı çıktılar ve konferansları için bulabildiği tek yer, özgürlükçü düşüncelere sahip Özgür Soruşturmacılar Cemiyeti oldu. Kiliselerle birlikte çalışma girişimlerini sürdürdü; ancak fazlasıyla hayal kırıklığına uğradı. Kendisi de bir Baptist olmasına rağmen, kendi kilisesini bile “köle sahipleriyle gizlice işbirliği yapan kara kalpli papazlar” tarafından yönetilmekte eleştirdi.<span class="dipp"><a class="footnote-link" href="#footnote-225-307" id="footnote-225-307-backlink">307</a></span> Ancak kiliselerin çoğu orta yolcu olsa da, istisnai rahipler ve din adamları da vardı. Bunlardan biri de ilhamını Eski Ahit’ten alan ve Garrison’un şiddet içermeyen direnişinden de ileri giden John Brown’du.</p>

      <p class="ara1" xml:lang="en-GB">Siyahların dini</p>

      <p class="paragraf-2">Köle sahipleri, kiliselerin kölelere Hristiyanlığı öğretmesi konusunda kararsız ve şüpheciydiler; ancak bu tür bir yönlendirmenin avantajlarını da görüyorlardı. 1727’de Londra piskoposu, dinî misyonerlik faaliyetlerine yönelik itirazları yanıtladı. Piskoposun aktardığına göre,</p>

      <p class="alinti" xml:lang="en-GB">onlara dini öğretmekle geçen zamanın, emeklerinden kâr elde etmekten feragat anlamına geleceği ... onları Hristiyan yapmanın, aynı zamanda daha az gayretli ve daha zor yönetilen kimseler haline getireceği ve köleleri vaftiz etmenin, köle sahibinin onlar üzerindeki mülkiyet haklarını kendiliğinden ortadan kaldıracağı söyleniyor.</p>

      <p class="paragraf-2">Piskopos, “Hristiyanlık ve İncil’i kabul etmek, mülkiyete ya da medeni ilişkilere dair yükümlülüklerin hiçbirine halel getirmez” diyerek, köle sahiplerine bu başlıkların her birinde güvence verdi.<span class="dipp"><a class="footnote-link" href="#footnote-225-308" id="footnote-225-308-backlink">308</a></span></p>

      <p class="paragraf-2">1847 yılında, Georgia Episkopalyan piskoposu da benzer biçimde, “Tanrı’nın Günü’nde aynı masada diz çöküp aynı ayine katılanlar arasında, daha az zalimlik ve daha az itaatsizlik olmalı” diye buyurdu.<span class="dipp"><a class="footnote-link" href="#footnote-225-309" id="footnote-225-309-backlink">309</a></span> Köleleri Hristiyan yapmak, köle sahiplerine, baskı altında tuttukları erkek ve kadınlara insanca davrandıkları duygusunu veriyor ve köleleri uysallaştırma niyeti taşıyordu.</p>

      <p class="paragraf-2"><span>Köleler ve kuzeyin özgür siyahları, Hristiyanlığın kendi sınıfsal hissiyatlarına en uygun taraflarını benimseyip ve bunları yok edilmiş Afrika kültürlerinden geriye kalan dinsel unsurlarla kaynaştırdılar. Okur-yazar eski bir köle olan ve 1822’de bir ayaklanmaya önderlik ettiği gerekçesiyle idam edilen Denmark Vesey aleyhinde tanıklık eden biri, “Konuşmalarının genelinde, kölelik hakkındaki dinsel görüşlerinden bahsediyordu; örneğin dünyanın yaratılışı konusunda, siyah ya da beyaz tüm insanların eşit haklara sahip olduğunu söylerdi” şeklinde ifade verdi.</span><span class="dipp"><a class="footnote-link" href="#footnote-225-310" id="footnote-225-310-backlink">310</a></span> <span>İncil’e ve Bağımsızlık Bildirisi’ne yapılan göndermelere ek olarak, Vesey bu tehlikeli girişime kalkışanlara koruma vaat eden bir büyücüyü de yanına çekerek desteğini artırmıştı.</span></p>

      <p class="paragraf-2">Aynı şekilde, David Walker adlı özgür bir siyah tarafından kaleme alınan “Dünyanın Renkli Vatandaşlarına Çağrı” başlıklı belge, “Protestanlığın en dikkat çekici metinlerinden biri” olarak anılıyor ve beyaz adamın dinine yönelik eleştirisi “Voltaire’in <span class="char-style-override-11">Catechisme de l’honnete homme</span>’undan (Dürüst İnsanın İlmihali) sonra yazılmış en müthiş” Hristiyanlık eleştirisi sayılıyordu.<span class="dipp"><a class="footnote-link" href="#footnote-225-311" id="footnote-225-311-backlink">311</a></span> Walker, beyazların “sorumlu insanlardan çok şeytanlar” gibi davrandığını ve fırsatları olsa Yehova’yı tahtından edeceklerini söylüyordu.</p>

      <p class="alinti" xml:lang="en-GB">Bizi köleleştirmek istiyorlar ve bizi bu kahrolası duruma mahkûm etmek için öldürmekten başka bir şey akıllarına gelmiyor. Bu yüzden, tarafımızdan bir teşebbüs olursa ya öldürün ya da ölün. ... Öylece duran ve başkasının kendisini öldürmesine izin veren kişi, kâfirden de beterdir.<span class="dipp" style="font-size:0.86em;"><a class="footnote-link" href="#footnote-225-312" id="footnote-225-312-backlink">312</a></span></p>

      <p class="paragraf-2">Burada “öteki yanağını dönme” dininin esamesi bile yoktu.</p>

      <p class="paragraf-2">Plantasyonlarda, efendilerinin gözleri önünde ortaya çıkan siyah dini, isyanını açıkça ilan etmek yerine gizlemek zorunda kaldı. Örneğin ilahiler genellikle müphem sözlere sahipti. Eski bir köle ve büyük bir kölelik karşıtı olan Frederick Douglass bu durumu, “İyi bir gözlemci sürekli söylediğimiz ‘Ey Kenan, güzel Kenan / Kenan diyarına gitmek üzere yola çıktım’ ilahisinin cennete gitme umudundan daha fazlasını içerdiğini fark edecektir. Bizler kuzeye gitmeyi kastediyorduk, bizim Kenan’ımız kuzeydi” sözleriyle anlatıyordu.<span class="dipp"><a class="footnote-link" href="#footnote-225-313" id="footnote-225-313-backlink">313</a></span> “Özgürlük,” ruhsal zincirlerden kurtulma anlamına gelebileceği gibi kölelik zincirlerinden kurtulma anlamına da gelebiliyordu ve kaynağını Afrika’nın birlikte şarkı söyleme geleneğinden alan ilahilerin esnekliği, duruma göre doğaçlama yapmaya olanak veriyordu. Köle sahipleri bu durumu endişeyle fark ettiklerinden, İç Savaş’ın başlangıcında köleleri “Yakında özgür olacağız / Tanrı bizi eve çağırdığında” ilahisini söyledikleri için hapse atmaya başladılar.</p>

      <p class="paragraf-2">İsraillilerin Mısır’daki kölelikten kurtuluşlarını anlatan İncil menkıbesi, siyahî köleler için büyük önem arz ediyordu. Kuzey Ordusu’nda görev yapmış ve savaş sırasında azat edilmiş kölelerle birlikte bulunmuş olan bir ordu papazı, İsa’nın Musa’ya dönüşmesine dair üzüntülerini şöyle dile getiriyordu: “Bence onlar İsa’yı ruhani bir kurtarıcı olarak görmekten çok, onları içine kapatıldıkları zindandan kurtaracak ikinci bir Musa olarak görmeye alışıktılar.”<span class="dipp"><a class="footnote-link" href="#footnote-225-314" id="footnote-225-314-backlink">314</a></span></p>

      <p class="paragraf-2">Kölelerin bir araya toplanmasının tek aracı olan din, tıpkı Şah dönemindeki İran camileri gibi, mücadelenin bir aracı haline geldi. Köle vaizler, cemaatleriyle alışılmadık bir iç içeliğe sahiptiler. Vaazlarında özgürlük umudunu canlı tutuyor ve aynı zamanda bu umudun vaktinden erken dışavurulmasını önlemeye çabalıyorlardı.<span class="dipp"><a class="footnote-link" href="#footnote-225-315" id="footnote-225-315-backlink">315</a></span> Bunun en güzel örneklerinden biri, siyahî bir şair ve bir kölenin oğlu olan, şiirlerinde sözlü gelenekten faydalanan Paul Laurence Dunbar’ın “Bir Savaş Öncesi Vaazı” adlı şiiridir. Bu şiirde vaiz, İsraillilerin özgürleşmesini anlatırken, “O halde, Tanrı bunu İsrail için yaptı / Ve onun yolları asla değişmez” diyordu. Öte yandan “devlete karşı isyan vaaz ettiği” haberinin “efendilere” uçurulmasından endişe duyarak, “Fakat yanlış anlaşılmaktan korkarım / Burada sözlerime ara verip / Eski çağları vaaz ettiğimi / Bugünden bahsetmediğimi söyleyeceğim” diye devam ediyordu. Fakat sonunda, hem coşkuya kapılıyor, hem de tam zamanında kendine çeki düzen veriyordu: “Ve o kudretli hesap günü geldiğinde / Hepimiz vatandaş kabul edildiğimizde / Haleluyah diye bağıracağız / Hı-hı! Evlatlarım, haydi dua edelim!”</p>

      <p class="paragraf-2">Kölelerin ayin toplantılarından ve Nat Turner ayaklanmasından (Virginia valisi bu ayaklanma hakkında “Blue Ridge’teki bütün siyahî vaizlerin gizlice faaliyet yürüttüğüne eminim”<span class="dipp"><a class="footnote-link" href="#footnote-225-316" id="footnote-225-316-backlink">316</a></span> demiştir) dehşete kapılan köle sahipleri, kölelerin okuma yazma öğrenmesini, vaaz vermesini veya izinsiz ayinler düzenlemesini yasaklayan kanunlar geçirdiler.</p>

      <p class="paragraf-2">Din her ne kadar kölelerin özgürlük mücadelesinin bir aracı haline gelmiş olsa da, Hristiyanlığı tamamen reddeden kölelerin de bulunduğu unutulmamalı. Frederick Douglass, beyazların dinî inanışları ile yaptıkları arasındaki tutarsızlık hakkında “zihnimde, her türlü dine karşı bir güvensizliğin ve dua etmenin de beyhude ve yanıltıcı bir şey olduğuna dair fikirlerin doğmasına yol açtı” diyordu. Eskiden köle olan başkaları da, Hristiyanlığın bir sahtekârlık ve köle sahiplerinin dini oldu<span>ğundan şüphe duymuyordu.</span><span class="dipp"><a class="footnote-link" href="#footnote-225-317" id="footnote-225-317-backlink">317</a></span></p>

      <p class="paragraf-2"><span>Öncü konumları nedeniyle pek çok vaiz, İç Savaş sonrası dönemde resmi makamlarda görev alan siyahlar arasında yer aldı. Kuzeyli kapitalistlerin Cumhuriyetçi temsilcileriyle eski köle sahiplerinin Demokrat temsilcileri arasında 1876 Hayes seçimlerinde sağlanan anlaşmayla birlikte, güneyde beyaz üstünlüğü yeniden kuruldu ve siyahlar haklarından mahrum edildiler. Bu koşullar altında Booker T. Washington, toplumsal statükoyu kabullenmek ve vatandaşlık haklarından mahrumiyet konusunda sessiz kalmakla birlikte, kişisel yükselme çabalarına izin veren bir endüstriyel eğitim programı geliştirdi. Bu program vasıflı zanaatkârlardan, siyah okullarında, kolejlerde ve meslek okullarında çalışan öğretmenlerden, kamu işçilerinden ve kuzey kiliselerinin önde gelenlerinden destek gördü.</span><span class="dipp"><a class="footnote-link" href="#footnote-225-318" id="footnote-225-318-backlink">318</a></span></p>

      <p class="paragraf-2">Kuzeydeki siyah kiliseleri, henüz İç Savaş çıkmadan evvel, siyahların önceden mensubu oldukları beyaz kiliselerinden ayrıştılar. Bunun nedeni, siyahların kendilerini kendi ibadet biçimleriyle ifade etmek istemelerinin yanı sıra, bu kiliselerde ayrımcılığa uğramaları ve kilise içinde “zenci cenneti” denilen ayrı bölmelerde ibadet etmek zorunda kalmalarıydı. Sonradan Afrika Metodist Episkopal Kilisesi haline gelecek olan kilisenin kurucuları, Metodist kilisesinden ayrılma maksatlarının “baş belası addedilip kötü davranışlara maruz kalanların ve hor görülenlerin ayrılması vesilesiyle kilisenin huzurunu sağlamaktan başka bir şey olmadığını” belirtiyorlardı.<span class="dipp"><a class="footnote-link" href="#footnote-225-319" id="footnote-225-319-backlink">319</a></span></p>

      <p class="paragraf-2">İç Savaş sonrası dönemin ertesinde kuzeydeki kiliseler, güneyden gelen yeni üyelerin akınına uğradı. Bu olay, yoksul köylülerin ve kır emekçilerinin göçünü önceleyen “Vasıflı Onda Bir”<span class="dipp"><a class="footnote-link" href="#footnote-225-320" id="footnote-225-320-backlink">320</a></span> göçüydü. Bu kiliseler radikalizme düşmanlıklarıyla, beyaz muhafazakâr evanjelik kiliselerinin taklitleri haline gelmeye başladılar. Sabırla çilesini dolduran bir İsa imgesi, Booker T. Washington’un uyum politikalarıyla da tam olarak örtüşüyordu. Siyah dininde zaten mevcut olan perhiz öğesi şimdi öne çıkmaktaydı. Tarihte daha önce de görüldüğü üzere, mesihin getireceği devrim beklentileri, yerini uhrevi bir tevekküle bırakmıştı. Medeni hak mücadelesi örgütlerinin üzerinde kilisenin etkisi o derece itidal yanlısıydı ki, siyah kiliseleri için “diz çökmüş NAACP”<span class="dipp"><a class="footnote-link" href="#footnote-225-321" id="footnote-225-321-backlink">321</a></span> deniliyordu. Siyah rahipler, tanrı babadan ve insanların kardeşliğinden bahseden, ancak kendilerine ağabeylik rolünü yakıştıran liberal beyaz din adamlarının yolunu izlediler.</p>

      <p class="paragraf-2">İkinci Dünya Savaşı sırasında, siyahî çiftçilerin sel felaketleri ve pamuk kurtları nedeniyle perişan olması ve savaş mamulleri üreten kuzeyli sanayicilerin yüksek maaş vaatleri, Amerikan tarihinin en büyük iç göçüne neden oldu. Yeni göçmenlerin bir kısmı Baptistlere, Metodistlere ve diğer ortodoks kiliselere katıldılar. Bu kiliselerin çoğu orta sınıf karakterliydi. Bu durum, özellikle papazları Baptist kilisesininkilerden daha eğitimli olan Metodist Episkopal kilisesi için geçerli olmakla beraber, Presbiteryen, Episkopal, Kongregasyonal ve Roma Katolik kiliselerinde de farklı değildi.</p>

      <p class="paragraf-2"><span>Çok sayıda göçmen, yeni türeyen ve 1930’ların Büyük Buhran döneminde genişlemeye devam eden çeşitli mezheplere ve Pentekostal ya da Kutsal Kilise gibi gösterişçi kiliselere üye oldu. Ortodoks kiliselerin orta sınıf değerlerine ve karmaşık yöntemlerine yabancılaşan göçmenler, küçük kiliselerde büyük kentin sersemletici karmaşasına uyum sağlamalarını kolaylaştıran bir ortam buldular. Kiliselerin hızla çoğaldığı bu ortamda, 1940’ta Ira Reid’in önemine işaret ettiği ve “yerlerini aldıkları kilise kurumları gibi ağır ağır ibadet etmekten çok, çetin ırk meseleleriyle ilgili” olan çeşitli mezhepler ortaya çıktı.</span><span class="dipp"><a class="footnote-link" href="#footnote-225-322" id="footnote-225-322-backlink">322</a></span> <span>Bu mezhepler, özellikle de siyahları Kutsal Kitap’ta geçen İsraillilerin gerçek torunları sayan siyahî Yahudiler ile Müslümanların öncüsü Mağrip Bilim Tapınağı mensupları, Hristiyanlığı baskıcı beyazlar</span><span>ın siyahlara yutturmaya çalıştığı bir din olarak görüp reddeden gettolardaki siyah milliyetçiliğinin derdine tercüman oldu. Bunlar, kendisi Hristiyan olsa da döneminin Hristiyanlığına savaş açan ve tıpkı ileriki yıllarda siyahî Müslümanların yaptığı gibi beyaz yöneticileri “şeytan”lıkla suçlayan David Walker’ın takipçisiydiler.</span></p>

      <p class="paragraf-2">Gettolarda sayıları giderek artan geniş kitleler, artık gerçeklerin farkına vararak dine alaycılıkla yaklaşıyor ve kiliseye gitmeyi bırakıyorlardı. Dindar bir radikal ve fakat dürüst ve kusursuz bir âlim olan Birleşik Presbiteryen kilisesinin Irk ve Kilise Konseyi üyesi Gayrund Wilmore, değerli kitabında şunları söylüyordu:</p>

      <p class="alinti" xml:lang="en-GB">Muhtemelen dünyanın hiçbir yerinde Hristiyan kilisesi, bir zamanlar kendi mensubu olan insanlara, ABD’nin siyah gettolarında olduğu kadar sürekli ve kararlı bir saldırıda bulunmamıştır. Bu saldırı Birinci Dünya Savaşı’nın bitiminden beri giderek yoğunlaşıyor. Yirmili ve otuzlu yıllarda, dini cehalet ve batıl inanç olarak tanımlayan ve siyah rahipleri “Beyaz efendilerinin tükürük yalayıcıları” olarak gören siyahî entelijansiya da buna katıldı.<span class="dipp" style="font-size:0.86em;"><a class="footnote-link" href="#footnote-225-323" id="footnote-225-323-backlink">323</a></span></p>

      <p class="paragraf-2">Din karşıtı Frederic Douglass geleneğinden gelen bu entelektüeller, yani Claude McKay ve Langston Hughes gibi insanlar, genellikle Marksizmden etkilenmişlerdi.</p>

      <p class="paragraf-2">Zorlu koşullara göğüs geren getto sakinlerinin, kitlelerle özdeşleşen entelektüellerin, siyahî milliyetçilerin ve diğer aktivistlerin muhalefet ettiği kilise, artık getto yaşamının odağında yer almıyordu. Fauset 1944’te şunu söylüyordu:</p>

      <p class="alinti" xml:lang="en-GB">Mays ve Nicholson’un belirttiği gibi ortodoks kilisesi müdavimlerinin oranındaki düşüşle, sendikalara katılan ... ya da siyasi eylemlere hazırlanmakta olan zencilerin oranındaki artış tesadüfi olamaz.<span class="dipp" style="font-size:0.86em;"><a class="footnote-link" href="#footnote-225-324" id="footnote-225-324-backlink">324</a></span></p>

      <p class="paragraf-2">Fauset’nin öngördüğü siyasal eylemlilik 1960’larda yaşandı; ancak beklenmedik bir biçimde güneyde başladı. Sözde ırkçılığa karşı verilen bir savaşa katılmış eski askerler, güneyin savaş endüstrisinin siyahî proletaryası, dünya genelinde yükselişe geçen sömürge karşıtı hareketlerin etkisi, siyah üniversiteleriyle birlikte ortaya çıkan yeni bir öğrenci tipi, mücadeleye dayanan bir halk dininin yeniden dirilmesi. ... Bunlar süreci hızlandıran kimi unsurlardı. Her ne kadar kendisi doktorasını Boston Üniversitesi’nde tamamlamış olsa da Martin Luther King, güneyli kitlelere kendi dillerinde seslenmeyi biliyordu. Ancak otobiyografisinde de belirttiği üzere, Montgomery’ye gittiğinde mücadele konusunda hiçbir fikri yoktu ve onu bu yola sevk eden şey, kitlesel hareketlenmeydi.</p>

      <p class="paragraf-2">Otobüsün ön tarafına oturup yerini beyaz bir adama vermeyi reddederek Montgomery otobüs boykotunun kıvılcımını ateşleyen Rosa Parks, efsanede anlatıldığı gibi politik bilinçten yoksun ve sadece usanmış bir kadın değildi. Parks, E.D. Nixon adlı siyahî bir sendika liderinin sekreteriydi ve A.J. Muste adlı bir emek hareketi militanının düzenlediği eğitim seminerini henüz tamamlamıştı. Nixon ise, Daniel Guerin’in boykottan dört yıl önce, 1951’de Fransızca olarak basılan <span class="char-style-override-11">Negroes on the March</span> adlı kitabında bahsi geçen siyahî sendika ve cemiyet liderlerinden biriydi.</p>

      <p class="paragraf-2">Nixon, rahiplerin güneyli siyahlar arasında itibar sahibi olduğunu bildiğinden, onlardan yardım istedi. Yanıt verenler arasında, Nixon daha sonra perde arkasındaki örgütçü olarak kalırken boykotun sözcülüğünü üstlenen genç King de vardı. King’in Güneyli Hristiyan Liderlik Konferansı, Baptist rahiplerce yönlendirilse de, etkisini pek çoğu kiliseye gitmeyen yoksul siyahlar üzerinde gösterdi ve mücadelenin sokağa taşmasını sağladı.<span class="dipp"><a class="footnote-link" href="#footnote-225-325" id="footnote-225-325-backlink">325</a></span></p>

      <p class="paragraf-2">Öğrenci Pasif Direniş Koordinasyon Komitesi (SNCC) militanları, oturma eylemleri ve özgürlük yürüyüşleri gibi daha cüretkâr meydan okumalarla hareketi bir ileriki safhaya taşıdılar. Karizmatik bir lider olan King’den etkileniyor, ancak pek çoğu kendileriyle işbirliği yapmayı reddeden siyahî kiliselerden pek bir şey beklemiyorlardı. Zaman ilerledikçe SNCC ile kiliseler arasındaki mesafe arttı.<span class="dipp"><a class="footnote-link" href="#footnote-225-326" id="footnote-225-326-backlink">326</a></span></p>

      <p class="paragraf-2">King, ortodoks kiliselerin ayak sürüdüğünün farkına vardı. Kamuoyu karşısında buna değinmekten kaçınsa da, zaman zaman “pek çok zenci kilisesi ... gelecekte ‘orada vuku bulacak’ bir iyiliğe kendilerini öylesine adamışlar ki, üyelerini ‘burada vuku bulan’ pek çok kötülüğe uyum sağlamaya koşulluyorlar” gibi yorumlar yaptığı oluyordu.<span class="dipp"><a class="footnote-link" href="#footnote-225-327" id="footnote-225-327-backlink">327</a></span></p>

      <p class="paragraf-2">Öte yandan, mücadelenin kuzey gettolarına ulaşması ve “Siyah Güç”<span class="dipp"><a class="footnote-link" href="#footnote-225-328" id="footnote-225-328-backlink">328</a></span> sloganının tüm ülkede yankılanmasıyla birlikte artan kitle basıncı, başta gençler olmak üzere pek çok siyah rahibi siyasallaştırdı.<span class="dipp"><a class="footnote-link" href="#footnote-225-329" id="footnote-225-329-backlink">329</a></span> Siyah Güç hareketinin müjdecisi Malcolm X oldu. Malcolm, İslam Ulusu örgütüne katılarak Müslüman oldu. Bu din değiştirme, baskıcı çevre koşullarından kaçmaya yönelik eski bireysel arayışların yerine ırksal dayanışma duygusu edinmenin bir aracıydı. Müslüman olmaktan vazgeçmese de, örgütün siyahların siyasi mücadelesine katılması ve her dinden insana ve hatta dinsizlere bile kapısını açması konusundaki ısrarı yüzünden İslam Ulusu’ndan ihraç edildi. Bu örgüt ilerleyen dönemde ortadan kalktı; fakat Malcolm’in beyazların iktidar yapısından bağımsız bir siyahî önderlik altında verilecek militan mücadeleye dair fikirleri, halkına miras kaldı. Malcolm şöyle diyordu: “Bugüne kadar, şiddet içermeyen ya da düşmana diğer yanağın çevrildiği hiçbir devrim bilmiyorum ve inanıyorum ki şiddete maruz kalan birine, kendini savunmak için hiçbir şey yapmadan bunu kabullenmeye devam etmesini söylemek suçtur.”<span class="dipp"><a class="footnote-link" href="#footnote-225-330" id="footnote-225-330-backlink">330</a></span></p>

      <p class="ara1" xml:lang="en-GB">Protestan kiliseleri ve emek</p>

      <p class="paragraf-2">ABD’de Protestan kiliseleri ve emek arasındaki ilişkiler, İngiltere ve Almanya’daki süreçle hemen hemen aynı şekilde gelişti. On dokuzuncu yüzyılın ilk dönemine hâkim olan ekonomik görüş, <span class="char-style-override-11">laissez faire</span> olarak bilinen klasik görüştü. Daha sonraları bir Episkopalyan piskoposu olan Alonzo Potter’in yazdığı bir kitaba göre, ekonominin yasaları “Tanrı’nın yasaları”ydı.<span class="dipp"><a class="footnote-link" href="#footnote-225-331" id="footnote-225-331-backlink">331</a></span> Ücretleri “yapay olarak” artıran sendikalar, işçilere istihdam sağlayan işverenleri zora sokarak insanların işsiz kalmasına neden oluyor ve böylece tanrı tarafından düzenlenen bu doğal yasaları çiğniyorlardı.</p>

      <p class="paragraf-2"><span>İç Savaş sanayileşmeye çok büyük bir ivme kazandırdı. 1860 ile 1890 arasında ulusal servet neredeyse beşe katlandı. Bu servetin yarısı nüfusun binde üçlük bir kesimine aitti.</span><span class="dipp"><a class="footnote-link" href="#footnote-225-332" id="footnote-225-332-backlink">332</a></span> <span>Soyguncu baronlar, kiliselere ve kilise kolejlerine cömert bağışlarda bulundular. Kiliseler de bunun karşılığında minnettarlığını dile getiriyordu. Rakiplerine ve emekçilere karşı gaddarlığı yüzünden Amerika’nın en nefret edilen adamı olan John R. Rockefeller, Cleveland Baptist kilisesine büyük bir para yardımı yaptığında, kilisenin papazı “İnsanlar Bay Rockefeller’ın kiliseye bağışladığı paranın çalıntı olduğunu söylüyor, ancak o parayı kilise sunağına koyarak arındırmış oldu” dedi.</span><span class="dipp"><a class="footnote-link" href="#footnote-225-333" id="footnote-225-333-backlink">333</a></span> <span>Kolejlerin mütevelli heyetleri ve cemaat yöneticileri, eskiden olduğu gibi papazlar yerine giderek laik kesimden zenginlerin hâkimiyetine girdi.</span><span class="dipp"><a class="footnote-link" href="#footnote-225-334" id="footnote-225-334-backlink">334</a></span></p>

      <p class="paragraf-2">Protestan kiliseleri, İç Savaş sonrası hızlı sanayileşme dönemine eşlik eden şiddetli emek mücadelelerinde somut biçimde sermayeden yana saf tuttu. Barış Prensi’ne<span class="dipp"><a class="footnote-link" href="#footnote-225-335" id="footnote-225-335-backlink">335</a></span> bağlı kiliselerinin çıkardığı gazetelerde grevlerin kanla bastırılması gerektiği yazılıyordu. 1877’nin büyük demiryolu grevinde <span class="char-style-override-11">The Independent</span> “İnsanların daha yüksek ücretler için ya da mevcut ücretlerin düşürülmesine karşı savaştığı koşullarda uzlaşma olamaz” diyor ve “Napolyon bir haydutla baş etmenin yolunun onu yok etmek olduğunu söylerken haklıydı” diye ekliyordu. <span class="char-style-override-11">The Congregationalist</span> ise okurlarını “Paris Komünü günlerinin en şeytani aşırılıklarını savunan ateşli havarilere” karşı uyarıyordu: “Tüm haydutlar bilsin ki, yasal otoriteler dağılmalarını söylediği andan itibaren, direnen herkes görüldüğü yerde vurulacaktır.” Chicagolu anarşistler, kimliği tespit edilemeyen kişilerin Haymarket polisine bombalı saldırı düzenlemesini yayınladıkları yazılar yoluyla “teşvik” ettikleri iddiasıyla idama mahkûm edilince, <span class="char-style-override-11">Christian Advocate,</span> dinci basının ortak kanaatini şu sözlerle ifade etti: “Bu gibi iblisler için merhametten, şefkatten ya da hükmün ertelenmesinden bahsetmek, onları yüreklendirmek anlamına gelecektir.”<span class="dipp"><a class="footnote-link" href="#footnote-225-336" id="footnote-225-336-backlink">336</a></span></p>

      <p class="paragraf-2">Büyük kesimini 1880 sonrasında Katolik ülkelerden gelen göçmenlerin oluşturduğu emekçiler, böylesine şiddetli bir saldırıyla karşı karşıya kalınca doğal olarak Protestan kiliselerine karşı mesafelerini korudular. Ateşli bir radikal sayılabilecek Samuel Gompers, 1898 yılında “dostlarım, kiliseyi ve papazları, halkın çıkarlarına karşı işlenen kötülüklerin savunucusu ve özürcüsü olarak görmekteler” diyordu.<span class="dipp"><a class="footnote-link" href="#footnote-225-337" id="footnote-225-337-backlink">337</a></span></p>

      <p class="paragraf-2">Diğer yandan, tıpkı İngiltere’de ve Almanya’da olduğu gibi sendikalar güç kazanıp egemen sınıf işçi aristokrasisiyle uzlaşma ihtiyacı duyduğunda, kiliseler bu duruma uyum sağladı. Birleşik Devletler’de bu hareket Toplumsal Hakikat adı altında ilerledi. Toplumsal Hakikat’in başlıca propagandacılarından Walter Rauschenbusch, kiliselerin işçi sınıfı hareketine kaptırdığı işçileri geri kazanması gerektiğinden dem vuruyordu:</p>

      <p class="alinti" xml:lang="en-GB">Hiç şüphe yok ki, Avrupa’nın tüm sanayileşmiş uluslarında ve bizim ülkemizde de emekçi sınıflar, kilise ve sinagogla bağlarını koparmakta ve büyük ölçüde toplumsal hareketlere bağlanmaktadırlar. Bu yüzden dinin yerini toplumsal çıkarların aldığı gibi bir algı oluşmaktadır.<span class="dipp" style="font-size:0.86em;"><a class="footnote-link" href="#footnote-225-338" id="footnote-225-338-backlink">338</a></span></p>

      <p class="paragraf-2"><span>Öte yandan Toplumsal Hakikat, işçiler arasında yandaş bulmakta başarısız oldu. On dokuzuncu yüzyılın evanjelik vaizleri, kendi sınıfdaşları olan sınır bölgelerindeki çiftçilere sesleniyorlardı; ancak Toplumsal Hakikat rahipleri, işçilere iyi niyet ve ahlaki gelişme vaaz ederek sınıflar arasında arabulucu gibi davranan orta sınıftan kimselerdi. Avrupa’daki kadar olmasa da, işçi sınıfında belli başlı Protestan kiliselerine karşı genel bir yabancılaşma görülüyordu. Yinger bu durumu şöyle ifade etti: “Her ne kadar kilise üyeliğinin sınıfsal dağılımına dair kesin bir çalışma yapılmamışsa da, uzmanlar Katolik Kilisesi hariç tüm diğer büyük cemaatlerin üyelik kayıtlarında, orta ve üst sınıfların ve kent-dışı alt sınıfların ağırlıkta olduğu konusunda hemfikirdir.”</span><span class="dipp"><a class="footnote-link" href="#footnote-225-339" id="footnote-225-339-backlink">339</a></span> <span>Argyle ve Beit-Hallahmi çeşitli çalışmalara referans vererek bu konuyu daha da ayrıntılandırmış ve işçilerin “kilise üyesi olması daha az, fakat köktenci dinî inançlara sahip olması daha fazla muhtemel” insanlar olduklarını belirtmişlerdir.</span><span class="dipp"><a class="footnote-link" href="#footnote-225-340" id="footnote-225-340-backlink">340</a></span></p>

      <p class="paragraf-2">Protestan köktendinciliği özellikle sanayi merkezlerine yerleşen güneyliler arasında yaygındı. Bu durum muhafazakârlaştırıcı, ırkçı ve sendika karşıtı etkiler yarattı. Ancak din, sanayileşmenin yol açtığı toplumsal dönüşüm nedeniyle ve medeni haklar mücadelesi hareketinin Jim Crow sistemini yenilgiye uğratması ardından, etkisini kısmen yitirdi. Kilise, 1929 tarihli ünlü Gastonia grevinde sendika üyesi “yabancı ajitatörleri” kentten kovmakta oynadığı rolü artık oynayamıyor.</p>

      <p class="ara1" xml:lang="en-GB">Amerikan Katolikliği</p>

      <p class="paragraf-2">Kolonyal Amerika’nın toplumsal statü ve servet sahibi “köklü Katolik aileleri” bir yana, on dokuzuncu yüzyıl boyunca Amerikan Katolikleri, yüzyılın ilk yarısında ağırlıklı olarak Almanya ve İrlanda’dan ve ikinci yarısında da İtalya ve Polonya’dan gelen köylü göçmenlerden oluşuyordu. İngiliz boyunduruğu ve kıtlık nedeniyle topraklarından sürülen İrlandalılar, büyük kitleler halinde Amerika’ya göç etti ve Amerikan Katolik kilisesi üzerinde hızla hâkimiyet kurdu. İrlanda’da Katolik kimlik, ulusal baskıya karşı direnişle ve dolayısıyla ulusal kimlikle iç içe geçmiş olduğundan, İrlandalılar dinlerine çok bağlıydı. İş ilanlarının “İrlandalıların başvurmasına gerek yoktur” ibaresiyle yayınlandığı, kilise ve evlerinin yakılıp yıkıldığı ve çoğu zaman kendileri de çeteciler tarafından vahşi saldırılara maruz kalan ve öldürülen İrlandalılar, Birleşik Devletler’de karşılaştıkları ırkçı ve dinci yobazlık nedeniyle kendilerini iyiden iyiye inançlarıyla tanımlar oldular. Bu insanlar çoğu zaman, güneyli köle sahiplerinin değerli mal yerine koydukları kölelerini riske etmek istemedikleri tehlikeli işler de dâhil, en pis işleri en düşük ücretler karşılığı yapmak zorunda kalıyorlardı.</p>

      <p class="paragraf-2">İç Savaş’tan sonra Katolik kilisesi, bazı suç baronlarının cömertliğinden nasibini aldı. Binlerce göçmen işçi çalıştıran büyük demiryolu patronu James J. Hill, bir Katolik papaz okuluna bir milyon dolar bağışta bulunduğu sırada şöyle söylüyordu: “Roma Katolik Kilisesi’nin kendilerinde korku ve saygı uyandıran tek otorite olduğu şu milyonlarca yabancıya bir bakın. Onları kontrol eden yegâne kuvvet ortadan kalksa, toplumsal görüşleri, siyasi eylemeri ve ahlaki durumları ne hale gelirdi?”<span class="dipp"><a class="footnote-link" href="#footnote-225-341" id="footnote-225-341-backlink">341</a></span> William Howard Taft da Katolik kilisesinin “bu ülkede sosyalizm ve anarşizme karşı örülmüş duvarlardan biri” olduğunu iddia ediyor ve “onun buradaki varlığını selamlıyorum” diyordu. Albany bölgesi piskoposu dahi, aradaki doktriner ayrışmaları unutarak, “ülkenin en çalkantılı unsurları üzerindeki etkisini” geri kazanması için Katolik kilisesine “tüm imkânların” sağlanması gerektiğini belirtiyordu.<span class="dipp"><a class="footnote-link" href="#footnote-225-342" id="footnote-225-342-backlink">342</a></span> Kiliseyi burjuva demokrasisiyle uyumlulaştıran Papa XIII. Leo’nun popülerliği, bu iyi duyguların pazarlanmasına yardım etti. Bir Katolik papazı 1888 yılında “çeyrek yüzyıl önce Papa’yı çocukları ve Püritenleri korkutacak bir hortlak olarak görenler, şimdilerde onu mülkiyet hakkının en büyük savunucusu olarak kabul ediyorlar” diye yazıyordu.<span class="dipp"><a class="footnote-link" href="#footnote-225-343" id="footnote-225-343-backlink">343</a></span></p>

      <p class="paragraf-2"><span>Katolik kilisesi, mensuplarının neredeyse tamamen işçilerden oluştuğunu da göz ardı edemezdi. Vatikan, başında ruhban karşıtı Katolik Terence Powderly’nin bulunduğu 700 bin üyeli güçlü bir sendika olan Emek Şövalyelerini mahkûm etmenin yollarını arayadursun, Kardinal Gibbons Papa’ya bu karardan vazgeçilmesini öğütleyen bir rapor yolladı. Gibbons durumu, “çok sayıda kilise mensubunun, bazı sendika üyelerine bulaşan rezil devrimci ilkelere dair telaşa kapıldığı doğrudur, ancak diğer pek çok piskopos da ... kilisenin çağımızda güçlü ve zengin olanın dostu ve çaresiz yoksulların düşmanı olarak lanse edilmesinin gelecekte yaratacağı durum için aynı derecede kaygılıdır” şeklinde açıkladı.</span><span class="dipp"><a class="footnote-link" href="#footnote-225-344" id="footnote-225-344-backlink">344</a></span> <span>Gibbons buna ek olarak, kimsenin Birleşik Devletler’de kilisenin örgütlediği sendikaların ve Emek Şövalyeleri önderlerinin, militanlığın önünü alacak bir kuvvet olmasını beklememesi gerektiğini de belirtmişti. Emek Şövalyeleri’ni yargılamak, Katolik olmayan işçiler arasında Katolik kilisesine karşı olumsuz duygular uyandırabilirdi. Ayrıca örgüt içindeki Katolikler, kiliseye “sürekli destek sağlıyor”du ve böyle bir durumda kiliseye yabancılaşabilir ve bu da Roma’nın aldığı bağışların azalmasına yol açabilirdi.</span><span class="dipp"><a class="footnote-link" href="#footnote-225-345" id="footnote-225-345-backlink">345</a></span> <span>Papa Leo, kendisine ulaşan rapor doğrultusunda hareket etti.</span></p>

      <p class="paragraf-2"><span>Zamanla orta sınıf tabanı genişleyen ve önemli ekonomik ve siyasi makamlara yerleşmeyi başaran Katolikler, Amerikan toplumundaki aşağı konumlarından kurtuldular. Dünyadaki kilise meselelerine dair sesleri giderek güçlendi. Deneyimli</span> <span class="char-style-override-11">New York Times</span> <span>muhabiri Camille Cianfarra’nın 1944 yılında yaptığı bir tahmine göre Amerikan Katolikliği, Vatikan’ın elde ettiği hâsılatın yaklaşık yüzde 50’sini sağlıyordu. Katolik yorumcuların pek çoğu, bu oranın daha da büyüdüğünü ve 1966 yılında dünya Katoliklerinin yüzde 10’undan azını barındıran bu ülkenin dünyadaki toplam ilahiyat fakültesi öğrencilerinin yarısını ağırladığını düşünüyordu.</span><span class="dipp"><a class="footnote-link" href="#footnote-225-346" id="footnote-225-346-backlink">346</a></span> <span>Sonuç olarak Amerikan Katolikleri, Papa’nın bildirilerini sorgulamaksızın sahiplenmeye pek razı değildiler ve modern Amerikan verimliliğine dair verebilecekleri birkaç ders olduğunu düşünüyorlardı. Amerikalı Katolik teologlar ve kilise dışından düşünürler, müzakere süreçlerinin demokrasiden uzak doğasına karşın, II. Vatikan’da</span><span class="dipp"><a class="footnote-link" href="#footnote-225-347" id="footnote-225-347-backlink">347</a></span> <span>önemli roller üstlendiler.</span></p>

      <p class="paragraf-2">Yine de, farklı etnik grupların varlıklarını sürdürmek için kilisede kucaklaşmalarına artık gerek kalmadığından, kilisenin inananlar arasındaki etkisi zayıfladı. Chicago Üniversitesi Ulusal Kanaat Araştırma Merkezi müdürü Peder Andrew M. Greeley ve Katolik Kilisesi’nden Doktor Gallup, 1964-76 yılları arasında Pazar ayinlerine katılanların oranının yüzde 71’den yüzde 55’e düştüğünü ve “kilise dışı” kaldığı kabul edilebilecek kadar yabancılaşanların oranının yüzde 20’ye ulaştığını belirtiyorlardı. Gallup ayrıca Katolik nüfusun yüzde 75’inin, II. Vatikan’ın liberal dönüşümlerini desteklediğini ve kilise modernleşmezse kopuşların artacağını düşündüğünü de ekliyordu. Gallup, pek çok kiliseden ayrılma olayına, 1968 yılında çıkartılan, adet dönemleri gözetilerek yapılanlar hariç doğum kontrol yöntemlerinin yasaklanmasını yeniden onaylayan ve “Vatikan ruleti” olarak bilinen genelgenin neden olduğunu iddia ediyordu. Ayrıca Papa’nın otoritesi o kadar zayıflamıştı ki, yapılan anketler doğum kontrol hapı kullanımının Katolikler arasında, en az Katolik olmayanlar kadar yaygın olduğunu gösteriyordu.<span class="dipp"><a class="footnote-link" href="#footnote-225-348" id="footnote-225-348-backlink">348</a></span></p>

      <p class="ara1" xml:lang="en-GB">Amerikan Yahudiliği</p>

      <p class="paragraf-2">Sömürge döneminde Amerika’ya mülteci olarak gelen az sayıda İspanyol ve Portekizli Yahudi bulunmakla beraber, birinci dalga Yahudi göçmenler asıl olarak 1830-1870 yılları arasında medeni haklar ve ekonomik olanaklar arayışıyla Almanya ve Orta Avrupa’dan geldi. Yahudiler işportacılık ve ticaret yaparak tüm ülkeye yayıldı; kimileri bankerliğe ve büyük tüccarlığa kadar yükseldi.</p>

      <p class="paragraf-2">Alman Yahudileri asimile oldukça, dinler arası evlilikler ve Yahudi kimliğin sönümlenmesi de giderek yaygınlaştı. <span class="char-style-override-11">American Israelite</span> dergisi 1854 yılında, Yahudiliğin Amerikan yaşam tarzına ayak uydurmadığı takdirde “yarım yüzyıldan kısa bir süre içinde bu ülkede hiç Yahudi kalmayacağı”<span class="dipp"><a class="footnote-link" href="#footnote-225-349" id="footnote-225-349-backlink">349</a></span> uyarısında bulunuyordu. Bu bağlamda Reform hareketi, Protestan kilisesinden ödünç aldığı değişiklikleri devreye soktu: daha fazla kısıtlama ve edep kuralları, kadınlara dönük ayrımcılığa son verilmesi, İngilizce vaaz, karma korolar, oruç ve Sebt kanunlarının yeniden düzenlenmesi. Mesihçi miras da yeniden uyarlandı; Yahudi hayallerinin ancak Batı uygarlığının –başta da ABD’nin– ilerlemesiyle gerçekleşebileceği görüşüne evrildi.</p>

      <p class="paragraf-2">Fakat Yahudiliğe ilişkin hem yok olma korkuları hem de “kalbin ve zihnin evrensel kültürünün modern çağı”<span class="dipp"><a class="footnote-link" href="#footnote-225-350" id="footnote-225-350-backlink">350</a></span> olarak yüceltilen yeni koşullara uyarlanarak ayakta kalma umutları birer yanılsamaydı. 1870’li yıllarla birlikte, Çarlık Rusyası ve Avusturya-Macaristan İmparatorluğu’nda esen sert anti-semitizm rüzgârlarının sürüklediği çok daha büyük bir Yahudi göçmen dalgası Amerika kıyılarına vurdu. Gettolarda yaşayan ortodoks Yahudilerden müteşekkil bu dalga, ancak 1924 yılında göçe sınırlama getiren kanuni düzenlemelerle durdurulabildi. Erkekler kaftan giyiyor, zülüf ve sakal uzatıyordu; evli kadınlar ise peruk takıyordu. Bu yeni göçmenler, Amerika’daki Yahudi imajını Amerikan Yahudilerini ürkütecek ölçüde değiştirmişti.</p>

      <p class="paragraf-2">Zanaatkârlar, tüccarlar ve işsiz güçsüzlerden oluşan bu Yahudi göçmen grubu, başta New York ve kuzeydoğu olmak üzere büyük kentlerdeki varoşlara yerleşti. Tekstil sektöründe ucuz işgücü olarak çalıştı. Bazıları zanaatlerini kullanarak terzi, ressam, matbaacı ve kuyumcu olurken; pek çoğu ancak işportacı ve eskici olabildi.</p>

      <p class="paragraf-2">Başka sektörlerde iş arayan Yahudiler ayrımcılıkla karşı karşıya kaldı. İş ilanlarında sık sık “sadece Hristiyanlar için” ibaresine rastlanıyordu. İş için “temiz görünümlü Amerikalı Hristiyan genç kadınlar” arandığını duyuran bir stenograf ilanına rastlamak tipik bir durumdu. The New York Telephone Company, telefon santrali için Yahudi kadınları istihdam etmeme sebebini “kollarının çok kısa olması”na bağlıyordu; fakat Wall Street şirketleri neden hiçbir Yahudiyi herhangi bir işte istihdam etmediğini açıklama zahmetinde bulunmuyordu. Anlaşılan Yahudilerin bacakları da o tür işler için yeterince uzun değildi!<span class="dipp"><a class="footnote-link" href="#footnote-225-351" id="footnote-225-351-backlink">351</a></span></p>

      <p class="paragraf-2"><span>Alman ve Orta Avrupa asıllı olup Amerika’da doğmuş Yahudiler de daha az düşmanca bir tavır sergilemiyordu. Doğu Avrupalı dindaşlarını “görgüsüz”, “tembel ve beceriksiz”, “itici ve kaba barbarlar” olarak adlandırıyorlardı. B’nai Brith, Tahkir Karşıtı Lig’i kurmadan önce bir grup Rus göçmeni “henüz yeterince medeni olmadıkları” gerekçesiyle cemiyete kabul etmedi. En etkin Yahudi cemaat örgütü Harmony Club, Doğu Avrupalıları dışlıyordu; gayriresmî sloganı ise “daha az Polonyalı, daha fazla zerafet” (</span><span class="char-style-override-11">more polish and less Polish</span><span>) idi.</span> <span class="char-style-override-11">Hebrew Standard</span> <span>“tepeden tırnağa uyum sağlamış Amerikalı Yahudi ... bu sefil ve karanlık İbranilerin Yahudiliğinden ise etrafındaki Hristiyan duyarlılığa daha yakındır” diyordu.</span></p>

      <p class="paragraf-2">Aslına bakılırsa, Amerikan Yahudilerinin hayır kurumlarını, Hristiyanların göçmenlere yönelik hayır kurumlarından ayırt etmek zordu. Rochester Birleşik Yahudi Hayır Kurumları şöyle söylüyordu: “Yahudiler Birleşik Devletler’de imrenilesi bir şöhrete sahip olagelmiştir; fakat bu durum, özgürlüğün ve eşit hakların kıymetini bilecek olgunluğa sahip olmayan binlerce insanın ülkeye akmasıyla giderek aşınmıştır. Yahudilik için iyi niyet besleyen herkes, bu insanların buraya gelmesini mümkün olduğunca engellemelidir.” Anti-semitik “kike” lakabının ilk önce Alman Yahudileri tarafından, adları genelde “ki” ile biten Doğu Avrupa Yahudilerini aşağılamak için kullanılmış olması hiç şaşırtıcı değildir.<span class="dipp"><a class="footnote-link" href="#footnote-225-352" id="footnote-225-352-backlink">352</a></span></p>

      <p class="paragraf-2">Hali vakti yerinde Amerikalı Yahudiler, Doğu Avrupalı ortodoks Yahudilerin muskalarından mı yoksa radikal Yahudilerin broşürlerinden mi daha fazla utansınlar, bilemiyorlardı. <span class="char-style-override-11">Jewish Messenger</span>, okuyucularına, Yahudi “nihilist, sosyalist ya da anarşistler”inin “ahlaki kuduzluklarına” bulaşmamalarını salık veriyordu. New York Eğitim İttifakı örgütündeki Amerikalı Yahudiler, yeni gelen Yahudilere Amerikancılığı benimsetmek için ellerinden geleni yapıyordu. Profesörler ve din adamları, Yahudi olanlar ve olmayanlar, burada sosyalizmin şerri üzerine dersler veriyor, dünya malının kıymetsizliğini vaaz ediyorlardı.<span class="dipp"><a class="footnote-link" href="#footnote-225-353" id="footnote-225-353-backlink">353</a></span> İşin garibi, dünya malına sahip olanlar Alman Yahudileriyken, Doğu Avrupalıların elinde avucunda hiçbir şey yoktu.</p>

      <p class="paragraf-2">Fakat yirminci yüzyıl boyunca Doğu Avrupalı Yahudiler Amerikalılığı öğrendi ve toplumsal statüleri yükseldi. Ticaret gelenekleri ve öğrenme hırslarıyla, giderek daha fazla işadamı (“Bir Yahudi, başkası hesabına çalışıp haftada on dolar kazanacağına, kendi hesabına çalışıp haftada beş dolar kazanmayı yeğler”), tüccar, ofis çalışanı ve nihayet öğretmen, doktor, avukat çıkarır oldular. “Ruslar” ile “Almanlar” arası düşmanlık sönümlendi; kültürel ve etnik bir kaynaşma gerçekleşti. Ortodoks Yahudiler Amerikan tarzına adapte oldukça, dinî pratikler de giderek daha fazla benzeşti.</p>

      <p class="paragraf-2">Bununla birlikte, İkinci Dünya Savaşı yılları ve 1950’lerin refah dönemi boyunca burjuvalaşma sürecinin tamamlanmasına kadar, göçmen Yahudilerin önemlice bir kısmı işçi sınıfı mensubu ve radikal olmayı sürdürdü. Yine de hâlâ New York, Miami Beach, Chicago ve Philadelphia’nın eski Yahudi mahallelerine tıkılıp kalmış pek çok yaşlı ve yoksul Yahudi vardır. New York’taki çoğu altmış beş yaş üzeri bir milyon Yahudinin dörtte birlik bölümü 3500 dolarlık yoksulluk sınırının altında ve yaklaşık 150.000’i de yıllık 3500-4000 dolarlık gelirleriyle bu düzeyin hemen üzerinde bir gelirle yaşamaktadır.<span class="dipp"><a class="footnote-link" href="#footnote-225-354" id="footnote-225-354-backlink">354</a></span></p>

      <p class="paragraf-2">Radikal örgütlenmelerin güç kaybetmesiyle birlikte, Yahudiler sinagoglarına daha bağlı haline geldi. Fakat sinagogların kendileri de, aynı Hristiyan kiliseleri gibi, giderek sekülerleşti; dinsel öğretiye dönük ilginin asgariye indiği bir sosyalleşme mekânı haline geldi. 13 yaşındaki Yahudi erkek çocuklarının bir tür vaftiz töreni denilebilecek <span class="char-style-override-11">bar mitzvah,</span> günümüzde birkaç on yıl öncesinden farklı olarak her Yahudi ailede gözlenebilir; fakat bu törenin dinsel anlamı çoğu zaman oldukça sınırlıdır ve daha ziyade fazlasıyla müsrif bir parti gibi düzenlenir. Öte yandan son zamanlarda, artık Amerikalı kimliği oturmuş ve holocaust’a tepki ve İsrail’e destek hasebiyle Yahudi kimliklerini pekiştirme kaygısı duyan Yahudilerde tersinden bir ortodokslaşma hareketi de gözlenmektedir.</p>

      <p class="paragraf-2">Sadece burjuvalaşma değil, aynı zamanda Sovyet rejiminin anti-semitik politikalarının ürünü anti-komünizm ve Amerikan dış politikasına yönelik eleştirilerin İsrail desteğiyle bastırılması da Yahudileri, çoğu liberal olmakla övünse de, temelde muhafazakârlaştırmıştır. Fakat Norman Podhoretz gibi yeni-muhafazakâr Yahudi entelektüeller için üzücü olmakla beraber, radikal Yahudi entelektüel geleneği bütünüyle yok olmamıştır.</p>

      <p class="paragraf-2">Ortalama bir orta sınıf Yahudi, Hitler öncesi Almanya’da olduğu gibi, ABD’de kendini evinde hissediyorsa da; pek çok Yahudi entelektüel, diğer Amerikalı entelektüeller gibi, ruhen çökmüş bir toplumda kendini yabancı hissetmektedir.</p>

      <p class="ara1" xml:lang="en-GB">Günümüzde dinin durumu: üç dinli sistem</p>

      <p class="paragraf-2">Kilise mensubu insan sayısı bakımından ABD, Avrupa’dan öndedir ve bu sayı hem Avrupa’da hem de ABD’de artmaktadır. Bu olgunun bir dizi nedeni vardır.</p>

      <p class="paragraf-2">ABD bir göç ülkesidir. Alman, İsveçli, Norveçli Lutherciler; Alman Metodistler; Ermeni Kongregasyoncular; İrlandalı, Alman, İtalyan, Polonyalı Katolikler; Alman, Rus, Macar Yahudiler ... hepsi kiliselerinde, kendi etnik cemaatlerini yeni ve vahşi bir dünyada konsolide eden bir kültürel kurum buldular. Amerikan kültürünün homojenleştirici etkisi karşısında kendi dillerini ve kültürel özgünlüklerini kaybettiklerinde, kültürlerinin toplumsal onaya sahip unsurlarından biri olan dinlerine sarıldılar. Bu, on dokuzuncu yüzyılın sonlarında “Amerikan değerlerine aykırı” sosyalizm zehrine kıyasla daha az yabancı ve hatta onun panzehiri kabul edilen Katolikler ve Yahudiler için bile geçerliydi. Coğrafi hareketliliği yüksek nüfusuyla uçsuz bucaksız bir ülkede kiliseler ve sinagoglar, kente yeni gelenlerin “kendileri gibi” insanlarla buluşabilecekleri birer merkez haline geldi.</p>

      <p class="paragraf-2"><span>Farklı mezhep ve dinlerin kabulünü kolaylaştıran unsurlardan biri de, devrim ve sonrasında kilise ile devlet işlerinin ayrışması oldu. De Tocqueville’in işaret ettiği gibi, ABD’de halkın tepkisini çeken birtakım resmi politikalarla lekelenmiş bir devlet dini bulunmadığından, devlet ve kilisenin iç içe geçtiği ülkelerdekinin aksine burada dinin nüfuzu azalmadı. Sonuç olarak, “Hristiyan cemaatleri sonsuz çeşitliliğe sahiptir ve sürekli değişim geçirir; fakat Hristiyanlığın kendisi, hiç kimsenin saldırmaya ya da savunmaya tenezzül etmeyeceği kadar yerleşik ve karşı koyulamaz bir olgudur.”</span><span class="dipp"><a class="footnote-link" href="#footnote-225-355" id="footnote-225-355-backlink">355</a></span> <span>Kökeni daha eskilere dayanan ve dinsel akımlar tarafından bastırılan popüler bir düşünce özgürlüğü geleneğinin varlığı ve on dokuzuncu yüzyılın sonları ile yirminci yüzyılın başlarında Albay Ingersoll ya da Clarence Darrow gibi burjuva rasyonalistlerinin dine meydan okuyuşu gibi olguları da göz ardı etmeksizin, Tocqueville’in bu gözlemine genel hatlarıyla katılmak mümkündür.</span></p>

      <p class="paragraf-2"><span>Dinsel çeşitliliğin yegâne nedeni göçmen akışı değildir; Amerikan dinine damgasını vuran, sınır bölgelerindeki küçük çiftçilerin etkisini de buna eklemek gerekir. Bu küçük çiftçiler, Eski Dünya’nın köylüleri gibi değillerdi; miras aldıkları dini sürdürmeye razı gelmiyorlardı. Amerikan tarımı, ticari bir kapitalist tarımdı ve onun çiftçileri de oldukça bireyciydi. Fakat cemaatlerin rekabetçiliği nedeniyle, Tocqueville’nin iddia ettiği gibi, dinin o haliyle varlığını sürdürmesi gerektiği varsayılıyordu.</span></p>

      <p class="paragraf-2">Tocqueville’in bir diğer iddiası da dinin “her türlü vatanseverlik duygusuyla ... iç içe geçtiğidir; böyle özgün bir güce kavuşması bundandır.”<span class="dipp"><a class="footnote-link" href="#footnote-225-356" id="footnote-225-356-backlink">356</a></span> Püriten mirasın, Amerikan kapitalist ideolojisinin Amerikan milletini seçilmiş halk olarak sunmasına nasıl hizmet ettiğini görmüştük. Hemen İkinci Dünya Savaşı ertesinde cemaat üyeliği ve kilise ayinlerine katılımda gözlenen keskin artış, kuşkusuz soğuk savaş ilanıyla yakından bağlantılıydı. “Tanrı’ya güveniyoruz”: Tanrı, “biz iyi çocukları”nı hiçbir zaman yüz üstü bırakmamıştı; şimdi de bırakmayacaktı. Din, Amerika’nın “gizli silahı”, bir dinî liderin ifadesiyle, “atom bombasından daha güçlü bir silah”<span class="dipp"><a class="footnote-link" href="#footnote-225-357" id="footnote-225-357-backlink">357</a></span> ilan edildi –bu, tabii ki, hükümetin atom bombası istiflemesini engellemedi.</p>

      <p class="paragraf-2">Amerika’da dinin varlığını sürdürmesinin nedenleri birbiriyle iç içedir. Son tahlilde Amerikan dininin özgünlüğü, Amerikan kapitalizminin özgün niteliklerinden kaynaklanır: burjuvazinin İngiltere ve Avrupa’da olduğu gibi taht, kilise ve toprak aristokrasisi ile kendini zayıf düşüren tavizkar bir ilişkiye girmesini gereksizleştiren, görece zayıf feodal kurumların çöküşü; özgür çiftçilerin kullanımına açık, geniş miktarda ucuz toprak; her yeni nesliyle aşırı sömürüye maruz kalan ucuz yabancı iş gücü ithali; Birinci Dünya Savaşı’ndan itibaren Amerikan emperyalizminin diğer kapitalist ülkeler üzerindeki hegemonyası. Tüm bu faktörler, bugüne kadar kitlesel bir sosyalist hareketin ve bir Marksist partinin gelişmesine karşı etkide bulunmuş ve bu da dinin mevcut durumunu etkilemiştir.</p>

      <p class="paragraf-2">Sanayileşme ve bilimsel bilginin yayılışı Avrupa kiliselerinin altını oyarken, ABD’de dinin kendisini sekülerleştirmiştir. Dinsel inanışların gündelik hayatla pek ilişkisi yoktur. Bir insanın altı gün boyunca yapıp ettikleri başka bir şeydir; pazar günü kilisede dinledikleri başka bir şey. Bu bilinçli bir riyakârlıktan ziyade, akıl karışıklığı ve düşünsel yüzeysellikle ilişkilidir. Öğretiler ve dogmalar yerle bir olduğunda, dinden geriye kalan içi boş bir kabuktur. Temelde, Rotary ve Kiwani kulüplerinin ritüelleşmiş kavramlarının payandası işlevi görür: demokrasi, serbest girişim, gönüllü toplum hizmeti, pozitif düşünce. ... Bunlar, Amerikan kapitalizminin seküler dinidir.<span class="dipp"><a class="footnote-link" href="#footnote-225-358" id="footnote-225-358-backlink">358</a></span></p>

      <p class="paragraf-2">Üç dinsel inanış –Protestanlık, Katoliklik ve Yahudilik– bugün Amerika’da “resmi” dindir. Üç-dinli bu sistem, kapitalist partilerin politik tekelini garantiye almak için tasarlanmış iki partili sistemle karşılaştırılabilir. Vergi muafiyeti kanunları sayesinde devasa mülk ve yatırımlarının vergisini ödemek zorunda kalmayan Amerikan kiliseleri, bünyelerinde dinsel kurumlar barındıran Avrupa devletlerine kıyasla daha büyük bir devlet desteğine mazhar olmaktadır. Elbette siyahî “vitrin kültleri”, bu tür mülk ve yatırımlara sahip olmadıklarından böyle yardımlar da alamamaktadır. Aynısı, siyasi kampanyalar için de geçerlidir; devlet zengin Cumhuriyetçi ve Demokrat partilere büyük miktarda para aktarırken, küçük ve yoksul partilere kuruş koklatmaz.</p>

      <p class="paragraf-2">Bu nedenle Peter L. Berger, haklı olarak, mevcut kilise ve devlet ayrılığını çiftlerin boşanmasından ziyade “tüm eşlerin devlet-koca tarafından bağışlananları eşit şekilde paylaştığı bir çokeşli düzenleme”ye benzetir (fakat daha zengin eşlerin pratikte daha çok fayda sağlayacağını eklese isabet olurdu). “Ayrılık duvarı”nın hizmet ettiği şey, “daha az muteber belli adayları” siyasal haremin dışında tutmak ve “bu dinsel-siyasal evlilikle hiçbir işi olmayacak sekülerizm yanlılarını bu güvenlik alanından ayırmak”tır.<span class="dipp"><a class="footnote-link" href="#footnote-225-359" id="footnote-225-359-backlink">359</a></span> Evlat edinme ya da siyasal mültecilerin seçimi ve gözetlenmesi gibi konularda bir aktör olarak hareket eden dinsel kurumlar, sekülerizm yanlılarına karşı çeşitli yaptırımlar dayatabilmektedir.</p>

      <p class="paragraf-2">Kilise-devlet ilişkisini en iyi gösteren olgu, silahlı kuvvetlerdeki din memurluğu sistemidir. Din adamları askerlikten muaftır. Silahlı kuvvetlere katılan her din adamı, otomatik olarak subay atanır. Dinsel hizmetler sunmanın yanı sıra “karakter rehberliği” dersleri verir ve ahlak zabıtalığı yapar. Bir din adamı, askerlere, ülkelerinin iştirak ettiği savaşın haksız olduğunu ve karakterlerini bu savaşa karşı çıkarak gösterebileceklerini salık verecek olursa, bu görevde uzun süre kalamaz. Mazhar olduğu özel ayrıcalıklar karşılığında kilisenin de devlete hizmet etmesi beklenir.</p>

      <p class="ara1" xml:lang="en-GB">“İsa Uçukları”, Mormonlar ve Evanjelikler</p>

      <p class="paragraf-2">Will Herberg’in, ABD’nin “resmi” dinlerini kaleme aldığı Eisenhower yıllarında bu dinler bütünüyle korunaklı görünüyordu. Fakat bu dönemin istikrarlı yapısının sarsılması, yeni dinsel hareketlerin ortaya çıkışı anlamına geldi.</p>

      <p class="paragraf-2">1960’lı yıllarda muhalif orta sınıf gençliği Zen ve Doğu mistisizmine yüzünü döndü. Fakat egemen Hristiyan kültürünün etkisiyle bunların çoğu, kökleri Ortadoğu’ya uzanan ve ilk destekçileri komünal bir yaşam süren bir karşı-kültür Hristiyanlığına evrildi: “İsa Uçukları”. Uçuk kelimesi, “uyuşturucu etkisiyle tuhaf davranışlar sergilemek” için kullanılan uçmak fiilinden geliyordu ve bu karşı-kültür grupları da dönemin uyuşturucu kültürünün parçasıydı. Dolayısıyla oldukça uygun bir adlandırmaydı. “İsa Uçukları” ya da onlar için kullanılan daha şık bir adlandırmayla “İsa’nın İnsanları” büyük ölçüde evanjelik hareket tarafından kapsandı ve bu hareketin ortodoksi-dışı kanadında yer aldı.</p>

      <p class="paragraf-2">ABD’de 1970’lerin başında 1,7 milyon olan üye sayısını on yılın sonunda 3,1 milyona çıkaran dönemin en çok büyüyen kiliselerinden biri, Mormonlardı. Mormonculuk, 1820’lerin dinsel yükseliş ortamında, teolojik esinli bir ütopyacı komünal hareket olarak doğmuştu. Şeylerin ilahi düzeninde ABD’ye merkezî bir yer atfeden vurgusu ve insanın yaratma kudretine sahip bir tanrıya dönüşene kadar gelişebildiği iyimser ilerleme doktriniyle tam bir Amerikan diniydi. İşin aslı, bu, sıradan insanın ilahlaştırılması doktriniydi: Huey Long’un vaktiyle dediği gibi, her insan bir kral değildir; fakat her insan bir tanrıdır. Mormonlar arasındaki yaygın bir deyişe göreyse, “İnsan neyse, tanrı da oydu; tanrı neyse, insan da o olabilir.” Kendini yaratan insan doktrinine, Mormonculuk, kendini yaratan tanrı doktrinini ekledi. “Mormonculuk, aktivizm ve çaba aracılığıyla dünya üzerinde göreli bir hâkimiyet elde etmiş, bir tür kendini yaratan ilah nosyonu geliştirmiştir. ... Tanrının dünyayla ilişkisi, muktedir bir zanaatkârın ilişkisine benzer; Amerikalının Amerikan kıtasıyla ilişkisinin bir yansımasıdır.”<span class="dipp"><a class="footnote-link" href="#footnote-225-360" id="footnote-225-360-backlink">360</a></span></p>

      <p class="paragraf-2">Mormonculuğun radikal ölçüde farklı teolojisi, çokeşlilik savunusu ve insanlığa yeni bir İncil<span class="dipp"><a class="footnote-link" href="#footnote-225-361" id="footnote-225-361-backlink">361</a></span> getirme iddiası onu bir nefret objesine dönüştürdü. Fakat yine de yoksul çiftçileri ve aşırı pahalanan topraklarını terk etmek zorunda kalmış insanları cezbetti. Batı’ya doğru sürülen Mormonlar, sonunda Utah’a geldi. Burada zaman içinde, özellikle Mormon kilisesinin Utah bir eyalet haline gelsin diye ABD yönetiminin taleplerine ayak uydurmasının ardından, başlardaki eşitlikçi karakterini kaybetti. Joseph Smith’e gelen vahiy “herkes ihtiyacı kadarını alabilir” diyordu; fakat gelirin geri kalan kısmı, yeterince parası olmayanlara dağıtılmak ve Yeni Kudüs için toprak satın almak için kiliseye verilmeliydi.<span class="dipp"><a class="footnote-link" href="#footnote-225-362" id="footnote-225-362-backlink">362</a></span> Bu, kişinin gelirinin onda birini vermesi şeklinde kurala bağlandı. Bu para kilisenin günümüzdeki muazzam zenginliğinin kaynağıdır.</p>

      <p class="paragraf-2">Maine’in Ticari Regülasyon Komisyonu üyesi Godron Weil’e göre çağdaş Mormon kilisesi, ülkenin en büyük elli şirketi arasındadır ve en az 2 milyar dolarlık malvarlığına sahiptir. Peygamber kabul edilen başkana danışmanlık yapan ve kilisenin otoriter yapısını yöneten On İki Havariler Kurulu üyelerinin çoğunluğu, Utah’taki kiliseyle bağlantılı şirketlerin yönetici kurullarında görev almaktadır.</p>

      <p class="paragraf-2">Utah’a eyalet statüsü verilmesinden bu yana, Mormon üst yönetiminin Cumhuriyetçi Parti ile yakın bağları olmuştur. Mevcut On İki Havariler Kurulu’nun en üst düzey üyesi –ki bu üye, geleneksel olarak, mevcut liderden sonra başkan seçilecek kişidir– Ezra Taft Benson, aynı zamanda John Birch Cemaati’nin lideridir. “Büyük devlet” modeline ve devletin ekonomik hayata müdahalesine karşı çıkıyor görünmesine rağmen, Eisenhower yönetiminin Tarım Bakanı olan Benson, insanlığın yetersiz beslenmeden muzdarip olduğu dönemlerde ticari tarım yapan şirketlere ve milyonerlere üretimi azaltmaları için büyük miktarda para dağıtmasıyla bilinir. Anlaşılan, Mormon liderleri zenginler için sosyalizmi, yoksullar için kapitalizmi savunmaktadır.</p>

      <p class="paragraf-2">Mormon kilisesinin toplumsal muhafazakârlığı, özellikle Eşit Haklar Tasarısı’na karşı mücadelesinde ifşa olmuştur. Fakat Mormonların yaygınlaşarak kentlileşmesi ve günümüzde büyük ölçüde orta sınıflara hitap etmesi sonucu kilise, yeni basınç ve etkilere açık hale gelmiştir. “Boşanma yaygınlaşıyor. ... Kilise içindeki kimi eleştirel figürler, kilise üyelerinin liderliği körü körüne takip ettiğine inanıyor; feminizmin etkileri, Mormonların katı cinsiyet rollerini –erkekler tarafından yönetilen kilise ve aile hayatı modelini– sarsıyor.”<span class="dipp"><a class="footnote-link" href="#footnote-225-363" id="footnote-225-363-backlink">363</a></span> Fakat bunlar sadece birer dip dalgadır; seçkinler hâlihazırda duruma hâkimdir.</p>

      <p class="paragraf-2">Mormon kilisesinden daha da güçlü bir gerici kuvvet, evanjelik harekette toplanmıştır. Çok sayıda evanjelik, ana akım ya da daha küçük kiliselere mensup olsa da, ana akım kiliselerin liderliğinin temsil ettiği sekülerleşmiş dine karşıdırlar. Evanjelikleri ayırt edici kılan, İsa’ya bağlılık yoluyla “yeniden doğma” iddiaları ve tanrının sözünü dünyaya yayma arzularıdır. İncil’in yorumlanışında genellikle köktendincidirler. Siyahî, feminist ve gençlik hareketlerinin yansıttığı toplumsal huzursuzluklardan<span class="dipp"><a class="footnote-link" href="#footnote-225-364" id="footnote-225-364-backlink">364</a></span> dehşete kapılan orta sınıf ağırlıklı üyelerinin çoğunluğu, katı birer muhafazakârdır (Siyahî evanjelikler böyle değildir). Carter ve Anderson’ın da kendilerini “yeniden doğmuş” Hristiyanlar olarak adlandırmalarına rağmen, 1980 başkanlık seçimlerinde açıkça Ronald Reagan’a destek vermişlerdir. 1984 başkanlık kampanyası sürecinde Cumhuriyetçi Parti kongrelerinde daha da belirleyici bir rol oynamışlardır. Bir vaaz kahvaltısında Reagan bu yobazlara, okullarda vaaza karşı çıkanların dine karşı “hoşgörüsüz” olduğunu söylemiştir. Cumhuriyetçi Parti kongresinde açılış vaazını veren Papaz James Robison’un bir keresinde anti-semitikleri “Yahudilerden gereğinden fazla nefret eden kişi”<span class="dipp"><a class="footnote-link" href="#footnote-225-365" id="footnote-225-365-backlink">365</a></span> olarak tanımladığı düşünülürse, Reagan’ın hoşgörüsü sadece dinci yobazları kapsamaktadır.</p>

      <p class="paragraf-2">Çağdaş evanjelizm, Billy Graham’ın 1949 yılında komünizm tehlikesi ve yaklaşan kıyamet uyarısıyla yaptığı kampanyayla başlatılabilir. Söz konusu kampanya, William Randolph Hearst’ın gazetesinin editörlerine “Graham’ı köpürtmeleri” talimatı sayesinde büyük yankı yaratmıştır.<span class="dipp"><a class="footnote-link" href="#footnote-225-366" id="footnote-225-366-backlink">366</a></span></p>

      <p class="paragraf-2">Bugün aşırı sağla bağlantılı çok sayıda evanjelik örgüt, Amerika’nın en zengin adamlarından büyük miktarda mali destek almaktadır. John Birch Cemaati’nin yönetim kurulunda yer alan, Teksaslı petrol devi Nelson Bunker Hunt, Kampüs Haçlı Seferi liderliğindeki 1 milyar dolarlık yardım kampanyasına 10 milyon dolardan fazla bağışta bulunmuş ve 1 milyon ve daha fazla miktarda verebilecek bağışçılar için aracılık yapmıştır.<span class="dipp"><a class="footnote-link" href="#footnote-225-367" id="footnote-225-367-backlink">367</a></span> Muhafazakâr düşünce kuruluşu The Heritage, John Birch Cemaati’ne de destek olan meşhur Coors ailesinden Joseph Coors’un parasıyla, tele-evanjelist Jerry Falwells liderliğindeki Ahlaki Çoğunluk’un direktörü ve Reagan’ın dinî danışmanı Robert Billings tarafından kurulmuştur. Bir “eğitim lobisi” olan The Christian Freedom Foundation, Sun Oil Şirketi’nin kurucusu J. Howard Pew ve “serbest girişim sistemi davasına bağlı diğer işadamları”<span class="dipp"><a class="footnote-link" href="#footnote-225-368" id="footnote-225-368-backlink">368</a></span> tarafından fonlanmıştır. Bu kutsal bağlılıklarını, ölüm onları ayırıncaya kadar sürdürmeye kararlı görünüyorlar.</p>

      <p class="paragraf-2">Pek çok kiliseye dağılmış halde bulunan evanjelizm, yeni Katolik evanjelikler ya da Katolik kilisesini “Babil’in fahişesi” ithamıyla reddeden evanjelik Protestan tarikatlar gibi pek çok eski düşmanı aynı çatı altında buluşturmuştur. Hatta Pazar ibadetini sürdüren, Yahudi tatillerini gözeten, takke takan, fakat İsa’nın kutsallığını kabul eden kimi mesiyanik Yahudiler de buna dâhildir. Evanjelik Hristiyanlar, daha ortodoks Yahudilerle de bağlar kurmuştur. Önde gelen on iki evanjelik vaiz, <span class="char-style-override-11">New York Times</span>’a ve diğer gazetelere verdikleri tam sayfa bir ilanda, bölünmemiş tek bir Kudüs’te ve Batı Şeria’nın işgal edilmiş topraklarında hâkimiyet “hakkı” dâhil, İsrail’e tam boy desteklerini ifade etmişlerdir. Irkçı George Wallace ve Lester Maddox’u destekleyen, faşist Minutemen’i savunan vaiz Carl D. McIntyre de benzer bir gazete ilanı vermiştir. İsrail’e sunulan bu destek, anti-komünizme ve İncil’den çıkarsadıkları, Yahudilerin İsrail’de yeniden toplanmasının İsa’nın yeniden doğuşunu müjdelediği inancına dayanmaktadır.</p>

      <p class="paragraf-2"><span>Yahudiler de, eskiden belirgin şekilde anti-semitik olan bu köktendinci Protestanlara sıcak bir karşılık vermiştir.</span> <span class="char-style-override-11">New York Times</span><span>’ın din editörü Kenneth A. Briggs’e göre “1967’den itibaren Amerikan Yahudi Komitesi başlıca kaynaklarını, evanjeliklerle köprüler kurmak amacıyla cemaatler arası ilişkilere vakfetmektedir. Böylece komite, İsrail’e yeterince destek vermedikleri gerekçesiyle liberal Protestanlara büyük ölçüde sırtını dönmüştür.”</span><span class="dipp"><a class="footnote-link" href="#footnote-225-369" id="footnote-225-369-backlink">369</a></span> <span>Fakat Amerikan Yahudi Komitesi bu flörtleşmede temkini elden bırakmasa isabet olur. Zira can çıkar, huy çıkmaz. Çoğu rahiplerden oluşan 15.000 köktendincinin 22 Ağustos 1980 tarihli bir toplantısında, Güney Baptist Kongresi başkanı Bailey Smith şunu demiştir: “Yüce Tanrı bir Yahudinin duasını duymaz; İsa’nın gerçek Mesih olmadığını söyleyen bir adamın duasını Tanrı nasıl duyabilir?” Vaiz Smith, kendisi gibi tanrının kulak verdiği kullarının İsrail için dua ediyor olmasını bir talih olarak görüyor olabilir; fakat Yahudiler bu vaazdaki anti-semitik önyargılara kulak kabartsa iyi olur.</span></p>

      <p class="paragraf-2">Ve sadece Yahudiler de değil: Büyümesi dindar kesimlerdeki sağcılaşmaya işaret eden bu gerici hareket, ezilen tüm sınıf ve ırkların düşmanıdır.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-261-backlink" id="footnote-225-261">261</a> <span xml:lang="en-US">Larzer Ziff,</span> <span class="char-style-override-11" xml:lang="en-US">Puritanism in America</span> <span xml:lang="en-US">(New York: Viking Press, 1973), 177.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-262-backlink" id="footnote-225-262">262</a> <span xml:lang="en-US">George Novack, “A Suppressed Chapter in the History of American Capitalism: The Conquest of the Indians,”</span> <span class="char-style-override-11" xml:lang="en-US">Marxist Essays in American History</span><span xml:lang="en-US">, drl. Robert Himmel (New York: Merit Publishers, 1966), 23.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-263-backlink" id="footnote-225-263">263</a> <span xml:lang="en-US">Ziff, 90-91.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-264-backlink" id="footnote-225-264">264</a> <span xml:lang="en-US">A.g.e., 91.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-265-backlink" id="footnote-225-265">265</a> <span xml:lang="en-US">İngilizcesi</span> <span>“manifest destiny” olan bu yaklaşım, özellikle on dokuzuncu ve yirminci yüzyılda, ABD’nin Kuzey Amerika’ya hâkim olmasının ülkenin “önlenemez kaderi” olduğunu ifade eden öğretidir. –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-266-backlink" id="footnote-225-266">266</a> <span xml:lang="en-US">Aktaran H. Richard Niebuhr,</span> <span class="char-style-override-11" xml:lang="en-US">The Social Sources of Denominationalism</span> <span xml:lang="en-US">(Hamden, Conn: The Shoe String Press, 1954), 104.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-267-backlink" id="footnote-225-267">267</a> <span xml:lang="en-US">Alexis De Tocqueville,</span> <span class="char-style-override-11" xml:lang="en-US">Democracy in America</span> <span xml:lang="en-US">(New York: Vintage Books, 1959), Cilt 2, Bölüm 9.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-268-backlink" id="footnote-225-268">268</a> <span xml:lang="en-US">V.F. Calverton,</span> <span class="char-style-override-11" xml:lang="en-US">The Passing of the Gods</span> <span xml:lang="en-US">(New York: Charles Scribner’s Sons, 1934), 220.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-269-backlink" id="footnote-225-269">269</a> <span class="char-style-override-11" xml:lang="en-US">New York Times</span><span xml:lang="en-US">, 22 Eylül 1980.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-270-backlink" id="footnote-225-270">270</a> <span>Yazar, bir İngiliz geleneği olan ve akşam üzeri saat 5’te yapılan küçük çay toplantılarına gönderme yapıyor –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-271-backlink" id="footnote-225-271">271</a> <span xml:lang="en-US">Charles A. Beard ve Mary R. Beard,</span> <span class="char-style-override-11" xml:lang="en-US">The Rise of American Civilization</span> <span xml:lang="en-US">(New York: Macmillan, 1961), Cilt 1, 212-13.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-272-backlink" id="footnote-225-272">272</a> <span xml:lang="en-US">Eric Foner,</span> <span class="char-style-override-11" xml:lang="en-US">Tom Paine and Revolutionary America</span> <span xml:lang="en-US">(New York: Oxford University Press, 1976), 115-16.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-273-backlink" id="footnote-225-273">273</a> <span xml:lang="en-US">G. Adolf Koch,</span> <span class="char-style-override-11" xml:lang="en-US">Republican Religion: The American Revolution and the Cult of Reason</span> <span xml:lang="en-US">(New York: Henry Holt, 1933).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-274-backlink" id="footnote-225-274">274</a> <span xml:lang="en-US">Aktaran William G. McLoughlin,</span> <span class="char-style-override-11" xml:lang="en-US">Revivals, Awakenings, and Reform: An Essay on Religion and Social Change in America, 1607-1977</span> <span xml:lang="en-US">(University of Chicago Press, 1978), 44.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-275-backlink" id="footnote-225-275">275</a> <span xml:lang="en-US">William G. McLoughlin, “The American Revouliton as a Religious Revival: ‘The Millenium in One Country,’”</span> <span class="char-style-override-11" xml:lang="en-US">New England Quarterly</span><span xml:lang="en-US">, 40 (1967), 107.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-276-backlink" id="footnote-225-276">276</a> <span xml:lang="en-US">Foner, 111-12.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-277-backlink" id="footnote-225-277">277</a> <span xml:lang="en-US">A.g.e., 112-17.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-278-backlink" id="footnote-225-278">278</a> <span class="char-style-override-11">Ondalık</span> <span>(</span><span class="char-style-override-11">tithe</span><span>): Hristiyanların kiliselere vermek zorunda olduğu, gelirin yüzde 10’u oranındaki vergi. –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-279-backlink" id="footnote-225-279">279</a> <span xml:lang="en-US">Beard, Cilt 1, 271.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-280-backlink" id="footnote-225-280">280</a> <span xml:lang="en-US">Koch, 10-11.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-281-backlink" id="footnote-225-281">281</a> <span xml:lang="en-US">J. Franklin Jameson,</span> <span class="char-style-override-11" xml:lang="en-US">The American Revolution Considered as a Social Movement</span> <span xml:lang="en-US">(Boston: Beacon Press, 1956), 94.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-282-backlink" id="footnote-225-282">282</a> <span xml:lang="en-US">Clement Eaton,</span> <span class="char-style-override-11" xml:lang="en-US">Freedom of Thought in the Old South</span> <span xml:lang="en-US">(Durham, N.C.: Duke University Press, 1940), 15.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-283-backlink" id="footnote-225-283">283</a> <span xml:lang="en-US">Koch, 71.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-284-backlink" id="footnote-225-284">284</a> <span xml:lang="en-US">Karş. Koch, 284.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-285-backlink" id="footnote-225-285">285</a> <span xml:lang="en-US">Calverton, 235.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-286-backlink" id="footnote-225-286">286</a> <span xml:lang="en-US">Koch, 290-91.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-287-backlink" id="footnote-225-287">287</a> <span xml:lang="en-US">Calverton, 234.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-288-backlink" id="footnote-225-288">288</a> <span xml:lang="en-US">Koch, 252-55.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-289-backlink" id="footnote-225-289">289</a> <span xml:lang="en-US">A.g.e., 258-59.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-290-backlink" id="footnote-225-290">290</a> <span xml:lang="en-US">Henry F. May,</span> <span class="char-style-override-11" xml:lang="en-US">Protestant Churches and Industrial America</span> <span xml:lang="en-US">(New York: Octagon Books, 1963), 9.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-291-backlink" id="footnote-225-291">291</a> <span xml:lang="en-US">Koch, 275, 277.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-292-backlink" id="footnote-225-292">292</a> <span class="char-style-override-11">Episkopalyan</span><span>: Resmî İngiliz Anglikan kilisesinin ABD’deki kolu. –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-293-backlink" id="footnote-225-293">293</a> <span class="char-style-override-11" xml:lang="en-US">İsa’nın Talebeleri</span><span xml:lang="en-US">: Kuzey Amerika’daki anaakım Protestan mezheplerinden biri. –</span><span class="char-style-override-11" xml:lang="en-US">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-294-backlink" id="footnote-225-294">294</a> <span xml:lang="en-US">McLoughlin,</span> <span class="char-style-override-11" xml:lang="en-US">Revivals, Awakenings, and Reform</span><span xml:lang="en-US">, 126.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-295-backlink" id="footnote-225-295">295</a> <span xml:lang="en-US">Tocqueville, Cilt 2, Bölüm 12.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-296-backlink" id="footnote-225-296">296</a> <span xml:lang="en-US">Jeremy Rifkin ve Ted Howard,</span> <span class="char-style-override-11" xml:lang="en-US">The Emerging Order: God in the Age of Scarcity</span> <span xml:lang="en-US">(New York: G.P. Putnam’s Sons, 1979), 153.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-297-backlink" id="footnote-225-297">297</a> <span xml:lang="en-US">A.g.e., 154.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-298-backlink" id="footnote-225-298">298</a> <span xml:lang="en-US">H. Richard Niebuhr, 170.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-299-backlink" id="footnote-225-299">299</a> <span xml:lang="en-US">Beard, Cilt 2, 9.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-300-backlink" id="footnote-225-300">300</a> <span xml:lang="en-US">Niebuhr, 192-93.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-301-backlink" id="footnote-225-301">301</a> <span xml:lang="en-US">A.g.e., 193.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-302-backlink" id="footnote-225-302">302</a> <span xml:lang="en-US">A.g.e., 193-94.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-303-backlink" id="footnote-225-303">303</a> <span xml:lang="en-US">Calverton, 247.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-304-backlink" id="footnote-225-304">304</a> <span xml:lang="en-US">H. Richard Niebuhr, 196.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-305-backlink" id="footnote-225-305">305</a> <span xml:lang="en-US">Russell B. Nye,</span> <span class="char-style-override-11" xml:lang="en-US">William Lloyd Garrison and the Humanitarian Reformers</span> <span xml:lang="en-US">(Boston: Little, Brown, 1955), 108.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-306-backlink" id="footnote-225-306">306</a> <span xml:lang="en-US">A.g.e., 33-34.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-307-backlink" id="footnote-225-307">307</a> <span xml:lang="en-US">A.g.e., 108.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-308-backlink" id="footnote-225-308">308</a> <span xml:lang="en-US">Niebuhr, 248-49.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-309-backlink" id="footnote-225-309">309</a> <span xml:lang="en-US">A.g.e., 242.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-310-backlink" id="footnote-225-310">310</a> <span xml:lang="en-US">Albert J. Raboteau,</span> <span class="char-style-override-11" xml:lang="en-US">Slave Religion: The “Invisible Institution” in the Antebellum South</span> <span xml:lang="en-US">(New York: Oxford University Press, 1978), 163.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-311-backlink" id="footnote-225-311">311</a> <span xml:lang="en-US">Gayraud S. Wilmore,</span> <span class="char-style-override-11" xml:lang="en-US">Black Religion and Black Radicalism</span> <span xml:lang="en-US">(Garden City, N.Y.: Doubleday, 1972), 54, 55.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-312-backlink" id="footnote-225-312">312</a> <span xml:lang="en-US">A.g.e., 56, 58-59.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-313-backlink" id="footnote-225-313">313</a> <span xml:lang="en-US">Raboteau, 247.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-314-backlink" id="footnote-225-314">314</a> <span xml:lang="en-US">A.g.e., 311, 12.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-315-backlink" id="footnote-225-315">315</a> <span xml:lang="en-US">Wilmore, 69.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-316-backlink" id="footnote-225-316">316</a> <span xml:lang="en-US">A.g.e., 100.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-317-backlink" id="footnote-225-317">317</a> <span xml:lang="en-US">Raboteau, 314.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-318-backlink" id="footnote-225-318">318</a> <span xml:lang="en-US">Wilmore, 196.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-319-backlink" id="footnote-225-319">319</a> <span xml:lang="en-US">Aktaran a.g.e., 115.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-320-backlink" id="footnote-225-320">320</a> <span class="char-style-override-11" xml:lang="en-US">Vasıflı Onda Bir</span> <span xml:lang="en-US">(</span><span class="char-style-override-11">The Talented Tenth</span><span>): On dokuzuncu yüzyıl sonları ve yirminci yüzyıl başlarında liberal beyazlar tarafından ortaya atılan ve her on siyahi Amerikalıdan birinin, gerekli eğitimi aldığı takdirde liderlik vasfı geliştirebileceği kanaatini ifade eden bir nosyon. –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-321-backlink" id="footnote-225-321">321</a> <span class="char-style-override-11">National Association for the Advancement of Colored People</span> <span>(Siyahların Gelişimi İçin Ulusal Birlik): ABD’deki en büyük siyah hakları örgütlerinden biri. –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-322-backlink" id="footnote-225-322">322</a> <span xml:lang="en-US">Aktaran Arthur Huff Fauset,</span> <span class="char-style-override-11" xml:lang="en-US">Black Gods of the Metropolis: Negro Religious Cults in the Urban North</span> <span xml:lang="en-US">(Philadelphia: University of Pennsylvania Press, 1971), 7.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-323-backlink" id="footnote-225-323">323</a> <span xml:lang="en-US">Wilmore, 234-35.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-324-backlink" id="footnote-225-324">324</a> <span xml:lang="en-US">Fauset, 100.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-325-backlink" id="footnote-225-325">325</a> <span xml:lang="en-US">Wilmore, 243.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-326-backlink" id="footnote-225-326">326</a> <span xml:lang="en-US">A.g.e., 244-45.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-327-backlink" id="footnote-225-327">327</a> <span xml:lang="en-US">A.g.e., 245.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-328-backlink" id="footnote-225-328">328</a> <span class="char-style-override-11">Black Power</span><span>: 1960’lı yıllarda pek çok siyahî hareketin kullandığı ortak bir siyasal slogan. –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-329-backlink" id="footnote-225-329">329</a> <span xml:lang="en-US">A.g.e., 272.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-330-backlink" id="footnote-225-330">330</a> <span xml:lang="en-US">Malcom X,</span> <span class="char-style-override-11" xml:lang="en-US">By Any Means Necessary</span><span xml:lang="en-US">, drl. George Breitman (New York: Pathfinder Press, 1970), 91.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-331-backlink" id="footnote-225-331">331</a> <span xml:lang="en-US">May, 15.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-332-backlink" id="footnote-225-332">332</a> <span xml:lang="en-US">J. Milton Yinger,</span> <span class="char-style-override-11" xml:lang="en-US">Religion in the Struggle for Power: A Study in the Sociology of Religion</span> <span xml:lang="en-US">(Durham, N.C.: Duke University Press, 1946), 132.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-333-backlink" id="footnote-225-333">333</a> <span xml:lang="en-US">Matthew Josephson,</span> <span class="char-style-override-11" xml:lang="en-US">The Robber Barons: The Great American Capitalists 1861-1901</span> <span xml:lang="en-US">(New York: Harcourt, Brace, 1934), 322-23.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-334-backlink" id="footnote-225-334">334</a> <span xml:lang="en-US">William W. Sweet,</span> <span class="char-style-override-11" xml:lang="en-US">The Story of Religion in America</span> <span xml:lang="en-US">(New York: Harper, 1939), 500-504.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-335-backlink" id="footnote-225-335">335</a> <span class="char-style-override-11">Prince of Peace</span><span>: İsa kastediliyor. –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-336-backlink" id="footnote-225-336">336</a> <span xml:lang="en-US">May, 92, 93, 101.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-337-backlink" id="footnote-225-337">337</a> <span xml:lang="en-US">Yinger, 134.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-338-backlink" id="footnote-225-338">338</a> <span xml:lang="en-US">A.g.e.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-339-backlink" id="footnote-225-339">339</a> <span xml:lang="en-US">A.g.e., 153.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-340-backlink" id="footnote-225-340">340</a> <span xml:lang="en-US">Argyle ve Beit-Hallahmi, 162.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-341-backlink" id="footnote-225-341">341</a> <span xml:lang="en-US">Robert D. Cross,</span> <span class="char-style-override-11" xml:lang="en-US">The Emergence of Liberal Catholicism in America</span> <span xml:lang="en-US">(Cambridge, Mass.: Harvard University Press, 1958), 34-35.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-342-backlink" id="footnote-225-342">342</a> <span xml:lang="en-US">A.g.e., 35, 34.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-343-backlink" id="footnote-225-343">343</a> <span xml:lang="en-US">A.g.e., 48.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-344-backlink" id="footnote-225-344">344</a> <span xml:lang="en-US">Yinger, 148.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-345-backlink" id="footnote-225-345">345</a> <span xml:lang="en-US">Cross, 117.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-346-backlink" id="footnote-225-346">346</a> <span xml:lang="en-US">Blanshard, 13.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-347-backlink" id="footnote-225-347">347</a> <span class="char-style-override-11">II. Vatikan Konseyi</span><span>: 1962 yılında, Vatikan’ın modern dünyayla ilişkilerini yeniden düzenlemek için toplanan konsey –</span><span class="char-style-override-11">çev.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-348-backlink" id="footnote-225-348">348</a> <span class="char-style-override-11" xml:lang="en-US">New York Times</span><span xml:lang="en-US">, 29 Ocak 1979.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-349-backlink" id="footnote-225-349">349</a> <span xml:lang="en-US">Will Herberg,</span> <span class="char-style-override-11" xml:lang="en-US">Protestant-Catholic-Jew</span> <span xml:lang="en-US">(Garden City, N.Y.: Doubleday, 1960), 175.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-350-backlink" id="footnote-225-350">350</a> <span xml:lang="en-US">A.g.e., 200.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-351-backlink" id="footnote-225-351">351</a> <span xml:lang="en-US">Stanley Feldstein,</span> <span class="char-style-override-11" xml:lang="en-US">The Land That I Show You: Three Centuries of Jewish Life in America</span> <span xml:lang="en-US">(Garden City, N.Y.: Doubleday, 1978), 250.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-352-backlink" id="footnote-225-352">352</a> <span xml:lang="en-US">A.g.e., 106, 157, 158.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-353-backlink" id="footnote-225-353">353</a> <span xml:lang="en-US">A.g.e., 158.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-354-backlink" id="footnote-225-354">354</a> <span xml:lang="en-US">A.g.e., 460.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-355-backlink" id="footnote-225-355">355</a> <span xml:lang="en-US">Tocqueville, Cilt 1, Bölüm 1.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-356-backlink" id="footnote-225-356">356</a> <span xml:lang="en-US">A.g.e.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-357-backlink" id="footnote-225-357">357</a> <span xml:lang="en-US">Herberg, 60.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-358-backlink" id="footnote-225-358">358</a> <span xml:lang="en-US">A.g.e., 82-83.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-359-backlink" id="footnote-225-359">359</a> <span xml:lang="en-US">Peter L. Berger,</span> <span class="char-style-override-11" xml:lang="en-US">The Noise of Solemn Assemblies: Christian Commitment and the Religious Establishment in America</span> <span xml:lang="en-US">(Garden City), N.Y.: Doubleday, 1961), 59.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-360-backlink" id="footnote-225-360">360</a> <span xml:lang="en-US">T</span><span xml:lang="en-US">homas F. O’Dea,</span> <span class="char-style-override-11" xml:lang="en-US">The Mormons</span> <span xml:lang="en-US">(Chicago: University of Chicago Press, 1957), 124.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-361-backlink" id="footnote-225-361">361</a> <span xml:lang="en-US">Mormonculuğun kurucusu, karizmatik kişiliği ve zengin hayalgücüyle Joseph Smith, bir meleğin kendisini gizli altın tabletlere götürdüğünü ve meleğin verdiği “gaipten taşlar” sayesinde bu tabletleri okuyup çözdüğünü iddia etti. Pulitzer ödüllü tarihçi Fawn Brodie özenli bir araştırmaya dayanan Smith biyografisinde, Smith’in gençken yalancılığıyla ünlü olduğunu ve kilise kayıtlarından anlaşıldığı üzere, çokeşli bir hayat sürdüğünü son ana kadar inkâr etmişse de, ölümünden önceki iki yıl içinde en az kırk kadınla evlendiğini anlatır. Her ne kadar kendisi hakkında pek yalan üretmiş olsa da, tanrının sözcüsü olduğuna gerçekten inandığı kesindir. Smith, bizzat yeni bir din kurarak kendini de o dinin peygamberi ilan eder.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-362-backlink" id="footnote-225-362">362</a> <span xml:lang="en-US">O’Dea, 189.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-363-backlink" id="footnote-225-363">363</a> <span class="char-style-override-11" xml:lang="en-US">New York Times</span><span xml:lang="en-US">, 30 Mart 1980.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-364-backlink" id="footnote-225-364">364</a> <span xml:lang="en-US">Evanjeliklerin sınıfsal kompozisyonu hakkında bkz. Rifkin ve Howard, 178, 240.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-365-backlink" id="footnote-225-365">365</a> <span class="char-style-override-11" xml:lang="en-US">New York Times</span><span xml:lang="en-US">, 6 Ocak 1980.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-366-backlink" id="footnote-225-366">366</a> <span xml:lang="en-US">Lowell D. Streiker ve Geradl S. Strober,</span> <span class="char-style-override-11" xml:lang="en-US">Religion and the New Majority: Billy Graham, Middle America and the Politics of the 1970s</span> <span xml:lang="en-US">(New York: Association Press, 1972), 30.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-367-backlink" id="footnote-225-367">367</a> <span class="char-style-override-11" xml:lang="en-US">New York Times</span><span xml:lang="en-US">, 8 Ekim 1984.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-368-backlink" id="footnote-225-368">368</a> <span xml:lang="en-US">A.g.e., 18 Ağustos 1980.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-369-backlink" id="footnote-225-369">369</a> <span xml:lang="en-US">A.g.e., 16 Aralık 1977.</span></p>
        </div>
      </div>
    </div>
  </div>
</body>
</html>
