<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">ARTHUR KOESTLER </p>
<p class="calibre1"></p>
<p class="calibre1">Gün Ortasında Karanlık</p>
<p class="calibre1"><span class="calibre2">Darkness at Noon</span></p>
<p class="calibre1">© 1941 The MacMillan Company</p>
<p class="calibre1">Bu kitabın yayın haklan Onk Telif Haklan Ajansı aracılığıyla</p>
<p class="calibre1">MacMillan Company’den alınmıştır.</p>
<p class="calibre1">İletişim Yayınlan 545 • Dünya Edebiyatı 116 ISBN-13: 978-975-470-404-4 © 1999 lletişim Yayıncılık A. Ş.</p>
<p class="calibre1">1-4. BASKI 1999-2013, lstanbul 5. BASKI 2014, lstanbul</p>
<p class="calibre1"><span class="calibre2">DİZİ YAYIN YÖNETMENİ</span> Murat Belge</p>
<p class="calibre1">YAYINA HAZIRLAYANLAR Bahar Siber, Güneş Akkor</p>
<p class="calibre1"><span class="calibre2">KAPAK</span> Suat Aysu</p>
<p class="calibre1"><span class="calibre2">KAPAK RESMİ</span> Nikolai Yaroshenko, “Mahkûm", 1878</p>
<p class="calibre1"><span class="calibre2">UYGULAMA</span> Hüsnü Abbas</p>
<p class="calibre1"><span class="calibre2">DÜZELTİ</span> Merve Öztürk</p>
<p class="calibre1"><span class="calibre2">BASKI ve CiLT</span> Sena Ofset. SERTİFİKA NO. 12064</p>
<p class="calibre1">Litros Yolu 2. Matbaacılar Sitesi B Blok 6. Kat No. 4NB 7-9-11</p>
<p class="calibre1">Topkapı 34010 lstanbul Tel: 212.613 38 46</p>
<p class="calibre1">İletişim Yayınlan. sertifika no. 10721</p>
<p class="calibre1">Binbirdirek Meydanı Sokak, lletişim Han 3, Fatih 34122 lstanbul</p>
<p class="calibre1">Tel: 212.516 22 60-61-62 • Faks: 212.516 12 58</p>
<p class="calibre1">e-mail: <a href="mailto:iletisim@iletisim.com.tr">iletisim@iletisim.com.tr</a> • web: <a href="http://www.iletisim.com.tr">www.iletisim.com.tr</a></p>
<p class="calibre1"><span class="calibre3">ARTHUR KOESTLER</span></p>
<p class="calibre1"><a id="bookmark0"></a><span class="calibre3">Gün Ortasında Karanlık</span></p>
<p class="calibre1"><span class="calibre2">Darkness at Noon</span></p>
<p class="calibre1"><span class="calibre2"></span></p>
<p class="calibre1">ÇEVİREN <span class="calibre2">Pınar Kür</span></p>
<p class="calibre1"><a id="bookmark1"></a><span class="calibre3">Birinci Sorgulama</span></p>
<p class="calibre1">“Kimse suç <span class="calibre2">işlemeden ülke yönetemez ” </span>SAINT-JUST</p>
<p class="calibre1"><a id="bookmark2"></a>1</p>
<p class="calibre1">Hücrenin kapısı GÜM diye kapandı Rubashov’un üstüne.</p>
<p class="calibre1">Birkaç saniye kapıya yaslanıp öylece durdu, bir sigara yaktı. Sağına düşen karyolanın üstünde pek temiz olmayan iki battaniye vardı, saman yatağı da yeni doldurulmuşa benziyordu. Soldaki lavabonun tıkacı yoktu ama musluk çalışır durumdaydı. Hemen yanında duran kova yeni dezenfekte edilmiş olmalıydı ki, kokmuyordu. Her iki yan duvar da kalın tuğladandı ve haberleşmek için elverişli değildi, ama su ve kalorifer borularının geçtiği yerler sıvanmış olduğundan iyi ses veriyorlardı; aynca, kalorifer borusunun kendisi de ses geçiriyor olmalıydı. Pencere göz hizasından başlıyordu; demirlere tutunup kendini yukarı çekmeden de avluyu görebilecekti! Buraya kadar her şey olması gerektiği gibiydi.</p>
<p class="calibre1">Esnedi, ceketini çıkarıp katladı, yastık niyetine yatağın üstüne bıraktı. Dışarıya, avluya baktı. Ay ışığının ve elektrik lambalarının çifte aydınlığında kar sarımtrak bir renkte parlıyordu. Avlunun çevresindeki duvarlar boyunca uzanan, mahkûmların günlük havalandırma sırasında kullandıkları dar bir yol kardan temizlenmişti. Daha şafak sökme-mişti, lambalara rağmen yıldızların kristalimsi parıltısı açıkça seçiliyordu. Rubashov'un hücresinin tam karşısına düşen dış duvarın üstünde, tüfeği ocunda bir asker bir aşağı bir yukarı yüz adımı arşınlıyordu. Sanki resmî geçitteymiş gibi her adımını sertçe vuruyordu. Lambaların san ışığı vurdukça süngüsü parıldıyordu.</p>
<p class="calibre1">Rubashov pencerenin önünde, durduğu yerde ayakkabılarını çıkardı, sigarasını söndürüp izmariti karyolanın başu-cuna, yere koydu, yatağın üstüne oturdu, bir süre kıpırdamadan durdu. Derken kalkıp bir kez daha pencereye yaklaştı. Avluda kimseler yoktu; nöbetçi duvarın üstünde bir dönüş yaptı; mitralyöz kulesinin ötesinde Samanyolu'nun ucunu gördü Rubashov.</p>
<p class="calibre1">Karyolaya uzandı, battaniyelerden birine sarındı. Saat beşti, kış vakti sabah yediden önce kalkmak zorunda bırakılmayacaklarını düşündü. Çok uykusu vardı, daha üç-dört gün sorguya alınmayacağını hesap etti. Kelebek gözlüğünü çıkararak taş döşeli yere, sigara izmaritinin yanına yerleştirdi, gülümseyerek gözlerini kapadı. Sarındığı battaniyenin içinde kendini sımsıcak ve korunaklı hissediyordu; aylardır ilk kez düşlerinden de korkmuyordu.</p>
<p class="calibre1">Birkaç dakika sonra, gardiyan ışığı dışarıdan kapatıp da gözleme deliğinden hücrenin içine baktığında, eski Halk Komiseri Rubashov'un sırtını duvara dönmüş, başını sol koluna yaslamış olarak uykuya daldığını gördü; sol kol dümdüz uzanmıştı karyolanın dışına, ama ucundaki el gevşekçe sallanıyor, arada bir seğiriyordu.</p>
<p class="calibre1">Bir saat kadar önce, İçişleri Bakanlığı'na bağlı Halk Komiser-liği’nin iki memuru Rubashov'u tutuklamak üzere kapısını yumrukladıklannda da uyuyordu Rubashov ve düşünde tutuklandığını görüyordu.</p>
<p class="calibre1">Yumruklamanın gümbürtüsü yükseldikçe yükseliyor, Rubashov kendini uyanmaya zorluyordu. Kendini kabuslardan kurtarma konusunda deneyimliydi, çünkü ilk tutuklanmasının rüyasını yıllar yılı belirli aralıklarla tekrar tekrar görmüş, düşündeki olaylar dizisi hiçbir zaman değişmemişti. Kimi kez kendisini çok zorladığında olaylar dizisini durdurduğu, çaba göstererek kendini rüyanın akışından kurtardığı oluyordu, ama bu kez bunu başaramadı; son haftalarda çok bitkin düşmüş olduğundan mıdır, uykusunda terliyor, soluk soluğa kalıyordu; böylece rüya devam etti, olaylar dizisi her zamanki gibi bir saat işlediğiyle sürdü.</p>
<p class="calibre1">Düşünde, her zamanki gibi, kapısı yumruklanıyor, dışarıda üç adam onu tutuklamak için bekliyordu. Onların kapalı kapının öte yanında, tahtayı kırarcasına vurduklarını görüyordu. Üstlerinde yepyeni üniformalar vardı, Alman Dikta-törlüğü’nün Muhafız Gücü’ne özgü şık kostümler içindeydiler, kasketlerinde ve kollarında özel işaretleri, o ünlü gamalı haç vardı. Ellerinde ise acayip büyüklükte tabancalar tutuyorlardı; kayışları, kemerleri, sarkık tabancalıklan taze meşin kokuyordu. Derken odanın içinde, yatağının yanınday-dılar. İkisi, kalın dudaklı, balık gözlü, iri yarı köy delikanlılarıydılar, üçüncüsü kısa boylu ve şişmandı. Ellerinde tabancalarıyla yatağın yanında durmuş ona bakarak kötü kötü soluyorlardı. Kısa boylu ve şişman olanın astımlı soluklan dışında sessizlik hüküm sürüyordu. Derken üst katlardan birinde biri sifonu çekti ve duvarın içindeki borulardan dökülen suyun sesi geldi.</p>
<p class="calibre1">O ana dek saat gibi işleyen düş, sonuna doğru yavaşlamış gibiydi. Rubashov'un kapısına vurulan yumrukların sesi yükseldi. Onu tutuklamak için gelmiş olan iki adam dışarıda durmuş, bir yandan kapıyı yumrukluyor, diğer yandan soğuktan donmak üzere olan ellerini nefesleriyle ısıtmaya çalışıyorlardı. Ama Rubashov bir türlü uyanamıyordu; oysa sıranın, rüyasının özellikle kötü bir bölümüne geldiğini de biliyordu: Üç adam hâlâ karyolasının yanında duruyorlar ve kendisi sabahlığını sırtına geçirmeye çalışıyor. Ancak, sabahlığın kolu tersyüz mü olmuş ne, bir türlü kolunu sokamıyor içine. Uğraştıkça daha beter oluyor, sonunda o hale geliyor ki, kıpırdayamıyor, sanki her şey kolunu bir an önce sabahlığın koluna sokmasına bağlıymış gibi geliyor ama o donakalmış durumda. Bir tür işkenceye dönüşen bu çaresizlik birkaç saniye sürüyor, bu arada Rubashov inliyor, alnında biriken terin ıslaklığını hissediyor, kapısına vurulan yumruklar uzaktan gelen davul sesleri gibi uykusunu deliyor, yastığının altındaki kolu hâlâ sabahlığın kolunu bulma çabası içinde seğiriyor... Sonunda, kulağının üstüne inen ilk kabza darbesiyle kurtuluyor...</p>
<p class="calibre1">Tekrar tekrar yinelenen, yüzlerce kez yeniden yaşanmış olan bu ilk darbenin -ki sağırlığının sebebidir- içinde uyandırdığı alışıldık duygu genelde onun uyanmasını sağlardı. Bir süre titremeyi sürdürür, yastığın altındaki koluyla sabahlığına uzanmaya devam ederdi, çünkü çoğu kez tam anlamıyla uyanmadan önce en kötü bölümü de yaşaması gerekirdi. Başını döndüren, belli belirsiz bir duyguydu bu: Asıl rüyanın uyanmak olduğu duygusu... Sanki hâlâ karanlık hücresinin nemli taş tabanında uzanmış yatıyormuş da, ayak ucunda kova, başucunda da bir maşraba su ile birkaç kuru ekmek kırıntısı duruyormuş...</p>
<p class="calibre1">O belli belirsiz, şüpheli ruh hali bu kez de birkaç saniye sürdü, uzattığı elin elektrik lambasına mı, su maşrapasına mı değeceğini hemen kestiremedi. Derken ışık yandı, sis dağıldı. Rubashov birkaç kez derin derin soluk aldı, sırtüstü yatarak ellerini göğsünde kavuşturdu, hastalığı nekahet dönemine varmış biri gibi, enfes bir özgürlük ve güven duygusu kapladı içini. Alnını, başının arka tarafındaki saçsız bölgeyi çarşafıyla kuruladı, gözlerini kırpıştırarak yatağının yanındaki duvarda asılı olan renklendirilmiş resme bakarken ironi duygusu geri gelmeye başlamıştı bile. O çerçevelenmiş fotoğraf odasının yanındaki, altındaki ve üstündeki odalarda da asılıydı; evin bütün duvarlarında, kentin bütün duvarlarında, uğruna savaştığı, acılar çektiği uçsuz bucaksız ve kendisini yeniden kocaman koruyucu kollan arasına almış olan ülkenin bütün duvarlarında hep aynı resim asılıydı: 1 Nu-mara’nın, Parti liderinin fotoğrafı... Artık tamamıyla uyanmıştı ama kapısı hâlâ yumruklanıyordu.</p>
<p class="calibre1"><a id="bookmark3"></a><span class="calibre2">3</span></p>
<p class="calibre1">Rubashov’u tutuklamaya gelen iki adam karanlık koridorda durmuş, ne yapmaları gerektiğini tartışıyorlardı. Onlara yol göstermiş olan kapıcı Vassilij asansörün açık kapısı önünde, korkudan soluğu kesilmiş bekliyordu. Sıska, yaşlı bir adamdı, geceliğinin üstüne giyiverdiği asker kaputunun yırtık yakasından geniş, kırmızı bir yara izi görünüyor, lenf bezlerinin şişmiş olduğu izlenimini uyandırıyordu. İç savaş sırasında aldığı yaranın sonucuydu oysa. Bu savaş boyunca Ru-bashov’un Partizan alayında çarpışmıştı. Daha sonra, Rubas-hov yurtdışına gönderildiğinde, ara sıra onun hakkında haberler almıştı; kızının akşamlan kendisine yüksek sesle okuduğu gazetelerde yazılanlardı bunlar. Kızı Rubashov’un çeşitli kongrelerde yaptığı konuşmalan okurdu; uzun, anlaşılması güç konuşmalardı ve Vassilij, azizeleri bile gülümsetecek edepsizlikte küfürler bilen, ufak tefek, sivri sakallı kumandanının sesini bunların hiçbirinde duymazdı nedense. Vassilij genellikle konuşmaların ortasında uyuyakalırdı zaten, ama son cümlelere varıldığında mutlaka uyanırdı, çiın-kü kızı son derece ciddi, törensel bir havayla sesini yükseltirdi. “Yaşasın Enternasyonal! Yaşasın Devrim! Yaşasın 1 Numara!” Her konuşmanın sonunda yer alan bu cümlelerin her birine ayrı ayrı, inançlı birer ‘Amin' çekerdi Vassilij, ama kızı duymasın diye ağzının içinde ve gizli gizli, vicdan azabı duyarak, istavroz çıkarırdı yatağına girmeden önce. Onun başucunda da 1 Numara’nın portresi asılıydı, hemen yanında ise Rubashov'un Partizan Kumandanı olduğu dönemde çekilmiş bir fotoğrafı... O fotoğraf bulunacak olsa, Vassilij’e de içersinin yolu görünürdü herhalde.</p>
<p class="calibre1">Merdiven aralığı soğuk, karanlık ve çok sessizdi. İçişleri Komiserliği’nden gelen iki adamdan genç olanı, bir kurşunla kapının kilidini parçalamayı önerdi. Vassilij asansör kapısına yaslandı; çizmelerini doğru dürüst giyememişti, elleri öyle çok titriyordu ki bağcıkları bağlamayı becerememişti. İki adamdan yaşlı olanı, ateş edilmesine karşı çıktı; tutuklamanın sessiz sedasız gerçekleştirilmesi gerekiyordu. Her iki adam da soğuktan donmuş ellerini nefesleriyle ısıtmaya çalıştılar ve yeniden kapıyı yumruklamaya koyuldular; genç olanı tabancasının kabzasıyla vurmaya başladı. Bir kat aşağıdan bir kadın en tiz sesiyle bir çığlık koyverdi. Genç adam, “Sustur şunu,” dedi Vassilij’e. “Bağırmak yok,” diye seslendi Vassilij. “Burada yetkili kişiler bulunuyor.” Kadının sesi anında kesildi. Genç adam bu kez kapıyı tekmeleriyle zorlamaya karar verdi. Gürültü ayyuka çıkmıştı, sonunda kapı yıkıldı.</p>
<p class="calibre1">Üç adam Rubashov’un yatağının ayakucuna dizildiler, genç adamın tabancası elindeydi, yaşlı adam esas duruşa geçmiş gibi dimdik dikilmişti; Vassilij onların bir iki adım gerisinde, duvara yaslanmıştı. Hâlâ ensesinin terini silmekte olan Rubashov miyop gözlerini kısarak, uykulu uykulu baktı onlara. “Vatandaş Rubashov, Nicholas Salmanovitch, seni kanun namına tutukluyoruz,” dedi genç adam. Rubashov el yordamıyla yastığının altında gözlüğünü aradı, biraz doğruldu. Gözlüğünü taktığı anda, gözlerinde beliren ifadeyi Vas-silij de, yaşlı memur da eski fotoğraflardan ve renkli resimlerden çok iyi tanıyorlardı. Yaşlı memur esas duruşunu daha bir dikleştirdi; yeni kahramanların ışığında yetişmiş olan genç adam ise yatağa bir adım daha yaklaştı, şaşkalozluğunu saklamak için kötü bir hareket yapmak ya da pis bir şey söylemek üzere olduğunu farkettiler ötekiler.</p>
<p class="calibre1">“Çek şu tabancayı, yoldaş,” dedi Rubashov. “Ne istiyorsunuz benden?”</p>
<p class="calibre1">“Duymadın mı, tutuklusun,” dedi oğlan ters ters. “Hadi giyin, bize zorluk çıkarma.”</p>
<p class="calibre1">Rubashov sordu: “Tutuklama emriniz var mı?”</p>
<p class="calibre1">Yaşlı memur cebinden bir kâğıt çıkarıp Rubashov'a uzattı ve bir kez daha esas duruşa geçti.</p>
<p class="calibre1">Rubashov kâğıdı dikkatle okudu. “İyi ya, pekâlâ,” dedi. “Zaten bunlardan hiçbir şey anlaşılmaz. Canınız cehenneme.” “Hadi giyinedur, fazla uzatma,” diyen genç adamın hay-vansılığının rol değil, doğal yapısının bir parçası olduğu anlaşılıyordu artık. Rubashov, amma da aslan bir kuşak yetiştirmişiz, diye geçirdi aklından. Propaganda posterlerinde gençlerin hep güleryüzlü gösterildiklerini de anımsadı. Kendini çok yorgun hissediyordu. Çocuğa dönerek, “Elindeki tabancayla oynayacağına, bana sabahlığımı uzat,” dedi. Oğlan kıpkırmızı kesildi ama sesini çıkarmadı. Rubas-hov’a sabahlığını yaşlı görevli uzattı. Kolunu zorlukla da olsa sabahlığa geçirebildi Rubashov. “Bu sefer becerdim hiç değilse,” dedi gergin bir gülümsemeyle. Ötekiler bu sözden bir şey anlamadıkları için herhangi bir şey demediler. Ada-mm ağır ağır yataktan çıkıp buruşuk giysilerini toparlamasını seyrettiler.</p>
<p class="calibre1">Biraz önceki kadının attığı çığlık dışında binadan tek bir ses bile çıkmamıştı, ama adamlar herkesin yatağında uyanık olduğunu ve soluğunu tutmuş olarak beklediğini hissediyorlardı.</p>
<p class="calibre1">Derken üst katlardan birinde bir sifonun çekildiğini ve suyun borulardan aşağı şınl şınl aktığını işittiler.</p>
<p class="calibre1"><a id="bookmark4"></a><span class="calibre2">4</span></p>
<p class="calibre1">Sokak kapısının önünde memurları getiren araba duruyordu, Amerikan yapımı yeni bir arabaydı. Hava hâlâ karanlıktı; şoför farları yakmıştı, sokak uyuyor ya da uyuyormuş gibi yapıyordu. Bindiler, önce genç olanı, sonra Rubashov, sonra yaşlı memur. Ötekiler gibi üniformalı olan şoför arabayı çalıştırdı. Köşeyi döndükleri an asfalt da sona erdi. Hâlâ kentin göbeğindeydiler, çevrelerinde dokuz on katlı modem yapılar yükseliyordu ama sokaklar köy yollarından farksız, donmuş çamurdandı. Tozutan kar, çatlaklan doldurmuştu. Şoför kaplumbağa hızıyla sürüyordu ve üstün güçlü otomobil öküzün çektiği bir kağnı gibi inliyor, sızlıyordu.</p>
<p class="calibre1">“Daha hızlı git,” dedi delikanlı, arabanın içinde hüküm süren sessizliğe dayanamayarak.</p>
<p class="calibre1">Şoför başını arkaya çevirmeden omzunu silkti. Arabaya bindiğinde Rubashov'a kayıtsız ve dostluktan uzak bir bakış atmıştı. Bir keresinde Rubashov bir kaza geçirmişti; ambulansın direksiyonunda oturan adamın kendisine aynı biçimde baktığını hatırladı. Yalnızca otomobilin titreyen farlan-nın aydınlattığı ölü sokaklar boyunca süren ağır ve sarsıntılı yolculuğa dayanmak zordu. Rubashov, yanındakilerin yüzüne bakmadan, “Ne kadar var?” diye sordu, az daha ‘hastaneye' diye ekleyecekti. Üniformalı yaşlı adam, “En az yarım saat,” dedi. Rubashov cebinde sigara paketini arandı, çıkardı, bir sigarayı dudaklarının arasına sıkıştırıp paketi otomatik olarak ötekilere uzattı. Genç adam sert bir hareketle reddetti, yaşlı olanı iki tane aldı, birini şoföre uzattı. Şoför küçük bir selâm çaktı, direksiyonu tek elle kullanarak arkada-kilerin sigaralarını yaktı. Rubashov kendini biraz rahatlamış hissetti ve bu yüzden kendine kızdı. Tam da duygusallaşacak zaman, diye düşündü. Ama konuşmaktan, çevresinde birazcık olsun insancıl bir sıcaklık uyandırmaya çalışmaktan kendini alamadı. “Arabaya da yazık oluyor,” dedi. “Yabancı arabalara dünyanın parası dökülüyor, ama bizim yollarda bir buçuk yıl içinde işleri bitiyor.”</p>
<p class="calibre1">“Çok haklısınız, yollarımız berbat,” dedi yaşlı memur. Ru-bashov’un çaresizliğini anladığı sesinin tonundan belli oluyordu. Önüne kemik atılmış bir köpek gibi hissetti kendini Rubashov, bir daha konuşmamaya karar verdi. Ama birden, delikanlı saldırgan bir sesle sordu:</p>
<p class="calibre1">“Kapitalist ülkelerinkiler daha mı iyi sanki?”</p>
<p class="calibre1">Rubashov elinde olmadan sırıttı. “Hiç dışarıda bulundunuz mu?” diye sordu.</p>
<p class="calibre1">“Gene de oraların nasıl yerler olduğunu biliyorum,” dedi çocuk. “Bana masal anlatmaya yeltenmeyin.”</p>
<p class="calibre1">Rubashov, alçak, sakin bir sesle, “Siz benim kim olduğumu sanıyorsunuz?” diye sorduktan sonra eklemeden edemedi: “Parti'nin tarihini biraz inceleseniz hiç fenâ olmaz.” Çocuk ses çıkarmadı, gözlerini şoförün sırtına dikmişti. Kimse konuşmadı. Boğulup tekleyen motoru üçüncü kez durdurup baştan aldı şoför, ağzının içinde söverek. Banliyö yollarında sarsıla sarsıla ilerlediler; yoksul, ahşap evlerin görünüşünde herhangi bir değişiklik yoktu. Bu evlerin eğri büğrü siluetlerinin üstünde ay, solgun ve soğuk bir ışık saçıyordu.</p>
<p class="calibre1">Yeni model hapishanenin bütün koridorlarında elektrik ışıkları yanıyordu. Uzayan demir galerilerin, kireç badanalı boş duvarların, her birine bir isim kartı iliştirilmiş hücre kapılarının üstüne kasvetli bir yarı-aydınlık yayılmıştı. Bu renksiz ışık, taban taşları üstünde yankısız ama cırtlak bir gürültü çıkaran ayak sesleri Rubashov’a o kadar aşina geldi ki, bir an hâlâ rüya görmekte olduğu sanrısına kapıldı. Bütün bu olanların gerçek olmadığına kendini inandırmaya çalıştı. Rüya gördüğüme inanmayı başarırsam bu gerçekten bir rüya olacaktır, diyordu kendi kendine.</p>
<p class="calibre1">Kendini o kadar zorladı ki, başı döner gibi oldu ve anında boğucu bir utanç yükseldi içinde. Bunlara da dayanmak gerekecek, diye düşündü. Taa sonuna dek. 404 numaralı hücrenin önünde durdular. Gözetleme deliğinin üstündeki kartta kendi adı yazılıydı: Nicholas Salmanovtich Rubas-hov. Her şeyi kusursuz hazırlamışlar, diye geçirdi içinden, adını kapıdaki kartta yazılı görmek ürkütücü bir izlenim bırakmıştı üstünde. Gardiyandan bir battaniye daha isteyecekti ama, kapı ardından güm diye kapanmıştı bile.</p>
<p class="calibre1"><a id="bookmark5"></a><span class="calibre2">6</span></p>
<p class="calibre1">Gardiyan, belirli aralıklarla, gözetleme deliğinden Rubas-hov’un hücresinin içine bakıyordu. Rubashov sakin sakin yatmaktaydı, ancak eli arada bir uykusunda seğiriyordu. Yatağın yanında, yerde, gözlüğü ve bir sigara izmariti duruyordu.</p>
<p class="calibre1">Sabah saat yedide -404 numaralı hücreye konuluşundan iki saat sonra- bir borazan sesiyle uyandı Rubashov. Rüyasız bir uyku çekmişti, kafası berraktı. Borazan sesi aynı cırtlak-</p>
<p class="calibre1">lıkla üc kez tekrarlandı. Titreyen tınılar birer kez yankılanıp yok oldular; geride kötücül bir sessizlik kaldı.</p>
<p class="calibre1">Gün tam ağarmamıştı; kovanın ve lavabonun sert çizgileri loş ışıkta yumuşamıştı. Pencerenin kafesi, kirli camın üstünde kara bir siluetti; sol üst köşedeki kırık parçanın yerine gazete kâğıdı yapıştırılmıştı. Rubashov doğruldu, gözlüğü ile izmaritine uzandı. Gözlüğü gözüne taktı, izmariti yeniden yakmayı başardı. Sessizlik sürüyordu. Bu beton arı kovanının her biri kireç badanalı hücrelerinde, insanlar yataklardan aynı anda kalkıyor, sövüyor, taşların üzerinde el yordamıyla bir şeyler arıyorlardı. Oysa tecrit hücrelerindekiler hiçbir şey duymuyorlardı - zaman zaman koridorda uzaklaşan ayak sesleri dışında. Rubashov tecrit hücresinde olduğunu ve kurşuna dizilene dek burada kalacağını biliyordu. Kısa sivri sakalını sıvazladı, uzandığı yerde kıpırdamadan sigarasını içmeyi sürdürdü.</p>
<p class="calibre1">Dernek böyle, kurşuna dizileceğim, diye düşündü. Yatağın ayakucunda dik duran ayak başparmağını oynatışını, gözlerini kırpıştırarak seyretti. Kendisini çok yorgun ama sıcacık ve güvende hissediyordu; şu battaniyenin altında sıcak sıcak yatmaya devam etmesine izin verseler, hemen oracıkta, uyuklayarak ölüme doğru yol almaya itirazı yoktu. Dernek seni kurşuna dizecekler, dedi kendi kendine. Çorabın içinde ayak parmaklarını ağır ağır oynatırken bir şiir geldi aklına: İsa Peygarnber'in ayaklarını, dikenli çalıya takılmış ak bir karaca ile kıyaslayan dizeler... Kolunun tersiyle gözlüğünü sildi, tüm yandaşlarının çok iyi tanıdığı bir hareketti bu. Battaniyenin sıcaklığı içinde neredeyse kusursuz bir mutluluk duyuyordu, tek korkusu kalkıp hareket etmek zorunluluğuydu. tşte bu kadar, sen de yok edileceksin, dedi bu kez sesli olarak ve bir sigara daha yaktı. Oysa paketinde yalnızca üç tane kalmıştı. Aç karna içtiği ilk sigaralar kimi kez sarhoşluğa benzer bir duygu yaratırdı onda; üstelik, daha önce ölümle burun buruna geldiği zamanlardan aşina olduğu aşırı heyecanı duyuruyordu zaten. Aynı zamanda biliyordu ki bu kınanası, hattâ belli bir açıdan bakıldığında izin verilemeyecek bir durumdu. Ama o anda, söz konusu bakış açısını benimsemeye hiç de niyetli değildi. Bunun yerine ayak parmaklarını oynatıp seyretmeyi tercih ediyordu. Gülümsedi. Genelde herhangi bir ilgi duymadığı kendi bedenine karşı sıcak bir şefkat dalgası yükseldi içinde ve bu bedenin pek yakında yok olacağı düşüncesiyle, kendine acımanın keyfi doldu içine. “Eski tüfekler öldü,” dedi kendi kendine. “Biz-ler sonuncularıyız.” “Bizi yok edecekler.” “Altın çocuklarla kızlar, günü geldiğinde toz toprak olacaklar...” Melodiyi de hatırlamaya çalıştı ama aklına yalnızca sözler geliyordu. “Eski tüfekler öldüler,” diye tekrarladı ve onların yüzlerini anımsamaya çalıştı. Pek azını gözünün önüne getirebildi. Enternasyonalin ilk başkanından -ki ihanetle suçlanarak idam edilmişti- aklında kala kala, yuvarlakça bir göbek üstüne iliklenmiş kareli bir yelek kalmıştı. Adam hiç pantolon askısı kullanmaz, hep deri kemer takardı. Devrimci devletin gene idam edilen ikinci başbakanı da tehlikeli anlarda tırnaklarını dişlerdi... Tarih, onurunu geri verecektir, diye düşündü Rubashov pek de inanmayarak. Tırnak dişlemekten ne anlardı tarih? Sigarasını içerek ölenleri ve ölmeden önce yaşadıklan aşağılanmaları düşündü. Gene de 1 Numara'dan gerektiği kadar nefret etmeyi başaramıyordu. 1 Numara'nın, yatağının başucunda asılı duran renkli fotoğrafına sık sık bakmış, nefret etmeye çalışmıştı. Kendi aralarında ona pek çok isim takmışlardı ama eninde sonunda 1 Numara tutmuştu. 1 Numara’nın çevresine saçtığı dehşetin en korkunç yanı, onun haklı olma ihtimaliydi; yani, öldürdüğü kişilerin her biri, enselerine dayanmış bir silah nedeniyle de olsa, onun haklı olabileceğini kabullenmişlerdi. Kesin olarak bilinen hiçbir şey yoktu; yalnızca tarih denilen o alaycı kahine gönderilen talepler vardı. .. Ve o da, taleplcrı dile getirenler toprağın altında iyice çürümeden kararını açıklamazdı.</p>
<p class="calibre1">Rubashov birinin gözetleme deliğinden bakmakta olduğunu hissetti. O yana bakmadan da deliğe dayanmış gözbebeğinin varlığını hissetmişti. Nitekim, birkaç saniye geçmeden koca kilidin içinde bir anahtar döndü, ama kapı hemen açılmadı. Açıldığında ise, ayağında terlikler olan, ufak tefek ve yaşlı gardiyan kapının ağzında dikilip durdu.</p>
<p class="calibre1">“Neden kalkmadın?” diye sordu.</p>
<p class="calibre1">“Hastayım,” dedi Rubashov.</p>
<p class="calibre1">“Neyin var? Yarından önce doktora çıkamazsın.”</p>
<p class="calibre1">“Dişim ağrıyor,” dedi Rubashov.</p>
<p class="calibre1">“Demek dişin ağrıyor?” Gardiyan ayaklarını sürüyerek çekildi, kapıyı çarparak kapattı.</p>
<p class="calibre1">Artık istediğim gibi yan gelip yatabilirim, diye düşündü Rubashov, ama işin keyfi kaçmıştı bu sefer. Battaniyenin rahat sıcaklığı sinirine dokunmaya başladığından, üstünden attı. Ayak parmaklarını oynatıp seyretmeyi bir kez daha de-nediyse de içinin sıkıldığını fark etti. Her iki çorabının da topuğu delikti. Bunları yamasa iyi olurdu, ama kapıya vurup gardiyandan iğne iplik istemek fikri hoşuna gitmedi; ayrıca ona iğne vermeye yanaşmazlardı herhalde. Birden gazete okumak için delice bir istek duydu. Öylesine güçlüydü ki bu istek, matbaa mürekkebinin kokusu doldu bumuna ve açılan sayfaların hışırtısını işitir gibi oldu. Belki dün gece bir devrim gerçekleşmişti, ya da bir devlet başkanı öldürülmüş, ya da Amerikalının biri yerçekimine karşı koyacak bir güç keşfetmişti. Kendi tutuklanma haberi açıklanmış olamazdı henüz, ülke içinde daha epey bir süre gizli tutulurdu mutlaka, ama müthiş haber yurtdışında çok geçmeden patlardı. Arşivlerden on yıllık resimlerini bulup çıkarırlar, 1 Numara ile aralarında geçenlere dair bir sürü saçma sapan şey yayımlarlardı. Gazete okuma isteği aniden söndü içinde, ama biraz önce duyduğu açlığın aynısı bu kez 1 Numara'mn aklından geçenleri okuyabilmek isteğiyle uyandı. Onu masasının başında oturmuş, dirseklerine dayanmış, asık ve kasvetli bir suratla stenografa ağır ağır bir şeyler dikte ettirirken gözlerinin önüne getirdi. Kimileri bir şey dikte ettirirken odanın içinde aşağı yukarı dolaşırlar, sigara dumanlarım halka halka üflerler ya da bir cetvelle falan oynarlardı. 1 Numara ise hareket etmez, oynamaz, halka malka üflemezdi... Rubashov birdenbire son beş dakikadır hücrenin içinde bir aşağı bir yukarı yürüdüğünü, yataktan ne zaman kalktığım bile hatırlamadığını farketti. Çok eskiden kalma, artık otomatikleşmiş bir alışkanlıkla taşların birbirine bağlandığı çizgilere basmamaya dikkat ediyordu ama, kafası 1 Numara'dan bir an bile uzaklaşmamıştı. Masasında oturmuş, bir an bile kımıldamadan dikte ettirmeyi sürdüren 1 Numara, yavaş yavaş kendi portresine, çok iyi bilinen ve ülkedeki her karyolanın ya da büfenin üstünde asılı duran ve halkına donuk gözlerle acımasızca bakan renkli fotoğrafa dönüşmüştü.</p>
<p class="calibre1">Rubashov hücresinin içindeki yürüyüşüne devam etti, kapıdan pencereye, sonra gerisin geriye, karyoladan lavabo ve kovaya, altı buçuk adım ileri, altı buçuk adım geri. Kapıda sağa, pencerede sola dönüyor, eski bir hapishane alışkanlığıydı bu, eğer insan dönüş yönünü değiştirmezse kısa sürede başı dönmeye başlardı. 1 Numara’mn beyninde neler dönüyordu acaba? O beynin enden bir kesiti geldi gözlerinin önüne: Dikkatle çizilmiş, suluboyayla griye boyanmış, resim tahtası üstüne raptiyelerle iliştirilmiş... Gri madde kıvrım kıvrım kıvrılarak bağırsak kıvamına gelmiş, kasları gelişmiş yılanlar gibi birbirine dolanmış, astronomi haritalarının sarmal bulutlan gibi buğulanarak belirsizleşmiş... O şişkin gri kıvrımların içinde neler olup bitiyordu? Uzaklarda uçuşan bulutlar hakkında her şey biliniyordu da, gri kıvrımlar üstüne hiçbir bilgi yoktu. Tarihin bir bilim değil de, bir kehanet olmasının sebebi buydu herhalde. Belki ileride, çok ileride, tarihi istatistik tabloları, anatomik kesitler aracılığıyla öğretilecekti. Öğretmen belli bir ülkenin halk yığınlarının belli bir dönemdeki yaşam koşullarını temsil eden cebir formülleri yazacaktı tahtaya: “Burada, bu tarihsel sürecin koşullarını belirleyen nesnel etkenleri görüyorsunuz, yurttaşlar.” Ve cetvelini 1 Numara’nın beyninin ikinci ile üçüncü lobu arasındaki sisli gri görünüme uzatarak, “Burada ise, bu nesnel etkenlerin öznel yansıması görülüyor. Yirminci yüzyılın ikinci çeyreğinde, Avrupa’nın doğusunda totaliter ilkelerin zaferine yol açan işte bu bölgedir.” Böyle bir aşamaya varılıncaya dek politika kanlı bir gönül eğlencesi, alelâde bir bâtıl itikat ve kara büyü olmayı sürdürecekti.</p>
<p class="calibre1">Rubashov birkaç kişinin koridorda uygun adım ilerlediklerini duydu. Aklına ilk gelen şuydu: Tamam, dayak başlayacak. Hücresinin ortasında durdu, kulak kabartırken çenesini öne doğru uzattı. Asker adımları yakın hücrelerden birinin önünde durdu, alçak sesle bir komut verildi, anahtarlar şıngırdadı. Derken sessizlik.</p>
<p class="calibre1">Rubashov yatakla kova arasında donakalmış, soluğunu tutmuş, ilk çığlığı bekledi. Fiziksel acıdan çok, dehşetin ön planda olduğu o ilk çığlığın en kötüsü olduğunu iyi hatırlıyordu. Birinciyi izleyenlere dayanmak daha kolay olurdu, insan onlara alışırdı ve zamanla, çığlıkların tınısına ve ritmine kulak vererek hangi işkence metodunun uygulandığına dair sonuçlar bile çıkarabilirdi. Olayın sonuna doğru, sesleri ve yaradılış özellikleri ne kadar farklı olursa olsun, çoğunlukla aynı biçimde davranırdı insanlar: Çığlıklar alçalır, sızlanmalara, boğuk iniltilere dönüşürdü. Çok geçmeden hücre kapısı çarpılarak kapanırdı. Anahtarlar yeniden şıngırdar ve bir sonraki kurbanın ilk çığlığı daha kimse kılına dokunmadan, adamların kapıda görünmeleriyle birlikte yükselirdi.</p>
<p class="calibre1">Rubashov hücresinin orta yerinde durup ilk çığlığı bekledi. Gözlüğünü kolunun tersiyle sildi ve bu kez de ne olursa olsun çığlık atmayacağını yineledi kendi kendine. Tesbih çekerek dua tekrarlar gibi aynı cümleyi söyleyip duruyordu. Durduğu yerde bekliyor, çığlık bir türlü gelmiyordu. Derken bir şakırtı işitti, bir ses bir şeyler mırıldandı, bir hücre kapısı çarpıldı. Ayak sesleri bir sonraki hücreye doğru ilerledi.</p>
<p class="calibre1">Rubashov gözetleme deliğine yanaşarak koridora baktı. Adamlar hemen hemen tam karşısına düşen 407 Numaralı hücrenin önünde durmuşlardı. Yaşlı gardiyanın yanı sıra, çay fıçısını çeken iki hademe, bir sepet içinde dilimlenmiş kara ekmek taşıyan üçüncü bir hademe, iki tane de üniformalı, tabancalı memur vardı. Dayak mayak yoktu, adamlar kahvaltı dağıtıyorlardı. ..</p>
<p class="calibre1">407 Numara'ya ekmekten başka bir şey vermediler. Ru-bashov onu göremiyordu. 407 Numara besbelli kurallara uygun konumda, kapının bir adım içerisinde duruyordu; Rubashov onun yalnızca ellerini ve dirseğine kadar kollarını görebiliyordu. Kollar çıplak ve çok sıskaydılar, iki paralel sopa gibi kapıdan koridora doğru uzatılmışlardı. 407 Nu-mara’nın avuçları birbirine yapışık olarak, bir tas biçiminde açılmıştı. Bir dilim ekmeğini alınca ellerini kavuşturdu, hücresinin karanlığına geri çekildi. Kapı çarpıldı.</p>
<p class="calibre1">Rubashov gözetleme deliğinden uzaklaştı, yeniden hücresi içinde bir aşağı bir yukarı volta atmaya koyuldu. Gözlüğünü koluna silmekten vazgeçip burnunun üstüne yerleştirdi, derin ve rahat bir soluk aldı. Kahvaltısını beklerken bir ıslık tutturdu. Sıska kollar, dilenircesine açılmış avuçlar gözünün önünden gitmiyor, içinde bir tedirginlik yaratıyorlardı. Ona belli belirsiz, tanımlayamadığı bir şey hatırlatıyorlardı ama, ne? Uzanmış o avuçlar, hattâ üstlerine düşen gölgeler ona yabancı değildiler ama eski bir melodi, limanın yakınlarındaki dar bir sokağın kokusu gibi belleğinden uçup gitmişlerdi.</p>
<p class="calibre1">Yürüyüş alayı bir sıra kapıyı açıp kapamıştı ama kendisinin-kine varamamıştı. Rubashov, sonunda geldiler mi diye bakmak için yeniden gözetleme deliğine yanaştı; sıcak bir çay bekliyordu dört gözle. ilk baktığında fıçıdan dumanlar çıkıyor, yüzeyinde limon dilimleri yüzüyordu. Gözlüğünü çıkarıp gözünü deliğe dayadı. Tam karşısına düşen dört hücrenin -401 ila 407 arası- kapılarını görebiliyordu. Bu hücrelerin üstünde dar bir demir balkon, onun gerisinde ise ikinci kattaki başka hücreler yer alıyordu. Yürüyüş alayı koridorun sağ tarafından geri gelmekteydi, besbelli önce tek numaralı hücrelere, sonra çift numaralılara servis yapıyorlardı. O sırada 408'in önünde durmuşlardı. Rubashov yalnızca bellerinden tabanca sarkan üniformalıları arkadan görebiliyordu, ötekiler görüş alanının dışında kalıyorlardı. Bir kapı daha çarpıldı, sonra hep birlikte 406'nın önünde durdular. Rubashov bir kez daha buhar yayılan çay fıçısını ve sepetinin içinde sadece birkaç dilim ekmek kalmış olan hademeyi gördü. 406 Numara'nın kapısı hemen çarpıldı, içeride kimse yoktu. Adamlar yaklaştılar, kendi kapısını geçip 402 Numa-ra'nın önünde durdular.</p>
<p class="calibre1">Rubashov hücresinin kapısını yumruklamaya koyuldu. Fıçının iki yanını tutan hademelerin önce birbirlerine, sonra kendi hücresinin kapısına baktıklarını gördü. 402 numaralı hücrenin kapısının kilidini açmakla uğraşan gardiyan hiçbir şeyi duymamış gibi davranıyordu. İki üniformalının sırtları, Rubashov'un gözetleme deliğine dönüktü. 402 Numara'ya ekmek verildi, yürüyüş alayı yoluna devam etmeye koyuldu. Rubashov yumruklarını daha daha hızlı vurdu. Derken ayakkabısını çıkarıp öyle vurmaya başladı.</p>
<p class="calibre1">Üniformalı adamlardan daha iriyan olanı kafasını geriye çevirdi, Rubashov'un kapısına anlamsız gözlerle baktıktan</p>
<p class="calibre1">sonra yeniden öte yana döndü. Gardiyan 402 Numara'nın kapısını çarparak kapattı. Çay fıçısının başındaki hademeler kararsızca durakalmışlardı. Demin arkasına bakmış olan üniformalı, yaşlı gardiyana bir şeyler söyledi, o da elindeki anahtarları şakırdatarak omzunu silkti, ayaklarını sürüyerek Rubashov'un kapısına yöneldi. Çay fıçısının başındaki hademeler onu izlediler, ekmek taşıyan hademe 402 Numara'nın gözetleme deliğinden içeri bir şeyler fısıldadı.</p>
<p class="calibre1">Rubashov kapıdan geriye bir adım atarak açılmasını bekledi. tçindeki gerilim birden boşalıverdi; ona çay verip vermemeleri artık önemini yitirmişti. Zaten son baktığında fıçıdaki çayın dumanı tütmüyor, sararmış sıvının içindeki limon dilimleri ölgün ve yıpranmış görünüyordu. Kapısının kilidinde anahtar döndü, gözetleme deliğinde bir gözbebeği belirip kayboldu, kapı açıldı. Rubashov yatağının üstüne oturmuş, ayakkabısını giymekle meşguldü. Gardiyan, üniformalı iriyarı adamın içeri girebilmesi için hücrenin kapısını açık tutuyordu. Adamın yusyuvarlak kafası sıfır numara tıraş edilmişti, gözleri ifadesizdi. Hem üniforması, hem de çizmeleri hışırdıyordu; tabancasını taşıyan deri kemerin kokusunu duyar gibi oldu Rubashov. Kovanın yanında durarak, sırf o içeri girdiği için sanki küçülen hücreye şöyle bir göz gezdirdi.</p>
<p class="calibre1">“Hücreni temizlememişsin,” dedi Rubashov'a. “Kuşkusuz kuralları biliyorsundur.”</p>
<p class="calibre1">“Kahvaltıda neden ben atlandım?” diye sordu Rubashov gözlüğünün üstünden subaya bakarak.</p>
<p class="calibre1">“Benimle tartışmak istiyorsan, ayağa kalkman gerek,” dedi subay.</p>
<p class="calibre1">“Sizinle tartışmak değil, konuşmak için bile en ufak bir arzu duymuyorum,” dedikten sonra ayakkabısının bağcıklarını bağlamaya girişti Rubashov.</p>
<p class="calibre1">“Öyleyse, bir dahaki sefere kapını yumruklama. Herkese uygulanan disiplin kuralları senin için de geçerlidir,” dedi subay. Hücreyi bir kez daha gözden geçirdi. “Bu mahkûmun yerleri silecek bezi yok,” dedi gardiyana.</p>
<p class="calibre1">Gardiyan ise ekmek taşıyan hademeye bir şeyler söyledi, adam koşar adım koridorda uzaklaştı. Öteki iki hademe açık kapının önünde durmuşlar, merakla hücreyi gözden geçiriyorlardı. İkinci subayın sırtı olan bitene dönüktü, bacakları açık, elleri arkasında, koridorda dikiliyordu.</p>
<p class="calibre1">Rubashov, hâlâ ayakkabısının bağcıklarıyla uğraşarak, “Mahkûmun yemek tası da yok,” dedi. “Anlaşılan beni açlık grevine gitmek zahmetinden kurtarmak istiyorsunuz. Yeni metotlarınıza hayran kaldım.”</p>
<p class="calibre1">Subay, anlamsız bakışlarını ona çevirerek, “Yanlışın var,” dedi. Tıraşlanmış kafatasında geniş bir yara izi, yakasında ise Devrim Kahraman Nişanı vardı. Demek iç savaşta yer almış, diye düşündü Rubashov. Ama olayın üstünden çok zaman geçti, artık bir önemi kalmadı...</p>
<p class="calibre1">“Yanlışın var. Sana kahvaltı yazılmamış, çünkü hasta olduğunu bildinnişsin.”</p>
<p class="calibre1">“Dişi ağrıyormuş,” dedi yaşlı gardiyan. Kapıya dayanmıştı, ayaklarında hâlâ terlik vardı, üniforması buruşuktu. Ve üstünde yer yer yağ lekeleri vardı.</p>
<p class="calibre1">“Nasıl isterseniz,” dedi Rubashov. Rejimin son başarısının hastaları zorunlu oruca tâbi tutarak tedavi etmek mi olduğu sorusu dilinin ucuna kadar geldi ama kendini tuttu. tçi-ne sıkıntı basmıştı.</p>
<p class="calibre1">Ekmekçi hademe koşarak ve elinde kirli bir bez sallayarak soluk soluğa geldi. Gardiyan paçavrayı elinden alıp kovanın yanına fırlattı.</p>
<p class="calibre1">“Başka isteğin var mı?” diye sordu subay, hiç ironi barındırmayan bir sesle.</p>
<p class="calibre1">Rubashov, “Beni rahat bırakın, bu komediye de bir son verin,” dedi. Subay çıkmak üzere döndü. Gardiyan anahtarlarını şıngırdattı. Rubashov da sırtını onlara dönerek pencereye yürüdü. Kapının çarpılmasıyla birlikte en önemli şeyi unuttuğunu hatırladı, bir fırlayışta kapının yanına döndü.</p>
<p class="calibre1">“Kâğıt kalem" diye bağırdı gözetleme deliğinden durup durmadıklarını anlamak için. Gözlüğünü çıkarıp gözünü deliğe dayadı. İyice yüksek sesle bağırmıştı ama gruptakiler hiçbir şey duymamışcasına yollarına devam ettiler. Gördüğü son şey, kazınmış kafalı subayın sırtı ve belinden sarkan tabancayı tutan deri kemeriydi.</p>
<p class="calibre1"><a id="bookmark6"></a><span class="calibre2">8</span></p>
<p class="calibre1">Rubashov yeniden voltaya başladı, pencereye kadar altı buçuk adım, gerisin geriye altı buçuk adım. Biraz önceki sahne sinirlerini oynatmıştı. Olanları, en ince ayrıntısına dek yeniden gözden geçiriyor, bir yandan da gözlüğünü koluna sürtüyordu. Kafasında yara izi bulunan subaya karşı duyduğu nefreti canlı tutmaya çalıştı, önündeki mücadeleyi yürütmekte yardımcı olabilirdi bu duygu. Oysa, kendisi için ölümcül olabilecek eski alışkanlığı ağır bastı: Kendisini karşısındakinin yerine koymak, sahneyi bir de onun gözleriyle görmek zorunluluğundan bir türlü kurtulamıyordu. Şu Rubashov denilen ufak tefek, sakallı, küstah adam yatağın üstüne oturmuş, kışkırtmayı açıkça amaçlayan bir tavırla, terli çoraplarının üstüne ayakkabılarını geçirmeye çalışıyordu. Tamam, bu Rubashov denilen adamın birtakım erdemleri, çok şanlı bir geçmişi olabilirdi ama, onu Parti kongresinde kürsüde görmek başkaydı, bir hücrede saman döşeğinin üzerinde görmek başka. Demek efsanevi Rubashov buymuş, diye düşündü Rubashov, anlamsız bakışlı subay adına. Yatılı okul öğrencisi gibi kahvaltı diye feryat etmekle kalmıyor, bundan utanmıyor bile. Hücresini temizlememiş. Çorapla-n delik. Dırdır eden bir entel. Yasaları çiğnemiş, devlete ihanet etmiş, para için mi ilkeleri yüzünden mi yapmış önemli değil. Biz bu devrimi dengesiz huysuzlar için yapmadık. Tamam, kabul, devrime onun da katkısı oldu, ama o zamanlar adamdı, erkekti; şimdiyse yaşlanmış, kendini bir şey zanneden bir ukâlâ, yok edilmesinin tam zamanıdır. Gerçi belki ta o zamandan beri böyleydi, devrim sırasında şişirilmiş, sonra da sönmüş az sabun köpüğü görmedik. Adamın kendisine şu kadarcık saygısı kalmış olsa, hücresini temizler bir kere.</p>
<p class="calibre1">Bir an için gerçekten taşları silmesinin gerekli olup olmadığını düşündü Rubashov. Hücrenin ortasında kararsızca durdu, sonra gözlüğünü yeniden takıp pencereye yanaştı.</p>
<p class="calibre1">Avlu aydınlanmıştı, sarıya bakan gri bir ışık karın yeniden başlayacağını vaat eder gibiydi. Saat sekiz falandı, hücreye ilk adım atışının üstünden topu topu üç saat geçmişti. Avluyu çevreleyen duvarlar, kışla duvarlarını andırıyordu. Tüm pencerelerin demir kepenkleri vardı, bunların gerisindeki hücrelerin içlerini görmek olanaksızdı. Hattâ, kendisi gibi pencerenin önünde durmuş avluya bakan biri olup olmadığı bile seçilemiyordu. Avludaki kar güzeldi, çok hafif donmuş, üstüne basılacak olsa kütürdeyecek gibi. Duvarlardan on adım içeride, avlunun dört bir yanını çevreleyen temizlenmiş yolun her iki yanında da eğri büğrü kar tepecikleri yükselmişti. Tam karşısına düşen surun üstünde, nöbetçi gidip gelmeye devam ediyordu. Bir keresinde, tam dönüş yaptığı anda büyük kavisli bir tükürük savurdu, sonra da eğilip tükürüğünün düşüp donduğu yere baktı.</p>
<p class="calibre1">Eski hastalık, diye düşünüyordu Rubashov. Devrimciler, başkalarının zihnini okumaya çalışmamalılar.</p>
<p class="calibre1">Ya da, belki çalışmalılar. Hattâ buna zorunludurlar. tnsan kendini herkesle özdeşleştirirse dünyayı nasıl değiştirebilir? tnsan dünyayı başka nasıl değiştirebilir?</p>
<p class="calibre1">Her şeyi anlayan ve affeden biri, harekete geçecek motivasyonu nereden bulacaktır?</p>
<p class="calibre1">Nerede bulamaz?</p>
<p class="calibre1">Beni kurşuna dizecekler, dedi Rubashov. Motivasyonum onlan hiç mi hiç ilgilendirmiyor. Alnım pencerenin camına dayadı. Avlu bembeyaz ve kıpırtısızdı.</p>
<p class="calibre1">Böylece bir süre hiç düşünmeden, camın serinliğini alnında hissederek durdu. Derken, yavaş yavaş, hücresinin içinde minik ama inatçı bir tik tak sesi olduğunu fark etti.</p>
<p class="calibre1">Döndü, kulak kesildi. Vuruşlar o kadar alçak sesliydi ki, başta hangi duvardan geldiğini ayırt edemedi. Derken ses de kesildi. Önce kovanın durduğu duvarı, 406 Numara'yı ayıran duvarı tıklattı, ama cevap alamadı. Karyolasının dayalı durduğu, 402 Numara'dan yana olan duvarı tıklattı bu kez. Bu kez cevap aldı. Rubashov yatağının üstüne, gözetleme deliğini görebilecek biçimde, rahatça yerleşti. Kalbi çarpıyordu. tik temas her zaman çok heyecanlı olurdu.</p>
<p class="calibre1">402 düzenli vurmaya başlamıştı artık; kısa aralıklarla üç kez, derken uzunca bir ara, sonra gene üç kez, sonra gene bir ara, sonra gene üç kez. Rubashov duyduğunu belli etmek için aynı diziyi tekrarladı. Karşı tarafın ‘kadrat alfabe'yi bilip bilmediğini öğrenmek için sabırsızlanıyordu, bilmiyorsa eğer anlaşmaları zorlaşacak, uzayacaktı. Duvar kalın olduğundan ses iletimi iyi değildi; doğru duyabilmek için başını iyice yaklaştırması gerekiyordu, bir yandan da gözetleme deliğini görmek zorundaydı. 402 Numara besbelli bu işte deneyimliydi, vuruşları belirgin, acelesizdi; sert bir cisimle, belki de bir kalemle vuruyordu. Rubashov epeydir bu alfabeyi kullanmadığından, bir yandan vuruş sayılarım aklında tutmaya çalışırken, bir yandan da kare içine yerleştirilmiş harflerin sıralamasını gözünün önüne getirmeye çalışıyordu. Sıralama önce yukarıdan aşağı, sonra sağdan solaydı. Böylece 402’nin tıklattığı ilk kelimenin ilk harfi K olacaktı.</p>
<p class="calibre1">Sonra ikinci sıranın üçüncü harfi 1 ve üçüncü sıranın üçüncü harfi: M. Arkası gelmedi.</p>
<p class="calibre1">KİM?</p>
<p class="calibre1">Pratik bir kafa, diye düşündü Rubashov. Her şeyden önce kiminle muhatap olduğunu öğrenmek istiyor. Oysa, devrimci terbiyeye uysaydı önce politik bir sloganla başlaması, sonra haber iletmesi, daha sonra yiyecek ve tütün konusuna geçmesi ve çok daha sonra, belki günler sonra -ya da hiçbir zaman- kendini tanıtması gerekirdi. Gerçi Rubashov’un o güne kadarki deneyimleri Parti'nin yönetimde olmayıp takibata uğradığı ülkelerde olmuştu ve partizanlar güvenlik icabı birbirlerini yalnızca hücre adlarıyla tanırlar, bunlan da o kadar sık değiştirirlerdi ki, isimlerin herhangi bir anlamı kalmazdı. Burada durum besbelli farklıydı. Rubashov adını verip vermemekte kararsızdı. 402 numara sabırsızlandı, bir kez daha tıklattı: KİM?</p>
<p class="calibre1">Aman, ne olacak, diye düşündü Rubashov. Adını bütünüyle tıklattı: NICOLAS SALMANOVICH RUBASHOV ve sonucu beklemeye başladı.</p>
<p class="calibre1">Uzun süre cevap gelmedi. Rubashov gülümsedi. Komşusunun geçirdiği şoku anlayabiliyordu. Bir dakika bekledi, sonra bir dakika daha, sonra omzunu silkerek oturduğu yerden kalktı. Hücre içi yürüyüşüne koyuldu yeniden, ama her dönüşte bir an duruyor, duvara kulak kabartıyordu. Duvar sessizliğini koruyordu. Gözlüğünü koluna silerek ağır ağır, yorgun adımlarla kapıya yürüdü, gözetleme deliğinden koridora baktı.</p>
<p class="calibre1">Koridor boştu, elektrik lambalan loş, solgun ışıklarını yayıyorlardı; en ufak bir ses duyulmuyordu. Peki 402 Numa-ra'nın sesi neden kesilmişti?</p>
<p class="calibre1">Herhalde korkudandı; Rubashov yüzünden başını belâya sokmak istemiyordu. Belki 402 Numara siyasî bir mahkûm değildi, tehlikeli komşusu aklına geldikçe ödü kopan bir doktor ya da mühendis olabilirdi. Besbelli politik bir geçmişi yoktu, yoksa konuşmaya isim sorarak başlamazdı. Anlaşılan bir sabotaj olayına falan bulaşmış. Epeydir içeride olmalıydı. Çünkü, tıklatma işinde kusursuzdu. Suçsuz olduğunu ispat etmek isteğiyle yanıp tutuşuyor olmalıydı. Kişisel suç ya da suçsuzluğun önemli olduğuna saf saf inananlardan biri, çok daha üstdüzey çıkarların devrede olduğu bir oyunun varlığından habersiz. Allah bilir şimdi yatağında oturmuş yöneticilere yüzüncü protesto mektubunu kaleme alıyordu ya da karısına kimbilir kaçıncı kez yazıyordu; oysa yöneticiler hiçbir protestoyu okumayacak, kansı ise mektubu almayacaktır bile. Çaresizlikten sakal -siyah bir Puşkin sakalı- bırakmıştır, yıkanmaktan vazgeçmiş, tırnaklarını dişleme, erotik hayaller kurma alışkanlığı edinmiştir. Hapisteki insan için en korkunç şey birinin suçsuz olduğunu bilmektir: Çevreye uyum sağlamasını engeller, moralini yerle bir eder... Birden tıklama yeniden başladı.</p>
<p class="calibre1">Rubashov hemen yatağın üstüne oturdu; ama ilk iki harfi kaçırmıştı. Bu kez 402 Numara’nın vuruşları çok hızlı, belirsizdi, besbelli heyecanlanmıştı.</p>
<p class="calibre1">.. .STEHAKTIR.</p>
<p class="calibre1">Müstehaktır.</p>
<p class="calibre1">Bu beklenmedik bir şeydi. Demek 402 Numara konfor-mistti. Parti içi muhaliflerin hain olduklarına inanıyor, onlardan nefret ediyordu ki doğrusu da bu değil miydi? Tarihin, doğruluğu tartışılmaz bir plana uygun olarak, tren rayları üstünde yanılması olanaksız bir makasçının -1 Numara'nın- emrinde ilerlediğine canı gönülden inanıyordu. Kendi tutuklanışının bir yanlış anlama sonucu gerçekleştiğinden, son yılların tüm felâketlerinin -Çin'den Ispanya’ya, açlıktan eski tüfeklerin yok edilmesine kadar- üzücü kazalar ya da Rubashov ve diğer muhaliflerin şeytanî numaraları sonucu olduğundan da emindi. 402 Numara’nın Puşkin sakalı bir anda yok oldu; artık sinekkaydı tıraş edilmiş, fanatik bir suratı vardı, hücresi de pırıl pırıl tertemizdi ve tüm kurallara harfi harfine uyuyordu. Onunla tartışmanın hiçbir anlamı yoktu; o gibilere herhangi bir şey öğretmek imkânsızdı. Öte yandan dünya ile tek ve belki de son teması kesmenin de anlamı yoktu.</p>
<p class="calibre1">Rubashov ağır ağır, tane tane tıklattı: KİM?</p>
<p class="calibre1">Cevap sinirli vuruşlar, duraklamalar, hızlanmalarla geldi.</p>
<p class="calibre1">ÜSTÜNE VAZİFE DEĞİL</p>
<p class="calibre1">SEN BİLİRSİN, diye tıklattı Rubashov ve konuşmanın sona erdiğine hükmederek yerinden kalktı, hücre içi yürüyüşüne devam etti. Oysa vuruşlar yeniden başladı, bu kez bayağı yüksek sesle, gümbürdercesine - anlaşılan 402 Numara sözlerinin önemini vurgulamak için ayakkabısını çıkarmıştı:</p>
<p class="calibre1">ULU İMPARATOR ÇOK YAŞA!</p>
<p class="calibre1">Mesele şimdi anlaşılmıştı. Rubashov gene de şaşırmıştı. Demek hâlâ gerçek karşı-devrimciler vardı ülkede... Oysa biz, onun gibilerin yalnızca 1 Numara'nın söylevlerinde, başarısızlıklarının bahanesi olarak var olduklarını sanıyorduk. Al işte, kanlı canlı bir tane oturuyor yan hücrede, 1 Numa-ra’yı doğruluyor, kendisine yakışan biçimde gırtlağını parçalayarak kralın yaşamasını diliyordu...</p>
<p class="calibre1">Rubashov kendi kendine sırıtarak, ÂMİN sözcüğünü tıkladı. Cevap anında, daha yüksek sesle geldi:</p>
<p class="calibre1">PİS DOMUZ!</p>
<p class="calibre1">Rubashov eğlenmeye başlamıştı, gözlüğünü çıkararak madenî kenarıyla tıklatmaya koyuldu, havayı değiştirmek için de, heceleri hafiften yararak, üstdüzey bir tonlama tutturdu:</p>
<p class="calibre1">TAM ANLA-YA-MA-DIM.</p>
<p class="calibre1">402 Numara sanki çıldırmıştı. Güm güm KÖPE - diye vurdu, ama K harfi gelmedi. Birden çılgınca öfkesi dinmiş olacak ki, lafı değiştirdi:</p>
<p class="calibre1">NEDEN İÇERİ TIKTILAR?</p>
<p class="calibre1">Ne kadar dokunaklı ve yalın... 402 Numara'nın yüzü yeni bir değişim geçirdi. Bu kez genç bir Hassa subayının yakışıklı ve aptal suratı belirdi. Belki bir monoklü bile vardı. Rubashov gözlüğünün kenarıyla tıklattı:</p>
<p class="calibre1">POLİTİK GÖRÜŞ AYRILIKLARI.</p>
<p class="calibre1">Kısa bir sessizlik. Besbelli çarpıcı ve alaycı bir cevap vermek için beynini zorluyordu 402 Numara:</p>
<p class="calibre1">BRAVO! KURTLAR BtRBtRtNt YtYOR.</p>
<p class="calibre1">Rubashov karşılık vermedi. Bu oyundan usanmıştı, yeniden yürüyüş yapmaya koyuldu. Ancak 402'deki subayın çenesi açılmışa benziyordu. Tıkladı:</p>
<p class="calibre1">RUBASHOV...</p>
<p class="calibre1">Yooo, bu biraz lâubalilik sayılmaz mıydı?</p>
<p class="calibre1">NEDİR? diye sordu Rubashov.</p>
<p class="calibre1">402 Numara bir süre tereddüt ettikten sonra uzun bir cümle tıkladı:</p>
<p class="calibre1">BtR KADINLA EN SON NE ZAMAN YATTIN?</p>
<p class="calibre1">402 Numara'nın tek camlı bir gözlük taktığı kesindi; şimdi camı çıkarmış onunla vuruyordu ve çıplak kalmış olan gözünü sinirli sinirli kırpıştırıyordu. Herhangi bir tiksinti hissetmedi Rubashov. Hiç değilse adam kendini olduğu gibi açığa vurmuştu, bu da monarşist manifestolar sıralamasından çok daha iyiydi. Rubashov bir süre düşündükten sonra tıklattı:</p>
<p class="calibre1">ÜÇ HAFTA ÖNCE.</p>
<p class="calibre1">Karşılık hemen geldi:</p>
<p class="calibre1">ANLAT BANA.</p>
<p class="calibre1">Eeee, bu kadarı da biraz fazlaydı ama. Rubashov konuşmayı hemen o anda kesmeyi düşündü. Ama bu adamın ileride 400 Numara'ya ve daha ötedeki hücrelere yararlı bir bağlantı oluşturabileceğini hatırladı. Sol tarafındaki hücre besbelli boştu, o yönden bir zincir kurulamazdı. Rubashov belleğini zorladı. Savaş öncesinden kalma bir şarkı geldi aklına, daha öğrenciyken, siyah çoraplı hanımların Kankan dansı yaptıkları bir kabarede dinlemişti. Başa gelen çekilir havasıyla bir soluk aldı ve tıklamaya koyuldu:</p>
<p class="calibre1">ŞAMPANYA KADEHLERtNE SIĞAN KAR GtBİ GÖĞÜSLER. ..</p>
<p class="calibre1">Gerekli tonu yakaladığını umuyordu. Anlaşılan başarmıştı, çünkü 402 Numara üsteledi:</p>
<p class="calibre1">DEVAM. AYRINTI.</p>
<p class="calibre1">Bu aşamada kuşkusuz bıyıklarını sinirli sinirli ellemekteydi. Mutlaka uçları yukarı kıvrılmış küçük bir bıyığı olmalıydı. Allah'ın cezası herif. Bağlantı zincirinin tek halkası olmasaydı... Ona uymak gerekiyordu. Subaylar kendi aralarında nelerden söz ederlerdi? Kadınlardan ve atlardan. Rubashov gözlüğünü koluna sürttü, vazifeşinas bir tavırla duvarı tıklatmaya koyuldu.</p>
<p class="calibre1">VAHŞİ BİR KISRAĞI ANDIRAN BACAKLAR.</p>
<p class="calibre1">Durdu. Yorulmuştu. Bütün iyi niyetine karşın bu saçmalığı sürdüremeyecekti. Oysa, 402 Numara pek memnun kalmıştı.</p>
<p class="calibre1">YAŞŞA AHBAP! diye hevesle tıkladı. Kuşkusuz katıla katıla gülmekteydi ama hiçbir şey duyulmuyordu; bir eliyle bıyığını burarken bir eliyle bacağını dövüyordu herhalde ama görünen bir şey yoktu. Sessiz duvarın soyut müstehcenliği Rubashov'u utandırdı.</p>
<p class="calibre1">DEVAM, diye üsteledi 402 Numara.</p>
<p class="calibre1">Ama yapamayacaktı Rubashov. BU KADAR diye tıklatır tıklatmaz pişman oldu gene de. 402 Numara alınacaktı şimdi. Neyse ki, 402 Numara'nın alınganlık yapmaya niyeti yoktu. Israrla tıklatmayı sürdürdü:</p>
<p class="calibre1">DEVAM ET, LÜTFEN, LÜTFEN ...</p>
<p class="calibre1">Rubashov artık eski rahatlığına kavuşmuştu. Tıktıkları, saymak gereğini duymadan, otomatik olarak akustik algılamaya dönüştürebiliyordu. O kadar ki, erotik malzeme için yalvaran 402 numaranın ses tonunu gerçekten işitiyordu sanki. Yalvarış devam etti:</p>
<p class="calibre1">LÜTFEN - N’OLUR...</p>
<p class="calibre1">Besbelli genç bir adamdı 402; herhalde sürgünde yetişmişti, eski bir asker ailesinin üyesiydi, onu sahte bir pasaportla vatanına geri göndermişlerdi anlaşılan ve burada çok acı çekiyor olmalıydı. Monoklünü yeniden gözüne yerleştirmiş, bir kez daha bıyıklarını didikleyerek, ak duvara umutsuzca bakıyordu mutlaka.</p>
<p class="calibre1">BİRAZ DAHA - N'OLUR, N'OLUR.</p>
<p class="calibre1">... Sessizce ak duvara umutsuzca bakarken, duvardaki eski nem lekeleri, memeleri şampanya kadehlerini, bacakları vahşi bir atınkini andıran bir kadının siluetine dönüşecekti yavaş yavaş.</p>
<p class="calibre1">DEVAMINI DA ANLAT - LÜTFEN.</p>
<p class="calibre1">Belki de yatağının üstünde diz çökmüş, ellerini kavuşturmuştu, aynı 407 Numara'nın ekmeğini almak için ellerini uzattığında yaptığı gibi.</p>
<p class="calibre1">Ve nihayet, o hareketin kendisine hangi anıyı hatırlattığını kavrayıverdi Rubashov - dilenircesine uzanan sıskacık, kemikli eller... <span class="calibre2">Pieta...</span></p>
<p class="calibre1"><a id="bookmark7"></a><span class="calibre2">9</span></p>
<p class="calibre1"><span class="calibre2">PietcL.</span> Güney Almanya'daki küçük bir kentin resim galerisi... Bir pazartesi günü öğleden sonra... İçeride Rubashov ve buluşmak üzere geldiği genç adamdan başka bir Allah'ın kulu yoktu. Duvarları Flaman ressamların vazgeçemedikleri tombul kadınlarla dolu boş salonun orta yerindeki yuvarlak kadife kanepede oturmuş konuşuyorlardı. Yıl 1933, terör dönemi başlayalı birkaç ay olmuş, Rubashov'un da tutuklanmasına az bir zaman kalmış. Hareket başarısızlığa uğramış, içinde yer alanlar yasadışı ilan edilmiş, her yerde aranıyorlar, dövülerek öldürülüyorlar. Parti politik bir örgüt olmaktan çıkmış, bin kollu, bin başlı, kanayan bir et yığını haline gelmiş. Ama, nasıl bir insan öldükten sonra da saçı ve tırnaklan uzamayı sürdürürse, ölmüş Parti'nin tek-tük hücrelerinde, kaslarında, uzuvlarında hareket devam ediyor. Felâketten canlarını kurtarabilmiş olanlar ülkenin her yanında küçük gruplar halinde toplanmayı, yeraltı faaliyetlerini sürdürüyorlar. Bodrum katlarında, korularda, tren istasyonlarında, müzelerde, spor kulüplerinde buluşuyorlar. Kaldıkları yerleri, isimlerini, günlük alışkanlıklarını sürekli değiştiriyorlar. Birbirlerini yalnızca ön adlarıyla tanıyorlar, birbirlerinin adreslerini sormuyorlar. Her biri canını ötekine teslim etmiş, hiçbiri karşısındakine güvenmiyor. Broşürler bastırıyorlar, böylece kendilerini ve başkalarını hâlâ heyette olduklarına inandırmaya çalışıyorlar. Geceleri varoşların daracık sokaklarında dolaşarak duvarlara eski sloganlar yazıyorlar, heyette olduklarını kanıtlamak için. Şafak sökmeden fabrikaların bacalarına tırmanıp eski bayrakları çekiyorlar, hâlâ heyette olduklarını kanıtlamak için. Broşürler pek az kişinin eline geçiyor; onlar da çabucak yırtıp atıyorlar, çünkü ölülerden gelen mesajlar karşısında tir tir titriyorlar. Daha kargalar ötmeden duvar yazılan siliniyor, bacalardan sarkıtılmış bayraklar indiriliyor. Ama yeniden, yeniden ortaya çıkıyorlar, bildiriyorlar, çünkü ülkenin her yanında, kendilerine “tatildeki ölüler” adını vermiş ve yaşamlarını hâlâ hayatta olduklarını kanıtlamaya adamış küçük gruplar var.</p>
<p class="calibre1">Bunlar birbirleriyle iletişim halinde değildiler, Parti'nin kan bağlantıları kopmuştu, her grup kendi adına çalışıyordu. Ancak zamanla, yavaş yavaş, yeniden harekete geçtiler. Ticaretle uğraşan, saygın kişiler yurtdışından gelmeye başladı, ceplerindeki pasaport sahte, valizleri çifte tabanlıydı; bunlara taşıyıcılar deniyordu. Genellikle yakalanıyorlar, işkence gördükten sonra başlan vuruluyordu; ama her zaman yerlerini alacak başkaları bulunuyordu. Parti hâlâ ölüydü, ne kıpırdayabiliyor ne de soluk alıyordu, ama saç ve tırnaklan uzamaya devam ediyordu; yurt dışındaki önderler onun katılaşmış cesedine elektrik akımları gönderiyorlar, uzuvlarını spazmatik sarsıntılara uğratıyorlardı.</p>
<p class="calibre1"><span class="calibre2">Pietâ...</span> Rubashov 402 Numara'yı unutmuş, altı buçuk adımlık voltasını atmaya koyulmuştu; kendisini yeniden resim galerisindeki yuvarlak, kadife kanepenin üstünde buldu, salon toz ve yer cilası kokuyordu. İstasyondan doğruca buluşma yerine geldiğinden, oraya kararlaştırılan saatten birkaç dakika önce varmıştı. Kimsenin kendisini görmediğinden oldukça emindi. İçinde diş hekimliğiyle ilgili aletlerin en son modellerinden örnekler bulunan valizi vestiyerdeydi. Yuvarlak kadife kanepenin üstüne oturup duvarları dolduran sarkık et yığınlarına göz gezdirdi, bekledi.</p>
<p class="calibre1">O sırada bu küçük kentteki Parti grubunun önderi olan, Richard adıyla tanıdığı genç adam birkaç dakikalık gecikmeyle geldi. İkisi de birbirlerini o ana dek hiç görmemişlerdi. Genç adam, Rubashov'u yuvarlak kanepede bekler buluncaya dek iki galeri gezmişti. Rubashov’un kucağında bir kitap vardı: Goethe'nin Faust'unun Reclam Evrensel baskısı. Genç adam kitabı fark etti, çabucak çevresine göz attıktan sonra gelip kanepeye oturdu. Çekingen bir gençti. Ru-bashov'dan yarım metre kadar uzakta, kanepenin kıyısına ilişmişti, kepini kucağında tutuyordu. Mesleği çilingirlikti; iş tulumu giymiş birinin müzede dikkat çekeceğini düşündüğünden, üstünde pazar günlerine özgü siyah takım elbisesi vardı.</p>
<p class="calibre1">“Buyrun,” dedi, “geç kalmışlığımı mazur görün.”</p>
<p class="calibre1">Rubashov, “Tamam,” dedi. “Önce üyeleri bir gözden geçirelim. Liste yanınızda mı?”</p>
<p class="calibre1">Richard adlı genç adam kafasını iki yana salladı. “Liste taşımıyorum yanımda,” dedi. “Hepsi kafamda, adresler de her şey de... ”</p>
<p class="calibre1">“İyi de... Ya yakalanırsanız?”</p>
<p class="calibre1">“Listeyi Anny'e verdim,” dedi Richard. “Anny benim karım.”</p>
<p class="calibre1">Durdu, yutkundu, âdemelması bir yukarı bir aşağı kıpırdadı ve ilk kez olarak Rubashov’a dosdoğru baktı. Gözleri kızarıktı, hafif patlak göz yuvarlarım incecik kızıl sinirler bir ağ gibi kaplamıştı; yüzünde birkaç günlük sakal var gibiydi. “Anny'i dün gece tutuklamışlar da,” dedi Rubashov'a bakmayı sürdürerek. Gözlerinde durgun, çocuksu bir umut okudu Rubashov, kendisi gibi Merkez Komitesinden gelen birinin ona mucizevi bir yardımda bulunmasını bekliyor gibiydi.</p>
<p class="calibre1">“Öyle mi?” dedi Rubashov, gözlüğünü koluna sürterek. “Öyleyse polis listeyi olduğu gibi ele geçirmiş bulunuyor.” Richard, “Hayır,” dedi. “Onu almaya geldiklerinde baldızım da evdeymiş, listeyi çaktırmadan ona aktarmış. Liste baldızımdan çıkmaz, merak etmeyin. Bir polis memuruyla evli ama bizdendir.”</p>
<p class="calibre1">“İyi,” dedi Rubashov. “Karınız tutuklandığında siz neredeydiniz?”</p>
<p class="calibre1">“İzah edeyim,” dedi Richard. “Üç aydır kendi evimde yatmıyorum. Sinemada makinistlik yapan bir arkadaşım var, ona gidiyorum. Film sona erince karanlık odada yatıyorum. Sokaktan, yangın merdiveni yoluyla direkt o odaya girile-biliyor. Ayrıca bedavadan film seyrediyorsun...” Durakladı, yutkundu. “Arkadaşım, Anny’e de bedava bilet veriyordu sık sık, karanlıkta başını çevirip makine odasına bakıyordu karım. Beni göremiyordu tabiî ama, kimi kez, perdede bol ışık oldu mu ben onun yüzünü bayağı bayağı görebiliyordum...” Sustu. Tam karşısında bir “Son Hüküm” tablosu asılıydı: Kıvırcık saçlı, yuvarlak popolu minik melekler, minik trampetlerini üfleyerek karanlık bulutlara doğru uçuşuyorlardı.</p>
<p class="calibre1">Richard'ın solunda ise Alman ustalarından birinin kaleminden çıkmış, mürekkeple çizilmiş bir resim asılıydı. Rubashov resmin yalnızca bir bölümünü görebiliyordu, gerisini kanepenin sırtı ve Richard'ın başı örtüyordu. Madonna'nın incecik elleri bitişmiş, bir tas gibi çukurlaşarak göğe doğru açılmış, gökyüzü ise birkaç yatay çizgi ile belirtilmişti. Daha fazlası gözükmüyordu, çünkü konuşurken Richard'ın başı hiç kıpırdamıyor, hafifçe eğdiği kızarmış boynunun üstünde hep aynı konumda duruyordu.</p>
<p class="calibre1">“Sahi mi? Karınız kaç yaşında?” diye sordu Rubashov. “On yedi.”</p>
<p class="calibre1">“Sahi mi? Ya siz... Kaç yaşındasınız?”</p>
<p class="calibre1">“On dokuz,” dedi Richard.</p>
<p class="calibre1">“Çocuklarınız var mı?” diye sorarken başını biraz uzattı ama, resmin geri kalanını gene de göremedi.</p>
<p class="calibre1">Richard, “Birincisi yolda,” dedi. Öylece hiç kımıldamadan, sanki kurşundan dökülmüş gibi oturuyordu.</p>
<p class="calibre1">Kısa bir sessizlikten sonra, Rubashov, Parti üyelerinin isimlerini sıralamasını istedi. Topu topu otuz kadar isim vardı. Birkaç soru sordu, Danimarka firmasının dişçilik aletleri sipariş defterine birkaç adres yazdı. Telefon rehberine bakarak yöredeki tüm diş hekimlerini içeren uzun bir liste yazmıştı bu deftere, kimi yerlerde arada boş satırlar bırakmış olduğundan, bu saygın kişiler listesine kendisine gerekli başka adresler ekleyebiliyordu. Bu iş de bittikten sonra Richard şöyle dedi: “Şimdi de size buradaki çalışmalarımızla ilgili kısa bir rapor vermek isterim, yoldaş.”</p>
<p class="calibre1">Rubashov, “İyi,” dedi. “Dinliyorum.”</p>
<p class="calibre1">Richard anlatmaya koyuldu. Kadife kanepede, Rubas-hov'dan yanın metre kadar ötede, hafifçe öne doğru eğilmiş olarak oturuyordu, kocaman kırmızı elleri, pazarlık giysisinin dizlerindeydi; konuştuğu sürece bu duruşunu bir kez olsun değiştirmedi. Bacalara asılan bayraklardan, duvarlara yazılan yazılardan, fabrika tuvaletlerinde bırakılan broşürlerden söz ederken bir muhasebeci kadar soğukkanlı ve ciddiydi. Tam karşısında trampet çalan minik melekler bulutlara doğru uçuşuyorlar, başının arkasında bir yerden, gözle görülmeyen bir Bakire Meryem incecik ellerini uzatıyordu. Çevrelerindeki tüm duvarlardan devâsâ memeler, baldırlar, kalçalar üstlerine gelir gibiydi.</p>
<p class="calibre1">Rubashov'un aklına şampanya kadehlerine sığan göğüsler geldi gene. Hücre penceresinden başlayarak sayıldığında üçüncü siyah karonun üstünde durup kulak kabartarak 402 Numara’nın hâlâ bir şeyler tıklatıp tıklatmadığını kontrol etti. Ses seda yoktu. Rubashov gözetleme deliğine giderek dışarı, koridorun karşısına, ekmeğini almak için ellerini uzatmış olan 407 Numara’ya baktı. Hücrenin kurşuni renkli demir kapısını ve küçük siyah gözetleme deliğini görebildi yalnızca. Koridorda her zamanki gibi ışık yanıyordu; ortalık kasvetli ve sessizdi; bu kapıların ardında insanların yaşadığına inanmak çok zordu.</p>
<p class="calibre1">Richard adlı genç adam raporunu verdiği sürece Rubas-hov, onun sözünü kesmemişti. Felâketten sonra Richard’ın bir araya getirmeyi başardığı otuz kişiden geriye kala kala on yedi kişi kalmıştı. İkisi -bir fabrika işçisiyle kız arkadaşı- onları almaya geldiklerinde kendilerini camdan atmışlardı. Biri kaçmış, daha sonra kenti terkederek kayıplara karışmıştı. Başka iki kişinin polis muhbiri olduklarından şüphe ediliyordu ama, kesin bir kanıt yoktu. Üç kişi, Merkez Ko-mitesi'nin politikalarını protesto ederek Parti'den ayrılmıştı; bunlardan ikisi yeni bir karşıt grup kurmuş, üçüncüsü ise ılımlılara katılmıştı. Aralarında Anny’nin de bulunduğu beş kişi dün gece tutuklanmıştı, bunlardan en az ikisinin artık hayatta olmadığı biliniyordu. Böylece geriye on yedi kişi kalıyor, onlar da duvarlara yazılar çiziktirip broşür dağıtmayı sürdürüyorlardı.</p>
<p class="calibre1">Richard bütün bunları Rubashov işin içindeki kişisel bağlantıları ve özellikle önemli sebepleri anlayabilsin diye en ince ayrıntısına kadar anlatmıştı. Grubun içinde, Merkez Ko-mitesi'nin kendi adamı bulunduğundan ve o adamın olayların pek çoğunu Rubashov'a zaten anlatmış olduğundan habersizdi. Söz konusu kişinin geceleri odasında yattığı sinema makinisti olduğunu da bilmiyordu, arkadaşının uzun süredir kansı Anny ile ilişkisi olduğunu da. Richard'ın bilmediği bütün bu şeylerden Rubashov’un haberi vardı. tçinde bulundukları hareket perişan bir haldeydi ama haber alma ve kontrol bölümü hâlâ çalışıyordu ve o sırada bölümün başında Rubashov vardı. Pazar günü giysilerini kuşanmış boğa boyunlu genç adam bundan da habersizdi; bildikleri yalnızca Anny'nin götürüldüğü, ne olursa olsun broşür dağıtmaya ve duvarlara yazı yazmaya devam edileceği ve Rubas-hov’un Parti’nin Merkez Komitesi üyesi bir yoldaş olduğuydu; böyle birine babası kadar güvenmeli ama ona bu duyguyu ya da herhangi bir zaafı belli etmemeliydi. Çünkü yufka yürekli, duygusal kişiler bir işe yaramadıklarından bir yana itilmeye, hareketten atılmaya, yalnızlığa ve karanlığa mahkûm edilmeye müstehaktılar.</p>
<p class="calibre1">Dışarıdan, koridorun öte ucundan ayak sesleri yaklaşıyordu. Rubashov kapıya yanaştı, gözlüğünü çıkardı, gözetleme deliğinden baktı. Bellerinden tabanca sarkan iki görevli, genç bir köylüyü getirmekteydiler. Arkalarından elinde bir sürü anahtar taşıyan yaşlı gardiyan yürüyordu. Köylünün tek gözü şişmiş, patlayan üst dudağının kanları kurumuştu; önünden geçerken hâlâ kanayan burnunu gömleğinin koluyla sildi; yassı yüzünde herhangi bir anlam yoktu. Koridorun daha aşağısında, Rubashov'un görüş alanı dışında kalan bir yerde, bir hücre kapısının kilidi açıldı, ardından kapı çarpılarak kapandı. İki görevli ile gardiyan yalnız döndüler.</p>
<p class="calibre1">Rubashov hücresinin içinde aşağı yukarı dolaşmaya koyuldu yeniden. Yuvarlak kadife kanepede, Richard'ın yanında oturuşu geldi gözünün önüne; çocuk, raporunu bitirdikten sonra çöken derin sessizliği duydu bir kez daha. Richard hiç kıpırdamamış, elleri dizlerinde bekliyordu. Sanki günah çıkarmıştı da, papazın açıklayacağı kararı bekliyordu. Ru-bashov uzun bir süre konuşmadı. Sonra dedi ki:</p>
<p class="calibre1">“Pekâlâ. Hepsi bu kadar mı?"</p>
<p class="calibre1">Çocuk kafasını salladı, âdemelması yükselip alçaldı. “Raporunuzda tam açıklığa kavuşmayan bazı şeyler var,” dedi Rubashov. “Hazırladığınız broşürlerden sıkça söz ettiniz. Biz bunlardan haberdarız ve içeriklerini sertçe eleştirdik. Partinin benimseyemeyeceği birtakım ibareler var.” Richard ona korkuyla baktı, kızardı. Isının elmacık kemiklerine doğru yayıldığını, gözyuvarlarını kaplayan kızıl ağın daha da koyulaştığını gördü Rubashov.</p>
<p class="calibre1">“Öte yandan,” diye devam etti, “biz, dağıtmanız için bir sürü yazılı malzeme gönderdik size, bunların arasında Parti organının özellikle küçük basılmış nüshaları da vardı. Bunlar elinize geçmiş olmalı.”</p>
<p class="calibre1">Richard kafasını salladı, yüzünü basan sıcaklık kaybolmadı.</p>
<p class="calibre1">“Oysa gönderdiğimiz malzemeyi dağıtmamışsınız, raporunuzda bundan hiç söz etmediniz. Bunun yerine, kendi hazırladığınız, Parti'nin denetiminden geçmemiş, onayını almamış malzemeyi dağıtmayı yeğlediniz.”</p>
<p class="calibre1">Richard, büyük bir çaba sarfederek, “Ama... ama b... buna mecburduk,” dedi. Rubashov onu dikkatle süzdü. O ana dek çocuğun kekelediğini farketmemişti. “Garip,” diye düşündü, “iki haftada üçüncü oluyor bu. Partimizde şaşılacak sayıda özürlü var, demek. Ya içinde çalıştığımız koşullardan dolayı, ya da hareketin önünde özürlülerin seçilmesine yol açan bir şey var. ..”</p>
<p class="calibre1">Richard, “Aaaanlatamadım, yyyyoldaş,” dedi gittikçe artan bir sıkıntıyla. “Gönderdiğiniz ppppropaganda mal-zemmmmesinin tonu yyyyanlıştı, çççünkü-”</p>
<p class="calibre1">Rubashov birden sert bir sesle, “Sesinizi alçaltın,” dedi, “başınızı da kapıdan yana çevirmeyin.”</p>
<p class="calibre1">Rejimin özel muhafızlarına özgü siyah üniforma giymiş, uzun boylu bir delikanlı, yanında bir kızla salona girmişti. Kız tombul memeli bir sarışındı; erkek kolunu onun geniş kalçasına dolamış, kız da elini gencin omzuna koymuştu. Rubashov ile yanındakine hiç aldırmadan ilerlediler, trampet çalan meleklerin önünde, sırtları kanepeye dönük olarak durdular.</p>
<p class="calibre1">Rubashov sakin, alçak bir sesle, “Konuşmaya devam edin,” dedi ve otomatik bir hareketle sigara tabakasını cebinden çıkardı. Derken, müzelerde sigara içmenin yasak olduğunu hatırlayarak yeniden cebine soktu. Oğlan elektrik şokuna uğramış da paralize olmuş gibi, oturduğu yerde gözlerini yeni gelen çiftten ayıramıyordu. “Konuşsana,” dedi Rubashov alçak sesle. “Çocukken de kekeler miydin? Cevap ver, o yana bakma.”</p>
<p class="calibre1">“Bbbbazen,” demeyi başardı Richard büyük bir çaba göstererek.</p>
<p class="calibre1">Resimlere baka baka ilerleyen ikili, çok şişman bir kadının saten kaplı bir kanepeye çırılçıplak uzanmış olduğu tablonun önünde durdu. Delikanlı komik bir şey söylemiş olmalı ki kız kıkırdadı ve kanepedekilere kısaca bir göz attı. Ölü av kuşları ve meyvelerin resmedildiği bir natürmorta doğru ilerlediler.</p>
<p class="calibre1">Richard sordu: “Gggggitsek mi?”</p>
<p class="calibre1">“Hayır,” dedi Rubashov. Ayağa kalktıkları takdirde oğlanın heyecandan garip davranıp dikkat çekmesinden korkuyordu. “Birazdan gider bunlar. Sırtımız ışığa dönük oturuyoruz, bizi açık seçik göremezler. Derin derin nefes al, birkaç kez, ağır ağır. İşe yarar.”</p>
<p class="calibre1">Yavaş yavaş çıkışa doğru yürürlerken, kız kıkırdamayı sürdürüyordu. Rubashov ile Richard’ın önünden geçerlerken ikisi de kafalannı döndürüp onlara baktılar. Tam kapıdan çıkacaklarken, kız parmağıyla Pieta'yı gösterdi, bir kez daha durup mürekkeple çizilmiş desene baktılar.</p>
<p class="calibre1">“Kkkkekelediğimde çok mu kkkkkötü oluyor?” diye sordu Richard yere bakarak ve sesini iyice kısarak.</p>
<p class="calibre1">Rubashov kısaca, “İnsan kendini kontrol edebilmeli,” dedi. Konuşmanın daha fazla kişiselleşmesine izin veremezdi.</p>
<p class="calibre1">“Bbbbirazdan düzelir,” dedi Richard, âdemelması gene hareketlendi. “Anny de çok gülerdi benim bbbbu halime.” Çift salonda kaldığı sürece Rubashov konuyu değiştiremeyecekti. Üniformalı gencin sırtı, onu Richard’ın yanına çivilemişti. Ortak bir tehlike söz konusu olduğundan mıdır, oğlanın utangaçlığı da hafiflemişti; hattâ oturduğu yerde Ru-bashov'a biraz yanaştı.</p>
<p class="calibre1">“Gene de beni severdi,” diye devam etti, öncekinden daha farklı, daha pes perdeden bir heyecanla. “Onu anananlamak güç, bbbbiliyor musunuz? Çççocuk istemiyordu ama aaaal-dırtamadı. Bbbbelki bir şey yyyyapmazlar ona, hahahamile diye yani. Artık iyice bbbbelli oluyor da. Sizce hamile kadınlan ddddöverler mi bbbunlar?”</p>
<p class="calibre1">Çenesiyle üniformalı genci işaret etmişti. Aynı anda genç, başını birden Richard’dan yana çevirdi. Bir an bakıştılar. Üniformalı genç yanındaki kıza alçak sesle bir şeyler söyledi; bunun üzerine kız da dönüp baktı. Rubashov bir kez daha sigara tabakasına davrandı, ama bu kez cebinden çıkarmamayı başardı. Kız bir şeyler fısıldayarak genç adamı çekiştirdi çıkışa doğru. İkisi galeriyi ağır ağır terk ederken genç adam hâlâ kararsız gibiydi. Dışarıdan kızın kıkırdama-lan ve uzaklaşan ayak sesleri geldi.</p>
<p class="calibre1">Richard başını çevirmiş, onları gözleriyle izliyordu. O kıpırdayınca, Rubashov deseni daha iyi görebildi: Kutsal Bakire’nin ince kolları dirseğe kadar meydandaydı şimdi: Çocuk kolu gibi sıska ve ağırlığı yokmuş izlenimi veren kollar, görünmez çarmıha doğru yükselmişti.</p>
<p class="calibre1">Rubashov saatine baktı. Oğlan kanepede biraz öteye kaydı. Rubashov, “Bir sonuca varmamız gerek,” dedi. “Sizi doğru anladıysam eğer, gönderdiğimiz malzemeyi maksatlı olarak dağıtmamışsınız, içeriği beğenmediğiniz için. Oysa biz de sizin broşürlerin içeriğini kabul etmiyoruz. Bu durumda birtakım yaptınmların söz konusu olduğunu herhalde biliyorsunuz, yoldaş.”</p>
<p class="calibre1">Richard kızarmış gözlerini ona çevirdi. Sonra başını öne eğdi. “Bize gönderdiklerinizin saçma sapan olduğunu siz de biliyorsunuz,” dedi dümdüz bir sesle. Kekelemesi geçmişti.</p>
<p class="calibre1">Rubashov’un sesi kuruydu: “Böyle bir şey bildiğim falan yok.”</p>
<p class="calibre1">Richard aynı yorgun sesle sürdürdü: “Sanki hiçbir şey olmamış gibi yazılmış hepsi. Parti'yi paramparça ettiler, siz ise zafere ulaşma azminin kırılmazlığıyla ilgili cümleler kuruyorsunuz. Tıpkı büyük savaş sırasında söylenen yalanlar gibi... Böyle şeyleri kime göstersek yüzümüze tükürür. Bütün bunları siz de biliyorsunuz.”</p>
<p class="calibre1">Gene öne doğru eğilmiş, ama bu kez dizlerine dirseklerini, çenesini de kızarmış ellerine dayamış olan delikanlıyı şöyle bir süzdükten sonra, gene kuru bir sesle konuştu Ru-bashov:</p>
<p class="calibre1">“İkinci keredir benimsemediğim bir düşünceyi bana atfediyorsunuz. Bunu bir daha yapmamanızı rica ediyorum.” Richard’ın kızarmış gözleri inanamıyormuş gibi bakıyordu Rubashov'a. Beriki devam etti:</p>
<p class="calibre1">“Parti çok güç bir sınavdan geçmektedir. Başka devrimci partiler sahada zor sınavlardan geçmişlerdir. Belirleyici etken, kınlmamış olan azmimizdir. Şu sıralar yumuşayan, zaaf gösteren kişilerin saflarımızda yeri yoktur. Ortalığa panik havası yayan kişiler düşmanın saflarını güçlendirmektedir-ler. Bunu yaparken ne gibi bir motivasyonla hareket ettikleri önem taşımaz. Bunlar, tutumları itibariyle bizim hareketimiz için bir tehlike oluşturur ve ona göre değerlendirilirler.” Çenesi avuçlarında kıpırdamadan oturuyordu Richard. Başını Rubashov'a çevirdi.</p>
<p class="calibre1">“Demek ben harekete karşı tehlike oluşturuyorum,” dedi. “Düşmanın saflarını güçlendiriyorum. Allah bilir bu iş için para alıyorumdur. Anny de öyle...”</p>
<p class="calibre1">Rubashov aynı kuru sesle devam etti: “Dağıttığınız broşürlerde... ki bunları kendinizin kaleme aldığını saklamıyorsunuz, sık sık şöyle cümleler yer alıyor: Büyük bir yenilgiye uğradık, Parti müthiş bir sarsıntıya uğradı, her şeye yeniden başlamak, politikamızı temelden değiştirmek gerekiyor. Buna yenilgi mantığı denir. Moralleri çökertmek, Parti'nin savaşım ruhunu yaralamak için birebirdir.”</p>
<p class="calibre1">“Tek bildiğim, insanlara doğruyu söylemek gerektiği,” dedi Richard. “Çünkü zaten biliyorlar. Onlara palavra atmaya kalkmak saçmalık.”</p>
<p class="calibre1">Rubashov duymamışcasına sürdürdü konuşmasını: “Par-ti'nin son kongresinde yapılan kesin açıklamaya göre, Partimiz herhangi bir yenilgiye uğramamıştır, strateji gereği bir geri çekilme planı uygulamıştır. Bu nedenle, daha önceki politikasını değiştirmesi için herhangi bir sebep yoktur.” “Laf ola beri gele,” dedi Richard.</p>
<p class="calibre1">“Bu tarz konuşmaya devam ederseniz, korkarım görüşmemize son vermek zorunda kalacağım.”</p>
<p class="calibre1">Richard bir süre ses çıkarmadı. Salon kararmaya başlamıştı, duvarlardaki kadınların ve meleklerin konturları daha da yumuşamış, belirsizleşmişti.</p>
<p class="calibre1">“Özür dilerim,” dedi Richard. “Demek istediğim şu: Par-ti’nin yönetici kadrosu yanılıyor. ‘Stratejik bir geri çekil-me’den söz ediyorsunuz, oysa yandaşlarımızın yansı öldürüldü, geriye kalanlar hayatta oldukları için öylesine mutlular ki, yığın yığın karşı tarafa geçiyorlar. Sizin gibilerin dışarıdan bakarak hazırladıkları kıh kırk yaran açıklamalar burada kimse tarafından anlaşılmıyor..."</p>
<p class="calibre1">Richard'ın yüz hatları da artan loşlukta belirsizleşmeye başlamıştı. Kısa bir süre sustuktan sonra devam etti:</p>
<p class="calibre1">“Bu durumda, Anny de dün akşam ‘stratejik bir geri çekilme' mi uygulamış oluyor? Lütfen, anlayın, anlamalısınız, burada vahşi bir ormanın içinde gibiyiz..."</p>
<p class="calibre1">Delikanlının söyleyecek başka şeyleri var mı diye bir süre susup bekledi Rubashov, ama Richard başka bir şey demedi. Alacakaranlık artık hızla çöküyordu. Rubashov gözlüğünü çıkarıp ceketinin koluna sürttü.</p>
<p class="calibre1">“Parti hiçbir zaman yanılmaz," dedi. “Siz ya da ben hata yapabiliriz, ama Parti asla. Bakın yoldaş, Parti sizden ve benden ve bizim gibi binlerce kişiden daha fazla bir şeydir. Parti tarihteki devrim idealinin vücut bulmuş halidir. Tarihin çekincesi de tereddütü de yoktur. O yolunu hiç şaşırmadan amacına doğru akıp gider. Yolunun üstündeki her dönemeçte fazladan taşıdığı çamuru ve ölülerin cesetlerini bırakır. Tarih yolunu bilir, hata yapmaz. Ve de... Tarihe yüzde yüz inanmayan kişilerin Parti'nin saflarında yeri yoktur."</p>
<p class="calibre1">Richard sesini çıkarmadı; kafası yumruklarına dayalı, kıpırtısız yüzü Rubashov'a dönüktü. O bir şey söylemeyince Rubashov devam etti:</p>
<p class="calibre1">“Bizim gönderdiğimiz malzemeyi dağıtmayı reddettiniz; Parti'nin sesinin duyulmasını engellediniz. Her kelimesi zarar getirecek ve yalanlarla dolu olan birtakım broşürler dağıttınız. Şu yazdığınıza bakın: ‘Parçalanmış olan devrim hareketinden geriye kalanlar bir araya toparlanmalı ve zorbalığa karşı olan tüm güçler birleşmeli; eskiden beri süregelen hizipleşmeleri bir yana bırakıp ortak savaşımımıza yeniden başlamalıyız.’ Bu çok yanlış. Partimiz ılımlılarla birleşemez.</p>
<p class="calibre1">Hareketimizi defalarca, belki kötü niyetle değil ama defalarca, baltalayan onlardır. Bir dahaki sefer de, ondan sonraki sefer de aynı şeyi yapacaklardır. Onlarla uzlaşmaya varan, devrimi geçmişe gömer. ‘Evde yangın çıktığı zaman, ateşi söndürmek için elbirliğiyle çalışmamız gerek, doktrin tartışmalarına devam edersek hepimiz yanıp kül oluruz,’ diye yazmışsınız. Bu da yanlış. Biz ateş üstüne su dökerek savaşıyoruz, onlarsa benzin ile geliyorlar. Demek ki önce hangi metodun doğru olduğuna karar verip itfaiye güçlerini sonra birleştirebiliriz. Politika sizin sandığınız gibi yürütülmez. Partinin politikası umutsuzluk ve aşırı heyecanla belirlene-mez. Parti’nin yolu çok kesin çizgilerle belirlenmiştir, aynı dağ tepesindeki daracık bir patikaya benzer. Sola ya da sağa doğru bir tek yanlış adım atıldığı takdirde insan uçurumdan yuvarlanıverir. Yükseklerde oksijen de azdır, başı dönen yitip gider.”</p>
<p class="calibre1">Alacakaranlık artık öylesine çökmüştü ki, Rubashov resimdeki elleri göremiyordu. İki kez çalan tiz zil sesi her yana dağıldı; müze on beş dakika sonra kapanacaktı. Rubashov saatine baktı, daha son sözü söylememişti, görevi ancak o zaman bitecekti. Richard yanında kıpırdamaksızın oturuyordu.</p>
<p class="calibre1">Sonunda, gene dümdüz, yorgun bir sesle dedi ki: “Dedikleriniz kuşkusuz doğrudur. Daracık dağ patikası benzetmeniz de çok güzel. Benim tek bildiğim ise yenik düştüğümüz. Hâlâ yanımızda olanlar da bir bir terkediyorlar bizi. Belki de dağın tepesindeki patika çok soğuk geliyor onlara. Ötekilerin müzikleri var, parlak renkli flamaları var, hepsi de sıcak bir ateşin çevresinde oturuyorlar. Belki de bu yüzden onlar kazandı ve biz de bu yüzden kafalarımızı taşa çarpıyoruz.” Rubashov ses çıkarmadan dinliyordu. Kendi son sözünü söylemeden önce çocuğun söyleyeceklerini bitirmesini istiyordu. Gerçi bu aşamada Richard ne derse desin o cümle değişmeyecekti, gene de dinlemeyi sürdürdü.</p>
<p class="calibre1">Richard'ın iri gövdesi neredeyse tümüyle karanlığa gömülmüştü. Kanepenin üstünde Rubashov'dan daha da uzaklaşmıştı. Omuzları iyice düşmüş, elleri yüzünü hemen hemen tümüyle örtmüştü. Rubashov dimdik oturuyordu. Üst çenesinde hafif bir sızı hissetti, çürüyen köpek dişi olmalıydı. Bir süre sonra Richard’ın sesini duydu:</p>
<p class="calibre1">“Şimdi ben ne olacağım, peki?"</p>
<p class="calibre1">Rubashov ağrıyan dişine dilinin ucuyla dokundu. Son sözünü söylemeden önce parmağı ile de dokunmak istiyordu ama, kendini tuttu. Alçak sesle şöyle dedi:</p>
<p class="calibre1">“Benim görevim, Merkez Komitesi'nin aldığı kararla, uygun olarak, artık Parti’nin üyesi olmadığınızı bildirmek, Ri-chard."</p>
<p class="calibre1">Richard kımıldamadı. Rubashov ayağa kalkmadan önce biraz daha bekledi. Richard hâlâ oturuyordu, yalnızca başını kaldırıp onun yüzüne baktı ve sordu:</p>
<p class="calibre1">“Buraya sırf bunun için mi geldiniz?"</p>
<p class="calibre1">“En önemli sebep buydu," dedi Rubashov. Gitmek istiyordu ama nedense Richard'ın önünde dikilmiş, bekliyordu.</p>
<p class="calibre1">“Ben ne yapacağım şimdi?" diye sordu Richard. Rubashov yanıtlamadı. Richard biraz durduktan sonra konuştu: “Artık makinist arkadaşımın odasında da saklanamam herhalde."</p>
<p class="calibre1">Rubashov, kısa bir duraklamadan sonra, “Orada kalma-san iyi olur," dedi.</p>
<p class="calibre1">Bunu söyler söylemez kendine kızdı, üstelik ne demek istediğini çocuğun tam olarak anladığından da emin değildi. Oturan adama bir kez daha baktı.</p>
<p class="calibre1">“Buradan ayrı ayrı çıkmamız daha doğru olur. Allahaısmarladık."</p>
<p class="calibre1">Richard sırtını dikleştirdi ama ayağa kalkmadı. Bu karanlıkta, onun o kızarık, hafif patlak gözlerindeki ifadeyi ancak tahmin edebiliyordu Rubashov. Gene de, ömrü boyunca belleğinden çıkmayacak bir imge ile ayrıldı oradan: oturduğu yerde oturakalmış, çizgileri birbirine karışmış, hantal bir gövde.</p>
<p class="calibre1">Salondan çıktı, aynı biçimde karanlık ve boş bir salon daha geçti. Adımları parke döşemeyi çıtırdatıyordu. <span class="calibre2">Pieta</span> resmine bakmadığı, ancak çıkışa vardığında aklına geldi; birbirine yanaşmış uzanan eller ile sıskacık kolların dirseğe kadar olan bölümünden başka bir şey bilemeyecekti artık bu eser hakkında.</p>
<p class="calibre1">Müzenin dış merdivenlerinden kaldırıma inerken dura-kaldı. Dişinin ağrısı artmıştı; dışarısı da soğuktu... Solmuş gri yün atkısını boynuna daha bir sıkıca sardı. Galerinin bulunduğu geniş, sessiz meydanda sokak lambaları yanmıştı bile; bu saatte çevrede pek az insan vardı. Dar bir tramvay, çanını çala çala, kıyısında karaağaçların sıralandığı caddede ilerliyordu. Buralarda taksi bulunup bulunmayacağını merak etti.</p>
<p class="calibre1">Tam son basamağa adımını atmıştı ki Richard ona yetişti. Rubashov adımlarını ne sıklaştırdı ne de yavaşlattı, başını da çocuktan yana çevirmeksizin yoluna devam etti. Ric-hard ondan bir baş daha uzundu, omuzları da çok daha genişti ama kamburunu çıkararak Rubashov’un boyuna alçalmıştı. Adımlarını da onunkine göre kısaltmıştı. Birkaç adım sonra konuştu:</p>
<p class="calibre1">“Beni uyarmak mı istemiştiniz... yani, arkadaşımın odasında kalmamam konusunda?”</p>
<p class="calibre1">Rubashov ışıklarını yakmış, yaklaşan bir taksi gördü. Kaldırımın kıyısında durup daha da yaklaşmasını bekledi. Richard yanıbaşında dikilmiş duruyordu.</p>
<p class="calibre1">“Size söyleyecek başka bir şeyim yok,” dedi Rubashov taksiye işaret ederken.</p>
<p class="calibre1">“Yoldaş... ama... ama... bbbbbeni ihbar eeeeedemezsiniz, yyyyoldaş...”</p>
<p class="calibre1">Taksi yavaşlamıştı, en fazla yirmi adım ötelerindeydi. Ri-chard bu kez Rubashov'un önüne geçmiş, paltosunun kolunu çekiştirerek yüzüne yüzüne konuşuyordu. Ruhashov onun soluğunun kokusunu aldı, alnında hafif hir nemlenme hissetti.</p>
<p class="calibre1">‘Bbbbben Parti'nin düşmanı dddddeğilim,” dedi Richard. “Bbbbbeni kurtların önüne aaaaatamazsınız, yyyyyoldaş...’ ’</p>
<p class="calibre1">Taksi kaldırımın kıyısında durmuştu, şoförün son sözcüğü duymamış olması mümkün değildi. Rubashov kafasında hızlı bir hesap yaptı. Richard'ı kovalamanın anlamı yoktu, yüz metre ötede bir polis memuru duruyordu. Ufak tefek yaşlı bir adam olan deri ceketli sürücü onlara anlamsız gözlerle bakıyordu.</p>
<p class="calibre1">Rubashov, “İstasyona” diyerek arabaya bindi. Taksi şoförü sağ kolunu uzatarak kapıyı arkasından kapattı. Kepi elinde, kaldırım kıyısında kalakalmış olan Richard'ın âdcmel-ması bir aşağı bir yukarı kımıldadı. Taksi harekete geçti, polis memuruna doğru yol aldı, onu da geçti. Rubashov arkasına bakmamayı yeğledi ama Richard'ın hâlâ kaldırımın kıyısında durmuş, arabanın kızıl arka lambalarına baktığını biliyordu.</p>
<p class="calibre1">Birkaç dakika boyunca kalabalık sokaklardan geçtiler; taksinin sürücüsü ikide bir arka koltuğa dönüp bakıyor, müşterisinin hâlâ orada olup olmadığını sanki kontrol ediyordu. Rubashov kenti çok iyi tanımadığından gerçekten istasyona doğru gidip gitmediklerini çıkaramıyordu. Daha sessiz sokaklardan geçtiler. Derken bir caddenin sonunda, ön cephesinde koskocaman, ışıklandırılmış bir saat olan devâsâ bina göründü. İstasyonun önünde durdular.</p>
<p class="calibre1">Rubashov indi, bu kentin taksilerinde henüz taksimetre bulunmuyordu. "Ne kadar?” diye sordu.</p>
<p class="calibre1">“Para istemez,” dedi adam. Yaşlı yüzü kırış kırıştı. Deri ceketinin cebinden kırmızı bir paçavra çıkararak, burnunu uzun uzadıya sildi.</p>
<p class="calibre1">Ruhashov gözlerini kısarak ona dikkatlice baktı. Bu yüzü daha önce görmediğinden emindi. Sürücü mendilini yeniden cebine soktu. "Sizin gibilerden hiçbir zaman para almam," derken el freniyle uğraşıyormuş gibi yaptı. Birden elini Ruhashov’a uzattı. Kalınlaşmış damarları iyice belirginleşmiş, kara tırnaklı. ihtiyar bir eldi bu. “Kolay gelsin, beyim," dedi utangaç utangaç gülümseyerek. ‘Eğer genç arkadaşınızın herhangi bir ihtiyacı olursa, ben müzedeki durakta çalışıyorum. Ona numaramı verebilirsiniz, beyim.”</p>
<p class="calibre1">Az ötede bir direğe dayanmış üniformalı hamalın onlara baktığını farketti Ruhashov. Sürücünün uzattığı eli sıkmadı, adamın avucuna biraz bozuk para koyarak, hiçbir şey demeden istasyona girdi.</p>
<p class="calibre1">Trenin kalkmasına bir saat vardı. Büfede kötü bir kahve içti; dişinin ağrısı arttıkça arttı, dayanılmaz bir hâl aldı. Trene bindikten sonra yarım yamalak bir uykuya daldı. Rüyasında raylar üstünde trenden kaçtığını gördü. Lokomotifi sürenler ise Richard ve taksi sürücüsüydü; onları kandırdığı, yol parasını vermediği için kendisini ezmeye çalışıyorlardı. Trenin tekerlekleri her an hızlanarak ona yaklaştıkça, kendi ayakları inadına hareket etmiyordu. Midesi bulanarak, soğuk terler dökerek uyandı. Kompartımanındaki öteki yolcular ona hafif bir şaşkınlıkla bakıyorlardı. Dışarısı karanlıktı; tren karanlık bir düşman ülkesinde hızla ilerliyordu, şu Richard olayını sonuçlandırmak gerekiyordu, dişi ağrıyordu. Bir hafta sonra tutuklandı.</p>
<ul class="calibre4"><li class="calibre5"><a href="main-1.xhtml">10</a></li><li class="calibre5"><a href="main-2.xhtml">3</a></li><li class="calibre5"><a href="main-3.xhtml">1</a></li><ul class="calibre6"><li class="calibre5"><a href="main-4.xhtml">6</a></li></ul></ul>
</body>
</html>
