<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>alaca</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_8">III Tiyatro</h2>

  <p class="normal">Karnaval zamanı bir topluluk tiyatroda bir oyun sahneliyor. Noel günü padrone elinde locasının anahtarıyla geldi, oyunu görmeyi ister miydik? Oyun önemsizdi; aslında bir şey değildi, yalnızca köylülerin sahneledikleri bir oyun. Signor di Paoli ellerini açtı ve bir papağan gibi başını yana çevirdi. Ama kimi uyarlamaları –un peu de divertment–<sup class="calibre5"><a href="../Text/alaca_split_081.html#footnote-100-63" id="footnote-100-63-backlink">[63]</a></sup> sevebilirdik. Bunu söylerken bana anahtarı uzattı.</p>

  <p class="normal">Yeteri kadar bilgim vardı ve çok etkilendim. Bir Noel günü gri göle bakan geniş oturma odasında tiyatrodaki bir locanın anahtarının verilmesi... Hem de bu kadar basit ve hoş bir biçimde. Çok güzel bir olaydı. Anahtarın zinciri ve üstüne sekiz rakamının kazındığı bronz bir kabı vardı.</p>

  <p class="normal">Böylece ertesi gün güzel ve katışıksız bir melodram izlemeyi umarak I Spettri’yi<sup class="calibre5"><a href="../Text/alaca_split_082.html#footnote-100-64" id="footnote-100-64-backlink">[64]</a></sup> izlemeye gittik. Tiyatro binası eski bir kilise.<sup class="calibre5"><a href="../Text/alaca_split_083.html#footnote-100-65" id="footnote-100-65-backlink">[65]</a></sup> Sağır ve dilsizin zaferi olan sinema sanatı, bize hızı, yozlaşmayı, endişeyi, uçan atomları ve karmaşanın<sup class="calibre5"><a href="../Text/alaca_split_084.html#footnote-100-66" id="footnote-100-66-backlink">[66]</a></sup> heyecanını tattırmasından bu yana, İtalya’daki pek çok kilise binası yeni bir biçim aldı.</p>

  <p class="normal">Bu kullanılmayan kiliseden güzel bir tiyatro çıkmıştı. Dinsel törenlerin dramatik gösterimi için nasıl da zekice tasarlandığını anlayabiliyordum. Doğu ucu yuvarlak, duvarlar penceresizdi ve ses iyi dağılıyordu. Şimdi taş yerler, sahnenin arkasındaki iki sütun ve kiliseye özgü koltuklar dışında her şey tiyatroya uygundu.</p>

  <p class="normal">Tiyatroda saçaklı, kırmızı kadifeli ve koyu kırmızı şeritlerle süslü –gerçek bir tiyatrodaki gerçek localara benzeyen– iki sıra –yaklaşık kırk– loca vardı. Ve padrone’ninki en iyisiydi. Yalnızca üç kişilikti.</p>

  <p class="normal">Girişte üç penilik ücretimizi ödedik ve yukarı çıktık. Sekiz numaranın kapısını açtım ve tüm dünyaya tepeden bakan küçük odamızın içindeydik. Sonra karşı locadan bana bakan berber Luigi’yi gördüm. Çevreye eğilip selam vermek gerekliydi; ah berberin yanında yukarıdaki sırada kimyager; nasılsınız sayın otel sahibi; birkaç loca ötede uzun kahverengi sakallı, bir grup insan ona bakarken locadan öne doğru eğilen köyün yargıcına soğuk bir selamlama; sahnenin karşısında oturan Signora Gemma’nın ailesine sıcak bir gülümseme... Sonra hepimiz oturduk.</p>

  <p class="normal">Köyün yargıcından niye nefret ettiğimi söyleyemiyorum. Hollandalı bir ressam tarafından yapılmış aile portrelerine benziyor.<sup class="calibre5"><a href="../Text/alaca_split_085.html#footnote-100-67" id="footnote-100-67-backlink">[67]</a></sup> Ailesinin yüzleri resmin iki yanındayken kendi, uzun kahverengi sakalı ve tüm şişkoluğuyla tablonun ortasında duruyor. Sanırım bizim gelmemize kızdı. Cumhuriyetçidir ve kendini önemser. Onu büyük siyah kadife şapkası ve siyah kürküyle kolayca tanıdık; biz de pazar günü giysileri içindeydik.</p>

  <p class="normal">Köylüler aşağıda toplanıyor, büyük bir dalga gibi hareketleniyorlardı. Kadınlar kilisenin isteğine göre solda –sıranın sonunda karısının yanında oturan bir adamla birlikte– oturmuştu. Sağda gri formaları ve kuştüyü şapkalarıyla sıraya sere serpe oturmuş bersaglieri’ler<sup class="calibre5"><a href="../Text/alaca_split_086.html#footnote-100-68" id="footnote-100-68-backlink">[68]</a></sup> vardı; sonra köylüler, balıkçılar, erkeklerin yanında yerlerini alan tuhaf bir çift ya da arsız kızlar.</p>

  <p class="normal">Arkada sütunlara dayanan, karanlık ve kasvetli köyün umursamaz tipleri. Siyah fötr şapkaları ellerinde, pelerinleri kenara savrulmuş. Kendi sessizliklerinde karanlık ve çevreden dışlanmış duruyor; bir şey olduğunda birbirlerine bağırıp el kol hareketleri yapıyorlar.</p>

  <p class="normal">Erkekler bakımlı, giysileri yıkanmış. En yoksul olanların giysileri bile tertemiz. Ama yarın pazar ve yalnızca pazar günü tıraş olurlar. Bu nedenle yüzlerinde bir haftanın siyahlığı var. Koyu, yumuşak, bilinçsiz ve kırılgan gözleri var. Tıkırdayan zoccoli’leri<sup class="calibre5"><a href="../Text/alaca_split_087.html#footnote-100-69" id="footnote-100-69-backlink">[69]</a></sup> üzerinde rahat ve düşüncesizce geziniyorlar; giysilerindeki yamalara ve boyunlarındaki kırmızı bez parçasına aldırmadan arkadaki duvara ya da iki sütuna karşı dikilmiş aylaklık ediyorlar. Rahat ve başıboşlar, kendi aralarında konuşuyorlar ya da oynanan oyunu büyük bir dikkatle izliyorlar.</p>

  <p class="normal">Kendi çevrelerinden tuhaf bir biçimde dışlanmışlar. Sanki kırıldıkları bir şey var ortada ve onların bunu gizlemek için yeterli hünerleri yok gibi. Fiziksel duyarlılığın ve kültürel yetersizliğin acısı var içlerinde. Düşünceleri hızlı ve sıcak duyularıyla birlikte hareket etmeye yetecek kadar uyanık değil.</p>

  <p class="normal">Erkekler birbirini destekler biçimde, kadınlar da güçlü bir sürü görünümünde bir aradalar. Bu görüntü, sanki bu küçük İtalyan köyünde bile gücün, zorluğun, zaferin kadınlarda –kadınların acımasız ve kinci birliklerinde– olduğunu gösteriyor.</p>

  <p class="normal">Kadın ve erkeği bir araya getiren –o karşı konulmaz zorunluluk– insanlar için köleliktir. Zorla ve baskı altında boyun eğiyorlar birbirlerine. Çoğunlukla kızgın ve yıkıcı bir tutkunun şiddetiyle bir araya geliyorlar. Kadın ve erkek arasında arkadaşlıktan daha çok bir savaş, birbirini yedekte tutma ve düşman olma durumu var.</p>

  <p class="normal">Pazar öğleden sonraları, heyecandan yerinde duramayan, öte yandan isteksiz genç adam sevgilisiyle, ondan biraz uzakta durarak, bir saat yürüyüşe çıkar. Bu, evliliğin gerektirdiği bir ödündür. Gerçek bir sevişme ya da birlikte olmanın verdiği mutluluk yoktur; yalnızca temel karşıtlığa dayanarak artan bir heyecan vardır. Bir cinsiyet çekişmesi gibi sert ve gizli bir cilveleşme vardır. Genelde kadın ve erkek birbirlerinden kaçar, neredeyse birbirlerini yok sayarlar. Karı ve koca taptıkları çocukta bir araya gelir. Ama her ikisi de birbirine yalnızca çocuk için saygı duyar; babalığa ya da anneliğe saygı; içten bir sevgi yoktur.</p>

  <p class="normal">Evlilikte karı ve koca birbirlerine karşı bu gizli ve doyuma giden cinsiyet savaşını sürdürür. Bu çekişme derin bir doyum ve yakınlık verir. Ama tüm neşeyi ve hareketlerdeki birlikteliği de yok eder.</p>

  <p class="normal">Pazar öğleden sonraları heyecanlı genç, bütün köyün gezindiği yolda sevgilisinin yanında bir saat yürür. Sonra tutsaklıktan kaçar ve erkek arkadaşlarının yanına gider. Pazar günü öğleden sonraları ve akşamüstleri evli kadın, bir arkadaş ya da çocuğunun eşliğinde –çünkü sarhoş kocasıyla arasındaki o anlaşılmaz ve korkunç savaştan korktuğu için yalnız gitmeye cesaret edemez– sarhoş kocasını eve götürürken görülür. Bazen eve gidince üstüne bir de dayak yer. Bu da, hayatın bir parçasıdır. Ama kadın ve erkek arasında yaşanan yapay bir sevgi değil, daha çok bir tutkudur. Ve tutku denilen şey aslında nefrettir; bu da sevgiyi savaşa dönüştürmektedir.</p>

  <p class="normal">Ortaya çıkan şey, yani çocuk, tanrısaldır. Birleşme belirleyicidir. Tutku sırasındaki ölümcül çekişmede ruh ruhla savaşırken, beden bedenle birleşir. Erkeklik organı hâlâ tanrısaldır. Ama ruh, erkeğin aklı, eriyip gitmiştir.</p>

  <p class="normal">Böylece kadınlar zafer kazanır. Taranmış saçları parlayarak, dik tuttukları sırtları ve başlarıyla tiyatronun aşağı kısmında otururlar. Çok dikkat çekmezler. Yedekte duruyor gibidirler. Erkeklerin laçka hallerine karşın ciddidirler. Anlaşılmaz bir güdü onları gergin tutar. Silahlara benzerler; tehlikelidirler. Onlar için alımlı ve çekici bir şey yoktur; en iyi durumda üretken bir annelikleri; en kötü durumda uyuşturucuya benzer sarı, zehirli, acı bir tenleri vardır. Ama erkekler için fazla güçlüdürler. İlk gördüğü bedene bilinçli ya da toplumsal bir nedenle boyun eğen erkek ruhu bir kenara atılmıştır. Kadın anneliğinde yasa koyucudur, en üst yetkilidir. Toplumsal olaylardaki erkek otoritesi kadınınkiyle karşılaştırıldığında önemsiz kalır. Köy erkeğinin acınası rezaleti, pazar öğleden sonraları –özgürlük gününde– sarhoş, günahkâr bir durumda dikbaşlı, kararlı ve gözü korkmuş karısı tarafından evine götürüldüğünde tamamlanır. Onun sarhoş korkutuculuğu yalnızca acınacak bir durumdur; kadın ise belirgin bir biçimde baskın bir güçtür.</p>

  <p class="normal">İşte bu yüzden erkek, Amerika’ya gitmek zorundadır. Sorun para değildir. Bu, kendilerini yenileme, bedenden çok ruhlarıyla erkek, üretici, işçi ve yaratıcı olarak bir saygınlık kazanma isteğidir. Bu, kadınlara, öteki cinsiyete boyun eğmekten kaçma isteğidir.</p>

  <p class="normal">Kumpanyadaki oyuncular Brescia’nın ilerisindeki küçük bir kasabadan geliyor. Perde kalktı, herkes çocuklar gibi masum, pür dikkat sessizleşti. Birkaç dakika sonra I Spettri’nin Ibsen’in Hayaletler’i olduğunu anladım. Norveç oyunu başladığında Garda’nın köylüleri, balıkçıları, hatta köyün yaramaz çocukları ilgiyle izliyordu.</p>

  <p class="normal">Oyuncular köylülerdi. Liderleri, bir köylü efendisinin oğlu. Kimyager, ama sahneyi ve başıboş yaşamayı yeğlemiş. Signor Pietro di Paoli omuzlarını silkti ve oyuncuların bozuk şiveleri için özür diledi. Benim için hepsi aynı. Münih’te yeni izlediğim kusursuz sahnelenmiş oyunla ilgili doğruları bulmaya çalışıyordum.</p>

  <p class="normal">Almanların sahnelediği aynı oyundaki sert, ahlaki ve mekanik karakterlerden İtalyan köylülerinin acınası durumuna geçişteki değişim o kadar büyüktü ki, alışmakta zorlandım.</p>

  <p class="normal">Anne, nedenini tam olarak bilmediği bir şeyden rahatsız bir köylü kadındı. Rahipse, Kuzeyli taklidi, dindar olmayan, kızıl sakallı bir karikatür. Köylüler hiç gülmedi, çocuklar gibi ciddi bir biçimde izlediler. Hizmetçi, hoppa, utanmaz ve hafifmeşrep biriydi. Kumpanya yöneticisi ise, esmer tenli, kırmızı yanaklı ve yapılı bir adamdı. Aslında köylüydü ama biraz eğitim görmüştü. Önemli bir kişiydi, oyun onundu.</p>

  <p class="normal">Esmer tenli, kırmızı yanaklı ve güçlü adam, Hayaletler’deki soluk oğlan, o hastalıklı babanın telaşlı, hastalıklı ve Kuzeyli oğlu olamazdı. Onun üvey kız kardeşi için duyduğu İtalyan tutkusu bizi rahatsız edecek kadar gerçekçiydi: Bir yanda istediği ve sahip olacağı bir şey, ötedeyse istemediği. Oyunu bu kadar ilginç yapan bu çelişkiydi. Otuz sekiz yaşında, sağlam, güçlü, gösterişli bir adam. Ama onu engelleyen bir hastalığı var. Bu, fiziksel bir hastalık değil, ruhundaki bir dermansızlık. İstediği ve sahip olacağı şey –fiziksel heyecan– ruhunda istemediği hem de hiç istemediği bir şeydi.</p>

  <p class="normal">Asıl benliği güçsüz ve yalnızdı. Çocuksu ve annesine bağımlıydı. Onun “Grazia, mamma!”<sup class="calibre5"><a href="../Text/alaca_split_088.html#footnote-100-70" id="footnote-100-70-backlink">[70]</a></sup> deyişini duymak, yaşayan her kadındaki annelik duygusunu üzerdi. Gece böyle bağıran bir çocuk!<sup class="calibre5"><a href="../Text/alaca_split_089.html#footnote-100-71" id="footnote-100-71-backlink">[71]</a></sup> Ve ne için?</p>

  <p class="normal">Heyecan dolu, sağlıklı, genç ve bu koşullarda olabileceği kadar özgürdü. Kendi yolları vardı, engelsizdi. Bizim köyümüze kendi grubuyla gelerek ve kendi seçtiği oyunu oynayarak zaten kendi koşullarını oluşturuyordu. Yine de bunlar gerçekten istediği şey değildi. Onu bu kadar ısrarcı yapan şey yalnızca ateşli bir inattı. Kadınlar tarafından yönetilmeyecekti, kimse tarafından bir şey yaptırılmayacaktı ona; çünkü kendi bedenini yenmişti.</p>

  <p class="normal">Onun boşluktan yeni bir dünya yaratan gerçek erkek ruhu çaresizdi. Yalnızca duyulara sesleniyordu. Erkek bir tanrısallığı vardı. Dünyayı yeni bir tohumla dolduran ısrarcı erkek ruhu kullanılmamıştı. Israrcı ve kolayca tutuşabilen bedeninden çaresizce haykıran işte bu ruhtu. Bu oyun da onun için bir çeşit fiziksel doyumdu, içinde akıl ve ruh yoktu.</p>

  <p class="normal">Oyun, Ibsen’in yazdığından çok farklıydı, daha dokunaklıydı. Ibsen heyecanlı ve duygusaldır. Ama buradaki gerçekten dokunaklıydı, gecenin içinde bir çığlıktı. Biri, bir İtalyan gördüğünde ona var gücüyle yardım etmek ister. Ama aynı kişi Ibsen’i izlediğinde Norveç ve İsveçlilerden nefret eder. Dayanılmazdırlar.</p>

  <p class="normal">Gizli yerlere, kanın kaynağına, ahlaksız ve küstah şeylere parmak sokar gibidirler. Gerçek Ibsen’de katlanılmaz bir çirkinlik vardır: Aynı şeyi Strindberg’te<sup class="calibre5"><a href="../Text/alaca_split_090.html#footnote-100-72" id="footnote-100-72-backlink">[72]</a></sup> ve pek çok Norveç ve İsveç yazarında da görebilirsiniz. Erkeklik organına tapınma onlarda da vardır; ama bu kirliliğin, bozulmanın, ölümün kaynağıdır; gizli gizli tapınılan Moleke’dir.</p>

  <p class="normal">Karşı konulamayan erkeklik organı yaratıcı gücün simgesidir; ama yalnızca bir bölümü. İtalyanlar bunu yaratıcılığın bütünü olarak görür. Bu da onların bir hatası. Çünkü İtalyan erkekler kendilerindeki simgeyi yok etmek durumunda.</p>

  <p class="normal">Bu yüzden İtalyanların savaşa düşkünlükleri utanılacak bir şey değil. Bunun bir nedeni, tüm yaşamı içine alan, denetleyen erkeklik organına tapınma ise, bir başka nedeni de kendilerini ölüme sunma ve ölümü tanıma arzusudur. Ölüm içlerindeki kanın bu çok güçlü hükümranlığını yok edebilir; beden onları özgürleştirmek ve yeni bir düşünce yaratmak için karmaşadan yeni bir düzen kurarken, ölüm de dış dünyadaki karmaşadan düzen yaratmayı ve birleşmeyi olanaklı kılar.</p>

  <p class="normal">Köylüler, duyduğunu anlamayan yine de büyülenerek dinleyen çocuklar gibi dikkatlice dinledi. Çocuklar sıralarda oyun bitene kadar hayran hayran oturdu. Kıpırdamadılar, dikkatleri dağılmadı. Büyümüş gözlerle, duyguların tutsağı olarak oturdular.</p>

  <p class="normal">Gerçekte köylüler Ibsen’le ilgilenmiyor. Ziyaret Yortusu’nda<sup class="calibre5"><a href="../Text/alaca_split_091.html#footnote-100-73" id="footnote-100-73-backlink">[73]</a></sup> D’Annunzio’nun La Fiaccola sotto il Moggio<sup class="calibre5"><a href="../Text/alaca_split_092.html#footnote-100-74" id="footnote-100-74-backlink">[74]</a></sup> adlı oyunu sahnelenmiş.</p>

  <p class="normal">Fazla önemi olmayan aptal bir romantik dram. Birçok cinayet ve uyduruk bir korku var. Yapmacık davranışlarla kurmaca dünyasından romantik bir yapıt.</p>

  <p class="normal">Seyirciler oyunu sevdi. Hayaletler’in sahnelenişinden sonra berberi gördüm, yüzünde umutsuzluğa düşmüş bir İtalyanın tuhaf bakışı vardı. Ateşli ulusların bildiği o soğuk hareketsizlik yüzüne yerleşmişti. Sokakta, sanki ölü gibi kendini unutarak yürüyordu.</p>

  <p class="normal">Oysa D’Annunzio’nun oyunundan sonra şarap içmiş, çakırkeyf bir adam gibi görmüştüm onu.</p>

  <p class="normal">Beni görünce kendinden geçmiş bir tonda, “Ah, bellissimo, bellissimo!”<sup class="calibre5"><a href="../Text/alaca_split_093.html#footnote-100-75" id="footnote-100-75-backlink">[75]</a></sup> demişti.</p>

  <p class="normal">“I Spettri’den daha mı iyiydi?” diye sordum.</p>

  <p class="normal">Sorunun aptallığını ima eder gibi ellerini kaldırdı.</p>

  <p class="normal">“Evet, ama –bu D’Annunzio’ydu. Öteki...”</p>

  <p class="normal">“Ibsen’di, Norveçli. Tüm dünyada tanınır.”</p>

  <p class="normal">“Ama D’Annunzio bir şair; ah harika, harika!” Bu sözlerin üstüne söylenecek bir şey yoktu.</p>

  <p class="normal">Bu duyguyu yaratan dildi. Akıldan çok duyulara seslenen bu konuşma ve gösterişli sözler İtalyanlara özgü bir tutkuydu. Bir İngiliz bir konuşmayı dinlediğinde yalnızca anlamıyla ilgilenir. İtalyanlar ise yalnızca duygularla ilgilenir. Bu, onlara göre dilin doyum sağlayan bir etkisidir. Bir İtalyanın zihninde çok az şey vardır. Anlamadan duyan ve hisseden bir çocuk gibidir o. İstediği şey duygusal bir hoşnutluktur. Bu yüzden D’Annunzio İtalya’da bir tanrıdır. Söylediklerinin çoğu saçma da olsa, sözleriyle kanın akışını kontrol edebilir ve dinleyiciyi doyuma ulaştırır.</p>

  <p class="normal">Karnaval 5 Şubat’ta bitiyor. Her salı bir oyuncu için Serata d’Onore<sup class="calibre5"><a href="../Text/alaca_split_094.html#footnote-100-76" id="footnote-100-76-backlink">[76]</a></sup> günü. Giriş ücretleri baş kadın oyuncu için üç peniden dört peniye yükseltilmişti. Oyun, bir özelliği olmayan; ama beni güldüren bir farstı; güncel bir yapıt, Doktorun Karısı.<sup class="calibre5"><a href="../Text/alaca_split_095.html#footnote-100-77" id="footnote-100-77-backlink">[77]</a></sup> Onur gecesi olduğundan Adelaida görülecek kişiydi. Artık genç olmamasına karşın ünlüydü. Aslında genç adamın annesiydi, Hayaletler’in hoppa karakteri.</p>

  <p class="normal">Yine de dinç, sarışın, acınası Adelaida tiyatronun gerçek kahramanı, baş oyuncusuydu. Ağlarken başarılıydı. Erkekler ardından isteksizce, “Bella, bella!”<sup class="calibre5"><a href="../Text/alaca_split_096.html#footnote-100-78" id="footnote-100-78-backlink">[78]</a></sup> diye bağırdı. Kadınlar bir şey demedi. Dimdik oturdular. Sahnedekinin gözyaşı dökmüş, çok hata yapmış bir kadın olduğunu kabul ederler. Bu yüzden erkeklerin hıçkırıklarını ve seslenişlerini bir saygı olarak görürler. Bu, kendi hatalarının farkında olma halidir. “Kadın ceza çeker.”<sup class="calibre5"><a href="../Text/alaca_split_097.html#footnote-100-79" id="footnote-100-79-backlink">[79]</a></sup> Ama yine de tombul Adelaida’dan nefret ederler.</p>

  <p class="normal">Sevgili Adelaida ise kusursuzdur. Bu gözyaşı dökmüş, hata yapmış sarışın kadın, her dönemde ve her durumda bir erkek yüreği için çok sevilendir. Çok şanssız olmalı. Sevgili Gretchen, sevgili Desdemona, sevgili Iphigenia, sevgili Kamelyalı Kadın, sevgili Lucy, sevgili Mary Magdalene,<sup class="calibre5"><a href="../Text/alaca_split_098.html#footnote-100-80" id="footnote-100-80-backlink">[80]</a></sup> sevgili şanssız ve acınası ruh! Hepinizi her çağda ve her toprakta ne kadar da seviyoruz. Sahnede çiçek açar, sahnenin zambağıdır. Genç ve deneyimsiz olduğumdan pek çok kez onun için acı çektim. Ona bir sone dizisi yazabilirim. Evet, sarışın, solgun, beyaz elbiseli, saçları sırtına düşmüş kadın! Onu yüz dilde yüz farklı adla çağırabilirim: Mélisande, Elizabeth, Juliet, Butterfly, Phédre, Minnehaha... vb. Her seferinde gözyaşlarının solgun sesiyle birlikte onun sesini duyarım; yüreğim ısınır ve büyür, kemiklerim erir. Ondan nefret ederim; ama bu iyi bir şey değildir. Yüreğim yağmur altındaki bir tomurcuk gibi kabarır.</p>

  <p class="normal">Onu en son Garda’da, Salo’da<sup class="calibre5"><a href="../Text/alaca_split_099.html#footnote-100-81" id="footnote-100-81-backlink">[81]</a></sup> gördüm. Rigoletto’nun beyaz, ince kollu kızıydı.<sup class="calibre5"><a href="../Text/alaca_split_100.html#footnote-100-82" id="footnote-100-82-backlink">[82]</a></sup> Ondan nefret ettim, sesinde tebeşir gıcırtısı gibi bir tını vardı. Ama yüreğim göğsümde durmadan büyüyordu ve sevgiden taşmak üzereydi. Sahneye çıkmaya, onun çirkin ve vicdansız sevgilisini yok etmeye, “İstediğin gerçek aşk ve onu bulacaksın. Aşkı sana ben vereceğim,” diyerek ona tüm benliğimi sunmaya hazırdım.</p>

  <p class="normal">Gretchen büyüsünün sırrı, “Kurtar beni, Herkül!” cümlesinde saklı. Onun çekingenliği, güvenirliği ve gözyaşları benim gücümü besliyor. Ben evrenin olumlu yanıyım. En az evrenin öbür yarısı kadar olumlu.</p>

  <p class="normal">Adelaida şişmancadır; sesi, kişiye tehlikeli bir çığlık gibi gelen üzgün bir güç taşır. Sahneye çıktığı anda biraz korkuyla çevreye bakınır. İşte ordadır: Electra, Isolde, Sieglinde, Marguérite. Mahkemede ağlayan kadın gibi siyah vualden bir elbise giyer. Bu, onun çağdaş üniformasıdır. Eski giysisinde bir çiçek ve uzun beyaz bir kuyruk vardır. Aslında, siyah vual ve bir mendilden ibarettir üzerindekiler.</p>

  <p class="normal">Adelaida’nın hep bir mendili vardır. Ona dayanamıyorum. “İşte yine o mendil!” diyorum. Gözyaşları düşmeye başladığında onu güçsüz ve tombul elinde sıkıyor. Ah, yazgı ne kadar önlenemez ve acımasız. Bir hıçkırma duyuluyor; o, yumruğunu ve mendili bir gözünden ötekine götürüyor. Onun kırılgan ve yumuşak kadınlığının derinliklerinden akıyor gerçek gözyaşları. Buna dayanamıyorum. Orada padrone’nin locasında otururken bir yandan içimden, “Ne yazık, ah yavrum, ne yazık!” diye tekrarlarken duygularımı boğmaya çalışıyorum. Yaşı benimkinin iki katı; ama böyle bir durumda yaş nedir ki? “Senin o küçük mendilin sırılsıklam. Ağlama, hepsi geçecek. Senin iyi biri olduğunu biliyorum. Ama sen de bilmelisin ki, henüz bütün erkekler insanlıklarını yitirmedi.” Böylece onu korur gibi kollarıma alıyorum, birazdan öpeceğim onu rahatlatmak ve cesaretimi göstermek için. Onu yumuşak, tombul yanaklarından öperek daha da sakinleşeceğim.</p>

  <p class="normal">Bu, benim için hoş ve heyecan verici bir rol. Robert Burns bu duyguyu kusursuzlaştırdı:</p>

  <p class="normal">Ah! Sevgilim sen o soğuk rüzgârda</p>

  <p class="normal">Ötedeki çimenlikteydin, ötedeki çimenlikte.</p>

  <p class="normal">Dünyadaki bütün Ofelya ve Gretchen’lara kaç kez ezberden okur bu satırı birisi:</p>

  <p class="normal">Senin sığınağın benim göğsüm olmalı.<sup class="calibre5"><a href="../Text/alaca_split_101.html#footnote-100-83" id="footnote-100-83-backlink">[83]</a></sup></p>

  <p class="normal">Bu durumda nasıl da hayran olur birisinin göğsüne bir başkası! Yüzü o kişinin gömleğine dönük olduğunda içi güç ve gururla dolar.</p>

  <p class="normal">Niçin kadınlar gerçek hayatta bu Ofelya-Gretchen rolünü oynamada bu kadar başarısızdır? Niçin erkeklerin uğruna delirmek ve ölmek için bu kadar isteksizdirler? Oysa bunu sahnede sıkça yaparlar.</p>

  <p class="normal">Belki de sonuçta biz yazıyoruz oyunları. Ne kadar kötüyüm ben; sahnedeki baş kadın oyuncuya karşı ne acımasız, tutkulu, erkeksi, kötü bir karakterim ben. Öte yanda, sevgili yüreğim, ne büyük bir kahraman, ne büyük bir cömertlik ve bağlılık pınarıyım ben! Hiçbir şeyim, yalnızca sıkıcı ve kuralcı bir birey. Saflık ve ruhsallıkla dolu Galahad’ım. Şehvet ve yiğitlikle dolu Lancelot’um.<sup class="calibre5"><a href="../Text/alaca_split_102.html#footnote-100-84" id="footnote-100-84-backlink">[84]</a></sup> Ellerimi kavuşturuyorum ve şapkamı kenara koyuyorum; kendimim. Yalnızca saygıdeğer bir vatandaş değilim özellikle bu zafer saatinde.</p>

  <p class="normal">Sevgili Cennet, nasıl ağladı Adelaida, nasıl benim bu acımasız ve erkeksi vahşiliğimde bir keman gibi çağıldadı sesi! Yüreğim, o kadın nasıl da benim koruyucu göğsümde dinlenmek için iç çekti! Nasıl bayılıyorum bu iki taraflı yanıma! Nasıl da hayranım kendime!</p>

  <p class="normal">Adelaida kendi onur gecesi için La Moglie del Dottore’yi<sup class="calibre5"><a href="../Text/alaca_split_103.html#footnote-100-85" id="footnote-100-85-backlink">[85]</a></sup> seçti. Bir sonraki hafta renkli kâğıtlar geldi: “Enrico Persevalli’nin<sup class="calibre5"><a href="../Text/alaca_split_104.html#footnote-100-86" id="footnote-100-86-backlink">[86]</a></sup> Onur Gecesi”</p>

  <p class="normal">Bu adam hem oyuncu, hem de tiyatronun yöneticisiydi. Ovadaki köylü efendisinin şişman ve sağlıklı dölü, bu büyük gün için hangi oyunu seçmeliydi? Kimse bilmiyordu. Oyunun adı açıklanmadı.</p>

  <p class="normal">Biz evde kaldık. Hava soğuk ve yağmurluydu. Ama maestra perşembe akşamı telaşla geldi. Tiyatroya Amleto’yu görmeye gitmiyor muyduk?</p>

  <p class="normal">Zavallı maestra ellisine yaklaşmış, sarı benizli bir kadındı; ama koyu gözlerinde hâlâ kemiren bir ateş taşıyordu. Boğularak ölen bir süvari teğmeniyle yirmi bir yaşında nişanlanmıştı. O zamandan beri büyümeden, gelişmeden, hep sarararak asılı duruyordu ağaçta.</p>

  <p class="normal">“Amleto!” dedim. “Non lo conosco.”<sup class="calibre5"><a href="../Text/alaca_split_105.html#footnote-100-87" id="footnote-100-87-backlink">[87]</a></sup></p>

  <p class="normal">Bir an korku geldi gözlerine. Okul müdiresiydi ve yanılmaktan ölümcül derecede korkuyordu.</p>

  <p class="normal">“Si,” diye bağırdı sendeleyerek, “una dramma inglese.”<sup class="calibre5"><a href="../Text/alaca_split_106.html#footnote-100-88" id="footnote-100-88-backlink">[88]</a></sup></p>

  <p class="normal">“İngiliz!” diye yineledim.</p>

  <p class="normal">“Evet, bir İngiliz oyunu.”</p>

  <p class="normal">“Nasıl yazıyorsunuz?”</p>

  <p class="normal">Ufak el çantasından endişeyle bir kalem çıkardı ve büyük bir titizlikle “Amleto” yazdı.</p>

  <p class="normal">“Hamlet!” diye şaşkınlıkla bağırdım.</p>

  <p class="normal">“Ecco, Amleto!” diye bağırdı gözleri doğrulanmanın mutluluğuyla parlayarak.</p>

  <p class="normal">Signor Enrico Persevalli’nin bana bir seyirci gibi baktığını gördüm. Eğer İngiliz oyununu görmek için orada olmasaydı onur gecesi berbat olacaktı.</p>

  <p class="normal">Hazırlanmak için acele ettim, yağmurda koştum. Onur gecesinde yağmur yağmasını kötü bir olay olarak düşüneceğini biliyordum. Kendini yazgısıyla çatışık bir adam gibi görüyordu.</p>

  <p class="normal">“Sono un dsigraziato, io.”<sup class="calibre5"><a href="../Text/alaca_split_107.html#footnote-100-89" id="footnote-100-89-backlink">[89]</a></sup></p>

  <p class="normal">Geç kaldım. İlk perde bitmek üzereydi. Oyun henüz ne oyuncuların yüreğinde ne de seyircilerde yaşıyordu. Locanın kapısını usulca kapattım. Hamlet’in yuvarlak İtalyan gözleri bana baktı. Danimarka tahtından yeni bir uyarı geldi.</p>

  <p class="normal">Siyah giysisi içinde Enrico üzgün bir ahmak gibi görünüyordu. Onu dik ve bayağı gösteren yelek üstüne oturmuştu; kalın ve çalımlı pantolonu kalın bacaklarının sıradanlığını abartıyor gibiydi. Kimi teatral amaçlar için uzun, siyah bir pelerin giymişti. Yüzünde kendini üstün görmenin verdiği uğursuz bir asıklık vardı. Hamlet melankolisinin komik bir durumunu yaşıyor gibiydi.</p>

  <p class="normal">Sandalyemi ve yüz ifademi düzeltmek için eğildim. Sırıtmamaya çalışıyordum. İlk kez felsefi bir melankoli içinde siyahlar giymiş Enrico kaba saba ve aptal görünüyordu. Kadınsı bir yeleği vardı. Kısa saçlı kafası bir hayvanınkine benziyordu. Güçlü gövdesiyle melankolik duruşu gülünç görünüyordu.</p>

  <p class="normal">Bütün oyuncular kendilerinden geçmişti. Danimarka Kralı etkileyiciydi. İri yarı köylü bir kadının oynadığı Kraliçe, pembe saten giysisinde rahatsızdı. Enrico’nun hiç acıması yoktu. Onun başı bezle bağlanmış, azarlanan ve şikâyetçi bir hizmetçi olmak istediğini biliyordu. Oysa o, burada geniş bir saten kumaş içinde la Regina<sup class="calibre5"><a href="../Text/alaca_split_108.html#footnote-100-90" id="footnote-100-90-backlink">[90]</a></sup> olarak ortaya çıktı. Gerçek bir la Regina!</p>

  <p class="normal">Kraliçe, önemli olmak için elinden geleni yaptı. Kendini beğeniyordu. Görkemli ve soylu bir insan olarak kabul edilmek için bilinçsizce yanlara, seyircilere bakıyordu. Sesi boğuktu. Ama ona uymayan şey ya pembe satendi ya da soğuk, bilmiyorum. Hareket etmekten bir çocuk gibi korkuyordu. Tiradına başlamadan önce aşağıya baktı, kontrol altında olduğundan emin olmak için eteğini hırsla düzeltti. Sonra bıraktı. İri yarı, sağlam, altmış yaşında bir bedeni vardı, daha çok onun Hamlet’e vurması beklenirdi.</p>

  <p class="normal">Tahta oturduğunda yalnızca kraliçe olmayı sevdi. Oraya büyük bir memnuniyetle tünedi; elbisesinin kuyruğu basamaklara yayıldı. Bir çocuk gibi kibirliydi ve ellinci altın yılındaki Kraliçe Viktorya’yı andırıyordu.</p>

  <p class="normal">Onun soylu eşlikçisi kral da yeni başarılar, yeni onurlar ve giysiler kazanmıştı.<sup class="calibre5"><a href="../Text/alaca_split_109.html#footnote-100-91" id="footnote-100-91-backlink">[91]</a></sup> Bedeni gerçekti; ama bütün bu giysilerle ilgisi yoktu. Giysilerin kendi başlarına bir kimliği vardı. Ama nereye giderse gitsin onunla gidiyorlardı. Bu herkesin kafasını karıştırıyordu.</p>

  <p class="normal">Nazik, zayıf, hasta görünüşlü, acınacak bir köylüydü. Onunla ilgili temiz, güzel bir şey vardı, çok nazikti ve doğuştan ince düşünceliydi. Ama soylu bir görünümü yoktu, bu bölümü kendince oynuyordu.</p>

  <p class="normal">Enrico Persevalli kendini dört bir yana atıyordu; ama bu yapabileceğinin en kötüsüydü. Başı omuzlarının arasında sürünen, öteki insanları rahatsız eden, onlara burun kıvıran, tuzaklar kuran, kendiyle ilgilenen iri cüsseli bir adama dönüşmüştü. Bacakları siyah pantolonunda sinsi duruyordu. Siyah bir pelerin giymişti. Bir sapkınlığın üstesinden gelmek için ruhunu döndürürken eliyle döndürebileceği bir nesneydi pelerin.</p>

  <p class="normal">Hamlet’ten hep kaçındım: İster Forbes Robertson<sup class="calibre5"><a href="../Text/alaca_split_110.html#footnote-100-92" id="footnote-100-92-backlink">[92]</a></sup> olsun, ister başkası sahnede hep sürünen, kirli bir eşyadır. Annesine burun kıvırışı, krala tuzaklar hazırlayışı, Ofelya’yı kibirli baştan çıkarışı onu hep katlanılmaz yapar. Bir parçalanmışlığa ve kendini beğenmemeye dayanan bu karakter iticidir.</p>

  <p class="normal">Sanırım Rönesans sanatı ve geç Shakespeare dönemi boyunca bu kendinden nefret etme sürdü. Shakespeare’de bedende bir çürüme ve buna karşı bilinçli bir başkaldırı vardır. Bedenindeki bu çürüme duygusu Hamlet’i çılgına çevirir; çünkü o bunun kendi bedeni olduğunu asla kabul etmez. Leonardo da Vinci de aynıdır; ama o, bu çürümeyi sever. Michael Angelo her türlü çürümeyi reddeder; çünkü o, yalnız ve yalnız bedenin yanındadır. Bu, karşıt yönde bir tepkidir. Ama bu dört yüz yıl öncedir. Enrico Persevalli bu duruma yeni ulaştı. O, Hamlet’tir ve açıkça doyuma ulaşır. O, kuşkucu, dışlanmış, bedensel çürüme için uğraşan mide bulandırıcı bir çağdaş İtalyan’dır. Ama bu duygunun içinde olduğunu kabul etmez. Kendi iğrençliğini değiştirerek kibirle sokulur. Nasıl bir doyumla çürümeyi, yolsuzluğu ortaya döker! Annesine onun ensest ilişkisini öğrendiğini söylediğinde, onun kirliliğinden zevk duyar. Aslında hepsinin içinde Hamlet en kirlisidir. Ama yalnızca başkalarını suçlar.</p>

  <p class="normal">Büyük tiratlar dışında Enrico aldatılmıştı. Hamlet, kendinden, kendi fiziksel bedeninden nefret etmenin acısını çekiyordu. Oyun, Rönesans’ın en önemli felsefi konumunun yazılı anlatımıdır. Hamlet, aklını kullanan, duyuları reddeden Orestes’ten<sup class="calibre5"><a href="../Text/alaca_split_111.html#footnote-100-93" id="footnote-100-93-backlink">[93]</a></sup> daha ilerdedir. Tüm oyun, bedene karşı aklın sarsılmış tepkisinin, aristokrasinin demokratik ilkelere verdiği tepkinin trajedisidir.</p>

  <p class="normal">Hamlet’in durumundaki sıradan insan ya refleks olarak amcasını öldürecekti ya da kaçıp gidecekti. Hamlet’in annesini öldürmesine hiç gerek kalmayacaktı. Eğer amcasını öldürürse kan davası için yeterli olacaktı. Ama bu aristokratik ilkelere göre bir anlatımdır.</p>

  <p class="normal">Orestes iki yüz yıl önce, daha az bir deneyimle aynı durumdaydı. Bu yüzden bu sorgulama Hamlet’teki kadar ayrıntılı değildi; o tam anlamıyla bilinçli değildi. Tüm Yunan yaşamı benliğin önceliğine dayanır, bu benlik hep erkektir. Orestes babasının oğluydu, annesi nasıl olursa olsun o babası gibi olacaktı. Anne yalnızca babadan gelen tohumun ekildiği bir araçtı. Klytemnestra Agamemnon’u öldürdüğünde Yunanlılar için sanki sıradan bir insan, Tanrı’yı öldürmüştü.</p>

  <p class="normal">Ama Tanrı ve kral Agamemnon yanılmaz değildi. Yanılgıya düşebilirdi. Kızı İphigenia’yı savaşta zafer için, kendi benliğini doyurmak için kurban etti. Öte yanda savaşta kaçırılan köle kızlar için bir uyuşmazlık yarattı. Bu babadan gelen beden yanılgıya düşebilir, Tanrı değildir. Beden zafer, savaş ve öldürmeden daha bayağı şeyler peşinde koşar, benliğin en ideal noktasına bağlı değildir. Orestes annesinin intikamıyla adaleti gösterdiği için çılgına dönmüştü. Yine de sonunda temize çıktı. Üçlemenin son oyunu tanrılarıyla neredeyse ahmakçadır. Yunan anlayışına göre Orestes’in haklı, Klytemnestra’nın tamamen suçlu olduğunu ima eder. Ama yenilmez kral, hata bilmez erkek benliği Klytemnestra’dan alınan intikamla öldürülür, Orestes’te son bulur. Kendi fiziksel yanılgılarından, hatalarından uzaklaştığında huzura erer; ama asla Agamemnon gibi tartışılmaz bir kral olamayacaktır. Orestes huzur içinde, tarafsız bir durumdadır. Soylular dışındaki Hıristiyanlığın başlangıcıdır.</p>

  <p class="normal">Hamlet’in babası olan kral, Agamemnon gibi savaşçı bir kraldır. Ama Agamemnon’dan farklı olarak Gertrude’a karşı suçsuzdur. Yine de Gertrude da Klytemnestra, Lady Macbeth ve Kral Lear’ın kızları gibi, kocasının potansiyel katilidir. Kadınlar erkeği, ideal benliği, kralı ve babayı öldürür.</p>

  <p class="normal">Bu, Shakespeare’in yaslanmak zorunda olduğu trajik durumdur. Kadın, erkeğin ona sunduğu ideal benliği reddeder, yadsır. En üstteki temsilci, Kral ve Baba, eşler ve kızlar tarafından öldürülür.</p>

  <p class="normal">Nedeni nedir? Hamlet bir iğrenme ve kızgınlık anında deliye döner. Ama kadın katiller onun ruhundaki son kararı temsil eder. Ruhunun derinliklerinde Hamlet hükümdar olan benliğin, Kral ve Baba’nın ölmesi gerektiğine karar vermiştir. Bu, kendi gönülsüz ruhu için vardığı bir intihar kararıdır. Ortaçağ boyunca kabaran büyük dini ve felsefi dalga onu buraya taşır.</p>

  <p class="normal">Hamlet’in kendine sorduğu soru, “olmak ya da olmamak”, yaşamak ya da yaşamamak demek değildir. Kendine bu soruyu soran sıradan bir insan değildir, yüce bendir; Kral ve Babadır. Bir baba, kral, üstün varlık olmak ya da olmamak? Ve karar, olmamaktır.</p>

  <p class="normal">Bu, Rönesans’ın kaçınılmaz felsefi sonucudur. İnsandaki en derin dürtü, dinsel dürtü, sonsuz ve ölümsüz olma isteğidir. Bu dürtü, düzenli ilerlemeyle, bir düşüncenin tamamlanmasıyla sağlanır. Bu ilerlemede insan doyuma ulaşır; sonsuzluğa, ölümsüzlüğe, amacına attığı her adımla ulaşmış gibidir.</p>

  <p class="normal">Bu tamamlanma düşüncesine göre insan yaşamın tüm düzenini kurar. Eğer benim doyumum bilinmez tanrısal benliğin kurulmasıysa, o zaman benliğimde, kendimle ilgili yüksek ideallerde ilerlerim. Yaşamdaki düzenim krallara özgü ve baskıcı olur. Zaferle doldurulmuş ve güçle beslenmiş bu beden, etin tanrısallığında son bulacaktır. Bu bedende aynı zamanda tam bir zorba, bir kral, bir imparator hayal ederim. Bu kaçınılmazdır.</p>

  <p class="normal">Ortaçağ boyunca egonun dönüşümüyle uğraşmak bir doyumsuzluk, tersi bir istek yarattı. Kralların ve papaların görkeminin ortasında Meryem ve Çocuk İsa vardı. Kral olan İsa giderek küçüldü. Tüm dünyanın merhametini bekleyen, yardıma muhtaç Çocuk İsa vardı. Bir de çarmıha gerilen İsa.</p>

  <p class="normal">Bu dönüşüm, egonun doyumu, Davud’un heyecanı,<sup class="calibre5"><a href="../Text/alaca_split_112.html#footnote-100-94" id="footnote-100-94-backlink">[94]</a></sup> tüm gücü ve zaferi kendinde var sayma, yalnızca benliği içine alarak sonsuz olma yavaş yavaş yeterli olmamaya başladı. Bu, sonsuzluk değildi; ölümsüzlük değil. Sonsuz ölümdü; lanetlenmeydi.</p>

  <p class="normal">Keşiş, farklı bir heyecanla, Hıristiyan heyecanıyla ayağa kalktı. Ölmek için ölüm vardı. Beden ve benlik, ruh yeniden sonsuzluğa, ölümsüzlüğe erişebilsin diye ölmeliydi. Kendimde ölüyüm; ama sonsuzlukta yaşıyorum. Sonlu olan ben artık yok; yalnızca sonsuz olan, kalıcı olan ben var.</p>

  <p class="normal">Rönesans’ta bu yarı gerçeklik öteki yarı gerçekliğe üstün geldi. Bir özveri, kendin dışındakine karışma, onunla bir olmayla erişilen Hıristiyanlıktaki sonsuzluk, benliğin evreni kucaklayan, evrenle bütünleşen dallar ve filizler veren bir köke benzediği putperest sonsuzluğun yerini almıştı.</p>

  <p class="normal">Şimdi dünya haykırıyordu, yalnızca tek bir sonsuzluk var. Yalnızca kendi dışında ve özveriyle erişilen bir Hıristiyan sonsuzluğu. Öteki, o eski kibir, lanetlenmiştir. Günahların günahı kibirdir; lanetlenmeye giden yoldur. Halbuki çoktanrılılar yaşamlarını kibir üzerine kurmuştu.</p>

  <p class="normal">Özveriyle ve başkalarına, komşularına karışmayla ulaşılan bu yeni sonsuzluğa göre, insan kendi yaşamını kurmalıydı. Roma Kilisesi hâlâ putperest olduğundan, Savonarola ve Martin Luther’le var olan kilise kendini değiştirdi. VIII. Henry kısaca şöyle dedi: “Kilise yoktur, yalnızca devlet vardır.”<sup class="calibre5"><a href="../Text/alaca_split_113.html#footnote-100-95" id="footnote-100-95-backlink">[95]</a></sup> Ama Shakespeare ile bu dönüşüm devlete de sıçradı. Baba, kral, benliğin temsilcisi, sonsuzluğun sembolü ölmeli ve bu dünyadan göçmeliydi. Sonsuz olan sonsuz değildi; sona ermiş olan tamamlanmamıştı. Hepsi yanılgıydı. Hepsi çürümüş ve bozulmuştu. Gitmeliydi. Ama Shakespeare korkusuna, çılgınlığına karşın nesnenin kendisiydi.</p>

  <p class="normal">Kral ve imparator insan ruhunda öldü; eski düzen bitti; ağaç köklerinden kurudu. Böyle dedi Shakespeare. Bu, sonunda Cromwell döneminde yasalaştı. I. Charles tanrısal güçle aldı krallığı. Hamlet’in babası gibi suçsuzdu. Ama insanlığın delicesine nefret ettiği eski düzenin temsilcisi olduğu için devrilmeli, alaşağı edilmeliydi. Sembolik bir hareketti bu.</p>

  <p class="normal">Dünya, bizim Avrupa’mız, şimdi yeni bir amaca, yeni bir düşünceye döndü. Tanrı ben olmayan her şeydir. Benliğim, bu direngen madde, ben olmayanın içine –komşuma, düşmanıma, başkalarına– karıştığında, onlarla azaldığında ben bütünüm. İşte o zaman kusursuzum.</p>

  <p class="normal">İşte bu görüşten yola çıkarak, dünya yavaş yavaş içinden kişinin silineceği yeni bir devlet, yeni bir politika kurmaya başladı. Krallar, lordlar ve soylular olmamalıydı. Dünya, Fransız Devrimi’nin ve Shelley ve Godwin hareketinin ötesinde kendi dini görüşünü sürdürdü. Benlik olmamalıydı. Esas olan ben olmayandı; ötekiydi. Devleti yöneten temel unsur başkalarının iyiliğiydi; genel iyileşmeydi. Cromwell’den bu yana devletteki en önemli düşünce bu olmuştur.</p>

  <p class="normal">Cromwell’den önce temel görüş “Kral için”di; çünkü herkes kendini kralda bütün görüyordu. Cromwell’den sonra bu görüş “komşumun iyiliği için”, “insanların iyiliği için”, “bütünün iyiliği için”e dönüştü. Bu, bizim aşağı yukarı uyguladığımız temel görüşümüz oldu.</p>

  <p class="normal">Şimdi bu bitti. Şimdi Hıristiyan sonsuzluğunun sonsuzluk olmadığını söylüyoruz. Nietzsche gibi eski çoktanrılı sonsuzluğa dönmek çeliyor bizi ya da İngiliz Pragmatist<sup class="calibre5"><a href="../Text/alaca_split_114.html#footnote-100-96" id="footnote-100-96-backlink">[96]</a></sup> gibi, “Sonsuzluk yok, kesinlik yok. Tek kesinlik amaca uygunluk, çıkarcılıktır. Tek gerçek duyular ve anlardır,” demeye eğilimliyiz. Bunu söyleyebiliriz, hatta uygulayabiliriz, a la Sanine.<sup class="calibre5"><a href="../Text/alaca_split_115.html#footnote-100-97" id="footnote-100-97-backlink">[97]</a></sup> Ama buna asla inanmayız.</p>

  <p class="normal">Kesin olan şey, sonsuzlukları ve Tanrı’nın iki yanını birleştiren gizemli bir mantıktır. Şimdi bir devlet kurmak istesek, bunu kutsal ruh görüşüyle yapmalıyız. Çoktanrılı sonsuzluğun ve Hıristiyanlıktaki sonsuzluğun sonsuzluk olduğunu söylemeliyiz. Bunlar bizim sonsuzluklarımızdır, biz her ikisinde de sona ereriz. Onları birbirine bağlayan şey kesindir.</p>

  <p class="normal">Bu kutsal ruhun kesinliğini gerçek, adalet ve hak olarak adlandırabiliriz. Bu iki sonsuzluk, çoktanrılı sonsuzluk ve Hıristiyan sonsuzluğu, bilinmedikçe bu adlar belirsiz ve yetersizdir. Her ikisi de bir araya geldiğinde onlar kişinin üstünde durup tüm dünyayı, evrenin her iki yarısını da anlayabilecekleri muhteşem bir köprü gibidir.</p>

  <p class="normal">“Essere, o non essere, é qui il punto.”<sup class="calibre5"><a href="../Text/alaca_split_116.html#footnote-100-98" id="footnote-100-98-backlink">[98]</a></sup></p>

  <p class="normal">Olmak ya da olmamak, Hamlet için yanıtlanması gerekli bir soruydu. Artık bizim sorumuz değil. Bu bir ölüm sorgulaması olduğunda, genç adam, intiharın kendi yadsınamaz benliğinin son kanıtı olduğunu açıklar. Başkalarına karşı bunu istediğimiz kadar, gerekli olduğu kadar başarırız. Kendi özel yaşamımızda inancımız değersiz bir bencilliğe doğru kayar. Savaşta tarafsızlık ve hiçlik durumu vardır. Bu, nasıl var olmayı ve olmamayı bilmenin sorusudur, çünkü her ikisini de tamamlamalıyız.</p>

  <p class="normal">Enrico Persevalli, kendi “Essere, o non essere”siyle iğrençti. Sanki az sonra işleyeceği melodram yüklü bir cinayetmiş gibi kaba bir şekilde fısıldadı. Aslında çoktanrılı sonsuzluğun, bedenin dönüşümünün ve erkek egemenliğinin yetersiz olduğunu biliyordu; yaşamı boyunca bilmişti. İtalyan benliğini sevmesine karşın yaşamı boyunca kuzeyin benlik dışındaki sonsuzluk anlayışına karşı sinmişti. Ama yalnızca alışkanlıktı bu.</p>

  <p class="normal">İstediği yalnızca bir uzlaşmaysa, ikisi arasında bir uzlaşma, nasıl bilebilir varlığı ve var olmayanı? Ne biri, ne ötekidir. Ne varlığa sahiptir, ne de varlığın dışındakine. Keşişler gibi tarafsızdır. Hamlet’in samimi sözlerini kullanırken iğrençtir. Yine de her şeyi bırakmalıydı; bir şey olmadan önce var olmamanın ne olduğunu bilmeliydi. Hıristiyanlıktaki özveriyi uyguladığından ve Hıristiyan sonsuzluğunu bildiğinden beri yalnızca şekilsiz bir yığın oldu.</p>

  <p class="normal">Hamlet’in tiratları insan ruhunun bir yönde gidebileceği kadar derin; Kutsal Ruh kadar samimi. Ama Tanrı’ya şükür ki Hamlet’in içinde yüzdüğü bataklık neredeyse kurudu.</p>

  <p class="normal">İnsan yüzünü örttüğünde ve kör gözlerle konuştuğunda ne kadar önemli ve dokunaklı oluyor! Bu tuhaf gerçekten. Hamlet’in hayaleti çok sıradandı. Ayakları büyük beyaz bir bezle sarılmıştı; yüzünü yün bir atkı kaplamıştı. Ama sesindeki masum çaresizlik ve gerçeklik garip bir biçimde inandırıcıydı. Oyundaki en gerçekçi şey gibiydi. Dizlerinden aşağısı Laertes’ti; çünkü Laertes’in beyaz pantolonunu ve deri ayakkabılarını giymişti. Yine de gerçekti o karanlıktan gelen ses.</p>

  <p class="normal">Hayalet, oyunun hatalarından biriydi. Çok önemsiz ve basitti. İlk andan itibaren farklıydı. Çocukken Hamlet’i görmek için iki peni ödeyip gezici bir tiyatroya gittim. Hayaletin bir miğferi ve göğüs zırhı vardı. Kendimden geçerek izledim.</p>

  <p class="normal">“Hamlet, Hamlet, ben babanın hayaletiyim.”</p>

  <p class="normal">Sonra karanlıktan, sessiz seyircilerden ruhuma bıçak gibi değen bir ses geldi:</p>

  <p class="normal">“Sesini tanıyorum.”</p>

  <p class="normal">Köylüler Ofelya’yı seviyordu: Sırtına dökülmüş saçlarıyla beyazlar içindeydi. Zavallı kız acınacak durumdaydı. Hamlet’in, “Bu da, bu katı beden de eriyecek!”inden<sup class="calibre5"><a href="../Text/alaca_split_117.html#footnote-100-99" id="footnote-100-99-backlink">[99]</a></sup> sonra ne oldu onun rahmine ve diri göğüslerine? Yanında Hamlet’in görüntüsü hoş değildi. Köylüler Ofelya’yı sevdi. Onun sahnesinin sonunda biraz kızgınlık, biraz öfke ve kaba bir haykırma oldu.</p>

  <p class="normal">Mezar sahnesi de çok başarılıydı ama Hamlet’e dayanamıyordum. İtalyan mezar kazıcısı bir soytarıydı. Tüm sahne İtalyanca, “Questo cranio, Signore...”den<sup class="calibre5"><a href="../Text/alaca_split_118.html#footnote-100-100" id="footnote-100-100-backlink">[100]</a></sup> dolayı bana gülünç göründü. Ama nazik adam Enrico kafatasını siyah pelerinin altına sakladı. Bir İtalyan olarak ona, o kirli şeye dokunmak istemiyordu. Bu davranışıyla bir ahmak gibi görünüyordu. Kendini en az D’Annunzio kadar önemli görüyordu.</p>

  <p class="normal">Son yaklaştı. Köylüler mezarlık sahnesini çılgınca alkışladı. Ama sonra sanki aceleleri varmış gibi hepsi ayağa kalktı ve kapıya koştu. Enrico, üç basamak aşağıya kaydı ve düştü ama kalın tahtalar onu zıplattı ve Signor Amleto yeniden yukarıya çıktı.</p>

  <p class="normal">Bu, Amleto’nun sonuydu ve bittiğine memnundum. Tiyatroyu sevmiştim ve oyunu büyülenmişcesine izleyen köylülere bakmaya bayıldım. Sahnelerin sonunda erkekler şapkalarını geriye atıp mutluluk ve heyecanla saçlarını düzeltti. Kadınlar biraz daha yerleşti sıralara.</p>

  <p class="normal">Yalnızca bir adamın karısı ve çocuğu vardı. O, San Tommaso’daki benim yaşlı kadınımla aynı soydandı. Sarışın, zayıf ve yalnızdı. Dağlardandı. Karısını ve çocuğunu, dağların havası gibi, daha iyi bir ortamda bir araya getirmiş ve onları bu ortamda korur gibiydi. O, çocuğun babasıdır, Yusuf’tur.<sup class="calibre5"><a href="../Text/alaca_split_119.html#footnote-100-101" id="footnote-100-101-backlink">[101]</a></sup> Gözlerinde yuvasında aşkla vahşileşmiş bir şahinin yabani ve yırtıcı bakışı var. Dışarı çıkıp bir peniye bir şişe limonata alıyor. O, kanatlarını açan bir şahin gibi anne ve çocuğun üzerine eğilirken onlar limonatayı küçük yudumlarla içiyorlar.</p>

  <p class="normal">Bu, egonun vahşi, dışlanmış ve soylu durumu. O, esmer tenli bir İtalyan değil; içindeki dağcı kanıyla örülü sarışın bir adam. Benim yaşlı yün eğiren kadınım. Yükseklerde ve parlayan güneşin altında yuva kuran şahin gibi bu adamın aşağıdaki karısı ve çocuğuyla nasıl küçük ve ayrı bir dünya yarattığı şaşırtıcı.</p>

  <p class="normal">Bersaglieri grup halinde oturuyor; böylece aralarındaki tuhaf bağ belirginleşiyor. Kısa kesilmiş saçları, koyu ve kaba başları, geniş omuzları ve birbirlerinin omuzlarında koyu kahverengi elleri var. Bir perde bittiğinde şapkalarını alıyorlar ve pelerinlerini savurarak fuayeye çıkıyorlar. Onlar zengin, onlar bersaglieri.</p>

  <p class="normal">Genç ve yırtıcı öküzler gibiydiler. O kadar güçlü ve dayanıklı. Bu kalın yapılı, sert başlı, esmer tenli gençler, genç erkek heykellerine benziyordu. Sanki onları bir araya getiren fiziksel bir içgüdü varmış gibi birbirlerine yakın duruyorlardı. Kadınsızdılar. Aralarında tuhaf bir çekim, onları bir arada tutan ve beyinlerini uyuşturan bir çeşit hipnoz vardı. Şapkalarını kenara koyup sanki bedenleri birbirine değmeliymişçesine yan yana durarak dışarı çıktıklarında aralarında ilginç bir söz birliği vardı. Bu fiziksel birlik içinde kendilerini güvende ve mutlu hissediyorlar. Birbirlerine âşıklar. Genç erkekler başka genç erkekleri seviyor. Dışarıdaki dünyadan, öteki insanlardan, kendi kışlaları dışındaki tüm bersaglieri’den ürküyorlar.</p>

  <p class="normal">İçlerinden biri liderleri gibi. Kusursuz bir dirençle, bir duvar gibi düz ve sert duruyor. Siyah şapkasındaki tüyler şapkasından omzuna gür akan bir ırmak gibi kayarak iniyor. Çevresinde dönüyor. Tüyleri çağlayan gibi akıyor. Sonra fuayeye çıkarken tüyleri birbirine çarpıp düşüyor. Zengin olmalı. Maestra bersaglieri’nin horoz tüylerini kendileri aldıklarını ve bir demete yirmi-otuz frank verdiklerini söylüyor. Yoksul olanların yalnızca sıska tüyleri var.</p>

  <p class="normal">Bu adamlarla ilgili ilkel bir şey var. Bana sahilde bir araya gelmiş Agamemnon’un askerlerini hatırlatıyorlar.<sup class="calibre5"><a href="../Text/alaca_split_120.html#footnote-100-102" id="footnote-100-102-backlink">[102]</a></sup> Erkek, hepsi erkek, güçlü ve canlı bir grup erkek. Ama bu İtalyan askerlerinin üzerinde bir baskı var. Sanki beyinlerini uyuşturan, etkisiz duruma getiren ağır bir yük var başlarında. Heykeller gibi. Sanki beyinleri işlemez olmuş ve yaşadıkları başka bir fiziksel gerçeklik varmış gibi duruyor.</p>

  <p class="normal">Gemiden eşyaları taşımak için rıhtımda dolaşan Pietro onlardan farklı. Birisi omzuna dokunduğunda uykudan uyanmış vahşi bir kediye benziyor. Bu, düşmanları olan bir adamın uyanışı. Neredeyse bir kanun kaçağı. Hiç düşecek mi hapse? Köyün nefret edilen yumurcağı.</p>

  <p class="normal">Yirmi dört yaşında, zayıf, yakışıklı ve esmer tenli. Onda bir vahşi kedideki gösteriş ve yüzünde yumurcak çocuklara has tiksindirici bir kötülük var. Herkesin temiz ve düzenli olduğu zamanlarda o kirli ve bakımsız. Bir haftalık sakalı çukur yanaklarında simsiyah duruyor. Kendisini sırtına vurarak uyandıranlardan nefret ediyor.</p>

  <p class="normal">Pietro evli; ama evli değilmiş gibi davranıyor. Limon rengindeki berberin hafifmeşrep karısıyla bir süredir beraber. Tiyatroda kadının yanına, onunla konuşan, kötü ünlenmiş Bogliaco’lu genç adamın arkasına oturuyor. Kollarını önündeki koltuğa dayayıp öne eğiliyor. Otelin padrona’sı ondan nefret ediyor. İleriye bakıp tiksinerek, “Ein frecher Kerl,”<sup class="calibre5"><a href="../Text/alaca_split_121.html#footnote-100-103" id="footnote-100-103-backlink">[103]</a></sup> diyor. Onu görmek bile istemiyor.</p>

  <p class="normal">Köyde çoğunluğu dinci parti elinde tutuyor. Onun dışında laik olanlar ve ufak bölünmeler var.<sup class="calibre5"><a href="../Text/alaca_split_122.html#footnote-100-104" id="footnote-100-104-backlink">[104]</a></sup> Dindar insanlar esmer tenli ve soğuk. Onlarda bir taşın soğukluğu ve düşünceli bir koyuluk var. Syndaco’nun başkanlığındaki öteki grup daha saygın ve burjuva. Kendilerini dini partiden bir duvarla ayırıyorlar. Bu gençler yörenin taze kanı. Her gece pahalı ve saygın bir kahvede toplanıyorlar. Bu gençlerin beyinleri açık; dans ediyor, şarkı söylüyor, gitar çalıyorlar. Ahlaksız ve biraz da kötüler. Liderleri Viyana’da yaşamış bir dükkân sahibi. Kendini iyi göstermeye çalışan bir aşağılık. Zengin biri. Hafif kadınların bu gençlerle dans ettiği partiler veriyor, eğlenceler düzenliyor; bu karnaval tiyatronun köye gelmesinden de o sorumlu. Bu genç adamlar pek sevilmez; ama önemli bir sınıfın üyesiler, zenginler ve köy yaşamını ellerinde tutuyorlar. Dindar köylüler iyi insanlar ama rahip tarafından güdülüyorlar; çünkü yoksullar, korkuyorlar ve batıl inançları var. Bir de son olarak askerlerin içki içtiği hanı işleten eğlence düşkünü kadınlar var. Bu kadınlar oldukları gibi. Ne olduklarını biliyorlar ve başka türlü görünmek için oyun oynamıyorlar. Orospu değiller; yalnızca eğlenmek istiyorlar. Kendi içlerinde bir gruplar. Başkalarının arasına karışmak istemiyorlar.</p>

  <p class="normal">Bunların dışında kahverengi elbiseleri içinde sessiz ve çekingen Fransisken keşişleri var. Dükkânın arkasında, öteki müşterilerin işleri bitene kadar manastır için alacakları ekmekleri bekliyorlar. Köylü kadınlar onlarla resmi ve biraz da aşağılayıcı bir sesle konuşur. Onlarsa alçakgönüllü ve kesin yanıtlar verir.</p>

  <p class="normal">Tiyatroda oyun bitti. Siyah şapkalı ve pelerinli köylüler çıkışa doğru gidiyor. Yalnızca rıhtımda yürüyen Pietro’nun pelerini yok. Kafasında siyah fötr şapka yerine bir kasket var. Giysileri bu zayıf bedeninde ince ve gevşek. Üşüyor; ama aldırmıyor. Elleri hep ceplerinde ve omuzları hafif yukarıda. Birkaç kadın eve gitti. Tiyatronun küçük barında birkaç zengin genç ateist birer içki daha içiyor. Fazla para harcamıyorlar. Bir bardak şarap ya da vermut bir peni tutuyor. Şarap çok yeni bir madde. Fırıncı Agostino dizindeki solgun bebeğiyle bir bankta oturuyor. Bebeğin dudaklarına biraz şarap koyuyor ve bebek gözleri açılmamış bir kuş yavrusu gibi şarabı içiyor.</p>

  <p class="normal">Yukarıda önemli insanlar birbirini gördü ve el sıkıştılar: Syndaco zenginlerle, ormanın yarı Avusturyalı sahipleriyle ve Bertolinilerle. Birbirlerine dostluklarını gösterdiler. Padrone’miz Signor Pietro di Paoli yan locadaki akrabaları Grazianileri ziyaret etti, iki perde arasını da bizimle geçirdi. Bu arada aşağıdan iki köylü, saygılı gözlerle yukarıya bize doğru baktı. Sanki cennetteki meleklerdik. Onlar, o yıpranmış taşlara benzer zayıf köylüler, çok aşağıda, çok geride duruyordu.</p>

  <p class="normal">Kimyager, manav ve müdire birbirlerine seslendi. Localarında, çerçeveli fotoğraflar gibi hep kendilerinden emin oturdular. Manav ve fırıncı birbirini gördü. Berber marangoza baktı ve merdivenlerden aşağıya, kalabalığa indi. Sınıf farklılıkları çok belirgindi. Otelin Bavyeralı padrona’sıyla geçerken kendi padrone’mizle, di Paoli’yle konuşmak için durduk. Birbirleriyle tokalaştılar ve birbirlerine bizler ve Maria Samuelli için çok nazik şeyler söylediler. Soğuk bir biçimde selamladık.</p>

  <p class="normal">Berber –Sicilyalı olmayan, büyük bir kravat iğnesi ve saçında bukleleri olan– tiyatronun her şeyini biliyor. Hayaletler’deki hizmetçi Carina’nın<sup class="calibre5"><a href="../Text/alaca_split_123.html#footnote-100-105" id="footnote-100-105-backlink">[105]</a></sup> Enrico Persevalli’nin sevgilisi olduğunu söylüyor. Ayrıca, Hamlet’teki yaşlı ve zayıf kralın Adelaida’nın kocası ve Carina’nın onların kızı, yaşlı ve şişman vücutlu kraliçenin Adelaida’nın annesi olduğunu biliyor; hepsinin Enrico Persevalli’yi çok akıllı olduğu için sevdiğini; ama Il Brilliante’nin,<sup class="calibre5"><a href="../Text/alaca_split_124.html#footnote-100-106" id="footnote-100-106-backlink">[106]</a></sup> Francesco’nun, bundan hoşnut olmadığını söylüyor.</p>

  <p class="normal">Ziyaret Yortusu’ndaki bu üç gösteride grup 265 frank kazandı. Bu rakam inanılmazdı. Yönetici Enrico Persevalli ve Adelaida her gösteri için ya da gösterinin yapıldığı her gece için tiyatroya –ışıklar dahil– kira olarak 24 frank verdi. Topluluk Garda Gölü’ndeki bu gösterilerden çok memnun kalmıştı.</p>

  <p class="normal">Sonra hepsi bitti. Bersaglieri koşarak evlerine gidiyor çünkü saat çoktan on buçuğu geçti. Gece karanlık. Gölün yaklaşık altı kilometre yukarısındaki Avusturya sınırının projektörleri kaçakçı arıyor. Onlar da olmasa her yer kapkaranlık olacak.</p>
</body>
</html>
