<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>alaca</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_7">II Limon Bahçeleri</h2>

  <p class="normal">Padrone,<sup class="calibre5"><a href="../Text/alaca_split_042.html#footnote-100-24" id="footnote-100-24-backlink">[24]</a></sup> öğle yemeğinden sonra, kahvelerimizi içerken geldi. Saat ikiydi; çünkü gölden Desenzano’ya giden vapur gün ışığında hızla yol almış ve suyun dalgaları piyanonun yanındaki duvarda, gölgeler arasında oynaşan ışıklar yaratmıştı.</p>

  <p class="normal">Signore<sup class="calibre5"><a href="../Text/alaca_split_043.html#footnote-100-25" id="footnote-100-25-backlink">[25]</a></sup> beni rahatsız ettiğini düşündüğü için olmalı, mahcuptu. Onu girişte, bir elinde şapkası, ötekinde bir kâğıt parçasıyla bozuk bir Fransızcayla konuşurken buldum.</p>

  <p class="normal">Kısa kesilmiş gri saçları ve hareketleri, yaşlı, soylu bir maymunu anımsatan çıkıntılı dişleri vardı. Kurumuş, büzüşmüş bir adamdı. Signore, bir beyefendiydi; kendi soyunun tükenmekte olan son temsilcisi. Köylülere göre başarılı tek yönü hırsıydı.</p>

  <p class="normal">“Mais-mais, monsieur-je crains que-que-que je vous dérange.”<sup class="calibre5"><a href="../Text/alaca_split_044.html#footnote-100-26" id="footnote-100-26-backlink">[26]</a></sup> Kollarını genişçe yana açarken damarlı bir taşa benzeyen kırışmış maymun suratındaki açık kahverengi gözleriyle bana bakarak eğiliyor. Kendini önemli hissetmesini sağladığından Fransızca konuşmayı sever. Önemli görünebilmek için garip bir tutkusu var. Ailesi yoksullaştığından durumu, hali vakti yerinde bir köylüden daha iyi değil. Ama içindeki eski ruh canlı ve etkileyicidir.</p>

  <p class="normal">Benimle Fransızca konuşmayı sever. Çenesini tutup cümlenin ağzından çıkışını endişeyle bekler. Sonra biraz kekeleyince İtalyancayla bitirir. Ama gururu hep Fransızca konuşmak ister.</p>

  <p class="normal">“Voyez, monsieur-cet-cet-qu’est-ce que qu’estce que veut dire cet-cela?”<sup class="calibre5"><a href="../Text/alaca_split_045.html#footnote-100-27" id="footnote-100-27-backlink">[27]</a></sup></p>

  <p class="normal">Bana kâğıdı gösterdi. Üzerinde bir Amerikan kapı zembereğinin resmi olan, yıpranmış bir kullanma kılavuzuydu: “Zembereği her iki ucundan bağlayın. Döndürün. Asla bırakmayın.”</p>

  <p class="normal">İngilizce kısa cümlelerle yazılmıştı. Signore tedirgin, eli çenesinde bekleyerek beni izliyordu. İngilizcemi anlayamayacağından korkuyordu. Talimatların kısa oluşuna şaşırarak Fransızca kekeledim. Ama kâğıtta yazılanları açıklamayı başardım.</p>

  <p class="normal">Bana inanamadı. Başka bir şeyler daha söylememi bekliyordu. Talimatlara aykırı bir şey yapmamıştı. Çok gergindi.</p>

  <p class="normal">“Mais, monsieur, la porte-la porte-elle ferme pas-elle s’ouvre.”<sup class="calibre5"><a href="../Text/alaca_split_046.html#footnote-100-28" id="footnote-100-28-backlink">[28]</a></sup></p>

  <p class="normal">Kapıya gidip bana başındaki derdi gösterdi. Kapı kapanıyor – ecco!<sup class="calibre5"><a href="../Text/alaca_split_047.html#footnote-100-29" id="footnote-100-29-backlink">[29]</a></sup> Deliği bıraktı ve tık! Kapı açıldı. Kapı açıldı işte!</p>

  <p class="normal">Bir maymunu ya da damarlı bir taşı anımsatan kahverengi, anlamsız, yaşlı gözler beni bekledi. Üzerime düşen sorumluluğu fark ettim. Endişelendim.</p>

  <p class="normal">“Kapıya bakmam için izin verin,” dedim.</p>

  <p class="normal">Sherlock Holmes gibi tetikteydim. Padrone itiraz etti –non, monsieur, non, cela vous, dérange<sup class="calibre5"><a href="../Text/alaca_split_048.html#footnote-100-30" id="footnote-100-30-backlink">[30]</a></sup>– beni rahatsız etmek istemiyor, yalnızca sözcükleri çevirmemi istemiş. Yine de kapıyı görmeye gittik. Sanayileşmiş İngiltere’nin gurur simgesi elimdeymiş gibi hissettim.</p>

  <p class="normal">Casa di Paoli<sup class="calibre5"><a href="../Text/alaca_split_049.html#footnote-100-31" id="footnote-100-31-backlink">[31]</a></sup> muhteşem bir yapı. Ortadaki alana bakan, bir yüzünde renkli bir sundurmanın bulunduğu büyük, pembe ve gösterişli bir yer. Yolun biraz gerisinde, gölün yukarısında duruyor. Önündeki taş döşeli kaldırımda çimenler var. Geceleri ay binanın bu solgun yüzünde parlayınca, tiyatro yapay görünümüyle yenik düşüyor.</p>

  <p class="normal">Salon, avluya düşen gün ışığını geçiren her iki yanındaki büyük cam kapılarla geniş ve güzel. Avluda bambular gün ışığını biraz kesiyor. Sardunyalar göz kamaştırıcı kızıllıkta. Yerler, yumuşak bir tür kırmızı tozla döşeli; çimen gibi yağlı ve parlak. Duvarlar gri-beyaz, tavan pembe güller ve kuşlarla boyanmış. Burası dış ve iç dünya arasında, her ikisini de kapsıyor.</p>

  <p class="normal">Öteki odalar karanlık ve çirkin. İçeride olmaları kayıp sayılmaz. Dayalı döşeli birer mezar gibiler. Oturma odasındaki kırmızı tuğlalı parlak bölüm, soğuk ve nemli görünüyor, bayağı bir işçiliğin süslediği ruhsuz mobilyalar mezarlık gibi, hava kararmış ve ölümcül bir yoksullukta her şey yok olmuş.</p>

  <p class="normal">Dışarıda gün ışığı şarkı söyleyen kuşlar gibi koşuşturuyor. Yukarıda gri kayalar cennetteki güneşi inşa ediyor, San Tommaso terası koruyor. Ama içeride, burada, değiştirilemez bir gölge var.</p>

  <p class="normal">Yine İtalyan ruhunu, onun ne kadar kapalı olduğunu ve sonsuz geceye bağlandığını düşünüyorum. Rönesans’ta böyle olmuştu ve o zamandan de beri de böyleydi.</p>

  <p class="normal">Ortaçağlarda Hıristiyan Avrupa güçlü, ilkel ve hayvani doğasından İsa’nın özverisine ve soyutlanmasına doğru çabalıyor gibiydi. Bu, beraberinde güçlü bir tamamlanmışlık duygusunu da getirdi. İki yarı, henüz fark edilmeyen bir bütünle birleştirildi. Bütünde utkulu bir sevinç vardı.</p>

  <p class="normal">Ama hareket her zaman tek yönde, tenin yok edilmesi yönündeydi. İnsan tamamen özgür ve tek başına olmak için hep daha fazla istiyordu. Katışıksız özgürlük katışıksız yalnızlıktaydı. Söz kesindi. İnsan bir söz, katışıksız bir yasa olduğunda özgürdü.</p>

  <p class="normal">Bu sonuca ulaşıldığında süreç sona erdi. Boticelli, çoktan duyguların kraliçesi Afrodit’in yanında cennetin kraliçesi Meryem’i de resimlemişti. Mikelanj birdenbire bütün bu Hıristiyan hareketine sırtını dönüp yeniden tene yönelmişti.<sup class="calibre5"><a href="../Text/alaca_split_050.html#footnote-100-32" id="footnote-100-32-backlink">[32]</a></sup> Ten, üstün ve Tanrı gibiydi, tenlerimizin ve fiziksel varlıklarımızın birleşiminde Tanrı’yla, babamızla birdik. Tanrı insanı kendi suretinde tende yarattı. Mikelanj, eski Musa durumuna<sup class="calibre5"><a href="../Text/alaca_split_051.html#footnote-100-33" id="footnote-100-33-backlink">[33]</a></sup> döndü. İsa yoktu. Mikelanj’a göre ruh için kurtuluş yoktu. Tüm tenlerin sahibi, yüce baba, Tanrı vardı. Ve tenin önlenemez yasası, son karar ve ölümsüz tenin cehenneme düşüşü vardı.</p>

  <p class="normal">Bu, eskiden beri İtalyan duruşu oldu. Akıl ışıktı; duygular karanlık. Afrodit, duyguların kraliçesiydi, deniz köpüğünden doğmuş olandı, parıldayan duyguların aydınlığıydı, denizin fosforuydu. Duygular bilinçli bir amaç oldu. O, parlayan karanlığın, aydınlık gecenin, yıkımın tanrıçasıdır; onun beyaz soğuk ateşi yok eder ve yaratmaz.</p>

  <p class="normal">Bu, Rönesans’tan beri İtalyanların ruhu olmuştur. O, güneşte damarlarına topladığı şarapla gece şekerleme yapar. Bu şarabı, gece coşkun tensel bir sevince, karanlık ve ay ışığının yoğun ve soğuk heyecanına, kaba ve kedi gibi yıkıcı bir eğlenceye dönüştürecektir. Rönesans’tan sonra, güneyli hatta belki de tüm Latin soyunu tüketen eğlenmenin sancılarında, bilinçli olarak çığlık atan duygulara dönüştürecektir.</p>

  <p class="normal">Bu, eski duruma, Musa durumuna, tenin kutsallığına ve yasaların kesinliğine yapılan bir hatadır. Ama aynı zamanda Afrodit’e de tapılır. Ten ve duygular artık bilinçlidir. Amaçlarını bilirler. Amaçları en yükseği duymadır. Duyumun en üst noktasını ararlar. Tenin azalışını, bir sıkıntıda kendine tepki veren teni, heyecanı, heyecandaki ışıldayan değişimi ararlar.</p>

  <p class="normal">Akıl her zaman duygulara boyun eğer. Tıpkı bir kedideki gibi karanlığın gizlilik, güzellik ve ağırbaşlılığı vardır. Ama tıpkı kedinin gözlerindeki gibi ateş soğuktur, yeşil bir ateştir. Akıcıdır, elektriklidir. Bu tepe noktada, karanlıkta, karanlığın tam ortasında, tıpkı bir kedinin siyah kürkünün altındaki gibi, fosforun beyaz coşkunluğudur. Kedilerin alevi gibi yıkıcı, çoğunlukla tüketen ve bir sona –duyguların en üst noktasına– indiren bir şeydir.</p>

  <p class="normal">Ben vardır, her zaman ben. Akıl suda boğulmuş, yenilmiştir. Ama duygular kibirlidir. Duygular kesindir ve Tanrı gibidir; çünkü ben başka birinin duygularına sahip olamam. Bunlar ben’dirler, duygularım tamamen ben’dir. Ve bunların hepsi bana duygularımla gelir. Öyleyse her şey benim ve benim için çalışıyor. Gerisi ben olmayandır, hiçbir şeydir, hiçbir şey olmayan bir şeydir. Böylece yüzyıllar boyunca İtalyanlar bizim belli bir amaç güden kuzeyli endüstrimizden kaçındı; çünkü bu onlara hiçbir şey gibi göründü.</p>

  <p class="normal">Bu, kaplanın ruhudur. Kaplan kesinleştirilmiş duyguların en üst göstergesidir. Bu Blake’in,</p>

  <p class="normal">“Kaplan! Kaplan! Parlayıp yanan</p>

  <p class="normal">Gecenin ormanlarında”sıdır.<sup class="calibre5"><a href="../Text/alaca_split_052.html#footnote-100-34" id="footnote-100-34-backlink">[34]</a></sup></p>

  <p class="normal">Gerçekten karanlıkta yanar. Ama kaplanın esas ateşi soğuk ve beyazdır, beyaz bir heyecandır. Parlayan kedinin beyaz gözlerinde görülür. Bu, her şeyi yutan ve muhteşem benekli bir kürkün ısısına, yanan bir çalıya dönüşen tenin üstünlüğüdür.</p>

  <p class="normal">Bu, tendeki coşkuyla sonsuz ateşe dönüşmenin bir yoludur. Gecedeki kaplan gibi tüm etleri yutarım, tüm kanları içerim, bütün bunlar beni sonsuzluğun ateşinde yakana kadar. Heyecan anında ben Sonsuz’um, yine bütün olurum; sonsuz, başlangıç, sürekli ve Yaradan olan beyaz ateşin parçasıyım. Bu tensel heyecanda bütün etleri yutarak ve bütün kanları içerek ben yeniden sonsuz ateş olurum, ben Sonsuz’um.</p>

  <p class="normal">İşte kaplan böyle yaşar; kaplan büyüktür. Kafasının üstünde çok büyük bir ağırlık, sanki onu tepesinden eziyor, eziyor, eziyormuşçasına düzleşmiştir alnı; aklı, âdeta o ağırlıkla bir taşın altına sıkışmıştır. Onu, kana doğru sıkıştırır. Sanki kana hizmet etmesini ister onun. O, kanın kana yenik düşmüş aracıdır. Kan onunla kullanır aklı. Arzu ise belin üstünde kalır; orada, omiriliğin köküne yerleşmiş, ona tutunmuş haliyle oradadır yaşayan arzu; kaplanın yaşayan aklı, o kalıptan çıkmış gibi duran ince kasıkların arasında.</p>

  <p class="normal">İtalyan da böyledir, asker de. Bu, askerin ruhudur. O da aklı belinin altında yürür, aklı yenilmiş, boğulmuştur. Askerin isteği, kaplanların isteği, yıkmak, yaşamı kendi yaşamına, kendi yüce yaşamına çekme heyecanıdır. Ta ki bu heyecan sınırsızlık ve sonsuzluğun ateşi olarak patlayana dek. Sonra doyuma ulaşır, tamamlanır.</p>

  <p class="normal">Bu, gerçek bir askerdir; bu, duyguların ölümsüz doruğudur. Bu, tenin doruğudur. Yaşayan tüm canlıları yutan görkemli kaplan kör, vahşi ve içine alan –hiçlik olan– gözleriyle yanarak kendi sonsuz kafesinde bir ileri bir geri yürür.</p>

  <p class="normal">Kaplanın gözleri kendi ışığından, kendi arzusunun ışığından başka şey göremez. Kendi beyaz, soğuk ışığı o kadar acımasızdır ki günün ılık ışığını geçer, o artık var olmaz. Bu yüzden kaplanın beyaz gözleri var olmayan odaklanmış bir görme noktasına parlar. Onun görmeyişi korkutucudur. Bildiğim bir şey görüşündeki boşluktur; bu kaplanın görüşüne karşı gelmez. Yalnızca beni, ben olduğumu bildiği şeyi, kokuyu, direnişi, canlı maddeyi, üstün gelmeye çalıştığı savaşan ılık şiddeti, dişleri arasında akan sıcak kanı, ağzındaki canlı etin lezzetli acısını görür. İşte bunu görür. Geri kalanı değil.</p>

  <p class="normal">Nedir geri kalan, kaplan olmayan, kaplanın olmadığı? Nedir bu?</p>

  <p class="normal">Rönesans’ta duyguların kartala benzer meleğiyle yollarını ayıran şey nedir? İtalyanlar, “Biz Tanrı’da biriz: Geriye döneceğiz,” dedi. Kuzeyliler, “Biz İsa’da biriz: Devam edeceğiz,” dedi.</p>

  <p class="normal">İsa’da sona erme nedir? İnsan ancak tüm durumları geçtiğinde, sonsuzda sona erdiğinde, bir sonsuzluğa eriştiğinde doyumu bilir. İnsan, tenin bu müthiş heyecanında, Dionistik heyecanda<sup class="calibre5"><a href="../Text/alaca_split_053.html#footnote-100-35" id="footnote-100-35-backlink">[35]</a></sup> bu duruma erişir. Ama bu nasıl oluyor da İsa’ya geçiyor?</p>

  <p class="normal">Bu, ruhsal bir coşku değildir. Ruhsal coşku farklı duyusal bir coşkudur, kendi yarattıkları bir nesneyle kendilerini tatmin eden duygulardır. Kendine dönüştüren, kendinde doyuma ulaşan duyusal benliktir.</p>

  <p class="normal">Ne mutlu ruhta yoksul olanlara!</p>

  <p class="normal">Çünkü göklerin hükümranlığı onlarındır.</p>

  <p class="normal">Ne mutlu doğruluk yüzünden saldırıya uğrayanlara!</p>

  <p class="normal">Çünkü göklerin hükümranlığı onlarındır.</p>

  <p class="normal">Göklerin hükümranlığı, eğer ruhta yoksulsak ya da doğruluk yüzünden saldırıya uğruyorsak, içinde tamamlanacağımız sonsuzluktur.</p>

  <p class="normal">Ama size derim ki, kötü kişiye karşı direnmeyin. Tam tersine, sağ yanağına kim vurursa, ona öbürünü de çevir.</p>

  <p class="normal">Ama siz dinleyenlere söylüyorum: Düşmanınızı sevin, sizden nefret edenlere iyilik edin. Sizi lanetleyenlere kutluluk dileyin. Size kötülük edenler yararına dua edin.</p>

  <p class="normal">Göksel babanız yetkin olduğu gibi, sizler de yetkin kişiler olun.<sup class="calibre5"><a href="../Text/alaca_split_054.html#footnote-100-36" id="footnote-100-36-backlink">[36]</a></sup></p>

  <p class="normal">Yetkin olmak, Tanrı’yla bir olmak, başsız ve sonsuz olmak... Ne yapacağız? Öteki yanağımızı çevirmeli ve düşmanlarımızı sevmeliyiz.</p>

  <p class="normal">İsa, kartalın saldırdığı kuzu, şahinin kaptığı güvercin, kaplanın yuttuğu geyiktir.</p>

  <p class="normal">Peki öyleyse beni öldürmek için kılıçla gelen adama direnmezsem, kılıcının altında acı çekip ölürsem, neyim o zaman? Ondan büyük müyüm, ondan güçlü müyüm? Bir av olarak ben, beni yutan kaplanın karşısında bilir miyim Sonsuzluk’ta son bulmayı? Karşı koymayarak onun sonunu hazırladım. Çünkü bir kaplan çıldırmış ve çabalayan bir avı öldürmedikçe bilmez son bulmayı? Ne bir kasap için, ne de bir sırtlan için bitmişlik yoktur. Karşı koymayışımla kaplanın coşkusunu, sona erişini, raison d’être’ini<sup class="calibre5"><a href="../Text/alaca_split_055.html#footnote-100-37" id="footnote-100-37-backlink">[37]</a></sup> çalabilirim. Kaplan benim karşı koymayışımda sonsuza dek yok olur.</p>

  <p class="normal">Ama ben, ben neyim? “Sizler de yetkin kişiler olun.” Bu boyun eğmede nerede yetkinim ben? Kendi olumsuzluğumun ardında, kaplanın kendi görkemli sonsuzluğunu onaylamasından farklı bir onaylama mı var?</p>

  <p class="normal">Karşı koymayan ben’in bağlı olduğu birlik nedir?</p>

  <p class="normal">Yalnızca muhteşem ve korkunç Tanrı’nın, Moleke’nin<sup class="calibre5"><a href="../Text/alaca_split_056.html#footnote-100-38" id="footnote-100-38-backlink">[38]</a></sup> bir parçası olma ve yenilip yutulmanın olumsuz heyecanına mı sahibim? Sona ermenin coşkusuna da sahibim. Ama başka bir şey yok mu?</p>

  <p class="normal">Kaplanın sözü bu: Duygularım tamamen ben ve benim duygularım da içimdeki Tanrı. Ama İsa dedi ki: Tanrı başkalarında, ben olmayandadır. Tanrı başkalarının oluşturduğu çokluktadır ve bu büyük Tanrı’dır, ben olan Tanrı’dan daha büyük bir Tanrı. Ben olmayan Tanrı.</p>

  <p class="normal">Bu Hıristiyan doğrusudur. Putperest öğretiyi tamamlayan doğru: “Ben olan Tanrı.”</p>

  <p class="normal">Ben olmayan Tanrı. Ben olmayanı anlarken sona ererim, sonsuz olurum. Öteki yanağımı çevirirken benden büyük, benden farklı, ben olmayan Tanrı’ya boyun eğerim. Bu, en yüksek sona eriştir. Bu sona erişi başarmak için komşumu kendim gibi severim. Komşum ben olmayan şeydir. Ve eğer onu seversem, Bütün’le bir olmaz mıyım, sona erişim tamamlanmaz mı, Tanrı’yla bir olmaz mıyım, sonsuzluğa ulaşmaz mıyım?</p>

  <p class="normal">Rönesans’tan sonra Kuzeyliler, ben olmayan Tanrı’ya olan dini inançlarını eyleme dökmek için daha da ilerledi. Ruhu kurtarma düşüncesi bile olumsuzdu: Bu lanetlenmeden kaçmayla ilgili bir soruydu. Püritenler, ben olan Tanrı’ya son bir büyük saldırıda bulundu. I. Charles’ın, tanrısal güçle kral olanın, başını kestiklerinde sembolik olarak Tanrı suretinde olan benin, tenin ve duyguların beninin, parlayıp yanan kaplanın, kral, efendi, soylu olan benin, Tanrı’nın bedeni olduğu için ilahi olan benin egemenliğini de sonsuza dek yok ettiler.<sup class="calibre5"><a href="../Text/alaca_split_057.html#footnote-100-39" id="footnote-100-39-backlink">[39]</a></sup></p>

  <p class="normal">Püritenler’den sonra ben olmayan Tanrı üzerine daha fazla bilgi toplayabiliyoruz. Pope, “Kendini bil her şeyden önce, bırak Tanrı’yı geri / İnsandır insanın asıl bileceği,”<sup class="calibre5"><a href="../Text/alaca_split_058.html#footnote-100-40" id="footnote-100-40-backlink">[40]</a></sup> dediğinde, şunu belirtiyordu: İnsan insanı, –büyük soyut kavramı– anlamak istediğinde haklıdır, tamamlanmıştır, kusursuz olmuştur ve bilginin yöntemi, kendini yok etme olan incelemedir. Bu önerme bugüne kadar şöyledir: İnsan, evrenin bir örneğidir. Kendini anlatmak, isteklerini gerçekleştirmek, duygularını doyurmak zorundadır.</p>

  <p class="normal">Şimdi bir değişiklik olmak zorundadır. Tek başına insan sınırlı, kendinde sonu olan bir varlıktır. Ama kendi olmayan şeyleri kavrayabilir. “İnsandır insanın asıl bileceği.” Bu, “Komşunu en az kendin kadar sev,” demenin bir başka yoludur. Bu da, insan kendi olmayanla, soyut olanla ilgili bilgisinde tamamlanır, demektir. Bu yüzden, tamamlanma, ötekini aramak ve bilmekte yatar. Öte yanda Stuart önermesi şöyleydi: “İnsan kendini anlattığında tamamlanır.”</p>

  <p class="normal">Yeni ruh felsefenin deneysel ve ideal öğretileri şöyle gelişti.<sup class="calibre5"><a href="../Text/alaca_split_059.html#footnote-100-41" id="footnote-100-41-backlink">[41]</a></sup> Her şey bilinçliliktir. Ve her insanın bilincinde birey küçük ve bölük pörçükken insan büyük ve sınırsızdır. Bu yüzden birey kendini insanlığın büyük varlığında eritmelidir.</p>

  <p class="normal">Bu, Shelley’nin dinselliği, insanın kusursuzluğudur.<sup class="calibre5"><a href="../Text/alaca_split_060.html#footnote-100-42" id="footnote-100-42-backlink">[42]</a></sup> Bu, vahyi gerçekleştirdiğimiz yoldur. “Gökteki babanız yetkin olduğu gibi, sizler de yetkin kişiler olun.” Bu, Aziz Paul’ün, “Şimdi bir parça biliyorum; ama daha sonra bilindiğim kadar bileceğim”idir.</p>

  <p class="normal">İnsan, her şeyi bildiğinde ve anladığında yetkin olacaktır ve yaşam kutsanacaktır. O, her şeyi bilme ve anlama yetisine sahiptir. Bu yüzden taşıdığı sonsuz özgürlük ve kutsanma umuduyla haklıdır.</p>

  <p class="normal">Yeni dinin büyük esini özgürlüğün esinidir. Ben somut bedenimi ve sınırlı isteklerimi gömdüğümde ya da geriye ittiğimde, bir tarlakuşu gibi cenneti ve yeryüzünü şarkıyla donatarak gökyüzünde yittiğimde kusursuz olurum ve sonsuzlukta sona ererim.<sup class="calibre5"><a href="../Text/alaca_split_061.html#footnote-100-43" id="footnote-100-43-backlink">[43]</a></sup> Ben, ben olmayan olduğumda, kusursuz özgürlüğüm vardır, sınır tanımam. Yalnızca kendimi yok etmeliyim.</p>

  <p class="normal">Bu, kendini bilimde anlatan dini bir inançtı. Bilim dışarıyı, benliğin maddesini, dış dünyayı inceleme demekti. Ve makine, yapılmış, kocaman, benliksiz bir güçtü. Bu yüzden geçen yüzyılın sonunda yaptığımız asıl ibadet, makine gücündeydi.</p>

  <p class="normal">Bize yardım etmesi için benliğimizi hâlâ getiremeyeceğimiz halde, ben olmayan, kendini düşünmeyen dünyaya tapıyoruz. Askerlere Shakespeare’in önerisini haykırıyoruz: “Öyleyse kaplanı harekete geçirin.”<sup class="calibre5"><a href="../Text/alaca_split_062.html#footnote-100-44" id="footnote-100-44-backlink">[44]</a></sup> Kaplan, en yüce, imparator ve savaşçı olmak istiyoruz yeniden, oysa idealimiz, eşitliğin kendini düşünmeyen dünyası.</p>

  <p class="normal">Bizler kendini düşünmeden Tanrı’ya hizmet etmeyi sürdürür, ruhtaki ve ben olmayan insanlığa hizmet etmedeki birliğe tapınırız. Bu, kendini düşünmeyen Tanrı, duraksamadan herkes için çalışandır. Ve onun sureti bize hükmeden ve göz dağı veren bir makinedir, biz karşısında eğiliriz, ona hizmet etmek için can atarız. Çünkü bu, tüm insanlık için aynı şekilde işler.</p>

  <p class="normal">Aynı zamanda savaşçı kaplanlar olmak isteriz. İşte korkunç olan budur: İkisinin karışması. Biz savaşçı kaplanlar, kendimizi makinelerle donatırız ve bizim kızgın kaplan öfkemiz makineler tarafından yayılır. Makinelerin kaplanların acıması altında ve onlara sarılarak onları anlatmaya zorlanmasını görmek korkunç bir şeydir. Kaplanları bu makinelerde yakalanmış, tuzağa düşürülmüş ve parçalanmış görmek daha da korkunçtur. Bu, karmaşadan da öte bir karmaşa, betimlenemez bir cehennemdir.</p>

  <p class="normal">Kaplan hatalı değildir, makine hatalı değildir; ama biz, yalancılar, sözde destekçiler, tek tornadan çıkmış salaklar, biz affedilemeyecek kadar hatalıyız. Biz, “Bir kaplan olacağım; çünkü insanlığı seviyorum; başkalarına olan sevgimden, ben olmayanlara kendimi düşünmeden hizmet etme isteğinden dolayı bir kaplana bile dönüşeceğim,” deriz. Bu çok saçma. Bir kaplan her şeyi yiyip yutar; çünkü o, bu yutmayla var olur, bu yutmada kendi mutlak benliğini elde eder. Bencil olmayan vicdanı öteki geyiklerin, güvercinlerin ya da kaplanların hatırına ona böyle emrettiği için yemez.</p>

  <p class="normal">Mekanik yolla kendini düşünmemeye ulaştığımızda hemen öteki uç olan aşkın benliğe de kucak açarız. Ama aynı anda her ikisi de olmak isteriz. Ötekine dönüşmeden beriki olmayı bırakmayız. Karşılığında gerekli rolleri bile oynamayız. Aynı anda hem kaplan hem de geyik olmak isteriz. Bu, yalnızca dehşet verici bir hiçliktir. Biz, “Kaplan kuzudur ve kuzu da kaplan,” demeye çalışırız. Bu bir hiçtir.</p>

  <p class="normal">Padrone beni kalın duvarların korumasındaki küçük odaya aldı. İçeriye girdiğimi gören Signora’nın koyu renk gözleri şaşkınlıkla ve huzursuzca parladı. Signore’den daha gençti, köydeki küçük tüccarlardan birinin kızıydı ve ne yazık, çocuğu yoktu.</p>

  <p class="normal">Doğruydu, kapı açık duruyordu. Hanımefendi tornavidayı bırakıp dikildi. Gözleri heyecandan parlıyordu. Kapıyı kapatması gerekirken açılmasına neden olan zemberek onun ruhunda parlak bir kıvılcım çakmıştı. Bu mekanizma meleğiyle boğuşuyordu.</p>

  <p class="normal">Kırk yaşlarındaydı, alev gibiydi ve çok mutsuzdu. Sanırım mutsuz olduğunun farkında değildi. Ama yüreği, yaşamındaki bir güçsüzlük tarafından kemiriliyordu.</p>

  <p class="normal">Yaşamının ateşi küçük padrone’ye bağlıydı. Padrone, garip, durgun, yaşlıydı ve insandan çok bir maymuna benziyordu. Kadın onun durgun, yaşlı ve güzel haline kendi ateşiyle destek oluyor, onu zarar görmekten koruyor; ama ona inanmıyordu.</p>

  <p class="normal">Şimdi Signora Gemma, zembereği tutan vidayı söken kocasını tutuyordu. Yalnız olsalar, o, bu işi kocasının buyruğuyla kendi yapardı. Ama ben orada olduğum için, o ak saçlı, titrek ve iyi yetiştirilmiş beyefendi, uzun bir tornavidayla bir iskemlenin üstünde, karısı düşmesin diye onu tutarken bu işi yapıyordu. Yetiştirilişindeki şaşılası gücün verdiği olgunluktaydı.</p>

  <p class="normal">Zembereği kapalı kapıya göre ayarladılar ve mandal bırakıldığında kapı açılabilsin diye kapı pervazına bağlayarak yavaşça uzattılar.</p>

  <p class="normal">Kısa sürede yapıvermiştik. Bir endişe ânı oldu, vida sabitlendi. Ve kapı çalıştı. Mutlu oldular. İçimde kıpırtılı bir melankoli uyandıran Signora Gemma kapı hızlıca kapanınca heyecanla ellerini çırptı.</p>

  <p class="normal">“Ecco!” diye bağırdı o titreşen, neredeyse savaşçı kadın sesiyle: “Ecco!”</p>

  <p class="normal">Gözleri kapıya baktığında alev gibi yanıyordu. Bir daha denemek için kapıya koştu. Kapıyı umutla ve heyecanla açtı. Pat! Gürültüyle kapandı kapı.</p>

  <p class="normal">“Ecco!” diye bağırdı bronz gibi titreşen gergin ama utkulu sesiyle.</p>

  <p class="normal">Ben de denemeliyim. Kapıyı açtım. Pat! Kapı gürültüyle kapandı. Hep beraber neşeyle bağırdık.</p>

  <p class="normal">Sonra Signor di Paoli, cana yakın, terbiyeli, yapmacık bir gülüşle bana döndü. Kadına sırtını dönüp o garip, ata benzer ağzıyla görkemli bir şekilde gülerek eli çenesinde durdu. Bu, bir beyefendinin işiydi. Karısı kovulmuş gibi ortadan kayboldu. Sonra padrone yakınlık gösterilerine girişti: İçmeliyiz.</p>

  <p class="normal">Bana mülkünü gösterecekti. Ben evi çoktan görmüştüm. Soldaki cam kapılardan geçerek içteki avluya çıktık.</p>

  <p class="normal">Bu bahçe çevresindekilerden daha alçaktaydı ve güneş ışığı boşluklarında yemyeşil çimenlerin yetiştiği karoların üzerine dik oturtulmuş kemerlerden geçerek geliyordu; her şey ıssız, geniş ve durgundu. Işıkta bir ya da iki portakal sepeti vardı.</p>

  <p class="normal">Sonra bir ses duydum, orada, köşede, pembe sardunyalar ve güneş ışığının arasında Signora Gemma gülümseyerek bir bebekle oturuyordu. On sekiz aylık, açık tenli ve gürbüz bir bebekti. Signora, her şeyden uzakta, oturmuş, banktan aşağı sarkarak minik beyaz şapkasına pembe sardunyalar toplayan bu çocuğa vermişti bütün dikkatini.</p>

  <p class="normal">Kadın güldü; eğildiğinde esmer yüzü, heyecanla gülen ve sesler çıkaran sevimli bebeğin yanında gölgeden güneşin parıltısına dönüştü. Çocuk ona bakmadı. Kadın onu hızlıca gölgeye çekti ve her ikisi de belirsizleşti; esmer başı bebeğin yün ceketine dayalıydı, oğlanın boynunu asma yapraklarının altında istekle öpüyordu. Pembe sardunyalar güneşte neşeyle kıvrılıyorlardı.</p>

  <p class="normal">Padrone’yi unutmuştum. Birden, soran bir bakışla ona döndüm.</p>

  <p class="normal">“Signora’nın yeğeni,” diye kısaca, nazikçe, alçak sesle açıkladı. Sanki utanıyordu ya da çok üzülmüştü.</p>

  <p class="normal">Kadın ona baktığımızı gördü, bu yüzden çocukla konuşarak ve gülerek güneşe, yanımıza geldi. Kendi dünyasından çıkmamıştı... Resmi durumlar dışında bizi tanımıyordu...</p>

  <p class="normal">Signor Pietro, bu yaşlı ve garip beygir, çocuğa tuhaf ve kindar bir kıskançlıkla güldü ve kişnedi. Çocuk yüzünü ağlayacak gibi buruşturdu. Signora yaşlı kocasından uzağa doğru dans ederek oğlanla birlikte uzaklaştı.</p>

  <p class="normal">Uzaktan, “Ben yabancıyım,” dedim kadına, “yabancıdan korkuyor.”</p>

  <p class="normal">“Hayır, hayır!” diye bağırdı gözleri parlayarak, “ne zaman bir erkek görse ağlar.”</p>

  <p class="normal">Kollarındaki çocukla gülerek ve heyecanla ilerledi yine. Kocası sanki gölgede kalmış, unutulmuş gibi dikiliyordu. Kadın, ben ve bebek güneşte bir süre gülüştük. Sonra adamın kişnemesini, zorlama gülüşünü duydum. Yok sayılamazdı. Kendini gösterdi. Varlığını kabul ettirmek istercesine sertleşti, üzüntü ve unutulmuşlukla ayaklanıp savunmaya geçmişti.</p>

  <p class="normal">Kadın da rahatsızdı. Çocukla birlikte uzaklaşmak, çocuğun keyfini tek başına çıkarmak istediğini görebiliyordum. Erkek kardeşinin çocuğuydu. Yaşlı padrone kadının çocukla ilgili heyecanıyla uyuşmuştu. Karamsar, sinirli, önemsiz, çenesini tuttu.</p>

  <p class="normal">Etkisizleşmişti. Bunun farkına vardığımda çok şaşırdım. Sanki varlığı, bir çocuğu olana dek kanıtlanmayacaktı. Sanki raison d’être’i bir oğlan sahibi olmasıydı. Oysa hiç çocuğu yoktu. Bu yüzden raison d’être’i de yoktu. Hiçbir şeydi, hiçbir şeyde yiten bir gölge. Ve kendi hiçliğinde tükenmiş, utanıyordu.</p>

  <p class="normal">Şaşırdım. Bu, bizim için İtalyan çekiciliğinin sırrıdır; erkeklik organına tapınma. İtalyanlara göre erkeklik organı, bireysel yaratıcı ölümsüzlüğün simgesi, her erkeğin kendi Tanrı’sıdır. Çocuk, bu Tanrı’nın kanıtıdır.</p>

  <p class="normal">Bu yüzden bir İtalyan çekici, uysal ve güzeldir; çünkü bedenindeki Tanrı’ya tapar. Kıskanıyoruz, onun yanında kendimizi önemsiz ve silik hissediyoruz. Ama aynı zamanda sanki o bir çocuk biz de yetişkinmişiz gibi kendimizi üstün hissediyoruz.</p>

  <p class="normal">Hangi konuda daha üstünüz? Yalnızca asıl yaratıcıyı, Tanrı’yı aramada erkeklik organının ötesine gittiğimiz için. Biz fiziksel güçleri ve bilimin sırlarını bulduk.</p>

  <p class="normal">İnsanı, içimizden biri olan insandan daha yücelttik. Amacımız kusursuz insanlık, kusursuz ve eşit insan bilincidir. Ve bunu, benliğimizi boyun eğdirerek, aza indirerek, inceleyerek ve yok ederek elde ederiz. Böyle sürdürürüz, bilimde, mekanikte ve toplumsal reformda...</p>

  <p class="normal">Ama kendimizi bu süreçte yorduk. Büyük hazineler bulduk; ama bunları kullanmada yetersiziz. Bu yüzden, “Bu hazineler de ne ki, bunlar aşağılık hiçlikler,” dedik. “Bu maceradan geri dönelim, İtalyanlar gibi kendi bedenimizin keyfini çıkaralım,” dedik. Ama yaşamdaki alışkanlıklarımız, anayasamız, İtalyanlar gibi olmamızı engeller. Erkeklik organı bizim için hiçbir zaman bir Tanrı olmayacaktır; çünkü biz ona inanmıyoruz: Hiçbir Kuzeyli inanmaz. Bu yüzden ya çocukları “gelecek” olarak tanımlayarak kendimizi onlara hizmet etmeye adıyoruz, ya da sapkın ve yıkıcı oluyor, kendimizi bedenin yok edilmesindeki heyecana bırakıyoruz.</p>

  <p class="normal">Çocuklar gelecek değildir. Yaşayan gerçek gelecektir. Zaman ve insanlar geleceği oluşturmaz. Gerileme gelecek değildir. Amaçsız büyüyen elli milyon çocuk kendi bireysel isteklerini gerçekleştirmek isterse, onlar gelecek değildir, onlar yalnızca geçmişin parçalanmasıdır.<sup class="calibre5"><a href="../Text/alaca_split_063.html#footnote-100-45" id="footnote-100-45-backlink">[45]</a></sup> Gelecek yaşayan, gelişen gerçekte, ilerleyen başarıdadır.</p>

  <p class="normal">Bu iyi bir şey değildir. Ne yaparsak yapalım, bu kendinden vazgeçip kusursuz bir topluma karşı duyulan daha büyük bir arzunun içindedir. Bu arzunun bir yanında çözümleme ötekinde mekanik yapılanma durur. Bu arzu bir bütün olarak bize hükmeder ve bütün parçalanıp yok olana dek arzu var olmalıdır. Şimdi kusursuz derecede bencillikten uzak bir insanlığa duyulan o bilindik, muhteşem arzuyla bencilleştik ve kendi kendimize zarar verir duruma geldik. Kusursuzluğa giden yolda yarattığımız büyük mekanikleşmiş toplumun birer parçasıyız. Bu bencil, büyük mekanik toplum acımasızdır. Mekanik bir biçimde çalışır ve bizi yok eder, efendimiz ve Tanrımızdır.</p>

  <p class="normal">Ayrılmanın, yaptığımız ve yüzyıllardır yapmakta olduğumuz şeyi bırakmanın zamanı çoktan geldi. Tek bir sonsuzluğu aramayı, ötekini görmezden gelmeyi, silmeye çalışmayı bırakmanın zamanı çoktan geldi. Sonsuz iki katmanlıdır: Baba ve Oğul, Karanlık ve Aydınlık, Duygular ve Akıl, Öz ve Zihin, Benlik ve Benlik dışı, Kartal ve Güvercin, Kaplan ve Kuzu. İnsanın sona tamamlanışı iki katmanlıdır; kendinde ve kendi dışında. Ben’de, benliğimde, duygularımın derinliğinde karanlığın kaynağına doğru gerileyerek yüce yaratıcıya, sonsuzluğa erişirim. Kendimden ileriye giderek, mutlak duyusal benliğimi silerek temel sonsuzluğa, ruhtaki birliğe erişirim. Bunlar iki sonsuzluktur, Tanrı’ya yaklaşmanın iki katmanı. Ve insan her ikisini de bilmelidir.</p>

  <p class="normal">Ama bunları hiçbir zaman birbirine karıştırmamalıdır. İkisi sonsuza dek ayrıdır. Aslan hiçbir zaman kuzuyla birlikte yatmayacaktır. Aslan sonsuza dek kuzuyu yiyecek, kuzu sonsuza dek aslan tarafından yenilecektir. İnsan, bedendeki büyük tamamlanışı, bedensel heyecanı bilir ve bu hep böyledir. Ayrıca birliğin ruhsal heyecanını da –bu da hep böyledir. Ama ikisi ayrıdır ve hiçbir zaman karıştırılamaz. Birini ötekiyle dengelemek düşünülemez, kötüdür. İkisini birbirine karıştırma korkunçtur ve hiçliktir.</p>

  <p class="normal">İki sonsuzluk, olumsuz ve olumlu, hep bağlıdır birbirine; ama hiçbir zaman aynı değildir. Hep birbirlerine karşıtlardır; ama aralarında bir ilinti vardır. Bu, Hıristiyanlıktaki üçlülüğün Kutsal Ruh olanıdır. Geçip gittiğimiz, unuttuğumuz, günah işlediğimiz, tecavüz ettiğimiz iki sonsuzluk, Tanrı’nın iki yanı arasında kurulan ilişkidir. Baba babadır ve oğul oğuldur. Oğlu tanıyıp babayı yadsıyabilirim ya da babayı tanıyıp oğlu yadsıyabilirim. Ama asla yadsıyamayacağım şey iki sonsuzluğu bir bütüne bağlayan, Tanrı’nın iki yönünü birbirine bağlayan ve onları ayrı tutan, Kutsal Ruh’tur. İki’nin Bir olduğunu söylemek kabul edilemez bir yalandır. İki, Üçüncü’nün araya girmesiyle Bir’e bağlanır.</p>

  <p class="normal">İki yol vardır, yalnızca bir tek değil. Sona ermede iki karşıt yol vardır. Ama onları bir üçgenin tabanı gibi birleştiren şey sürekli ve kesindir, temel bütünü oluşturur. Ve Kutsal Ruh’ta ben iki yolu, iki sonsuzluğu, iki sona erişi bilirim. Ve İki’yi bildiğimde, bütünü kabul ederim. Ama Bir’i dışarıda bırakarak Bütün’ü dışarıda bırakırım. Ve İki’sini birbirine karıştırdığımda elde ettiğim hiçlik, yokluktur.</p>

  <p class="normal">“Mais,” dedi Signore karısının başka bir adamın çocuğuyla oynadığı rezil sahneden başlayarak, “mais voulez – vous vous promener dans mes petites terres?“<sup class="calibre5"><a href="../Text/alaca_split_064.html#footnote-100-46" id="footnote-100-46-backlink">[46]</a></sup></p>

  <p class="normal">Sözler akıcı bir şekilde geldi, kendini savunmak ve göstermek için çok heyecanlanmıştı.</p>

  <p class="normal">Duvarlar arasında güneşten korunmuş cılız asma dallarından oluşan çardağın altından yürüdük. Aradan bakan yalnızca, bize paralel duran yüksek dağdı.</p>

  <p class="normal">Büyük üzüm bağını ne kadar sevdiğimi söyleyip bağın nerede bittiğini sordum. Padrone’nin gururu bir şakırtıyla geldi. Bana terası, yukarıdaki büyük limonlukları gösterdi. Hepsi onundu. Ama –İtalyan omuzlarını silkeledi– bu hiçbir şeydi, yalnızca küçük bir bahçe, vous savez, monsieur.<sup class="calibre5"><a href="../Text/alaca_split_065.html#footnote-100-47" id="footnote-100-47-backlink">[47]</a></sup> Güzel olduğunu, beğendiğimi ve bana gerçekten çok büyük göründüğünü söyleyip karşı çıktım. Belki de bugün güzel olduğunu söyleyip dediğimi kabullendi.</p>

  <p class="normal">“Perché – parceque – il fait un tempocositrés bell’ – trés beau, ecco!”<sup class="calibre5"><a href="../Text/alaca_split_066.html#footnote-100-48" id="footnote-100-48-backlink">[48]</a></sup></p>

  <p class="normal">Küçük bir sıçrayışla, yerdeki bir kuş gibi, “güzel” sözcüğüne aceleyle tüneyiverdi.</p>

  <p class="normal">Bahçenin terasları güneş içindeydi, doğrudan üstlerine düşen, görkemli ve güçlü ışığı yakalamak için bir kanal gibi açılmışlardı. Duvarların arasında yabancı, kusursuz ve asmaların cılız bulvarının altında, güçlü bahar güneşinde yürüyorduk. Padrone anlamsız, küçük sesler çıkarıyor ve bana sebzelerin adını öğretiyordu. Toprak, verimli ve esmerdi.</p>

  <p class="normal">Karşımızda, güvende oluşumuzu küçümseyen yüksek ve kemer oluşturmuş bir kar yığını vardı. Bir basamağa çıkınca, gölün karşı tarafındaki küçük köyleri görebiliyorduk. Bir basamak daha çıkınca da dalgalanan suyu görebildik.</p>

  <p class="normal">Depo olduğunu düşündüğüm büyük bir taş binaya geldik. Daha çok bir açık hava deposuna benziyordu; çünkü duvarları yarıya kadar yıkılmıştı; köşe sütunu çok beyaz, kare ve ötekilerden ayrıydı.</p>

  <p class="normal">Karanlıktan içeriye dikkatsizce girdiğimde ayaklarımda berrak ve belirsizlikte yeşil bir su birikintisi olduğunu fark ettim. Karanlık bir su deposuydu.<sup class="calibre5"><a href="../Text/alaca_split_067.html#footnote-100-49" id="footnote-100-49-backlink">[49]</a></sup> Signore şaşkınlığıma güldü. Bunun sulama için olduğunu söyledi. Doğal bir kokusu vardı, hafifçe kokuyordu; öyle olmasa güzel bir banyo olacağını söyledim. Yaşlı Signore bu düşünceye küçük, kişneyen sırıtışıyla güldü.</p>

  <p class="normal">Sonra çatının altındaki büyük yerde depolanmış kırmızıkahve yaprak yığınına tırmandık. Yapraklar tepelerin hoş kokularını salarken küçük, kırmızı bir ısı da yayıyor gibiydi. Aralarından geçtik ve limonluğun dibinde durduk. Heybetli, karanlık bina güneşte önümüzde yükseldi.</p>

  <p class="normal">Yaz boyu, göl kenarındaki dik dağ yamaçları üzerinde, yeşil yaprakların arasından, tapınak kalıntıları gibi yükselerek durdu çıplak sütun sıraları: Duvarın beyaz ve kare sütunları. Sütun sıraları arasında ve alanda kimsesiz durarak... Sanki daha önce burada tapınmış büyük bir soydan kalmış gibi dağ yamaçlarının her yerinden yükselerek... Ve hâlâ kışın bazıları güneşin olduğu yerlerde uzakta yalnız dururken görülür. Yıkık bir duvarın ardından yükselen gri sütunlar... Dizi dizi... Çırılçıplak... Terk edilmiş...</p>

  <p class="normal">Bunlar limon bahçeleridir ve sütunlar ağaçların ağır dallarını desteklemek içindir; ama sonunda kışın limonlukları örterek karanlık ve çirkin büyük ahşap evlerin yapı malzemesi olarak kullanılırlar.</p>

  <p class="normal">Kasım ayında soğuk rüzgârlar başladığında ve dağlara kar düştüğünde, insanlar, depolardan dışarı kereste taşıdı ve biz düşen kalasların sesini duyduk. Sonra dağ sırasındaki askeri yoldan yürüdüğümüzde, aşağıda, limon bahçelerinin üstünde, bir sütundan bir başkasına doğru dizilmiş uzun direkleri gördük. Ve direkleri yerleştirip yürürken konuşan ve şarkı söyleyen iki adam gördük. Ayakları kaysa sekiz on metre sonra düşecek gibi olmalarına karşın dengesiz zoccoli’leriyle<sup class="calibre5"><a href="../Text/alaca_split_068.html#footnote-100-50" id="footnote-100-50-backlink">[50]</a></sup> kolayca yürüyorlardı. Diklemesine yükselen dağ, yücelik duygusunu yok edercesine yakın görünüyordu. Başlarının üstündeki kayalar gökyüzünde parlıyordu. Sonra yine sırayla dizilen direklerin mavi göl üzerinden dağlarda çınlayan gürültüsü vardı. Kerestelerin dağlardan dışarı fırlamış eski ve kahverengi platformu, yukardan bakıldığında yere, aşağıdan bakıldığında çatıya benziyordu. Sonra yol üzerinde adamları dayanıksız ve sallanan platformda direklere çekiçle vururken gördük. Çekiç sesleri tüm gün boyunca kayalarda ve zeytin ağaçlarında yankılandı. Çatılar hazır olduğunda, beyaz direklerle eski tahtalar arasına, kabaca yapılmış panoları koydular. Kimi burada kimi orada, düzensiz aralıklarla yerleştirilmiş cam panolar vardı. Dar pencerenin uzun şeridinde üst üste yerleştirilmiş panolar. Şimdi bu kocaman, çirkin yapılar gerideki iki üç sıradan yükselerek dağlardan çıkıyor. Başıboş, karanlık, utanç verici yapılar...</p>

  <p class="normal">Sabahları sık sık yatakta kalıp gün doğumunu izlerim. Göl karanlık ve süt gibidir, üstlerinden gökyüzü akarken ve ışıkla parlarken dağlar gerilerde laciverttir. Dağ sıralarında bir noktada ışık altın gibi yanar, tepenin kenarında küçük bir yeri eritir, oyuk açar gibidir. Bu noktada eritir, eritir ve aniden yoğun, ergin, canlı bir ışık ortaya çıkar. Aniden erir dağlar, ışık aşağıya iner; bir parıltı, bir parlaklık, parıltılar topluluğu, süte benzeyen göl boyu parlayan dayanılmaz bir güneş izi vardır ve ışık yüzüme düşer. Sonra öbür yana bakarak bana limon bahçelerini açtıklarını belirten küçük bir açılma sesi duyarım. Bir uzun pano burada ve orada... Kahverengi tahta ve cam parçaları arasında düzensiz aralıklardaki uzun karanlık...</p>

  <p class="normal">“Vouley vous” – uzattığı eliyle önümde eğilir Signore. “Vouley vous entrer, monsieur.”<sup class="calibre5"><a href="../Text/alaca_split_069.html#footnote-100-51" id="footnote-100-51-backlink">[51]</a></sup></p>

  <p class="normal">Zavallı ağaçların karanlıkta üzgün gibi göründükleri limonluğa girdim. Burası geniş, karanlık ve soğuk bir yerdi. Tam görülmeyen meyveleriyle yüklü uzun limon ağaçları bir araya gelmiş ve karanlıkta yükselmişti. Yeraltının karanlığındaki hayaletlere benziyorlardı, yaşamda yalnızca kendilerinin gölgeleriydiler. Ve göze çarpmadan dolaşırken direklerden birini gördüm. Ama o da tanıdığım göz kamaştıran beyaz adamlardan değildi, bir gölgeydi. Burada bizler, ağaçlar, insanlar, direkler, koyu toprak, üzgün kara yollar bu büyük kutunun içinde kapalıyız. Doğru, önümüz açıktı ve rasgele bir ışık huzmesi kendi halindeki ağaca ve hastalıklı yuvarlak limonlara doğru geliyordu. Ama yine de burası kasvetliydi.</p>

  <p class="normal">“Burası dışardan daha soğuk,” dedim.</p>

  <p class="normal">“Evet,” diye yanıtladı Signore, “Şimdi. Ama geceleri – sanırım –”</p>

  <p class="normal">Neredeyse gece olmasını istedim, denemek için. Ağaçları sevimli bir durumda hayal etmek istiyordum. Şu anda yeraltındaymış gibiydiler. Limon ağaçlarının arasında, yolun kıyısında minik portakal ağaçları vardı ve alacakaranlıkta kor olmuş kömür gibi sallanan düzinelerce portakal. Ellerimi onlarla ısıttığımda Signore, koyu yapraklar arasında ben bir sürü yanan portakal –koca bir buket–<sup class="calibre5"><a href="../Text/alaca_split_070.html#footnote-100-52" id="footnote-100-52-backlink">[52]</a></sup> sahip olana dek kopardı onları dallardan birbiri ardına. Limonluğun Hades’ine bakarken yolun kıyısındaki kıpkırmızı bir sürü portakal bana gece göl kıyısındaki köyün ışıklarını anımsattı. Bu sırada yukarıdaki solgun limonlar da yıldızlardı. Limon çiçeklerinin belli belirsiz ve muhteşem bir kokusu vardı. Sonra bir limon dikkatimi çekti. O kadar ufak bir ağaçta o kadar ağır ve büyük duruyordu ki, koyu yeşil bir ura benziyordu. Bütün limonların sahibi gibiydi.</p>

  <p class="normal">Yolun köşelerinde küçük, yuvarlak kül birikintileri ve soğuk gecelerde evin içinde ateşin yandığı yerlerde yanmış odun kütükleri vardı. Ocak ayının ikinci ve üçüncü haftaları boyunca kar dağlara o kadar yavaş indi ki bir saat tırmandıktan sonra kendimi bir kar tabakasında buldum ve zeytin bahçelerini karlarla kaplı gördüm.</p>

  <p class="normal">Padrone bütün limonların ve tatlı portakalların ekşi bir portakalla aşılandığını söyledi. Tohumdan çıkan bitkiler, limon ve tatlı portakallar hastalığa yenik düştü, böylece üreticiler yalnızca doğal ekşi portakal üretmeyi ve onun üzerinden aşılama yapmayı güvenli buldu.</p>

  <p class="normal">Ve maestra<sup class="calibre5"><a href="../Text/alaca_split_071.html#footnote-100-53" id="footnote-100-53-backlink">[53]</a></sup> –bize İtalyanca öğretirken siyah eldivenler giyen okul müdiresi– limonun Garda’ya gelip bir kilise ve manastır kuran Assisi’li Aziz Francis tarafından getirildiğini söyler. Kuşkusuz ki San Fransisco Kilisesi çok eski ve yıkıktır, yollarında sütunlar üstünde çok güzel ve orijinal meyve ve yaprak süslemeleri vardır.<sup class="calibre5"><a href="../Text/alaca_split_072.html#footnote-100-54" id="footnote-100-54-backlink">[54]</a></sup> Bu San Fransisco’yu limonla bağdaştıran şey gibi görünüyor. Onu buralarda cebinde bir limonla dolaşırken düşledim. Belki yaz sıcağında limonata yapmıştır kendine. Ama Bacchus içecek işinde onun daha önündeymiş.</p>

  <p class="normal">Signore limonlarına bakarak iç geçirdi. Sanırım onlardan nefret ediyor. Onu yüz üstü bırakıyorlar. Bütün yıl perakendede bir peninin yarısına satılıyorlar. “Bunlar İngiltere’dekiler kadar, hatta onlardan daha bile güzel,” diyorum. “Ama,” diyor maestra, “sizin limonlarınız Sicilya’dan geliyor. Pero<sup class="calibre5"><a href="../Text/alaca_split_073.html#footnote-100-55" id="footnote-100-55-backlink">[55]</a></sup> – bizim bir limonumuz başka yerlerin iki limonuna bedeldir.”<sup class="calibre5"><a href="../Text/alaca_split_074.html#footnote-100-56" id="footnote-100-56-backlink">[56]</a></sup></p>

  <p class="normal">Doğru, bu limonların nefis bir kokusu var; ama limon olarak güçlerinin sıradan bir limonunkini ikiye katlayacağı belli değil. Portakallar kilosu dört buçuk peniye satılıyor –küçük oldu mu beş tanesi iki peniye geliyor. Limonlar “Cedro”<sup class="calibre5"><a href="../Text/alaca_split_075.html#footnote-100-57" id="footnote-100-57-backlink">[57]</a></sup> olarak bilinen likörün yapımı için Salo’da da kiloyla satılıyor. Bir limon bazen bir şilin ya da daha fazla ediyor ama o zaman talep çok az oluyor. Bütün bunlardan belli ki, Garda Gölü limon üreterek daha fazla geçinemez. Bahçelerin büyük kısmı çoktan yıkılmış ve pek çoğu “Da Vendere”.<sup class="calibre5"><a href="../Text/alaca_split_076.html#footnote-100-58" id="footnote-100-58-backlink">[58]</a></sup></p>

  <p class="normal">Limonluğun gölgesinden çıktık, aşağımızdaki bölümün çatısına gittik. Çatının kenarına geldiğimizde oturdum. Padrone, arkamda durdu. Gökyüzündeki çatısında eski, yıpranmış, minik bir figür. Yıkılmışlığın minik figürü. Limonluklar gibi yıkılmış.</p>

  <p class="normal">Karşımızda yer alan dağdaki karlarla hep aynı seviyedeydik. Tepelerde, sağda ve solda, keskin mavi bir tabaka vardı. Rüzgâr hafiflemişti. Köylerin benekler topluluğu olduğu uzak kıyıda su yanar döner bir toz üfürdü.</p>

  <p class="normal">Dünyanın alçak seviyesinde, gölde turuncu yelkenli bir tekne, köpük lekeli lacivert suya doğru eğildi. Bir kadın, iki keçi ve bir koyunla çabucak tepeden aşağı indi. Zeytinlerin arasında bir adam ıslık çalıyordu.</p>

  <p class="normal">“Voyez,” dedi padrone uzak ve kusursuz bir melankoli içinde. “Bir zamanlar orada başka bir limon bahçesi daha vardı –kısa direkleri gördün mü, asmalara çardak yapmak için kesildiler. Bir zamanlar şimdikinin iki katı kadar limon vardı buralarda. Şimdi onlar yerine asmalar var. Bu topraktan her yıl limonlar için iki yüz liret alırdım. Asmalardan yalnızca sekiz liret alıyorum.”</p>

  <p class="normal">“Ama şarap değerli bir ürün,” dedim.</p>

  <p class="normal">“Ah cosi-cosi!<sup class="calibre5"><a href="../Text/alaca_split_077.html#footnote-100-59" id="footnote-100-59-backlink">[59]</a></sup> Çok yetiştiren adam için. Ama benim için – poco, poco – peu.”<sup class="calibre5"><a href="../Text/alaca_split_078.html#footnote-100-60" id="footnote-100-60-backlink">[60]</a></sup></p>

  <p class="normal">Birdenbire yüzü derin melankolik bir gülüşe, neredeyse bir oluk ağzına benzeyen bir sırıtmaya dönüştü. Bu, gerçek İtalyan melankolisiydi, çok derin, durağan.</p>

  <p class="normal">“Vous voyez, monsieur<sup class="calibre5"><a href="../Text/alaca_split_079.html#footnote-100-61" id="footnote-100-61-backlink">[61]</a></sup> – limon, bütün yıl boyu, bütün yıl boyu. Ama asma – yalnızca bir ürün –”</p>

  <p class="normal">Omuzlarını kaldırıp ellerini bir bitiş ve ölümlülük belirtisiyle uzattığı zaman yüzü bir maymun gibi sefaletin boş ve yaşlı bakışını almıştı. Umut yoktu. Şu an vardı. Ya şu an yeterliydi ya da hiçbir şey yoktu.</p>

  <p class="normal">Oturdum ve göle baktım. Cennet kadar, ilk yaradılış kadar güzeldi. Kıyılarında melankoliyle duran yıkılmış limon direkleri vardı, asma sopalarının ve zeytin ağaçlarının arasından çıkıntı yapan biçimsiz, kapalı limonluklar derme çatma görünüyordu. Kiliseleriyle sıkışıp kalan köyler de geçmişe ait gibi görünüyordu. Geçmiş yüzyıllarda oyalanıyor gibiydiler.</p>

  <p class="normal">“Ama bu çok güzel,” diye karşı çıktım. “İngiltere’de...”</p>

  <p class="normal">“Ah, İngiltere’de,” diye haykırdı padrone yüzüne yerleşen o yaşlı, kurnazlıkla biçimlenmiş, maymuna benzer ölümlülük sırıtışıyla. “İngiltere’de zenginlik var –les richesses– maden kömürleriniz ve makineleriniz var, vous savez. Burada bizim güneşimiz var...”<sup class="calibre5"><a href="../Text/alaca_split_080.html#footnote-100-62" id="footnote-100-62-backlink">[62]</a></sup></p>

  <p class="normal">Solgun elini gökyüzüne, o mavi günün muhteşem kaynağına doğru kaldırdı ve yapmacık bir zaferle güldü. Makineler onun ruhu için güneşten daha gerekliydi. Bu mekanizmaları, onların büyük, insan yapımı, insanı hiçe sayan güçlerini bilmiyordu; ama bilmek istiyordu. Güneşe gelince, o ortak maldı ve hiç kimse onunla farklı olamazdı. O, makineler, makine üretimi, para ve insan gücü istiyordu. Dünyayı avucunda tutan, onu raylara bağlayan, demir parmaklarıyla ona delikler açan, ona hükmeden adamın sevincini bilmek istiyordu. Benliğinin bu son zaferini, bu son düşünü istiyordu. İngiltere’nin gittiği yerlere –benliğin ötesine, büyük, insanlıktan nasibini almamış bensizliğe– gitmek, bedenden önce var olan doğanın aktif güçlerinden büyük cansız yaratıcılar, makineler, yaratmak istiyordu.</p>

  <p class="normal">Ama çok yaşlıydı. Sevgilisini –makineyi– kucaklamak genç İtalyanlara kalıyordu.</p>

  <p class="normal">Aşağıdaki göl ve karşıdaki karlı dağ ile limonluğun çatısına oturdum ve zeytin buğulu eski kıyılardaki yıkıntılara ve güneş ışığının hâlâ kapsadığı eski dünyanın sessizliğine baktım ve geçmiş bana öyle güzel göründü ki geçmişe doğru bakılmalıydı, geriye, yalnızca geriye; uyumsuzluğun değil, barışın ve güzelliğin olduğu yere.</p>

  <p class="normal">İngiltere’yi, Londra’nın büyük kalabalığını, siyah, sisli ve çalışan Midlands’i ve Kuzey’i düşündüm. Korkunç gözüktü. Ama yine de padrone’den, bu yaşlı, maymun gibi kurnaz ölümlüden daha iyiydi. İleri gidip hata yapmak ayrılmaz bir biçimde geçmişe saplanmaktan iyidir.</p>

  <p class="normal">Ama bu dünyaya ne olacak? Londra ve tüm dünyaya bir siyahlık gibi yayılan, korkunç ve sonunda yıkıcı sanayi ülkeleri vardı. Ve Garda güneş ışığı göğünün altında harikaydı, dayanılmazdı. Uzakta, ötede, karlı Alplerin ötesinde siyah, kokuşmuş, kuru, ruhu yorgun düşmüş ve neredeyse yok olmuş İngiltere vardı. İngiltere, makineleriyle ve doğal yaşamın korkunç yıkımıyla dünyayı fethediyordu. İngiltere, tüm dünyayı fethediyordu.</p>

  <p class="normal">Ama kendi de tükenmemiş miydi bu işte? Yeteri kadar almıştı. Doğal yaşamı sonuna kadar fethetmişti: Dış dünyanın fethiyle tıka basa dolmuştu, benliğin yok edilmesiyle doyuma ulaşmıştı. Duracaktı, tersine dönecekti; yoksa tükenecekti.</p>

  <p class="normal">Hâlâ yaşasaydı, bilgisini büyük bir gerçeğe dönüştürmeye başlayacaktı. İşte orada duruyor, bir sürü ham bilgi, makineler ve gereçler, düşünceler ve yöntemler; hiçbir şey yapılmadı onlarla. Yalnızca ufalanan insan topluluklarının dolup taşması, fokurdayan ve hızlıca aralarda yok olup giden insanlar. Ta ki dünya dev yıkıntılarla kaplanmış, endüstrinin garip aletleriyle puan kazanmış, tamamen ölü, insanları yitip gitmiş ve kusursuz, bencil olmayan bir toplum için yapılan son çabalarda yenilip yutulmuş olarak kalana dek.</p>
</body>
</html>
