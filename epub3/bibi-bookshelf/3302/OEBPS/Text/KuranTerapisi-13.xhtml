<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>KuranTerapisi-13</title>
  <link href="../Styles/stylemag.css" rel="stylesheet" type="text/css" />
</head>

<body id="KuranTerapisi" xml:lang="tr-TR">
  <div class="Basic-Text-Frame">
    <h1 id="toc_marker-11">Subliminal Mesajlar ve Kur’an-Cevşen-Celcelutiye Üçlüsü</h1>

    <p class="mg052">Buraya kadar ifade etmeye çalıştığımız bilgiler, genelde, bu tekniği menfî olarak ve kendi şahsî çıkarları doğrultusunda kullananların yaptığı çalışmalar. Evet çok etkili bir ilkeyi kullanıyorlar. Ama şahsî çıkarlarına. Bütünün hayrına değil.</p>

    <p class="mg025">Peki bu teknik müsbet anlamda, yani insanlığın hayrına nasıl kullanılabilir?</p>

    <p class="mg025">İnsan, şer güçlerinin kendisini robotlaştırmasından nasıl kurtulur?</p>

    <p class="mg025">İşte tam da burada yapılması gereken, bilinçaltına müsbet telkinleri aşılamaktır. Müsbet telkinlerin en iyisi ise ilahi hakikatlerdir. Yani Kur’ân’dır, Cevşen’dir, Celcelutiye’dir. Aslında, İlahi olan, sizin için en iyi olanın ne olduğunu sizden daha iyi biliyor, ilahi olanın telkin ve ayetleri, sizi tamamıyla “süper bilinç” konumuna çıkarmayı amaçlıyor. Süper bilinci bir önceki bölümde değinmiştik.</p>

    <p class="mg025">İlahi telkinler, daha kuşatıcı, kapsamlı ve sadece bu dünyaya yönelik değil, tüm hayatınızı kaplayacak çözümleri ve deneyimleri bilinçaltına ekiyor.</p>

    <p class="mg025">Bu mesajları da, ses veya görüntü ile çok farklı şekillerde bilinçaltına göndermek mümkün.</p>

    <p class="mg047"><strong>Subliminal Mesajları Müsbet Yolda Kullanmak</strong></p>

    <p class="mg052">Subliminal mesaj tekniğiyle yapılan tüm bu şer faaliyetlerini öğrendiğimde, aklıma tek bir şey geldi: Madem bu teknik insan üzerinde bu kadar etkili; öyleyse bu tekniği Kur’ân âyetlerine uygulasak, ses dosyalarına Kur’ân’dan âyetleri, Cevşen’den ve Celcelutiye’den şifreleri yerleştirsek... Hatta Resûlullah’ın dilinden bazı şifâ dualarını orijinal metniyle bilinçaltı tarlasına eksek...</p>

    <p class="mg025">Ve yaptık bunu değerli okuyucular! Bu zamana kadar verdiğim eğitimlerde, metafizik konularda bana danışanlara uyguladım ve inanılmaz sonuçlar aldım.</p>

    <p class="mg025">Çalışmamız, tamamıyla Kur’ân, Cevşen ve Celcelutiye üçlüsüyle insan bilinçaltını yeniden kurmaya yönelik. Evet, bıçağı adam öldürmekte de kullanırsınız, ameliyatta da. Ses, bir kavmi helâk da eder, ölmüşü diriltir de. Her şeyin müsbet ve menfî iki kısmı var.</p>

    <p class="mg025">Dolayısıyla bu subliminal kayıt tekniğinin hayra kullanıldığı sahalar da var. Özellikle kişisel gelişim kasetleri ve motivasyon çalışmalarında kullanıldığını da biliyoruz. Ancak bunların hepsi netice itibariyle sınırlı alana hitap ediyor.</p>

    <p class="mg025">Elbette bu telkinler, vahyin sonsuzluğunda Kur’ân, Cevşen ve Celcelutiye ile hazırlanırsa ki, yaptığımız çalışma budur, insanın gerçek bilinç ve farkındalık sahasına çıkması mümkün olabilecektir. Ve bu telkinleri her amaca uygun olarak hazırlamak da mümkün olabilmektedir.</p>

    <p class="mg047"><strong>Bir Mucizenin Kanunlaştırılması mı?</strong></p>

    <p class="mg052">Bediüzzaman Said Nursî Hazretleri, Sözler isimli eserinin 20. Söz’ünde, peygamber mucizelerinin her birinin bir gün teknolojiye yansıyacağını ve onların belli bir kanun çerçevesinde gerçekleşeceğini anlatır, hatta bazı örnekler verir. Mesela:</p>

    <p class="mg025">Hz. Musa’nın (a.s) asası sondaj âletlerine işarettir. Nasıl ki o (a.s), yerden suyu çıkardı. İşte bu asırda da sondaj ile yerden petrol, su çıkartan âletler var.</p>

    <p class="mg025">Hz. İbrahim’in (a.s) ateşe atılıp da yanmaması mucizesini düşünelim ve bilim adamlarının keşfettiği ateşe, ısıya dayanaklı maddeyi... İtfaiyeciler bunu kullanmaktalar.</p>

    <p class="mg025">Ve hatta ölüleri dirilten Hz. İsa’nın mucizesi, bugün tıbba yansımış ki normalde ölmesi gerektiği halde, bitkisel hayatta geçici süre yaşayabilen hastalar var.</p>

    <p class="mg025">Ve kuş dilini kullanan Hz. Süleyman’ın (a.s) bir günde havada gezip iki aylık mesafeyi kat etmesini uçaklara örnek göstermek mümkün. Yine Hz. Süleyman’ın (a.s) Belkıs’ın tahtını yanında görmesi hadisesinin bugün teknolojik olarak gerçekleştiğine dair işaretler var...</p>

    <p class="mg025">Saati ilk bulan İdris nebinin (a.s), demiri yumuşatan Hz. Davud’un (a.s) hepsinin gösterdiği tüm bu olağanüstü haller, insanlığın terakkisi ve rahatlığı için sadece birer örnektir.</p>

    <p class="mg025">Ve Bediüzzaman devamında der ki:</p>

    <p class="mg025">“Cenab-ı Hak sanki insana diyor ki: Ey insan! Bir kulum, bana abd oldu, kul oldu, ona böyle bir mucize verdim. Sen de nefsin tembelliğini bırakıp varlıktaki bu kanunu keşfedip kullan, sana da yol açık. Yani varlıktaki bu çekirdek bilgiyi, mucize noktasında yansıyan bu bilgiyi, sen de ilmine yansıt, aç ve sünbüllendir.”</p>

    <p class="mg025">Evet, Ceııâb-ı Hakk’ın izni ile gerçekleşen peygamber mu’cizeleri, bir kanunla, ilke ile, farklı noktalardan ilme, teknolojiye yansıtılabilir.</p>

    <p class="mg025">20. Mektub, bir açıdan bu meseleden bahseder.</p>

    <p class="mg025">Hatta bilim adamları, bilgisayar teknolojisiyle, beyne, hedeflenilen programı yükleyip bir günde yabancı bir dili konuşturma projesi üzerinde çalışıyorlar. Bu duygu insana nereden gelir? Bu mümkün müdür? Evet Hz. İsa’nın (a.s) havarileri, mucize suretinde, bir günde bu işe vâkıf olmuşlardır. Bir gün, yataklarından, tebliğe gidecekleri ülkenin dilini bilir bir şekilde kalkmışlardır.</p>

    <p class="mg025">Şimdi bizim çalışmamız da bir açıdan şunu hedefliyor (belki böyle bir durumun kanunlaştırılması):</p>

    <p class="mg025">Sahabe öyle saf bir bilinçle Kur’ân’ı okuyordu ki, o anda hayatında kesin dönüşü gerçekleştiriyordu. Veya Hz. Resûl’ü (a.s.m) gören, sohbet-i nebeviyeye bir dakika mazhar olanın eski benliği ölüyor, yerine bambaşka bir ben geliyordu. İslâm’dan önceki Ömer, İslam’dan sonraki Ömer gibi. Bunlar hep bir tür mucize idi.</p>

    <p class="mg025">Peki bu asırda acaba sohbet-i nebeviye yakın bir tesiri kendi hayatınızda yaşayabilir, yaşantımıza yansıtabilir veya onu kanunlaştırabilir miyiz?</p>

    <p class="mg025">İşte bilinçaltını Kur’ân ile yeniden programlama ve inşa etme çalışması, inşallah böyle bir duaya, böyle bir mucizeye âyine olma niyetinde ve bu potansiyeli içinde barındırıyor. “Anam babam sana feda olsun ya Resûlallah” diyen sahabenin hissetmiş olduğu kaynakla irtibata geçmenin ilmî boyutunu gösteriyor.</p>

    <p class="mg056">Size iki şey bırakıyorum, eğer ki onlara sımsıkı sarılsanız kurtulursunuz. Biri Kur’an, diğeri sürınetimdir.</p>

    <p class="mg025">İşte bu çalışma “Kur’ân’a sımsıkı sarılmanın” farklı bir düzlemdeki açılımını gösteriyor.</p>

    <p class="mg047"><strong>Âyet ve duaları, ses altına yerleştiriyoruz</strong></p>

    <p class="mg052">Telkinleri gizli göndermenin esas sebebi, daha önce de kısaca belirttiğimiz gibi zihnin direncine takılmasını önlemek. Telkinler, direkt bilinç altına aktığında daha güçlü yeşermektedir. Eğer bilince gelip oradan bilinçaltına akarsa, zihnimiz onun hakkında yorum yapar, onu kendileştirir veya yanlış anlayabilir. Neticede direnç gösteririz. Böylelikle mesaj tam yerini bulmaz.</p>

    <p class="mg025">İşte gizli telkin yoluyla bilgi göndermek, kaleyi içten fethetmek gibidir.</p>

    <p class="mg025">Burası çok önemli. Çünkü, biz de âyetleri ve bazı şifreli duaları gizli olarak müzikler altına yerleştiriyoruz.</p>

    <p class="mg025">Müzik seçimi tamamıyla danışanın tercihine kalmış. Mesela su sesi, ney sesi, klasik bir eser, new-age tarzı bir müzik vs... Zaten burada önemli olan, müziğin kendisi değil; onun altında bulunan, kulakla duyulamayacak, ancak bilinçaltı tarafından algılanabilecek Kur’ân âyetleri, sembolik şifreli dualar. Maksat, bu seslerin bilinçaltına akmasını sağlamak.</p>

    <p class="mg025">“Müziklerin altında neler var? Bu müzikleri dinlerken bilinç altıma neler akıyor?” diye merak edenlere de, alttaki telkinlerin yazılı metinlerini veriyoruz. Hatta sırf müziksiz halini de dinlemek mümkün veya metinde yazılı hali var, daha öncesinden incelenebilir. Çünkü bu kadar etkili ise, elbette kişi bilinçaltına nelerin aktığını bilmek ister ve bu konuda güvenmek ister.</p>

    <p class="mg047"><strong>Kur’an âyetlerini bilinçaltına göndermenin önemi</strong></p>

    <p class="mg052">Mesela; siz Kur’ân’dan bir âyet dinliyorsunuz. Ne dinlediğinizi biliyorsunuz. “Şu âyeti dinliyorum” diyorsunuz. Ve ona göre de yorum yapıyorsunuz. “Bu şu anlama gelir, hatta şu tefsirde şöyle dinlemiştim, filanca hoca da böyle demişti” vb. yorumlar yapıyorsunuz. Farkında olun veya olmayın, bilinçaltı onu, hakkında çağrışımlar yaparak işlediği için oradaki bir kelime, o esnada hocanın ses tonu veya yaşadığınız bir olay her ne ise, hakkında yorum yaparak bilinçaltına kaydeder. Yani o mesaj, bilinçaltındaki diğer klasörlerle bağlantılı olarak yorumlarını ve yazılımını oluşturur.</p>

    <p class="mg025">Dolayısıyla, Kur’ân’ın esas vermek isteği mesaj, ‘size göre’ olmaya başlar. Farkında bile olmadan, belki de içsel tepki gösteriyorsunuz, ana mesaj sizin zihninizle bulanık hale geliyor. Neticede âyet saf bir şekilde değil, bilincin sınırladığı ölçüde bilinçaltına akıyor. Kur’ân’la tam bir uyumlanma söz konusu olmamış oluyor. Basit bir ifadeyle; tohumun ana yazılımı bilinciniz tarafından veya bilinçaltındaki geçmiş bilgiler tarafından bloke ediliyor. “Bu böyledir, bu böyle değildir” dedikçe, oradaki safiyeti almak yerine, yeni yazılımlar oluşturuyorsunuz.</p>

    <p class="mg025"><em>“Siz bilemezsiniz, Allah bilir”</em> deniliyor tekrar edilen bir âyet-i kerimede. Ne var ki, genelde biz biliriz! Bizim cemaatimiz, bizim tarikatımız, hatta benim şeyhimden iyi bilen yoktur! Bu, nereye gider biliyor musunuz? “Aslında en iyi ben bilirim!” Çünkü benliğin farklı açılımları vardır. “Bizim grup”, aslında “ben”in “biz” düzleminde açılımıdır. Oradaki “biz” değil, aslında “ben”dir.</p>

    <p class="mg055">îş (din)lerinde ayrılığa düşerek parça parça olmuşlardır ve her fırka kendinde bulunanla sevinmektedir.”</p>

    <p class="mg053"><strong>Müminun, 53</strong></p>

    <p class="mg052">Peki saf ve net olan mânâ ne diyor? Aslında bu saf olma, bütüncül olma demektir. Filanca bilinç düzeyindeki insana, kültüre veya anlayışa göre değil. Bütün hepsini kuşatan mânâsı ile Allah ne diyor? Nasıl bir mozaik çizmiş. Bütüncül olan, hepsini kapsayan ne anlama gelir? Benim bütünü okumam lazım ki, aradaki parçaların da hakkını verebileyim. Mutlak Rezzak olan, rızık sofrasından sadece et veya ot vermiyor. Her çeşit mahlukatın her çeşit rızkını gönderiyor. Mesela meleklerin rızkı zikirdir. Gözün rızkı güzel görmektir. Kulağınki hayır olan şeyleri işitmektir. Dolayısıyla mutlak rızk, sonsuz. Ama biz, rızkı sadece et veya ot yemekten ibaret sanırsak, farklı varlık mertebesindeki oluşumların farkına varamamış oluruz ve onların her biri potansiyel olarak bizde olduğundan dolayı o manalar da açılmamış olur. Eksik kalmış oluruz.</p>

    <p class="mg025">Hz. Mevlana der ki; “İrfan sahibi olan kişi, beş duygudan da kurtulmuştur, altı yönden de. O, sana, bu duyguların ve yönlerin ötesinden haber verir, irfan sahibinin işaretleri, ezelî işaretler olmuştur. Onlar bütün vehimlerden kurtulmuş, yapayalnız bir köşeye çekilmişlerdir, insan bu altı köşeli duygular kuyusundan çıkmadıkça can yusufu nasıl olur da kurtulur?”</p>

    <p class="mg025">Can Yusufu burada vahyin safiyetini temsil eder. Bütüncül bakış neticesindeki sonsuz güzellik. Her yönden gelen güzellik...</p>

    <p class="mg025">Fil hikâyesini bilirsiniz. Hani körlerin fili tarif etmesi. Filin kuyruğunu tutan, “Fil eşittir kamçı” demiş. Filin ayağını tutan “Fil eşittir sütun” demiş. Oradan biri kızmış “Siz ne saçmalıyorsunuz, ne diyorsunuz” demiş “Fil dediğiniz şey, kocaman bir hançerdir, hem de ondan iki tane var.” Meğer dişini tutmuş. Öbürü, diğerlerine gülmüş “İyi ki ben varım, yoksa lahana yaprağı gibi olduğunu bilemeyeceklerdi” demiş. O da meğer kulaklarını tutmuş.</p>

    <p class="mg025">Hakikate, Kur’an ve varlığa muhatap olmamız da, aslında bir açıdan böyle.</p>

    <p class="mg025">Sözün kısası; tüm çabamız, “Allah, Kur’ân’la bana gerçekten ne diyor?”</p>

    <p class="mg025">Daha ötesi, “Kur’ân saf bir şekilde bende nasıl yaşanır hale gelir?” düşüncesi. Burası da çok önemli. Çünkü bir şeyi anlamak ayrıdır; yaşamak ayrıdır. Anlamadan yaşadığımız o kadar çok şey var ki... Bunların hepsi, bilinçaltı düzeyden gelir.</p>

    <p class="mg025">Hatta anlamadan yaptığımız şeyler, anlayarak yaptıklarımızdan daha fazladır. Nefes alıp vermeyi öğrenmedik, ama alıp veriyoruz. Onunla doğduk. Hatta nefes alıp vermeye çalıştıkça, biyoritminizi bozarsınız. Bazı şeylerin içine sınırlı bilinç girerse, o şey yaşanmaz olur.</p>

    <p class="mg055">Her doğan, İslâm fıtratı üzerine doğar, daha sonradan anası babası onu Yahudi, Hıristiyan veya Mecusi yapar.</p>

    <p class="mg053"><strong>Hadis-i Şerif</strong></p>

    <p class="mg025">Evet âyeti, tohumu sorgusuz suâlsiz, yani bilinçli zihne takılmadan saf bir şekilde içime almalıyım. Bu, bilincin yapacağı bir şey değildir. Tohumlar gizli ekilir. Her şeyi ile kabul etmeliyim. En ufak bir kendimce anlamak, tohumun ana yapısının eksik akmasını sağlayabilir.</p>

    <p class="mg025">Mesela; “cami” derken, hepimizin aklına, betondan yapılmış minaresi olan yapılar gelir.</p>

    <p class="mg025">Halbuki bu kelimenin bilinçaltındaki yazılımı, toplumsal birliktelik ve dayanışmadır. Cem olmaktır. Ama aklımıza ilk gelen, bu değil, minaredir. Bilinçaltına cami tohumunu ekerseniz, bilince takılmadan bilinçaltının rezonansında “cami cami cami” diyebilirseniz, bu telkini oraya gönderebilirseniz, bir süre sonra sizde de cem olma, birliktelik ve dayanışma duygusu gelişir. Böylelikle, bu bilginin hayatınızdaki açılımını seyredersiniz. Siz artık önceki siz değilsinizdir. Daha önceden içine kapanık olan, toplumdan kopuk olan siz gitmiş, yerine bambaşka bir kişilik gelmiştir. Bu bilgi, saf hali ile bilinçaltına ekilirse, siz bir açıdan isteseniz de, istemeseniz de cami manasını yansıtırsınız. Hatta bu müziği dinleyen ve altında ne olduğunu bilmeyen kişi için bile bu durum söz konusudur. Çünkü, müzik altındaki bu “cami cami cami” telkinini bilinçaltı algılıyor ve bir süre sonra kişide saf olarak ekilmiş bu bilgi açığa çıkıyor.</p>

    <p class="mg025">Evet, yıllarca bu teknik menfî, negatif planda kullanıldı.</p>

    <p class="mg025">Bizim amacımız, sınırlı bilinci sadece deryaya karıştırmak.</p>

    <p class="mg047"><strong>İkra Örneği</strong></p>

    <p class="mg052">Mesela “İkra (Oku)” emrinin biz sadece kitap okumak olduğunu biliriz. Veya düşüncemizle bunu geliştirir, “Hayır, kâinatı okumaktır” deriz, “Kur’an okumaktır” deriz vs. Bilincin zorlaması ile ikra hakkında konuşuruz. Ancak bir şeyin hakkında konuşmak, onun etrafında dolanmak demektir. Çeperdesin yani. Merkeze düşmemişsindir. Olmamışsındır. Hani “Dans etme, dansın kendisi ol” derler ya. Dansın merkezine düşmek, dans olmak ayrıdır. Fıtrî olan, yapmaya çalışmak değil, olmaktır.</p>

    <p class="mg025">Sadık Efendi öyle dermiş: “Kırk yıldır Allah’la sohbetteyim, halk beni vaaz ediyor sanıyor!”</p>

    <p class="mg025">Evet, mesele, o şeyin içinde erimek, kaybolmak, onunla olmak. işte bunu adı, akıştır.</p>

    <p class="mg025">Orada, tanım ve kelime yoktur. Saf farkındalık ve yaşam vardır. Salih amel, yapılan işle bütünsellik içinde olmaktır ve ihlâs sırrıdır. Sadık Efendi, ihlaslı amel için “Öyle bir eylem ki, melek bilmez ki yaza; şeytan bilmez ki boza; kul da bilmez ki onunla Allah’a nazlana” der.</p>

    <p class="mg025">Evet tam anlamı ile bütünsel olarak o şey olmak. “îkra olmak”, “cami olmak”, “şifa olmak”, “barışık olmak” (İslam), “Kur’an olmak”...</p>

    <p class="mg025">Yoksa işin içine girmeden veya o senin içine saf bir şekilde akmadan, kendini o zannedersin, ama aslında olan bu bir zandır ve maalesef genel durum bazen böyle olabiliyor.</p>

    <p class="mg025">“Sana göre Muhammed (a.s.m)” ile “ona göre Muhammed (a.s.m)” arasında dağlar kadar fark var olabilir. O olmazsan, onu dışarıdan seyredersin, bu ise “hakkında” olur.</p>

    <p class="mg025">Evet “Îkra” kelimesinin bilinçaltı safiyetindeki yazılımı, bütünsel ve tevhid bakışıdır. O nazarla varlığı yaşamak ve olmaktır.</p>

    <p class="mg025">Yine <em>“Biz Kur’an’ı indirdik”</em> âyetini dinleyince aklımıza gökten inen bir kitap gelir. Ama bu âyeti bilinçaltı düzeyde açarsak, o zaman inen her şeyin âyet ve kâinatın büyük bir Kur’ân olduğunu görebiliriz. Görmenin ötesinde sonsuz yaşama sanatını elde ederiz.</p>

    <p class="mg025">Adamın biri varmış. Doğuştan körmüş ve hiç gözleri açılmamış. Çok meraklı olan bu adam, sürekli çevresindeki insanlara, dağlar, denizler, balıklar, kuşlar vs. hakkında sorular soruyormuş. En merak ettiği şey de, insan yüzü imiş.</p>

    <p class="mg025">Bir gün nasıl oldu ise, inanılmaz bir şekilde birdenbire gözleri açılmış, ama sadece üç saniyeliğine. Evet, sadece üç saniye açık kalmış ve o anda da karşısında bir horoz başı varmış, ilk ve tek gördüğü şey oymuş.</p>

    <p class="mg025">Arkadaşları da heyecanlanmış, kendisi de.</p>

    <p class="mg025">Ve hemen arkadaşlarına sormuş: “O gördüğüm neydi?” Demişler ki: “Horoz başı.” O zaman “Tamam” demiş, “Şimdi, onun üstünden bana denizleri, kuşları ve özellikle de insan yüzünü anlatın. Deniz dediğiniz, o sivri olan (gaga) şeye benzer mi? Veya dağlar, o kırmızı olana (ibik) vs...” Arkadaşları da ne kadar anlatsalar anlatamayacaklarını anlamışlar.</p>

    <p class="mg025">Bizim maalesef varlığa bakışımız ve bir şey hakkında olur veya olmaz dememiz, horoz başı kadar! Âlemlerin Rabbi, horoz başından değil, hakikat nazarından varlığı okumamızı ve yaşamamızı nasib etsin.</p>

    <p class="mg025">Dikkat edin, anlamaktan veya hakkında daha çok bilgi sahibi olmamızdan bahsetmiyorum. Burayı yüz defa yazmak isterim. Bir şeyi anlamaktan ve o şey hakkında bilgi sahibi olmaktan bahsetmiyorum. Size daha çok bilgi vereceğimi söylemiyorum. Çok basitçe ve net olarak söylediğim şu:</p>

    <p class="mg025">“Âyeti, bilinçaltı tarlasına en saf hali ile ekmek.”</p>

    <p class="mg025">O âyet, orada öyle boş boş durmaz. Bunu kesinlikle biliyorum. Ki, mutlak hayırdır, insana anestezi uyguluyorsun, ânında etkisi görülüyor. Bu âyetler, maddesel yapılardan daha güçlüdür. Asılları ruhânîdir.</p>

    <p class="mg025">Yaşamaktan ve hayatiyet kesb etmekten bahsediyorum. Yani “İkra” âyeti, tohumu benim içime saf olarak girsin. Bana düşen onu bilinçaltı rahmime almak. Evet, âyetten hâmile kalmak ve ruh çocuğunu, yani hayy sırrını doğurmak! Hz. Mevlana “Herbirimiz, bir Meryem’iz, içimizdeki İsa’yı doğurmalıyız” derken acaba neyi anlatmak istemişti?</p>

    <p class="mg025">Evet, bu beden, Meryem ile temsil edilir. Kur’an’dan üflenen âyetlerle ruh çocuğu doğar. Ama bu, onu ne kadar saf aldığına bağlıdır.</p>

    <p class="mg055">İlem eyyühe’l-aziz! Zikreden adamın, feyz-i İlâhîyi celb eden muhtelif lâtifeleri vardır. Bir kısmı, kalb ve aklın şuuruna bağlıdır. Bir kısmı da şuursuz, yani şuurlara tâbi değildir. (Farkına varmaksızın) husule gelir. Binaenaleyh, gafletle yapılan zikirler dahi feyizden hali değildir.</p>

    <p class="mg053"><strong>Bediüzzaman, Mesnevi Nuriye</strong></p>

    <p class="mg047"><strong>Âyetler, Sonsuzluğun Potansiyelidir</strong></p>

    <p class="mg055">Kur’an ve mü’min ikiz kardeştir.</p>

    <p class="mg053"><strong>Hadis</strong></p>

    <p class="mg052">Bilinç, sembolik ifadeleri aslı imiş gibi anlar. <em>“Adem’i topraktan yarattık”</em> ifadesinde olduğu gibi. Aklımıza, direkt, topraktan yaratılmış bir heykel gelir ve onun içine üflenen bir nefesle bu topraktan heykelin konuştuğunu düşünürüz. Sonsuzluğun potansiyeli olan o âyeti veya esmâyı anladığımız şekilde kaydederiz.</p>

    <p class="mg025">İnsan beyni, inandığı şeyleri görür. Olmadığını düşündüğü şeyleri, göz önünde olmasına rağmen yok farz eder.</p>

    <p class="mg055">Gözleri vardır ancak göremezler.</p>

    <p class="mg053"><strong>Araf, 179</strong></p>

    <p class="mg025">Şimdi, Kur’an 18 bin âlemden bahsediyor... Kadir gecesi gökten inen melek ordularından bahsediyor veya ölüm ânında kişilerin yanında olan vazifelilerden bahsediyor. Hz. Resûlullah’ın her daim bizimle ilgilendiğinden bahsediyor. Bu dünyada iken hakkı görmeyenlerin, öbür tarafta da hakkı göremeyeceğinden bahsediyor. Dikkat, görmek illâ ki göz ile değil. Görürmüş gibi ibadetten, hissetmekten bahsediyorum.</p>

    <p class="mg025">Aslında ifade edilmek istenen şu:</p>

    <p class="mg025">İçeride ne varsa, dışarıda onu göreceksiniz. Yani gerçekten iman ettiğiniz şeyleri deneyimleyince, gerçek imanı elde edeceksiniz. Yoksa yüzeyde kalacak...</p>

    <p class="mg055">Ey iman edenler, iman edin!</p>

    <p class="mg053"><strong>Âyet</strong></p>

    <p class="mg025">Hz. Ali Efendimiz “Görmediğim Rabbe secde etmem” der. Yine onun başka bir ifadesi, “Perde-i gayb açılsa yakînim (imanım) ziyadeleşmeyecek”tir.</p>

    <p class="mg025">Ki, hadiste ihsan mertebesi vardır, yani Allah’ı görür gibi ibadet etmekten bahsedilir. “Her ne kadar sen onu görmesen de, o seni görmektedir” denilir. Tabii madde gibi kütlesel bir görüşten bahsetmiyoruz. Sadece, herşeyinle hissedişten ve hakikati hakikat ile yaşamaktan bahsediyoruz.</p>

    <p class="mg025">Evet, içeride her şeyi görecek sonsuzluk var.</p>

    <p class="mg055">Öyle mü’minler vardır ki, ben onları hangi sır, hangi nur ile görüyorsam, onlar da beni aynı sır, aynı nur ile görüyorlar.</p>

    <p class="mg053"><strong>Hadis</strong></p>

    <p class="mg025">Ama arada büyük bir engel var. İşte bu çalışma, bu engele takılmadan orayı geçmenin çalışması belki de. Eğer ki biz o engele takılmadan mesajı bilinçaltına ekebilirsek, o zaman bilgi saf olarak, tam olması gerektiği gibi girer. Ve öyle bir noktaya kapı açar ki, zaman içinde sizde farkında olmadan çok derin manalar ve boyutlar inkişaf eder, biyokimyanız değişir. “Bunlar da nereden geliyor?” dersiniz. Öyle varlık betimlemesi ve açılımlarıyla karşılaşırsınız ki, hayretten hayran olma boyutuna geçersiniz. Ve hayran olduğunuzla bir daha ayrılmamak üzere dostluk kurarsınız. Her şey sizinle olur. Zaten amaç bu değil miydi? Nefsi terbiye, yani kıvama getirme, işte siz de, tam bunu yapıyorsunuzdur. Bilinçli zihnin haberi dahi olmadan ona içten içe ilaçlar veriyorsunuz. Verdiğiniz ilaç kesinlikle İlâhî. Evet, âyetler yani. Nefis çocuk gibidir. Ve bu çocuk, hasta. Siz çocuğunuza nasıl ilâç verirsiniz? Aspirini suyuna karıştırırsınız. Böylelikle kaleyi içten fethediyorsunuz.</p>

    <p class="mg025">Madem bilinçli zihin sürekli dırdır ediyor. Teslim alamıyorsunuz. Her şey hakkında yorum yapıyor ve sâfıyetini kaybediyor. O zaman arka kapıdan girin ve sahte olanı aşıp hakikat tarlasına tohumu ekin.</p>

    <p class="mg025">Bu, Avustralya’ya araba veya uçakla gitmeye benzer. Araba ile gitmeniz için kilometrelerce tüp geçit yapmanız lazım. Ama uçakla böyle bir sorun yok.</p>

    <p class="mg025">Varlıkta gelişim, hep içten dışadır. Dıştan içe gelişen, büyüyen bir şey yok.</p>

    <p class="mg025">Onun için Bediüzzaman, “En önemli daire kalp ve mide dairesidir, iç dairedir” der. Daha sonra aile, daha sonra millet, daha sonra kâinat dairesi gelir.</p>

    <p class="mg025">Sorunları dışarıdan halletmeye çalışıyoruz. Biz iç dairede tam olursak, varlık da bizim içimize göre şekillenir. Ebû Cehiller yine olacak, ama bu sefer onlar sizdeki aydınlığı göstermeye yarayacak.</p>

    <p class="mg025">Buddha, aydınlandığı zaman köyüne geri dönmüş ve halk, ailesini terk ettiği için ona çok kızmış, hatta hakaret etmişler. Tüm bu bağrışmalar ve hakaretler bittikten sonra, Buddha “Hakaretiniz bitti mi?” demiş. Halk “Evet. Peki bunun karşısında bize birşey demeyecek misin?” deyince “Hayır” demiş. “Ben artık akan bir nehir gibiyim, attığınız ateşten topların hepsi nehre düştü ve söndü. Onlar, bana ait değil, onlar sizin pencereniz. Şimdi izin verin, köyüme ailemin yanına gitmem lazım.”</p>

    <p class="mg025">Hz. Resûlullah (a.s.m), öyle olaylarla karşılaşmış ki... Ama o olayların hiçbiri, onun imanına, içindeki en derin noktaya zarar vermemiş. <em>“Bir elime ayı, bir elime güneşi verseniz, bu davadan vazgeçmem”</em> demiş.</p>

    <p class="mg025">Tasavvufta damlanın deryaya karışmasından ve orada damlanın kaybolup derya olmasından bahsedilir. Derya ki, her şeyin aslıdır. Damlanın derya olması ise, damlanın, aslı ile deryayı seyretmesinin adıdır. Evet, zerresin ama kâinata gebesin. Saf mesajı, bilinçaltı düzeyde doğurduğunda yine etin, bedenin, kanın olacak, yine damlalığın olacak, damla iken karşılaştığın olaylarla karşılaşacaksın, bilincini yine kullancaksın, ama bu sefer o bilincin olaylara yaklaşımı farklı olacak.</p>

    <p class="mg025">Doktorun, kolu kopmuş bir adama yaklaşımı ile, ilk defa kan gören ve kandan korkan bir insanınki bir değil. Kan kötü değil, kol kopması da öyle. Çözüm ne ise, onu yapalım. Kötü olan, onu öyle bırakmak veya kaçmak. Evet damlanın bakış açısı derya olursa, o zaman eylem nitelik kazanacak ve o halden çıkan her eylem sanat olacak. Sanat, varlığın birbiriyle uyumudur. Her şey, aslına ve fıtratına uygun olacak.</p>

    <p class="mg025">Hoş geldin sonsuz özgürlük ve özgünlük! Ve razı olunan makamın adı!</p>

    <p class="mg026">* * *</p>

    <p class="mg025">Evet, ifade etmeye çalıştığım, sınırlı bilince dokunmadan bilinçaltına ekilen tohumların orada yeşermesi, yani süper bilinç safhaları ile irtibata geçmesi ile yeniden bir doğum yaşamak. Bu bir dönüşümdür. Bu “ölmeden önce ölmektir”.</p>

    <p class="mg025">Evet, belki gördüğünüz şeyler yine aynı olacak, ama aradaki derin farkındalık kendini gösterecek. İbrahim (a.s) görünüşte ateşte idi ama orası gül bahçesiydi aslında. Ağaçlardaki kuşları belki de cennet ruhları olarak göreceksin. Tıpkı Bediüzzaman’ın, tefekkür halindeyken penceresine gelen kuşları, Kur’ân’a hizmetini alkışlayan melâike olarak gördüğü gibi. Ya da gökgürültüsünü işittiğinde, “Melek-i Ra’dm (Gökgürültüsü meleğinin) şiddetli tesbihatıdır” demesinde olduğu gibi. Veyahut da kedinin mırmırlarını, açık bir şekilde “Ya Rahim! Ya Rahim” olarak işittiği gibi, vs...</p>

    <p class="mg025">Varlıkta daha önce duymadığın sesler duyacaksın.</p>

    <p class="mg025">Kısaca halkın gözünde deli veya garip olabilirsin, ama Hakk’ın gözünde veli olacaksın.</p>

    <p class="mg025">“Sihirbaz ve büyücü” demişlerdi onun (a.s.m) için. Varlıktaki ruhânî gidiş gelişler ve dahi bu zamana kadar hep anlatılan olaylar, bu sefer aslı ile seyredilecek.</p>

    <p class="mg025">İlk buluşmalarından önce Şems, Mevlana hakkında halka soruyor “En çok neyden hoşlanır? En sevdiği, dikkat ettiği şey nedir?” diye. Halk da, onun temiz giyimli insanlardan çok hoşlandığını, onlara ayrı bir değer verdiğini söylediği zaman, Şems, en kötü kıyafetlerini giyiyor ve toza toprağa bulanıp onun yanına gidiyor. Sırf sınırlı bilinci devredışı bırakmak için...</p>

    <p class="mg025">Ve devamında, Şems’in ilk yaptığı şey, Mevlana’nın tüm kütüphanesini (sınırlı bilincini) havuza doğru itmek oluyor. Evet, kütüphanenin arkasında büyükçe bir havuz vardı ve tüm kitapları oraya deviriyor. Mevlana’nın orada çok değerli kitapları vardı. “Hadis kitaplarım vardı. Şimdi ben ne yapacağım, nereden bir daha bulacağım?” dediği zaman Şems, “İstemez misin artık hadisi kitaba değil, direkt ona sorasın?” deyince, orada beliren kişi Hz. Muhammed (a.s.m) oldu.</p>

    <p class="mg025">İnşallah bu çalışma, senin hayatında Şems ve Hızır etkisi yapar. Ki, aslında o boyuta kanal olmuş bir çalışmadır.</p>

    <p class="mg025">Evet kütüphane, yani sınırlı bilişler ortadan kalkınca zaten her zaman var olan hakikat senin tarafından da görünür olur.</p>

    <p class="mg055">Hiç bilenlerle bilmeyenler bir olur mu?</p>

    <p class="mg053"><strong>Zümer, 9</strong></p>

    <p class="mg047"><strong>Kelimeler anahtardır</strong></p>

    <p class="mg055">Önce kelam vardı.</p>

    <p class="mg053"><strong>Tevrat</strong></p>

    <p class="mg055">O, bir şeyin olmasını istediği zaman ‘Ol!’ der, o da oluverir.</p>

    <p class="mg053"><strong>Kur’an, Yasin, 82</strong></p>

    <p class="mg025">“Ol” emri, yani “Kün!” tek bir kelimedir. Ve her şey, bu kelime ile oluverir.</p>

    <p class="mg025">Kelimeler anahtardır. Bilinçaltımızda açacağı hazineler vardır. Asıllarının yazılımı (yaşantı hali) bilinçaltına kodlanmıştır. Potansiyeldir. Ve süper bilinç safhaları ile sürekli irtibat halindedir. Bir etki ile açılmayı bekler. Doğru programlanan bir bilinçaltı, deneyimsel bilgiyi bilince yansıtır.</p>

    <p class="mg025">İkisinin buluştuğu noktada marifet, yani gerçeği ile bilmek kendini gösterir. Buna uyumlanmak deriz.</p>

    <p class="mg025">Bu, şimdiki hali ile tam olarak gerçekleşmez, çünkü bilinçli yapımız hep kendince isim koymaya çabalar ve ana mesaj safiyeti ile değil bulaşıklığı ile akar.</p>

    <p class="mg025">Kelimelere yüklemiş olduğumuz manalarla, onların enerjisini bloke ederiz. Çok güçlü gelir ancak biz onu absorbe ederiz. Hatta bazı kelimeler vardır, ülkeler arasında enerji patlamasına, savaşlara sebep olabilir.</p>

    <p class="mg025">Mesela şeriat kelimesini ele alalım. Varlıktaki ilkeselliğin adıdır. Ve bunu, yani kanunu koyan Allah’tır. Türkçe’de kanun, yasa, yazılım, program vs. ne ise Arapça’da da şeriat odur. Mesela yerçekimi, Allah’ın bir şeriatıdır. Rüzgârın esmesi öyle. Ama bu kelime, bizim toplumumuzun bilinçaltında çok farklı bir şekilde kodlanmıştır. Ve siz, o kelimenin yüksek enerjisinden istifade edemezsiniz. Dolayısıyla bu kelime, ki aslında her kelime bilinç altı için bir tohumdur, aslı ile açılmaz. Dolayısıyla siz, Allah’ın bu ilkeselliğini bilmediğiniz için varlığın o boyutu sizde eksik kalır.</p>

    <p class="mg025">Her kelimenin kendine ait bir enerji düzeyi vardır. Şeriat ile ilke aynı anlama gelir. Ancak enerji düzeyleri farklıdır. Ve bu noktada Kur’ân kelimelerinin ve esmâların yerini hiçbir şey tutamaz. Burada örnek vermek için, şeriat yerine başka bir kelime de bulabilirdim. Ancak bu kelimeyi özellikle seçtim. Çünkü şeriat kelimesini bilinçaltında negatif yazılımda olan birinin tüylerinin nasıl diken diken olduğunu hissetmesi ve kelimenin bilinç altındaki yazılıma göre kişiyi nasıl etkilediğini görmesi için yazdım.</p>

    <p class="mg025">Halbuki bu kelimenin bağlantılı olduğu enerji kanalı sizde açılsa, siz çok daha özgür olursunuz. Ama bu kelime, öyle kötü yazılmış ki insan bilinçaltında, dolayısıyla o yüksek enerjiden istifade edemiyor. Bunu başka şeyler için de düşünmek mümkün.</p>

    <p class="mg047"><strong>“Allah” Kelimesi</strong></p>

    <p class="mg052">Şimdi, Cennet yurdu dilinin Arapça olduğuna dair hadisler var. Mesela; bakın Allah kelimesi ile tanrı kelimesi arasında dahi ne kadar fark var. Allah kelimesinin dokunduğu noktalarla tanrı kelimesininki çok farklı.</p>

    <p class="mg025">Hollandalı bir psikiyatr olan Vander Hoven, bununla ilgili bir araştırma yapıyor. Üç yıl ses üzerine, diller üzerine çalışıyor ve insan üzerindeki etkilerini araştırıyor. Kendisi Müslüman değil. Kur’ân ayetlerinin dizilimi, musikisi ve kelimelerinin titreşiminin, özellikle kalp ve tansiyon hastaları üzerinde, stres üzerinde çok olumlu etkiler yaptığını ortaya koymuş. Ve Kur’ân okuyan ve dinleyen kişilerin, psikolojik rahatsızlıktan kendilerini rahatça uzak tuttuklarını belirtmiş.</p>

    <p class="mg025">Mesela Allah kelimesini söylerken ilk harf olan “elif”/a harfi, solunum sisteminden (respiratory) gelen bir sestir ve nefes alış verişi kontrol eder. Arapça’daki sessiz harf “l”yi telaffuz ederken ise, dil hafifçe üst dudağa değer ki, bu bir duraklamadır. Ondan sonra tekrar aynı nefes kontrolünü yapmak, yani tekrar “la” demek, soluk almayı rahatlatır. Ayrıca son harf olan “h”yi söylerken ciğerler ve kalp arasında bağlantı kurulur ve bu bağlantı kalp atışlarını düzenler. Ve insan sağlığında en önemli ve en birinci etken nefestir. Doğru nefesle iyi olup, düzensiz nefes alış verişle de hastalığa davetiye çıkarıldığını tespit eden Hoven, bu konuda bir tıp merkezinde, gelen hastalarına durumlarına göre belli sayıda Allah demelerini söylüyor ve bu şekilde bir terapi yapıyor.</p>

    <p class="mg025">Şimdi Allah kelimesi, tesadüfi bir kelime değil, isimlerin insan üzerindeki etkileri ve neredeyse tüm kader ile bağlantılı olduğu bilinen bir gerçek, ki zaten onun için babanın, evladı üzerindeki önemli haklarından biri güzel isim koymaktır.</p>

    <p class="mg025">Bu ismin etimolojisinden veya gramer olarak ne manaya geldiğinden bahsetmiyoruz. Bu kelimeyi söylemenin, insan üzerindeki fizyolojik ve psikolojik etkilerini anlamaya çalışıyoruz. Ki bu şahsın yaptığı da bu. insanın solunumunu düzene koyan, kalp ritmini dengeleyen, dolayısıyla tansiyon ve stres gibi, ki tüm hastalıkların temelidir, rahatsızlıkların bu enerji ile iyi olacağından bahsediyor.</p>

    <p class="mg047"><strong>“Kur’an şifa ve rahmettir”</strong></p>

    <p class="mg052">Âyette,</p>

    <p class="mg055">Kalpler, ancak Allah’ın zikri ile yatışır, tatmin olur.</p>

    <p class="mg053"><strong>Rad, 28</strong></p>

    <p class="mg052">diyor. Şimdi siz, bu âyeti bilinçaltına gönderdiğiniz zaman, zannediyor musunuz ki sadece kalbiniz iyi olacak. Kalb, insanda merkezdir ve insanın daha bunun gibi bir çok merkezi var. Ailesi, duygu dünyası, milleti ve daha bilmediğimiz nice merkezler var.</p>

    <p class="mg025">Bu cümle, fizyolojide bu düzenlemeyi yapıyorsa, sizin sosyal ilişkilerinizdeki tatminsizliklerde ve belki madde ve manadaki tatminsizliklerinizde de şifa olacaktır. Zaten âyet öyle diyor:</p>

    <p class="mg055">Kuran şifa ve rahmettir.</p>

    <p class="mg053"><strong>İsra, 82</strong></p>

    <p class="mg025">Dilinizle bunu söylersiniz, ki zaten yaptığınız budur. Ama hangi bilinç düzeyiyle veya hangi durumla?</p>

    <p class="mg025">işte bizim çalışmamız, çok daha derinlere inmek ve bunu, bilinçaltı düzeyde, daha şu anda adını bilmediğimiz, ama etkilendiğimiz sahalara söyletmek, saf mesajı oralara göndermek. Siz farkında dahi olmadan, ama etkilerini yaşayaraktan. Siz, bilinçaltına, bilincinizin yettiği kadar inersiniz veya çıkarsınız, ama oraya uygun bir dille yollanan mesaj tüm birimleri etkiler. Tüm bilinçaltı klasörleri onu resmen emer.</p>

    <p class="mg025">Belli noktalardan belli ritmotrans ile çıkarılan sesler, insan üzerinde çok büyük etkilere sebep olur. Sesin aslı, enerjidir. Çekicin kafamıza düştüğünde kafamızı yaracağını anlar; ama sesin, görülmeyen enerjisiyle insanlar üzerinde etki oluşturmasını çok anlayamayız . Elektromanyetik dalgalar ile ses ile; insan beyninde zaman duygusunu kaybettirme, şaşkınlık hali oluşturma, mekân bulamama gibi durumlar oluşturmak mümkündür. Radyohipnotik sistemlerle bir insanı robot gibi kullanabilmek mümkündür. Bunlar ilmen tespit edilmiştir.</p>

    <p class="mg025">Beyne gönderilen ses dalgaları ile kişinin bazı tepkilerini yok edebilirsiniz. Bazı kararlar vermesini o anda bloke edebilir, geçici olarak duygularını değiştirebilirsiniz. Beynin ürettiği dalgalar tespit edilip, frekansı belirlenip, buna uygun frekans üreterek, zihinsel bir dönüşüm yaptırtmak mümkündür.</p>

    <p class="mg025">İşte bu çalışmamız, aslında tam anlamı ile Kur’ân âyetlerinin insanla kesinlikle uyum içinde olduğunu ve insan beyninin farklı bölgeleri tarafından alındığı takdirde, tüm beyne, dolayısıyla yaşama, dönüştürücü etki yaptığını savunuyor ve bu konuda kesinlikle olumlu neticeler almış. Bunlar, kitabın ileriki bölümünde anlatılacaktır.</p>

    <p class="mg025">Evet, her bir Kur’ân harfinin ve sesinin, aslında beynin belli loblarını uyardığı ve bunların insanla kesinlikle uyum içinde olduğu, Hz. Peygamber (a.s.m) tarafından ve tüm aydınlanmışlar tarafından bize bildirilmiş.</p>

    <p class="mg025">Osho, Tasavvuf Yolu kitabında Kur’an ve Muhammed (a.s.m) için der ki:</p>

    <p class="mg025">“Ben sana Kur’an’ın hiçbir zaman yanlış bir kitap olduğunu söylemedim. Ancak sen şu halinle ölü olduğun için onun içinde ne olduğunu anlayamıyorsun. Ölü olduğun için anlamıyorsun.</p>

    <p class="mg025">“Muhammed (a.s.m) bütüne kabul edildi. Bütünle birleşti. Damlaydı, okyanus oldu. Hira’da büyük bir dans vardı. Kutlayış vardı. Çünkü bir insanın yükseleceği en son noktaya, zirveye çıkıldı. Ve o, büyük hediyeyi aldı. O (a.s.m) zirvedeydi. Sen Hira’da yaşanan o hali yaşamadıkça, ne Kur’an’ı, ne de onu anlayacaksın. Kur’an yanlış değil, Kur’an doğru ve hak... Seninle bütün... Fakat sen, içindeki Muhammed’i keşfetmediğin için onu taşıyorsun, yaşamıyorsun. Bunu taşıma sadece yaşa ve tadına var. Evet sen onu taşıyorsun, onu yaşa tadına var!”</p>

    <p class="mg025">Evet, biz kelimeleri zihnimizde taşıyoruz.</p>

    <p class="mg047"><strong>Kur’an’a tam bir safiyetle muhatap olmak</strong></p>

    <p class="mg052">Kur’an’ı dinlerken, ayetleri ve kelimeleri kendi anlayışınıza, kültürünüze, mezhebinize/cemaatinize, mesleğinize, cinsiyetinize, yaşınıza, maddî durumunuza, nefis mertebenize, ilminize, dertlerinize vb. gibi çok faktöre bağlı olarak dinliyoruz.</p>

    <p class="mg025">Tüm saflık ve arınmışlıkla Kur’an’a muhatab olamıyoruz. Ne kadar konsantre de olsak, aklımıza başka manalar gelir ki, insan bilincinin çalışma sistemi budur.</p>

    <p class="mg025">Aslında sahabe, bizim hedeflediğimiz mana ile dinliyordu. Onun için “Anam babam sana feda olsun ya Resulallah” diyorlardı. Ve gerçekten de öyleydi.</p>

    <p class="mg025">Peki tam safiyet ile dinleyen yapı yok mu? İçimdeki nefisle değil, “Kur’an ve mümin ikiz kardeştir” sırrınca içimdeki ikiz kardeşle muhatap olsam ve o tohum bende tam neticeyi verse...</p>

    <p class="mg025">Mesela savaş olan Müslüman ülkelere gidin, onlar cihat âyetlerini en derinine kadar bilir.</p>

    <p class="mg025">Âyete şartlanmışlıklarıyla muhatap olduklarından dolayı da, görmek istediklerini görürler.</p>

    <p class="mg025">Evet, bilinç Kur’an’dan (varoluştan) görmek istediğini görür. Kendisinde olan şeyi görür, olmayanı ise göremez.</p>

    <p class="mg025">Allah binlerce defa kendisinden razı olsun, hocam Haluk Nurbaki “Kur’ân, iman edenin imanını arttırır; inkâr edeninse inkârını. Böyle bir hakikat karşısında duramayacağı için teslim olmazsa, daha da inada biner ve inkârı hepten onu karartır ve mühürler. Velid bin Mugire örneğinde olduğu gibi. Hakkı hakikati görmesine rağmen, Ebu Cehil gibi sırf inadından Müslüman olmadı” derdi.</p>

    <p class="mg025">Hatta Müddesir sûresinde bir ayette şöyle denir:</p>

    <p class="mg055">Biz, cehennemin görevlilerini ancak meleklerden kıldık. Onların sayısını inkar edenler için bir imtihan vesilesi yaptık ki kendilerine kitap verilenler kesin olarak bilsinler, iman edenlerin imanı artsın, kendilerine kitap verilenler ve mü’minler şüpheye düşmesin, kalplerinde bir hastalık bulunanlar ile kâfirler, ‘Allah örnek olarak bununla neyi anlatmak istedi’ desinler. İşte böyle. Allah dilediğini saptırır, dilediğini doğru yola iletir. Rabbinin ordularını ancak kendisi bilir. Bu, insanlar için ancak bir uyarıdır.</p>

    <p class="mg053"><strong>Müddesir, 31</strong></p>

    <p class="mg025">Varoluşa, kendi bilincinizle girerseniz, orada aslında bir açıdan kendinizi bulursunuz.</p>

    <p class="mg025">Evet elhamdülillah inkâr etmiyoruz diyebilirsiniz. Bu çok güzel. Peki hangi bilinçle dinliyorsunuz?</p>

    <p class="mg047"><strong>Hakkınızda hayırlı olanı en iyi Allah bilir.</strong></p>

    <p class="mg052">Kur’ân-ı Kerim’den kişinin sorununa yönelik âyetleri seçip bunları subliminal ses kayıt tekniği ile ve özel desteklenmiş telkinler ile bilinç altına gönderiyoruz. Tabii <em>Cevşen</em> ve <em>Celcelutiye</em> dualarından bölümler de...</p>

    <p class="mg025">Kur’ân’ı veya aslı vahiy olan bu duaları, bilinçaltının yaymış olduğu dalga boyunda kayıt altına alıp belli bir desibelde (8 ila 12 hertz) belli seslerle, ki bu, su sesi olabilir, ney sesi olabilir veya çok sevdiğiniz herhangi bir müzik sesi olabilir, bilinçaltına göndermek suretiyle bilinçaltını yeniden programlıyoruz. Âyetlerin sesini siz duymuyorsunuz. Ve dahi telkinlerin sesini de. Siz o esnada sadece müzik dinliyorsunuz. Ama müziklerin altına yerleştirilmiş özel telkinler, sizin sorununuza yönelik ve size faydalı olacak telkin ve âyetler, bilinçaltınıza akıyor.</p>

    <p class="mg025">Mesela sosyal fobiniz var ve kendinizi ifade edemiyorsunuz. insanlar sizi anlamıyor veya anlatamıyorsunuz. Ne kadar da kendinizi anlatmaya çalışsanız, o kadar batıyorsunuz, sorunlar çıkıyor.</p>

    <p class="mg025">Bu, bilinç altından gelen bir sorun. O düzeyde halledilmesi gerekli bir mesele. Bu konu hakkında kitaplar da okursunuz, eğitimler de alırsınız, çalışmalar da yaparsınız. Bunlar da etkilidir. Ama hepsi neticede bilinçli zihinle olduğundan bir yere kadardır.</p>

    <p class="mg025">Ne demek bir yere kadar etki eder? izah edeyim:</p>

    <p class="mg025">“Böyle olmamalıyım, şöyle olmalıyım” noktasından hareket edersiniz. Çünkü bu durum sizi rahatsız eder ve haklı olarak kurtulmak istersiniz. Bunu bir sorun olarak düşünür ve ona göre bir durum belirlersiniz.</p>

    <p class="mg025">Çekingen olmayı, kendini ifade edememeyi kötü olarak düşünmüşsünüzdür ve onu düzeltmeye çalışırsınız. “Bu zaten budur, başka nasıl olabilir ki?” dersiniz.</p>

    <p class="mg025">Ancak bilmezsiniz sizin için böyle bir durum mu hayırlı, yoksa zıttı mı?</p>

    <p class="mg055">Allah bilir, siz bilmezsiniz.</p>

    <p class="mg053"><strong>Âl-i İmran,66</strong></p>

    <p class="mg025">Öyle şeyler vardır ki, siz onu hayır zannedersiniz halbuki o şey sizin için şer olabilir, öyle şeyler de vardır ki, siz onu şer bilirsiniz, o sizin için hayır olabilir.</p>

    <p class="mg025">Peki bir durumun sizin için hayır mı, şer mi olduğunu nereden bilirsiniz.</p>

    <p class="mg025">Bu tamamıyla bilince ait bir soru. Böyle bir soruya cevap da zihinsel.</p>

    <p class="mg025">Şimdi buna cevap bulmaktan ziyade, sonucun peşinde koşmaktan ve “Bana göre böylesi doğrudur” demekten ziyade “Sırr-ı Kur’ân ile bu durumun istikamete, yani benim için en uygun duruma dönüşmesini arzuluyorum” dediğiniz an, olayın rengi değişiyor.</p>

    <p class="mg025">Şunu demek istiyorum:</p>

    <p class="mg025">İnsanımızın genelde tedavi arayışı, “Doktor, bana şu ilacı ver” şeklindedir. Doktora teslim olmayız. Halbuki doktor, senin için en uygun olanı sana verecek. Bu bize inandırıcı gelmez, çünkü kendimizden başka aslında kimseye güvenmeyiz.</p>

    <p class="mg025">Allah’a güvendiğimizi söyleriz ancak bu konu ile ilgili imtihanlar genelde fiyasko ile sonuçlanır. Vazifeyi yapıp sonucu</p>

    <p class="mg025">Ona bırakmak bize oldukça zor gelir. “Sonuç, benim dediğim gibi olsun” duygusu ve çabası daha baskındır. Çünkü olayın sebebine değil yüzeydeki görüntüsüne takılmışızdır.</p>

    <p class="mg025">Çekingen olmak belki sizin fıtratınız ve insanlardan bir süreliğine uzaklaşıp belki de inzivaya çekilmeniz lazım. Bu durumu, sizde istikamete sokacak bir bütüncül alternatif olmadığından dolayı fıtratınız harici veya sorununuzu anlık ve bilincinizin istediği tarzda çözecek sebep arayışı içinde yaşarsınız.</p>

    <p class="mg025">Evet siz belki kendini ifade edememekten kaçarken... Kendinizi ayrıntılara varıncaya kadar herkese ifade eden bir konuma, belki de sır tutamayan bir hale düşürebiliyorsunuz. Yağmurdan kaçarken insanlar genelde doluya tutulur. Halbuki mesele, yağmurdan kaçmak değildir. Mesele yağmuru anlamak ve bir süreliğine onu kabul etmektir, önce sükûnet.</p>

    <p class="mg025">Kur’an ahlâkında isteme şudur: Allah’tan en hayırlısını, yani sana en uygun olanı istemek. Ancak genelde insanların tarzı şudur: Bir problem varsa, hemen kendilerine göre çözümü de vardır.</p>

    <p class="mg025">Halbuki neyin problem, neyin çözüm olduğunu da tam bilmiyoruz. “Esas musibet, dine gelen musibettir” diyor Said Nursî. Diğerleri ihtar-ı İlâhîdir. Biz, ihtarları anlamak, neden olduğunu bilmek yerine onlardan kaçıyoruz.</p>

    <p class="mg025">“Keşke”lerimiz ve “Böyle olmasaydı, şöyle olurdu”larımız o kadar çok ki hayatta. Bütüncül çözümler yerine anlık ve geçici çözümler peşinde olabiliyoruz çoğu zaman.</p>

    <p class="mg025">Şunu biliyoruz ki, Kur’an ve bu dualar her şeyi ve olayı tek boyuttan değil bütün boyutlarından tahlil eder ve çözer. Sadece anlık ve dünyalık çözümler değil, ebedî ve ahirete yönelik çözümler üretir. Evet siz bilmezsiniz, sizin için şer gibi görünen bir şey aslında hayır olabilir.</p>

    <p class="mg025">Tekrar ediyorum, bu çalışmadaki amaç, size çözümün bilgisini vermek değil. Şöyle şöyle yap düzelirsin, değil. Ne yapmanız veya ne yapmamanız gerektiğini zaten biliyorsunuz. Sorun bilgiyle değil, sorun bilginin yaşanmasıyla ilgili.</p>

    <p class="mg025">Evet bunu zihin düzeyinde açıklamak değil yaptığımız, işin kırılma noktası burası. Bu bilginin bilinçaltına ekilmesi ve siz isteseniz de istemeseniz de o bilginin sizde yaşanılır hale geçmesini sağlamak.</p>

    <p class="mg025">Ameliyattan çıktınız, başınız ağrıyor ve çok da susadınız. Komşunuzun da bir vakit başı ağrıyordu ve baş ağrısını geçirmek için aspirin içmişti. Ve baş ağrısı geçti. Şimdi siz, eğer ki bu bilgiyi kopyala yapıştır yapar, aspirin alır ve su içerseniz ne olur, ölürsünüz. O, o konumdaki bir insana faydalı olabilir ancak, size zararlı. Hatta başınızın ağrıması ve susamanız, ameliyatın iyi geçtiğinin ve iyi olacağınızın işareti. Ne kadar ağrırsa ve susarsanız, o kadar çabuk iyi olursunuz.</p>

    <p class="mg025">Başkasına faydalı olan bir şey, size zararlı olabilir. Çünkü neticede bunların kesinliği ve mutlaklığı yok. Sorun çözmede, mutlak olan, kuşatıcı, yani bütüncül olan çözümler bulunmalı. Gerçek şifa bunlardır. Yoksa bedeni iyi etmek ama ruh boyutundan olayı çözmemek, sadece röntgen üstünde rötuş yapmaya benzer.</p>

    <p class="mg025">Aspirin, bizim sınırlı zihnimizi temsil ediyor. Yani “O böyle yapmıştı da böyle oldu. O zaman bu benim için de geçerlidir” zihniyeti.</p>

    <p class="mg047"><strong>Bir hikâye</strong></p>

    <p class="mg052">Adamın biri doktora gitmiş. Doktor, bel ağrısından dolayı film çekmiş ve “Disk kayması var, kesin ameliyat olman lazım” demiş. Fiyatı bildirmiş ve çekeceği acıdan bahsetmiş. Hasta “Başka yolu yok mu?” deyince, doktor:</p>

    <p class="mg025">“Var. Hem daha kolay, hem daha ucuz.”</p>

    <p class="mg025">Hasta, merakla sormuş:</p>

    <p class="mg025">“Nedir?”</p>

    <p class="mg025">Doktor:</p>

    <p class="mg025">“Röntgen üstünde rötuş yaparsam, bu diski yerine oturtmuş gibi gösterebilirim” demiş.</p>

    <p class="mg025">Evet genelde bizim sınırlı çözümlerimiz böyledir. Acı içten içe devam eder ve biz yokmuş gibi davranırız. Veya o acı, başka bir acıya dönüşür. Veya o acıyı, başka bir acı doğuracak yöntemle sustururuz. Başka bir boyuttan acı doğururuz.</p>

    <p class="mg025">İşte tüm bunlar sadece zararlı otu yüzeyden yolmak.</p>

    <p class="mg025">Mutlak çözüm şudur: Kaş yapayım derken göz çıkarmamaktır. Sen orada zararlı otu yoluyorsun, ancak onu yolarken tohumlar tek tek patlıyor ve etrafa saçılıyor, farkında değilsin.</p>

    <p class="mg025">Kötü dediğin şeyden kaçarken enteresan yollar içine giriyorsun. Halbuki o kötü, seni bir hamle sonra büyük bir felâketten kurtaracak. Ne biliyorsun?</p>

    <p class="mg025">“Aman çocuğum düşmesin” diye sürekli peşinden koşuyorsun. Niye? Düşerse, dizini kanatır, belki mikrop kapar; kafasını vurabilir, tehlike sonuçlar doğurabilir. Olabilir?! O zaman ne yapmalıyım? Peşinden koşmalıyım. Sonra o çocuk oluyor bir embesil. Annesinden ayrılmayan ve kendi ayakları üzerinde duramayan bir embesil. Geçmiş olsun...</p>

    <p class="mg025">Senin farkında olmadan her olaya getirdiğin müdahale ve çözümün, yeni yeni sorunlar doğuruyor. Çünkü olaya zihinsel yaklaşıyorsun. Sorunun kaynağına değil, yüzeyde açığa çıktığı hale bakıyorsun.</p>

    <p class="mg025">Babanla arandaki sorun yüksek tansiyona sebebiyet verebilir. Ve sen tansiyonu düşürmekle uğraşmaktasın. Tansiyonu düşürmek, kısa sürede çözümdür. Ama ana noktadaki sorununu çözmez. Sorun halen devam eder ve yeni hastalıklara kapı açabilir. Çünkü o, sorun değil. O, sorunun sende yansıması. Hatta babanla aranın bozulması, daha derinde varlığı okumakla ilgili. Aynadaki yansıması tansiyon. Daha derindeki problem, varlığı okumakla ilgili.</p>

    <p class="mg025">Yani yarın babanla değil başka biriyle de aran bozulabilir. Tansiyon olmaz, başka bir hastalık da çıkabilir. Sorunsuzluk âlemine girmeden, ki gerçek şifadır, hiçbir şey halledilemez. Ve Kur’ân’ın her bir manası, sonsuz boyutları ile, seni, bulunduğun noktadan oraya çıkartabilir. Hastalık, musibet, sorun vs... Sadece senin hakkı hak ile bilmen için bir kurgudur. Bütün bunların hepsi oyun ve kurgu. Sana tek bir şey anlatılmak isteniyor. Bakış açını değiştir. Kendini bil. O zaman her şey değişecek. Tansiyonu iyi etmekle sadece kendini daha iyi hissedeceksin ama iyi olmayacaksın.</p>

    <p class="mg025">İyi olmak bütün olmaktır. Bir zat öyle demişti:</p>

    <p class="mg025">“Bana gelen insanlar, benden hemen bir zikir, bir kelime isterler. Ancak onlar, dinmeden sakinleşmeden onlara bir esmâ vermem. Çünkü o hırs ile kendi isteklerini gerçekleştirmek peşinde koşarlar. Belli bir hedef belirlerler ve sadece ona yönelik çalışma yaparlar. Araya benlikleri girer. Yani indirgenir, çözüm tam anlamıyla olmaz. Ve işin, tüm büyüsü kaçar. Bütüncül çözüm, ancak bütünü içeren bilginin yaşanmasıyla gerçekleşir, işin ruhu bütünlüktür. Ama insanlar, sınırlı çözümlerle kendilerini kandırırlar.”</p>

    <p class="mg025"><em>“Kalpler ancak Allah’ın zikri ile mutmain olur.”</em> Saf bilinçle yapılan zikrin içine benlik girmediği için şifa külliyet kesb eder, yani bütüncül bir kapsam kazanır. Sonuçla ilgilenmezsin. Belki beklediğin gibi sonuç almazsın, ama tatmin olursun. Her halükârda tatmin olursun.</p>

    <p class="mg025">İşte âyetlerin insana yaptığı şey, tam anlamıyla bu. Âyetler, sizin için en uygun ve olması gerekeni gerçekleştirir ve buna zemin açar.</p>

    <p class="mg047"><strong>Aslolan bilmek değil, yaşamak</strong></p>

    <p class="mg052">Mutlak olan çözüm sadece bilgi değildir. Deneyimdir. Olmaktır. O da ancak mutlak bir kaynaktan gelmeli. Mutlak olanı yansıtmalı. Sizi her boyutunuzla bilen ve tanıyandan ve sizin fıtratınızla uyum içinde olandan gelmeli. <em>“Kur’an, mü’minler için şifadır”</em> diyor bir ayet.<sup><a class="footnote-link" href="#footnote-274-2" id="footnote-274-2-backlink">[2]</a></sup> Ve Kur’an’ın her şeyi şifadır: Dinlemesi, okuması, yazması vs...</p>

    <p class="mg025">Evet unutmayın hayat sizin düşüncelerinizle ilgilenmez, eylemlerinizle ilgilenir. Ve bu eylemler, bilinçaltından gelir. Bilinçaltı yapı veya derin bilinçli yapı, er veya geç ortaya çıkacak. Münker ve Nekir sorgusunda bu gerçek durumumuz açığa çıkacak. Onun için şimdiden bizim, orayı, olması gereken fıtratına ve kıvamına getirmemiz lazım.</p>

    <p class="mg025">Bakın mesela Bediüzzaman Hazretleri, kabirdeki Münker ve Nekir sorgusuyla ilgili olarak bir ehl-i keşfe’l kuburun müşahedesini nasıl anlatıyor:</p>

    <p class="mg025">“Sarf ve nahiv ilmini okuyan bir medrese talebesinin vefat edip, kabirde Münker ve Nekir’in: “Men Rabbüke” (Senin Rabbin kimdir?) diye suallerine karşı, kendini medresede zannedip nahiv ilmiyle cevap vererek, “Men mübtedâdır, Rabbüke onun haberidir. Müşkül bir meseleyi benden sorunuz, bu kolaydır” diyerek, hem o melâikeleri, hem hazır ruhları, hem o vâkıayı müşahede eden orada bulunan bir keşfü’l-kubur velîsini güldürdü ve rahmet-i ilâhiyeyi tebessüme getirdi. Azaptan kurtulduğu gibi, <em>Risale-i Nur</em>’un bir şehid kahramanı olan merhum Hâfız Ali, hapiste Meyve Risalesini kemâl-i aşkla yazarken ve okurken vefat edip kabirde melâike-i suale mahkemedeki gibi Meyve hakikatleriyle cevap verdi..”</p>

    <p class="mg025">Evet, hadisi şeriftede belirtildiği gibi, nasıl yaşarsak öyle ölür, nasıl ölürsek öyle diriliriz.</p>

    <p class="mg025">Olmaya çalışmak, bilinç düzeyinden gelirse bilinçaltından gelmezse bu sahtekârlıktır, içi başka, dışı başka olmaktır, içsel çatışma doğurur ve bu maskelerden toplumda çok var. Şeytanın telkini şuydu: “Beni ateşten onu topraktan yarattın. Ben ondan üstünüm” Yani üstünlüğü, ateş ve toprağa indirgemiş. Mesajı şu: Üstünlük maddeseldir. Kimlik belirleme maddeseldir. Bu ikisi arasındadır.</p>

    <p class="mg025">‘‘İnsan dediğin şöyle olmalı, sanatçı dediğin böyle olmalı” diyen o kadar çok ki... Bunlar içinde hangisini alacaksın? Yani ‘‘elbise çok, istediğini giy.” Hangisi sana uygun? Nereden bileceksin? Mesleğin ne ise, hayata bakış açın ne ise, ona ait bir sürü elbise var. Sanki sadece onlar varmış gibi. Mesela “Dindar dediğin şöyle olmalı” diyorlar. Hızır’la bir yolculuk yaşasak, iki dakika sonra onun dini hakkında şüphe ederiz. Hatta kaçarız. “Size öyle şeyler söylerim ki, şu şeriat kılıcı ile kellemi vurursunuz” der Hz. Ali. Şimdi biz “Dindar, şöyle olmalı” dediğimiz zaman Allah’ın faklı bir aynadaki tecellîsini sınırlamış oluyoruz.</p>

    <p class="mg025">Hasılı, ‘‘insan şöyle olmalı, böyle olmalı” telkinleri aslında tehlikeli bir oyun.</p>

    <p class="mg025">Çinliler ne yapıyordu? Sadece duvarı cilâlıyordu. Sonuca karışmıyorlardı. Biliyorlardı ki, Rumlar güzel resim çizer. Ve o, bu aynaya düşerse, daha da güzel olur. Başka bir şey yapmıyorlardı.</p>

    <p class="mg025">İşte kul, bir durum belirlemez. O sadece kalp aynasını cilâlar ve gelen tecellîyi yansıtır. Ve her tecellî güzeldir. Onun artık “Rahman’dan mı, şeytandan mı?” diye şüphesi kalmamıştır. Çünkü o noktada şeytan insana zarar veremez. Mü’minler üzerinde hiçbir tesiri yoktur.</p>

    <p class="mg025">Hakkı Hak ile bildiğinden dolayı, Hak ile yaşadığından dolayı, çaba (zihin) yoktur. Çaba, insanı sınırlar, tekrar bilinç düzeyine düşürür.</p>

    <p class="mg025">Düşünsenize, dansın içinde kaybolmuşsunuz, kendinizi aşmışsınız ve bir anda “Doğru mu dans ediyorum acaba, yanlış teknik kullanıyor olmayayım?” derseniz, o zaman dağılırsınız.</p>

    <p class="mg025">Bu şuna benzer: Elektrik sobaya girer ısı çıkar, buzdolabına girer soğukluk çıkar, televizyona girer görüntü, radyoya girer ses çıkar. Radyo televizyon olmaya çalışsa, kendine zulüm eder. Allah onu ses fıtratı üzere yaratmış, onun miracı o ses. Televizyon “Ben de ısıtmalıyım” derse, hassas donamını yakar. Allah bu konuda seni özgür bırakmış, sen saf olanı iste, artık gerisine karışma. Senden nasıl açığa çıkarsa çıksın.</p>

    <p class="mg025">İşte saf olan, saf bir şekilde senin bilinçaltına ekilirse, senden çıkan mutlak hayır olur, illa ki beklediğin tarzda olacak değil. Ama mutmain olursun.</p>

    <p class="mg025">Sen saf olana talip ol... Sadece bu...</p>

    <p class="mg025">Hz. Pir bir yerde, bir adamın tövbe etmesinin nasıl günah olduğundan bahseder.</p>

    <p class="mg025">Kul demiştir ki: “Rabbim bende Sen tecellî et!” Yani bu manada ve öyle bir iş yapmıştır ki, sonra tövbe etmiştir. Ve adam, tövbe ederken “Be adam” der “Tövbe ettiğine tövbe et. Sende bu işi gerçekleştiren Allah’tır.” .</p>

    <p class="mg025">Düşünsenize, Hızır çocuğu öldürüyor, gemiyi deliyor, sonra “Allahım beni affet” diyor. O işi onda gerçekleştiren hikmet icabı zaten Allah’ın kendisi. Nefis yok ki devrede. Doktor, adamı kesiyor, doğruyor, dikiyor, sonra da pişman oluyor. Bu, ne yaptığını bilmeyen insanın hali olur. Zaten bu insan böyle bir boyutu yapmak bir yana akıl bile edemez. Evet ama zihin ötesi boyut içten içe bu özgünlüğü de ister. Çünkü aslı özgürdür.</p>

    <p class="mg025">Şu anlattıklarımdan zihin rahatsız olabilir. Hatta her türlü günahı içten içe işleyen ama dışarıda maske takan nefis, aslı olmak konusunda, kendince bir sürü senaryo üretir: “İyi canım, istediğini yap, her türlü haltı ye, ondan sonra da ‘Bana bunu Allah yaptırdı’de”!</p>

    <p class="mg025">İşte hastalıklı bir zihin; yani olayı, İlahî boyuttan değil de, sınırlı algısından dinleyen ve daha önce süper bilinç sahalarına ait hiçbir deneyim yaşamamış bir zihin; Hızır’la seyahat etmemiş bir bilinç düzeyi, bundan bu sonucu çıkartır. Çünkü algısı bu kadardır.</p>

    <p class="mg025">O Allah’a teslim olduğunu düşünür, ama aslında nefsinin esiridir.</p>

    <p class="mg025">İnsan, gerçekten Allah ile olunca, onun bilinçaltına ekilmiş tohumlar yani toplumsal tüm kirlerden arınmışlıkla saf vahye muhatap olması neticesinde açığa çıkan sonuçlar, kim ne derse desin, Allah ondan razıdır, o Allah’tan razı.</p>

    <p class="mg025">Nefsi ona kendi düzleminde sözde mantıklı ve sözde akıllıca şeyler söyler. Ve o da, bundan memnundur. Çünkü güvende hisseder kendini orada. Onu elbiseye hapseder. Böyle bir zihin risk alamaz. “Her an bir tecellîdedir” sırrını yaşayamaz. Hayatı kendi bildiğidir. Rabbi de ona bildiği şeklin dışında tecellî etse, cennetliklerin “Hayır, bu bizim Rabbimiz değil” demesi gibi bir duruma düşer.</p>

    <p class="mg025">Evet Cennetliklere tam yedi defa Cenâb-ı Hak cemali ile tecellî etmiştir ve her defasında “Bu bizim Rabbimiz değildir” demişlerdir. En son artık Cebrail (a.s) “Peki siz Rabbinizi nasıl bilirsiniz? Bana belirtilerini söyleyin, işaretleri nedir?” deyince, Cennetlikler tarif etmişler “Biz Rabbimizi şöyle şöyle biliriz” demişler ve bildikleri şekilde tecellî edince “İşte budur bizim Rabbimiz” demişler. Uzunca bir hadis. İbni Arabî, bunu yorumlarken; ârif olanın daha ilk tecellîde Rabbini tanıdığını ve her tecellîde de görünenin o olduğunu bildiğini, çünkü onun elbiseye değil hakikate baktığını söyler...</p>

    <p class="mg025">Düşünsene, hem “Rabbim, seni istiyorum” diyorsun, geldiği zaman da tanımıyorsun: Peki gerçekten sen ne istiyorsun veya ne söylediğini biliyor musun? “Ben, sadece benim bildiğim gibi yaşamak istiyorum” sesi geliyor sanki.</p>

    <p class="mg025">Papağan varmış, kafeste imiş ve “özgürlük, özgürlük” diyormuş. Zikri bu olmuş hayvancağızın. Bir gün, adamın biri derdini anlamış ve papağana yardımcı olmak için kafesin kapağını açmış. Papağan kafese daha çok yapışmış, sesini daha çok yükseltmiş... “Özgüüürrrrlük özgürlüüükkk...”</p>

    <p class="mg025">Adam kapıyı açmış, ama papağan kafese daha çok yapışmış ve gözlerini adama ters ters dikerek “özgürlük, özgürlük” demiş... Ve adam sonunda “Herhalde kapıyı göremiyor, elimi sokayım da ben dışarı çıkartayım” demiş ve papağan adamın elini gagalamaktan kanatmış. Bu arada “özgürlük, özgürlük” diye halen bağırıyormuş... Sonunda adam zorla dışarı çıkarmış. Adam da rahatlamış, papağanın da rahatlayacağını düşünmüş... Ama ertesi gün, adam kafesin yanma geldiğinde, kafesin kapısının açık ve içinde papağanın olduğunu görmüş, halen “özgürlük özgürlük” diye bağırıyormuş.</p>

    <p class="mg025">Papağan söylediğinin ne anlama geldiğini bilmemek bir yana kafese o kadar alışmış ki, “Nasıl özgür olunur?” onu bilmiyormuş. Ve kafesin içinde özgürlük şarkısını söylemeye devam etmiş, özgürlüğün ne olduğunu bilmeden...</p>

    <p class="mg025">Fransız ihtilâli olduğunda, tüm hapishanedeki müebbet hapis olanları dışarı saldılar. “Gidin” dediler, “Bugün özgürsünüz. Tam anlamı ile serbestsiniz.” Ama yıllardır zincirlere bağlı olan o insanlar, zincirlere ve hapishaneye o kadar alışmışlar ki, orayı benimsemişler. Ertesi gün bu insanların hepsi, hapishanenin kapısına toplanmışlar. “Biz” demişler “Dışarıdaki hayatı bilmiyoruz ve doğrusu buraya da alıştık, dışarıda yaşayamayız. Dışarıda nasıl yaşanır bunu bilmiyoruz. Bizi tekrar hapse alın. Orası bizim evimiz gibi ve dışarıdan daha da güzel” demişler?!.</p>

    <p class="mg025">Kudsî bir hadiste; Cenab-ı Hakk’ın kuluna şöyle seslendiği ifade edilir:</p>

    <p class="mg025">“Ey kulum! Hastalandım, neden gelmedin?”</p>

    <p class="mg025">Kul der ki:</p>

    <p class="mg025">“Ey Rabbim! Sen hastalanır mısın?”</p>

    <p class="mg025">Cenab-ı Hak:</p>

    <p class="mg025">“Filanca kulum hastalanmıştı, eğer onu ziyaret etse idin, sanki beni ziyaret etmiş gibi olacaktın.”</p>

    <p class="mg025">Kendi Kur’an’ımıza, kendi Allah’ımıza, kendi peygamberimize o kadar alıştık ki!</p>

    <p class="mg025">Ya Rabbi, zanlarımızın hakikatini göster!</p>

    <p class="mg025">Evet biz elbiselerle varlığı okuruz, hakikat ile değil... Varlığı hakikati ile okuyan Hz. Ali (r.a), bir gün mescide geç kalır. Ve Allah Resûlü (a.s.m) sorar:</p>

    <p class="mg025">“Neden geciktin Ali?”</p>

    <p class="mg025">“Önümde bir zat vardı, onu geçmek istemedim” deyince,</p>

    <p class="mg025">“Peki onun şeytan olduğunu bilmiyor muydun” diye sorar.</p>

    <p class="mg025">“Biliyordum ama ey Allah’ın Resûlü, sakalı ve elinde teşbihi vardı ve mescide geliyordu, onların hürmetine geçmedim.”</p>

    <p class="mg025">Evet insan kendi olmak yerine toplumun ona biçtiği elbiseyi giymeyi tercih eder. Daha açık ifade ile, Allah’ın onda görmek istediği elbise yerine, kendi güvenliği için toplumun değerleriyle ters düşmeyecek bir elbise giyer.</p>

    <p class="mg025">Evet, insanın temelde tek sorunu vardır. O da kendi olmak. Ses telkinleri çalışmamızla, bilinçaltına saf tohumlar ekildikten sonra sen kendini okuyacaksın. Yani bileceksin, kendin olacaksın, yaşayacaksın, ilk defa kendini hissedeceksin.</p>

    <p class="mg025">Kur’ân, senin âleminde açıldığında, orada hiçbir elbise yoktur. Yani toplumsal yargı, kir, zan vs... ilk defa kendin olmuşsundur. insan kendi olduğu takdirde, tüm sorunlar ortadan kalkar. Dışa odaklı ve öğrenilmişliklere odaklı olmak yerine kendine yeterli ve içden dışa taşan bir seyir yaşayacaksın.</p>

    <p class="mg025">“Ehline helâldir, nâehle haram” diye güzel bir söz var.</p>

    <p class="mg025">Aynı şey, mesela su, hastaya haram, susamışa helâldir.</p>

    <p class="mg025">Hz. Mevlânâ, “Her su emen köke su vermek doğru değildir, adalet değildir. Helâl olan, faydalı olan sürgüne su vermek, zararlıya vermemek” der.</p>

    <p class="mg025">“Adalet, atın önüne ot, aslanın önüne et koymaktır” der. Dolayısıyla eğer biz aslansak, neden ot yemeye çalışıyoruz? Çünkü herkes ot yiyor ve biz de acıktık. Önümüze de ot konuldu.</p>

    <p class="mg025">Sorumluluğu üstüne al ve Rabbinle bir daha ayrılmamak üzere sıkı bir anlaşma yap.</p>

    <p class="mg025">Bizim bir sorunumuz var ve bunu halletmek istiyoruz. Çözüm ne? Kendini bilmek...</p>

    <p class="mg025">Bana gerçekten dünyada ve ahirette faydalı olacak olan ne?</p>

    <p class="mg047"><strong>Kur’an’ın Evrenselliği</strong></p>

    <p class="mg052">Kur’ân öyle bir kitaptır ki, bahsettiği konuyla ilgili bütün sorunları her yönüyle ele alır ve çözümleri de tamamıyla kuşatıcı üst boyuta aittir.</p>

    <p class="mg025">Öncelikle, Kur’ân’ın şu özelliği bizim için çok önemli. Her bir mânâsı evrenseldir. Evrensel ne demek? Yani o mânâ, sadece bulunduğu alanı kapsamıyor. Her varlık mertebesi ve her alanla ilgili boyutları kapsıyor. Bir dokuma halı düşünün. Tek bir düğüm, bütün düğümlerle irtibatlı. Yani 1400 yıl önceki bir mesele ile ilgili bir olay, şu anda seninle, kâinatın geçmişi ve geleceği ile alâkalı. Bediüzzaman, “Sözler” isimli eserinde Kur’ân’ın bu özelliğine değinir. <em>“Kur’ân-ı Hakîmde bâzı hâdisâtı tarihiye sûretinde zikredilen cüz’î hâdiseler, küllî düsturların uçlarıdır”</em> diyerek ayetlerden örnekler verir.</p>

    <p class="mg025">Evrensellik bu. Geçmişin ve geleceğin kâinatının fotoğrafı çekilse, işte karşımıza Kur’an olarak yansır. “Sonsuzluk nedir?” derseniz, Kur’an’dır” derim. Ama okuyabilene.</p>

    <p class="mg025">Onun için sahabe “Ayakkabımın bağı kaybolsa Kur’an’da arardım” diyor.</p>

    <p class="mg025">O açıdan oradaki kavramlar ve âyetler, sadece bir tane değil. Her varlık düzleminde onu temsil eden ve o varlık düzlemine göre onu yansıtan bir oluşum söz konusu.</p>

    <p class="mg025">Onun için hadis der ki:</p>

    <p class="mg025">Yedi kat gök vardır, yedi kat yer. Her gökte sizin Musa’nız gibi bir Musa, İsa’nız gibi bir İsa, Muhammed’iniz gibi bir Muhammed var. Yani bu manalar sonsuzdur. Tıpkı âlemlerin sonsuzluğu gibi.”</p>

    <p class="mg025">‘‘Allah yaratan ve türetendir” âyet meali bağlamında Allah bir model yaratıyor. Ve onu tüm âlemlerde, tüm varlık bilinirliği düzleminde uygun bir dille sergiliyor. Ondan bin tane, milyon tane türetiyor. Tek bir mânâ yaratıldıktan sonra, o tüm varlıkta görünürlüğe geçiyor.</p>

    <p class="mg025">Kur’ân bir meseleyi sadece olduğu düzlemle anlatmıyor. Mesela bize sadece bu boyuttaki Musa’yı (a.s) anlatmıyor. Zaten varlık iç içedir ve sonsuz bir kozmik bütünlüktür. Bu helezonik sonsuzluk içinde bir noktada gerçekleşen bir olay, her mertebede görünür ve oraya uygun bir dille kayıt altına alınır. Mesela yaptığınız bir iyilik, Cennette köşk şekline girer veya bir nehir. Yaptığınız günahsa, Cehennemde bir azap aleti haline dönüşür. Söylediğiniz sözler, bir boyutta çiçek şeklinde görünür. Bir boyutta melek, bir boyutta tebessüm vs... Sevinç ve melek hadisini hatırlayalım Mesela:</p>

    <p class="mg025">Cafer bin Muhammed, dedesinden rivayet ediyor:</p>

    <p class="mg025">“Bir kimse, bir mü’mini sevindirince, Allah verdiği bu sevinç sebebiyle, onun için bir melek yaratır.</p>

    <p class="mg025">Kul, kabrine vardığında, o Sevinç Meleği gelir ve ölen kişiye:</p>

    <p class="mg025">- Beni tanıyor musun? der. Ölen kişi:</p>

    <p class="mg025">- Sen kimsin? diye sorar.</p>

    <p class="mg025">Sevinç Meleği:</p>

    <p class="mg025">- Ben filancaya verdiğin sevinç(ten yaratılan melek)im. Bugün senin yalnızlığında sana dost olacağım ve sorgu meleklerine vereceğin cevapta sana telkinde bulunacağım. Kıyamet günü göreceğin dereceleri sana seyrettireceğim. Senin için Rabbinin yanında şefaatçilik yapacağım. Sana cennetteki yerini göstereceğim.” der. (Ibn-i Ebi’d-Dünya/Sevap)</p>

    <p class="mg025">Bir şey, her şeyde o âleme göre görünürlüğe geçer.</p>

    <p class="mg025">Bir dinleyicim vardı. Her namazdan sonra beyaz bir at gördüğünü söylüyordu. O an, onun Burak olduğunu söyledim.</p>

    <p class="mg025">“Nasıl yani?” dedi.</p>

    <p class="mg025">“Namaz, müminin miracıdır” hadisini hatırlatmış ve “Hz. Resûlullah (a.s.m) Mi’rac’a Burak’la çıkmıştı. Sen de namazla çıkıyorsun. Yani bu, senin namazını kabul ve İlâhî olana uygun olduğunu gösteriyor inşallah” demiştim.</p>

    <p class="mg025">Bir boyutta namaz, Burak olur. Bir boyutta ilim olur, bir boyutta Cennet olur, bir boyutta hac olur, bir boyutta zekât olur. Bediüzzaman’ın “Namaz, bütün ibadetlerin fihristesidir” sözünü hatırlayalım.</p>

    <p class="mg025">Beyindeki bir reaksiyon, ayaktaki bir hücreyi de etkiler, gözü de etkiler, annenin alışverişini de etkiler, hatta kolektif bilinci de etkiler. Evet beyindeki bir olay, diğer organlara uygun bir dille, onların açılımına göre, o anlarda görünür. Keza; tek hücredeki bir olay da beyni etkiler.</p>

    <p class="mg025">Tabii biz sadece, işin, bize görünen boyutunu bildiğimizden, sanki oralara hiç dokunulmadı zannederiz ama varlık ağır çekime bir alınsa domino taşlarının birbiriyle etkileşimine şahit oluruz.</p>

    <p class="mg025">Salyangoz, üç saniyede bir algılar. Yani siz, üç saniye içinde gidin bir yere girin çıkın, salyangoz sizin hâlâ orada olduğunuzu zanneder. Gördüğünüz lamba, saniyede elli defa yanıp söner, ama siz hep onu orada yanıyor görürsünüz. Siz, her an sonsuz âleme yansır ve tekrar kendi konumunuza gelirsiniz. Her an ölür, dirilirsiniz. Ama sanki hep bulunduğunuz yerdeymişsiniz gibi gelir size.</p>

    <p class="mg025">Kur’ân’ın özelliklerinden bahsetmeye devam edecek olursak;</p>

    <p class="mg025">Hz. Ali (r.a) <em>“Kur’an Fatiha’da, Fatiha besmelede, besmele de b’nin</em> <em>altındaki noktada şifrelenmiştir. Ben b’nin altındaki noktayım”</em> diyor. Yani sadece o nokta olsa, oradan Kur’ân açığa çıkartılabilir. Demek ki o noktada her an Kur’an görünüyor. Ama göremeyenler için 6666 elbise ile o nokta kendini gösteriyor.</p>

    <p class="mg025">İmamı Şafiî Hazretleri <em>“Hiçbir sûre inmeseydi, sadece Asr Sûresi inseydi, bütün dünyayı aydınlatmak için yeterdi”</em> diyor. Yani aslında her bir sûre, her bir âyet öyle bir çekirdek ki, içinde bütünün bilgisini taşıyor.</p>

    <p class="mg025">İşte Kur’ân’ın böyle bir dili vardır. Biz, sadece kendimize ait boyutu tarif ederiz veya biliriz. Ama Kur’ân, her boyutta, o olayın yansımalarını, bizim boyutumuza uygun bir dille anlatır. Tek bir mânâ içinde küllî düsturlar ve disiplinler vardır. Görünen sadece ucudur. Yani bize yansıyan o tek bir âyet, aslında tüm varlıkla ilişkilidir. Onun için eşi ve benzeri bir kelâm getirilemez.</p>

    <p class="mg025">İnsanda yüz trilyon hücre var. Ve her hücrenin içinde senin bütününe ait bilgi var. Hologramdır. Parçanın bilgisi içinde bütünün bilgisi vardır. Yani gözün DNA’sının içinde karaciğere, böbreğe, tüm bedene ait bilgi var. Ancak orada gözde olduğu, o mekânla sınırlı olduğu için sadece göz bilgisi açılıyor. Fakat potansiyel olarak tüm vücudun, bütün organların her birinde ayrı ayrı var.</p>

    <p class="mg025">Daha da ötesine gidelim. Tek bir hücrenin içinde tüm kâinata ait bilgi var.</p>

    <p class="mg025">İşte aynen Kur’ân da böyle. 1400 yıl önce yaşanmış bir hadise, şu anda seninle de irtibatlı. O hadise içinde senin yaşayacağın ve yaşadığın olayların tohumları da var. Hatta daha dünya, kâinat yok iken olan olayların da bilgileri var. Zamansızlık ve mekânsızlıkta, yani fizikte ‘kuantum dünya’ diye ifade edilen boyutta, her şey birbiriyle, bir anda ve her anda irtibat halinde, iç içe ve bütün, işte “Kur’ân, ezel ve ebed sırrına mazhardır” derken, böyle bir âlemden gelmiş ve zaman-mekân üstü olduğunu ifade etmek istiyoruz.</p>

    <p class="mg025">Onun için ayet-i kerimede;</p>

    <p class="mg055">De ki: ‘Andolsun, insanlar ve cinler bu Kur’an’ın bir benzerini getirmek üzere toplansalar ve birbirlerine de destek olsalar, yine onun benzerini getiremezler.</p>

    <p class="mg053"><strong>İsra, 88</strong></p>

    <p class="mg052">deniliyor.</p>

    <p class="mg055">Sizin sıkıntıya uğramanız ona çok ağır gelir.</p>

    <p class="mg053"><strong>Tevbe, 128</strong></p>

    <p class="mg025">Yani nasıl ki sen, Hz. Muhammed (a.s.m) ile irtibatlısın. Sen ve Kur’ân da öyle. Ve senin sadece maneviyâtın değil bütün olarak her şeyin.</p>

    <p class="mg055">Kur’an ve mü’min ikiz kardeştir. Onun ahlakı Kur’andır.</p>

    <p class="mg053"><strong>Hadis</strong></p>

    <p class="mg025">Bediüzzaman, İşaratü’l-İ’caz’da: “Hayat bireyi âlem haline getirir. Ve bu şekilde bir nev’in herbir ferdi, hayat sahibi bir kavim gibi olur. Dünya onun evi olur ve her şeyle bir münasebet peyda eder” der.</p>

    <p class="mg025">İşte Kur’an’daki her bir ayet de, aslı ile direkt seninle bağlantılı. Aslında peygamber kanalı ile sana inen bir kitap. Cenab-ı Hak senin için özel olarak indirmiş ki içindeki sırr-ı Muhammediyet ile okuyasın. Öyle bir cömert ki, bölünmeden parçalanmadan sana, Zatının sırrını vermiş. Hatta âyet var:</p>

    <p class="mg055">Rabbimin katındaki zenginlik sizde olsa tükenir korkusuyla vermekte cimri davranırdınız.</p>

    <p class="mg053"><strong>İsra, 100</strong></p>

    <p class="mg052">diye. Ama Allah öyle değil, cömertlerin cömerti.</p>

    <p class="mg025">İçinde zatına yol açan bir kitabı vermiş ki, olay sadece yazıdan, okumadan ibaret değil. Evet yazı ve okumak deyince aklımıza hemen “Bununla da ne olacak” gibi bir vesvese gelebiliyor.</p>

    <p class="mg025">Suya “Seni seviyorum” dendiği andaki kristali ile “Senden nefret ediyorum” dendiği zamanki kristaller arasında dağlar kadar fark var.</p>

    <p class="mg025">Dilde hayat vardır. Konuştuklarımız, söylediklerimiz bilinçaltı için tohumdur. Ve onu, doğru ve yanlışlığına bakmadan uygulamaya koyar.</p>

    <p class="mg025">Evet bu sözlerin, bu esmâların ve bu âyetlerin her birinin hava zerrelerinde oluşturduğu bir format var. Bir buton gibi</p>

    <p class="mg025">düşünün, bilinçaltınızdaki kapalı kapıları açan bir anahtar. Evet kesinlikle hâzinenin kilidini açacak bir anahtar.</p>

    <p class="mg025">“Sonsuzluk bir elbise giyse o Kur’ân olurdu.”</p>

    <p class="mg025">Yani, Kur’ân, sadece tek boyuttaki Musa (a.s) ve Hızır (a.s) ilişkisinden bahsetmiş olmuyor. Senin yeni bir tecelli karşısındaki geçirdiğin adaptasyon süreci ve sıkıntısı da ilgili âyetin içinde.</p>

    <p class="mg025">Kur’ân, yerçekiminden bahsederken, Newton’un çekim kanunu da onun içinde. Suya rahmet derken, suyun kimyası da, fiziği de, matematiği de bu âyet içinde. Yani bahsettiği bir kavram veya kastettiği bir mânâ her şeyle, istisnasız her şeyle bağlantılı... Burası çok çok önemli... Tek bir âyet, her şeyle bağlantılı.</p>

    <p class="mg025">Evrenselliğe biyolojiden bir örnek verecek olursak, mesela, tek bir hücrenden yola çıkarak senin yedi nesil sonraki torununun göz rengini de bilme olasılığımız var. Çünkü bunların hepsi kayıt altında. Hz. Adem’in (a.s) saç rengini de. Hatta biliyorsun, yeni doğan çocuğun DNA’sına bakıp, 10 yıl sonra veya 40 yaşında hangi hastalıkları geçireceğinin bilgisine dahi ulaşılabiliyor. DNA’da şifreler tarzında kayda alınmış çünkü, işte varlık böyle bir iç içelik ve koordineli bir ilişkiler zinciri.</p>

    <p class="mg025">Bir şey her şeyi içinde barındırdığı gibi, her şey de bir şeyin içine sığışabiliyor, işte Kur’an’daki her bir kelime ve o kelimenin sûre ile ve o sûrenin sûrelerle ve sûrelerin şenle, senin biyolojinden tut psikolojik yaşamına kadar ve hatta ölümünden sonraki hadiselere kadar bakan boyutu ve irtibatı var. Evrensellik, aslında sonsuzluk ve bütünlüktür.</p>

    <p class="mg025">Biz dinî mânâların bir tane olduğunu düşünürüz. Halbuki mesela, İsa varlıktaki vahyi, ruhu temsil eder ve her insanda bu bilinç düzeyi vardır. Aslında sonsuz İsalar var mânâ itibariyle. Yine Musa, şeriatı temsil eder, kanundur. Bir devletin yasası da Musa kanunu ile bağlantılı, bir annenin evladına yola gelmesi için koyduğu oda cezası da bu mana ile bağlantılı.</p>

    <p class="mg025">Muhammed varlıktaki dengenin, sonsuzluğun ve okumanın adı. Dolayısı ile ilk okumayı yazmayı çözen çocuk da bu mânâ ile bağlantılı, laboratuarda bir icat yapıp sonsuz mutluluğu hisseden bir insan da. O peygamberde veya o ayette veya o esmâda görünen mânâ, varlığın bütünü ile bağlantılı. Gemiyi delen Hızır ile Titanik’in batması arasında, hatta bir şirketin batmasında da, hatta bir insanın depresyona girip strese batmasında da bir bağlantı var. Sizin on sene sonra ne yapacağınız, yemeğe döktüğünüz tuzun miktarı dahi Kur’an’da var. Evet,</p>

    <p class="mg055">Hiçbir yaş ve hiçbir kuru şey yoktur ki, apaçık bir kitapta olmasın.</p>

    <p class="mg053"><strong>En’am, 59</strong></p>

    <p class="mg025">Ezel ve ebed sırrından, yani üst boyuttan geldiği için alt boyutun bütün verilerini kendinde toplar, kapsar ve şifreler tarzında işaretler verir.</p>

    <p class="mg025">Bakın bu alt ve üst boyuta güzel bir örnek:</p>

    <p class="mg025">Bir üst boyut alt boyuta göre sonsuz olasılıkları taşır. Mesela nokta bir alt boyuttur. Çizgi ise üst boyut. Ve çizginin içinde sonsuz noktalar vardır. Çizginin üst boyutu kalemdir. Kalem sonsuz çizgiler çizebilir. Kalemin bir üst boyutu eldir. El sonsuz kalemleri tutabilir ve yazabilir. Elin üst boyutu, akıldır. Akıl sadece yazmaz, okur da, görür de, konuşur da vs... Aklın üst boyutu vahiydir. Vahiy ise sonsuz akılların yaptığı işi tek bir akıl ile yapar ki, adı küllî akıldır...</p>

    <p class="mg025">Dolayısıyla tek bir âyet, geçmiş ve gelecekle bağlantılı. Onun bilgisini ve yaşam deneyimini arkasında barındırıyor. Çözümü de içinde saklıyor, deneyimi de. Yani onu açacak anahtarı da. Atom gibi içinde sonsuzluk var. Zerre ama kâinata gebe.</p>

    <p class="mg025">Musa (a.s) böyle bir mesele yaşıyor. Dilinde bir sorun var ve karşıdakine tam olarak ifade edemiyor kendini. O üç kelimelik âyet içinde sonsuzluk bilgisi yanında, o sorunun tüm detayları, başlangıcı, sonu, nasıl düzeleceği, sana bakan boyutu, özel açılımları var.</p>

    <p class="mg025">Aslında o âyet ki;</p>

    <p class="mg056">Ey Rabbim, göğsümü genişlet, dilimdeki ukdeyi çöz, sözlerim anlaşılsın</p>

    <p class="mg052">mânâsının içinde, bütün ifade edememe problemlerinin çözümleri de var. Sadece kekemelik değil. Kekemelik işin sadece görünür kısmı. Arkasında sizin aile içi anlaşmazlık noktasındaki problemlerinizin çözümleri de vardır. Nereden kaynaklandığı ve nasıl sonuçlanacağı ve nasıl çözülmesi gerektiği bu âyet içinde gizlidir. Aslında oradaki sözler, sonsuzluk enerjisinin kelimelere bürünmüş halidir.</p>

    <p class="mg025">Kendini ifade edemeyen, bu yüzden, çevresiyle sorunlar yaşayan ve yanlış anlaşılan birine, bu ve sorununa yönelik âyetler seçilse ve istediği müzikler içine subliminal olarak kayıt edilse ve yaklaşık iki hafta (tohumlama süresi) dinlese, çevresiyle olan ilişkilerinde gözle görülür bir düzelme kaydedilir. Evet, ifade problemlerinde bu âyeti, safiyeti ile bilinçaltına ekersek Harun (a.s) gibi samimi yardımcılarımız, dostlarımız da olur. Katı oluşumlar (firavun, maddeci insanlar vs...) karşısında dahi kendimizi sonsuz güvende hissederiz.</p>

    <p class="mg025">Evet Musa (a.s), Firavun karşısına çıkacaktır ve dilindeki kekemelik onu rahatsız eder. Rabbinden bunun geçmesini ve söylediklerinin anlaşılmasını ve Harun’un, kardeşinin kendisine yardımcı olmasını ister. Kısaca, rahat ve güvende olmak ister. Âyette Hâzreti Musa’nın bu isteği ifade edilir.</p>

    <p class="mg047"><strong>Her bir âyeti temsil eden melek var</strong></p>

    <p class="mg052">Bediüzzaman Hazretleri, Cenab-ı Hakkın mânâlardan, kelimelerden, seslerden, hatta kokulardan dahi hayat ve şuur sahibi varlıkları, yani ruhanî ve melekleri yarattığını söyler.</p>

    <p class="mg025">“Ete kemiğe büründüm, Yunus diye göründüm” diyen Yunus misâli, her bir ayet, sonsuzluk âlemindeki rehberlerin kelimeler şeklinde görünümüdür.</p>

    <p class="mg025">Hz. İbni Arabî’nin ilk şeyhi kadındı ve bu kadın Fatiha Sûresini cisimleştiriyor ve istediği yere gönderiyordu.</p>

    <p class="mg025">Evet, Fatiha, Yasin ve diğer sûreler, varlığın hologramik yapısı içinde cisimleşebilir ve bizim âlemimizde uygun bir görünümle görünebilir. Ve sizinle irtibata geçip size ders verebilir ve sorununuzu halledebilir, hem de en güzel şekilde...</p>

    <p class="mg025">Mesela dinlenmeye, tatile ihtiyacınız var.</p>

    <p class="mg055">Dinlenmeniz için geceyi yaratan ve gündüzü aydın kılan O’dur. Şüphesiz bunda işiten (hakka kulak veren) bir topluluk için deliller vardır.</p>

    <p class="mg053"><strong>Yunus, 67</strong></p>

    <p class="mg052">âyetini alın. Bu, sizin uykusuzluk probleminizden tutun, iş yoğunluğundan tatile çıkamamanıza, bir türlü içsel dinginliğe ulaşamamanıza kadar olan bütün problemleri içine alır ve çözümü de içinde barındırır. Ama biz bunu sadece gece ve gündüz olarak düşünürüz.</p>

    <p class="mg025">Hatta kulakla ilgili bir probleminiz varsa (hakka kulak veren) veya dolayısıyla ifade edilen şeyleri yani sembolik dili, hakkın dilini anlamada bir problem yaşıyorsanız, onu da kapsar. O sorunların da bu âyet içinde yeri vardır. Yani kapsar ve çözümü de içindedir.</p>

    <p class="mg025">Hatta bu âyet, sizdeki enerji dengelenmesi ve bunun neticesinde aydınlanma zemininin oluşturulması bilgisini de içinde barındırır. Gece gündüz, ying yang, artı eksi... vs. tüm zıtlıklar bu âyetin manası, enerjisi içinde çözüm bulur.</p>

    <p class="mg025">Az önce ifade ettiğim gibi buradaki kelimeler, sadece ruhanî âlemlerin sakinlerinin, kelimeler şeklinde bize görünmesidir. Kur’ân’ın her bir âyeti, kâinatın bütünü ile irtibatlıdır, bu yüzden onun benzeri bir söz ve kelâm getirilemez. Her biri Allah’ın sıfatlarıdır. Âyetlerin her biri canlıdır ve o âyeti temsil eden melekler, ki metafizik âlemde biz onlara rehberler deriz, vardır.</p>

    <p class="mg025">Her bir harfin, her bir âyetin, her bir kelimenin hüddamı, rehberi, temsilcisi vardır. Ve bunlar, çok kırılgan bir yapıya sahiptirler. Lâtif ve incedirler. Ufak bir vesvese ve şüphe, onları görünmez kılar, bize olan etki gücünü düşürür. Onun için tam iman, tam teslimiyetle dua yapılmalıdır.</p>

    <p class="mg055">Bir kimse tesirine inanarak Cenab-ı Hakk’ın isimlerini veya bu husustaki duaları bir dağa okusaydı, gerçekten dağ yok olurdu.</p>

    <p class="mg053"><strong>Hadis</strong></p>

    <p class="mg025">Güçleri sonsuzdur, ancak bizim eksikliğimizden kaynaklı sonuç almayız.</p>

    <p class="mg025">Hz. İsa (a.s) bir gün bir kavme gider ve kavmin imanı az olduğundan dolayı kudrete dair işler gerçekleştiremez. Çünkü onların bu işten hiç nasibi yoktur. Ve bir babda tam olarak şöyle der:</p>

    <p class="mg025">“Onların inançsızlığından dolayı İsa, kudrete dair işler gerçekleştiremedi.”</p>

    <p class="mg025">Hz. Şeyh Ahmed-i Buni, Celcelutiye için söylüyor: “Kim ki bu duanın hikmetini ve tesir gücünü bilir de ondan istifade etmezse, ona yazıklar olsun.” Evet, bu tam anlamıyla bir nasipsizliktir.</p>

    <p class="mg025">Telkinler bunun için, özel olan misafiri, gizli, sınırlı zihnin kabalığına ve kalabalığına uğratmadan özel bir kapıdan alma çalışması. Ve baş köşeye oturtma.</p>

    <p class="mg056">Onların sözü, seni üzmesin. Kudret ve üstünlük bütünüyle Allah’ındır. Her şeyi hakkı ile işiten ve her şeyi hakkı ile bilendir.</p>

    <p class="mg025">Bu âyetin içinde, sevgilinden ayrılmandan ve derin üzüntü içinde olmandan tut, sana kırıcı laflar söyleyen, seni üzen insanlara kadar ve onlarla nasıl başa çıkacaksın ve nasıl bir bilgi, deneyim ve duruş belirleyerek bir daha o duruma düşmeyeceksin... Tüm bunlara kadar bu âyet içinde bu mânâların hissesi, çözümleriyle birlikte var.</p>

    <p class="mg025">Vesveselerin var ve bir türlü kendini toparlayamıyorsun musun?</p>

    <p class="mg056">Şeytanın onlar üzerinde hiçbir tesiri yoktur</p>

    <p class="mg052">âyeti, bununla bağlantılı âyet ve esmâlar, gerek Celcelutiye, gerekse Cevşen’den esmâlar seçilir, subliminal olarak kayıt altına alınır ve dinlenme süresinde dinlenirse bir süre sonra vesveselerinden kurtulursun. Hatta, varsa beyin kontrolleriyle veya sana yapılmış büyü, sihir vesaireyle nasıl başa çıkarsın... Hatta diyelim ki peşinde seni öldürmek isteyen mafya var ve sen onların sana tesir etmemesini istiyorsun... işte bu âyet içinde o olayın da hissesi ve çözümleri var. Ona kadar, bine kadar, milyona kadar mânâ ve çözümü içinde var.</p>

    <p class="mg025">Aslında Kur’ân’ın her bir âyetinde, sana, içinde bulunduğun duruma yönelik hisseler ve çözümleri var. Ancak şunu iyi belirlemek lazım ki çözümler illâ ki bizim anladığımız manada olacak değil. Ummadık yerden ummadık kapılar açılır. Nitekim “Allah, kulu ummadığı yerden rızıklandırmayı sever” diye bir hadis de var. Zaten beklentimiz doğrultusunda olsa hep, sırr-ı imtihana ters düşer. Hoş umduğumuz yerden de olur, ummadığımız yerden de olur ama şurası kesin ki Allah yapılan dualara en güzeli ile icabet eder ve sana en uygun olan şekilde cevap verilir. Zannetme ki o duan kabul edilmedi. “Dua edin icabet edeyim” diyor. Burada da teslimiyet en güzel olanıdır. Biz sadece doktordan ilaç istiyoruz gibi düşünmeliyiz. Bu kısaca hastalığımızı ona bildirdik, isterse ameliyata alır, isterse ilaç verir, isterse de başka çözümler üretir ama şurası kesin ki ilgisiz kalmaz. Mutlaka ilgilenir ve sana en uygun olanı yaratır.</p>

    <p class="mg025">Sen çok güzel, yakışıklı bir insan olmak istiyorsun...</p>

    <p class="mg055">İnsanı en güzel kıvamda yarattık.</p>

    <p class="mg053"><strong>Tin, 4</strong></p>

    <p class="mg052">âyeti içinde “Nasıl daha da güzelleşirsin?” bilgisinin yanında “Ahlâkın nasıl güzelleşir?” bilgisi de var. Toplumun düzelmesi, güzelleşmesi için olan bilgi de var. Çözümü de...</p>

    <p class="mg025">Bu çözümler, tekrar ediyorum, bilgi olarak zaten var, ama bu teknikle direkt yaşama boyutuna sokan sırrı bilinçaltına yolluyoruz.</p>

    <p class="mg025">Ne olur? Bu âyetin bilinçaltına ekilmesi ile x gün içinde belki de öyle bir diyetisyenle karşılaşırsın, sana şifalı bitkiler ve kullanımı ile ilgili bir bilgi verir. Ve bir gün güzellik uzmanı ile tanışırsın, ne olur, nasıl olur, orasını İlâhî programcı bilir ama şunu biliyorum ki, bu âyet bilinç altına girerse orada öylece durmaz. Sakin sakin durmaz, hayat bulmak ister ve hayat bulmak için önüne fırsatları çıkartır veya zaten olan fırsatları fark ettirir.</p>

    <p class="mg025">Mesele bu tohumları saf bir şekilde bilinçaltına yollamak. Zaten orada sen istesen de, istemesen de en güzeli ile açılacak. Önyargı ve bulaşık zihinle kirletmeden. Evet “Ben okurum” da dersin, doğru, o da olur, ondan da hisse alırsın. “Yazarım” dersin onun da hissesi var. Hepsinin hissesi var. Ancak... Gizli telkinlerin amacı hiçbir sınırlı yapı ile o âyeti indirgemeden direkt baypasla bilinçaltına ekmek. Gizli telkinler bunun için çok tesirli ve etkilidir.</p>

    <p class="mg026">* * *</p>

    <div class="footnotes">
      <div class="footnote">
        <p class="mg009"><a class="footnote-anchor" href="#footnote-274-2-backlink" id="footnote-274-2">[2]</a>. İsra sûresi 82. âyeti şöyledir: “Biz Kur’an’dan müminler için bir şifa ve bir rahmet olan âyetleri peyderpey indiririz...”</p>

        <p class="mg010">Yunus sûresi 57. âyette de “Ey insanlar, işte size Rabbinizden bir öğüt, gönüllere bir şifa ve müminler için bir hidayet ve rahmet (Kur’an) geldi” buyurulmaktadır. (Elmalılı meali).</p>
      </div>
    </div>
  </div>
</body>
</html>
