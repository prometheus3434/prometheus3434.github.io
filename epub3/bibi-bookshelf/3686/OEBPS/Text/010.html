<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.4" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p14"><span class="t2">ÇAĞDAŞ İSLAM DÜŞÜNÜNDE EKONOMİK ADALET KAVRAMI ÜZERİNE</span><a id="a5"></a><a href="../Text/notes.html#a15">{<span class="t4">*</span>}</a></p>

  <p>&nbsp;</p>

  <p><span class="t5">Giriş</span></p>

  <p>"İslâm ekonomisi" olarak bilinen geniş çağdaş yazın sürekli olarak, İslâmi esaslara dayanan bir ekonominin yerleşik kapitalist ve sosyalist sistemlerden daha adil olacağım iddia eder.<span class="t6">1</span>Bu yazın, İslâmi bir sistemde, ne kapitalizmin temel özelliği olan sömürü ve büyük eşitsizliklerin, ne de sosyalizmi simgeleyen sınıf mücadeleleri ve aşırı kısıtlamaların görüleceğini öne sürer.<span class="t6">2</span></p>

  <p>Bu makalenin amacı işte bu yazında yer alan ekonomik adalet kavramını tanımlamak ve değerlendirmektir.Önce İslâm iktisatçılarının savunduğu temel adalet ilkelerini gözden geçirecek, sonra da toplumun bu ilkelere bağlı kalmasını sağlamak için koydukları kuralları özetleyeceğiz.Bu kuralların yapay bir uygarlık modelini temel aldığını ve İslâm iktisatçılarının iddialarının tersine yoruma açık olduklarını belirterek devam edeceğiz.Görüleceği gibi, bu kurallar pek çok bağlamda adalet ilkelerinin gerek birbirleriyle gerekse başka İslâm ilkeleriyle çelişmesine yol açmaktadır.Bu gözlemlerin ışığında, son olarak, İslâmi ilkelere göre kurulmuş bir toplumun kaçınılmaz olarak uyumsuz bir toplum olacağını saptayacağız. İslâm iktisatçıları, anlaşmazlık olasılığını umursamaz görünseler de anlaşmazlıkların kapsamını ve büyüklüğünü en aza indirecek yöntemler bulunmasına çok önem veriyorlar. Buna en belirgin örnek, İslâmi ilkelere uygun bir görüş birliği geliştirmeye yönelik eğitsel önlemlerdir.</p>

  <p>İslâm ekonomisinin, bir düşünce ekolü olarak adını duyurmaya başlaması 1960'lı yılların ortalarına rastlar.Daha önceki yıllarda İslâm ekonomisi kavramını geliştiren kitaplar, makaleler ve broşürler bulunabiliyordu. Bunların en önemlileri Seyyid Ebu'l-A'la Mevdudi ve Seyyid Kutb tarafından yazılmış olup günümüzde bile temel kaynak sayılmaktadır.<span class="t6">3</span>Ancak bu yazılarda son birkaç yüzyıl içinde özellikle Avrupa ve Kuzey Amerika'da geliştirilmiş ekonomi kavram ya da araçlarına ilişkin hiçbir söz ya da değerlendirme bulunmaz.Son yıllarda ortaya çıkan İslâm iktisatçıları ise, farklı bir görünüm sunuyorlar. Çağdaş düşünce akımlarına aşina bu düşünürler, İslâmcı olmayan yazarların fikir ve yöntemlerinden yararlanmaya daha açıktırlar. Dolayısıyla ikinci gruba giren yazarların kullandığı çözümleme standartlarının kimi yönlerden görece üstün olduğu söylenebilir.Yine de önceki İslâm iktisatçılarının eserleriyle sonrakilerin eserleri arasında özde önemli benzerlikler bulunmaktadır.Öncekiler gibi günümüzün İslâm iktisatçıları da faizin yasaklanmasına ve kaynak dağılımının İslâmi usullere uygun olarak düzenlenmesine büyük önem verirler.Bu makale açısından daha da önemlisi, öncekiler de sonrakilerle aynı adalet ilkelerini savunmaktadır.Öyleyse önceki ve sonraki yazıların tek bir yazın oluşturduklarını söylemek, zaman içinde bu yazının gelişme gösterdiğini kabul ettiğimiz sürece, yanlış olmaz.</p>

  <p>Bu çözümlemeyi 1970-1987 döneminde İngilizce yayınlanan monografiler, denemeler, konferans tutanakları ve gazete yazılarıyla sınırlı tutacağız.Söz konusu yazıları çoğunlukla birkaç yayınevinin yayınladığı görülür:Cidde'de bulunan Center for Research in Islamic Economics [İslâm Ekonomisi Araştırma Merkezi], İngiltere'nin Leicester şehrinde bulunan Islamic Foundation [İslâm Vakfı], İslâmabad'daki İnstitute of Policy Studies [Politika Etüdleri Enstititüsü], Lahor'daki Sh. Muhammad Ashraf ve yine Islamabad'da bulunan Islamic Publications [İslâmi Yayınlar]. Pek çoğu İngilizce olarak California'nın Berkeley kentindeki Mizan Press tarafından basılan, İran ekonomisinin İslâmi biçimde yeniden yapılandırılmasına ideolojik destek veren kitaplardan söz etmeyeceğiz.<span class="t6">4</span> Bunları da çözümlememizin içine alsaydık Sünni ve Şii gruplar arasındaki öğretisel farklılıkları da incelemek durumunda kalacaktık.Ekonomik adalet konusunda Sünni yazınındaki tutarsızlık, belirsizlik ve anlaşmazlıkların İran'daki Şii yazını için de büyük ölçüde geçerli olduğunu hemen belirtelim.</p>

  <p>Kökleri Museviliğe, Hristiyanlığa, Marksist sosyalizme ve Üçüncü Dünya milliyetçiliğine dayanan çeşitli eserler de dahil olmak üzere adil bir dünya yaratma çabasında olan bütün büyük yazınlarda tutarsızlıklar, belirsizlikler ve anlaşmazlıklar bulmak mümkündür.Ancak bu makalede amaç, karşılaştırmalı bir çözümleme yapmak değil, tek bir yazındaki, çağdaş İslâm ekonomisindeki ekonomik adalet kavramını değerlendirmektir.İslâm ekonomisiyle öteki yazınlar arasındaki paralelliklere ancak en son bölümde, savımızı biraz daha geliştirmek amacıyla değineceğiz.</p>

  <p>&nbsp;</p>

  <p><span class="t5">İlkeler</span></p>

  <p>İslâm iktisatçıları, bir toplumun ekonomik açıdan adaletli olması için şu iki genel ilkeye uyması gerektiğini söylerler: eşitlik ve haklılık.</p>

  <p>Eşitlik ilkesi, kaynak dağılımında büyük eşitsizlikler olmasını yasaklar.Bu ilke uyarınca, "küçük" eşitsizlikler kabul edilse de, "büyük" eşitsizliklere kesinlikle karşı çıkmak gerekir.Eğer bir toplumun kimi üyeleri lüks içinde yaşarken diğerleri yoksulluk içinde kıvranıyorsa o toplum, İslâm'a uygun bir toplum sayılmaz.<span class="t6">5</span></p>

  <p>Hak ilkesi ise bireylerin ekonomik kazançlarının da, kayıplarının da "hak edilmiş" olmasını gerektirir.Dolayısıyla, ekonomik sistemin, benzer kazançlara benzer biçimde, farklı kazançlara da farklı biçimde davranmasını şart koşar.Önde gelen bir İslâm iktisatçısı şöyle yazar:"İslâmi düzende insanlar arasında ırklarına, ten renklerine ya da konumlarına göre ayırım yapılmaz.Bireyin değerini belirleyen tek ölçüt, karakteri, yeteneği ve insanlığa hizmetidir."<span class="t6">6</span> Benzer biçimde, başka bir iktisatçı, "hiçbir ekonomik varlık, milli hâsıladan hak ettiği payı almaktan mahrum edilmemelidir" diyor.<span class="t6">7</span></p>

  <p>Bu ilkelerden ilki, ekonomik sürecin sonucuyla, ikincisi ise sürecin kendisiyle ilgilidir. Eşitlik ilkesi, bu sürecin sonunda ortaya çıkan gelir dağılımında büyük eşitsizlikler bulunmasına karşı çıkar.Hak ilkesi ise tersine, kaynak dağılımını belirleyen ekonomik işlemlerin adil olmasını gerektirir.</p>

  <p>&nbsp;</p>

  <p><span class="t5">Kurallar</span></p>

  <p>İslâm ekonomisi yazını, ekonomik ilişkilerin eşitlik ve haklılık ilkeleriyle uyuşmasına yönelik çeşitli kurallar sunmaktadır.Bu kurallar yasaklamalar, kısıtlamalar, yükümlülükler ve sorumluluklardan oluşur.</p>

  <p>Bir makalenin kısa bir bölümünde, bu kuralları bütün ayrıntıları ve sonuçlarıyla birlikte kapsamlı bir biçimde incelemek olanaksızdır.<span class="t6">8</span> Burada vereceğimiz özette kuralların önlemeyi amaçladığı adaletsizlikleri belirleyecek, netlik açısından birbirlerinden ayrıldıklarını gösterecek ve dayandıkları mantığı değerlendirmek için bir temel sunacağız.</p>

  <p>En çok vurgulanan yükümlülüklerden biri kaynak dağılımını sağlayan zekâttır.Zekât, yoksullara, sakatlara, işsizlere, hükümlülerin bakmakla yükümlü oldukları kişilere, yetimlere ve zorda kalan yolculara, kısacası sıkıntı çeken kişilere yardım etmek için belirli servet sahipleriyle belirli geliri olanlardan yüzde 2.5'la 20 arasında değişen oranlarda alınan bir vergidir. Zekâtın kapsamı, tartışılan bir konudur.Kimi yazarlar, zekâtın, İslâm'ın ilk yıllarında oranları belirlenen servet ve gelir kategorileriyle sınırlı olduğunu düşünürler.Kimileriyse zekâtın, fabrika ve motorlu taşıtlar gibi kısa zaman öncesine kadar bilinmeyen kategorileri de içerdiğini söylemektedir.Reformcu yazarlar, kendi aralarında bile ne zekâtın kapsamı ne de uygulanabilir oranları konusunda anlaşamıyorlar.Öte yandan, zekâtı farklı algılasalar da bütün İslâmcı iktisatçılar zekâtın ekonomiyi eşitlik ilkesine uydurmaya yönelik güçlü bir araç olduğu görüşünde birleşmektedirler.<span class="t6">9</span></p>

  <p>Eşitliğin sağlanmasına önemli katkısı olduğu düşünülen başka bir kural ise, vefat eden kişinin servetini bütün yakın akrabaları arasında paylaştıran İslâm miras hukukudur.İslâm ekonomisi yazınına katkıları olan bir yazar, miras hukukunun temel özelliğini şöyle betimliyor: "[Bir] kişi, malının en çok üçte birini vasiyet yoluyla bırakabilir (...) Mirasının geri kalanı, belirli mirasçılar arasında belirli oranlarda paylaştırılır."<span class="t6">10</span> Söz konusu oranlar, yaşayan akrabaların sayısına ve akrabalık ilişkilerine bağlı olduğu için, mirasın çok farklı biçimlerde bölünmesi mümkündür.Hak ilkesi uyarınca, hemcins olan çocuklar aynı hakka sahiptir; büyük çocuğa ayrıcalık tanınmaz.İslâm miras hukuku, aile servetlerinin büyümesine engel olarak da eşitlik ilkesine hizmet eder.</p>

  <p>Böylesi resmi yükümlülüklerin yanında mal dağılımında eşitlik sağlamayı amaçlayan gayriresmi kurallar da vardır.En önemlisi, birey ihtiyacı olanlara yardım etmelidir.Bu bağlamda Pakistanlı bir İslâm iktisatçısı şöyle yazar: "Bir kişinin toplumsal refaha katkıda bulunma kapasitesi (...) onun, kendisiyle aynı mevki ve seviyede olanların genel olarak sahip oldukları yaşam standardına ulaştıktan sonra geri kalan parasıyla başkalarına ne kadar yardım edebileceğiyle ölçülür."<span class="t6">11</span>Öte yandan birey, bir tüketici olarak dünyanın nimetlerinden faydalanmalı, ancak resmi yükümlülüklerini yerine getirdikten sonra gücü yetse bile kesinlikle savurganlık yapmamalıdır.Çok sık adı anılan bir İslâm iktisatçısının şu uyarısı bu görüşün göstergesidir: "Giysi tüketimi belirli bir sınıra vardığında savurganlığa dönüşür; işte bu noktada durmak gerekir, çünkü savurganlık haramdır."<span class="t6">12</span>Savurganlık, toplumun ortalama tüketim seviyesinin çok ötesinde bir tüketim içerdiği için eşitlik ilkesini çiğner.</p>

  <p>Çeşitli kılıflar altında ortaya çıkan bir başka kural da diğerkâm olma yükümlülüğü, yani kendi çıkarlarının yanında başkalarmınkileri de gözetme zorunluluğudur.Bu kural, hem bireyin başkalarına zarar verecek eylemlerden kaçınmasını, hem de kamu yararına olumlu işler yapmasını gerekli kılar.<span class="t6">13</span>Modern ekonomi terminolojisiyle söyleyecek olursak kişi, eylemlerinin olumlu ve olumsuz dışsal etkilerini heesaba katmalıdır.Her iki adalet ilkesine de hizmet etmesi amaçlanan bu kural, özellikle kişisel tüketim, kaynak tahsisi ve endüstriyel ilişkiler konusuyla ilgili tartışmalarda ön plana çıkar.<span class="t6">14</span> Örneğin, fabrika kurmaya yeltenen bir iş adamı, yalnızca elde etmeyi beklediği kişisel çıkarı düşünmemeli, fabrikanın yol açacağı hava kirliliğini ve yaratacağı yeni iş olanaklarını da hesaba katmalıdır.Pek çok yazar, düşünülmesi gereken dışsal etkilerin coğrafi, ulusal, ırksal, ailesel ya da mesleki sınırlarla kısıtlı olmadığını vurguluyor.<span class="t6">15</span></p>

  <p>Sahtekârlık içermediği sürece parasal kazanç elde etmeye çalışmak meşru bir uğraştır.Bu bağlamda, bir fabrika sahibi, çalışanlarına "hak ettikleri" ücretleri ödemek ve ürünlerine "adil" fiyatlar koymak zorundadır.<span class="t6">16</span>Dahası, sattığı malların kusurları da dahil olmak üzere özellikleriyle ilgili bildligi her şeyi müşterileriyle paylaşmalıdır.17 Belirsiz konuşmaktan&nbsp; kaçınmalı, müşterilerine gerekli bilgileri vermeden pazarlığı kesmemelidir. Şeffaflık üzerinde bu kadar çok durulmasmın nedeni, müşteriyi sömürülmekten korumaktır.Kimi yazarlar, bu kuralın eşitlik ilkesini de desteklediğini iddia ederler.</p>

  <p>Bütün bu kurallar arasında en iyi bilinen faiz yasağıdır. Bu yasağın gerekçesi, alınan borcun amacına göre değişir; ama bu amaç tüketim de olsa yatırım da olsa, hak ilkesi temel alınmıştır. Tüketim kredisine faiz konduğu takdirde kredi veren taraf, çaba sarf etmeden ve karşılığında hiçbir şey vermeden para kazanmış olacaktır. Yatırım kredisinden faiz alınması durumunda ise, kredi alan tarafın kazancı değişken olmasına karşın, kredi veren tarafın kazancı sabit olacaktır.(Banka mevduatı da bir çeşit iş kredisi sayılır; tasarruf sahibi kredi verici, bankaysa kredi alıcı konumundadır.)</p>

  <p>Peki sözü edilen haksızlıklardan nasıl kaçınılabilir? Tüketim kredisi veren bir kişi hiçbir kazanç elde etmeyecek, zamanı geldiğinde verdiği parayı geri almakla yetinecektir.Yatırım kredisindeyse taraflar, finanse edilen yatırımın kâr ve zararını önceden belirledikleri bir formüle göre paylaşacaklardır.Faizle çalışıldığında kredi alıcının, kredi vericiden çok daha fazla kazanç elde edebileceğinin, örneğin yüzde 5'lik bir faizle kredi alarak finanse ettiği bir yatırımdan yüzde 30 kazanç elde edebileceğinin bilincinde olan İslâm iktisatçıları, faiz yasağının gelir dağılımındaki eşitsizliklerin azaltılmasına katkıda bulunacağını da ileri sürerler.<span class="t6">18</span></p>

  <p>Kâr amacına yönelik sigorta işlemleri de buna benzer bir gerekçeyle yasaklanmaktadır. İslâmcıların çoğu, sigortaya ilke olarak karşı değildir.Beklenmeyen kayıpların toplum üyeleri arasında paylaştırılmasma dayanan iyi tasarlanmış bir sigorta programının, eşitlik ilkesine hizmet edebileceğinin bilincindeler. Ancak sigortadan elde edilen kazancın haksız kazanç sınıfına girdiğini, "çaresiz durumdaki halk tabakalarının (...) acımasızca sömürülmesi sonucunu doğurduğunu" düşünürler.<span class="t6">19</span>İslâm iktisatçılarına göre, sömürünün önlenmesi için devlet, sigorta işlemlerini ya kendi üstlenmeli ya da kurallara bağlamalıdır.<span class="t6">20</span></p>

  <p>Önlenebilir bilgisizlik nedeniyle spekülasyon içeren işlemlere de karşı çıkılmaktadır.Çünkü bu tür işlemler, bir tarafın haksız kazanç elde etmesine, öteki tarafın da hak etmediği bir zarara uğramasına yol açabilmektedir.Bu mantık uyarınca, doğum yapacak bir deve, değeri yavrusunun cinsiyetine bağlı olduğundan, doğumdan önce satılamaz.Benzer biçimde, çiçeklenmiş bir portakal ağacının satışı yasaktır, çünkü vereceği ürünün ne kalitesi ne de miktarı bu aşamada kesinlikle bilinemez.Alıcıyla satıcı tarafından dikkatlice incelenmemiş, dolayısıyla özellikleri tam olarak değerlendirilmemiş bir kumaşın alınıp satılmasının da günah olduğunu düşünen İslâm iktisatçıları vardır.<span class="t6">21</span></p>

  <p>Bu yazında, mal spekülatörleri, emlâk komisyoncuları ve borsa simsarları gibi aracılara, haksız kazanç sağladıkları gerekçesiyle karşı çıkan görüşlere de rastlanır.Arz ve taleplerdeki dalgalanmalardan kâr etme beklentisiyle yapılan mal spekülatörlüğü, saldırıların en sık rastlanan hedefidir.<span class="t6">22</span>Temel ihtiyaç maddeleri üzerine spekülasyon yaparak para kazanmanın hiç de adil olmadığı yolunda görüş birliği vardır.Kimi yazarlar, temel ihtiyaç maddelerinin dışında kalan mal çeşitleri üzerine spekülasyon yapmanın hak ilkesini çiğnemediğini savunursa da, bu iki kategoriyi birbirinden ayıran bir kriter ortaya koymazlar.<span class="t6">23</span></p>

  <p>Tarım biçimleri de İslâm iktisatçılarının ilgilendiği bir konudur.İşçinin, bir başkasının toprağını, üründen sabit bir pay karşılığında ekip biçtiği bir uygulama olan ortakçılık, ticari kâr-zarar ortaklığını andırdığı için, pek çok yazarın beğendiği bir tarım biçimidir.Onlara göre, ortakçılık, toprak ve emek gibi birbirini bütünleyen iki faktörün sahiplerinin övgüye değer işbirliğine dayanır; toprak sahibinin kazancı da, parasını kârın paylaşıldığı bir banka hesabına yatıran bir tasarruf sahibinin kazancı kadar meşrudur.<span class="t6">24</span>Başka yazarlarsa ortakçılık uygulamasına, toprağın işlenmesine katılmayan bir toprak sahibinin kazanç sağlamaya hakkı olmadığı gerekçesiyle karşı çıkarlar.<span class="t6">25</span>Bir üçüncü grup da ara bir görüşü savunur.Bunlar arasında İslâm ekonomisi konusundaki bir üçlemenin yazarı, Afzal-ur-Rahman sayılabilir: "Eğer bir ortakçılık anlaşması iyi niyetle, hayır amacıyla yapılmışsa ve iki taraf da anlaşmadan yalnızca hakkını almayı bekliyorsa (...) bu uygulama olumlu bir işbirliği ve arkadaşlık aracıdır.Ama eğer anlaşma böyle bir niyetle yapılmadıysa ve ekip biçen kişinin zayıflığı, toprak sahibinin baskı ve sömürüsüne yol açıyorsa (...) bu tür tanm biçimi yasaktır (...)"<span class="t6">26</span> Aynı yazar, toprak sahibini aylaklığa ve asalaklığa yöneltecek durumlarda ortakçılığa izin verilmemesi gerektiğini sözlerine ekler.<span class="t6">27</span></p>

  <p>İşçinin toprak sahibine sabit bir ödeme yapmasını içeren toprak kiralama uygulaması da sert eleştirilere neden olabilmektedir.Çünkü bu uygulama faizde olduğu gibi anlaşmadan doğan riski tamamen bir tarafın üzerine yıkar: işçinin kazancı, ürün miktarına bağlıyken toprak sahibininki sabittir.Bu uygulama ayrıca, toprak sahibinin çalışmadan rahat bir yaşam sürmesini sağlarken işçinin zorlu bir geçim savaşımı vermesini gerektirir.Öte yandan, kimi yazarlar, belirli durumların bu yasak kapsamından çıkarılması görüşündedir.Onlara göre, toplumsal açıdan yararlı etkinliklerde bulunan, özellikle de İslâm'ı savunan bir toprak sahibi, toprağını kiralama hakkına sahiptir.<span class="t6">28</span></p>

  <p>Çeşitli İslâm iktisatçıları, diğer bazı piyasa yapılarının ve ekonomik düzenlemelerinin de adil olmadığını savunurlar.Devlet güdümüne sokulmayan ve denetlenmeyen özel tekellerin yüksek kazançlar sağlayarak büyük adaletsizliklere yol açtıkları görüşü geniş destek görmektedir.Nijeryalı bir İslâmcı, "İslâm'da kaynakların, kendi çıkarını kollayan bir kaç milyarderin tekelinde olması kesinlikle yasaktır" diye yazar.<span class="t6">29</span>Kimi yazarlar, çağdaş ekonomilerde görülen, tüzel kişiliğe sahip anonim şirketlerin İslâm'ın hak ilkesiyle çeliştiğini düşünürler. Onlara göre, şirket hisselerini satma imkânı, küçük bir sorun çıktığında pay sahiplerinin ellerindeki hisseleri tasfiye etmesiyle kalan pay sahiplerinin zararlarının büyümesine yol açabilmektedir.Ama çoğunluk, anonim şirket kurumunu, risk paylaşımını içerdiği gerekçesiyle övgüye değer bulur.<span class="t6">30</span></p>

  <p>&nbsp;</p>

  <p><span class="t5">Yanılsamalar</span></p>

  <p>İslâm iktisatçılarının büyük bir çoğunluğu, İslâmi kuralların ekonomik adalet sağlamak için belirli ilkeler sunduğunu düşünmektedir. Şu alıntı, bu görüşü açıkça sergiler: "Kazanç elde edilmesiyle ilgili İslâmi öğretiler takip edilir, adalet normu işçilere ve tüketicilere uygulanır, gelir dağılımına ilişkin hükümler yerine getirilir ve İslâmi miras hukukuna uyulursa gelir ya da servet dağılımında büyük eşitsizlikler oluşmaz."<span class="t6">31</span>Dahası, bu kuralların dinamik değil statik olduğuna, yeniden gözden geçirilmeden sonsuza dek bütün toplumlara uygulanabileceği yolunda güçlü bir fikir birliği vardır.</p>

  <p>O halde İslâm ekonomisi yazınının verdiği bir izlenim, İslâmi bir ekonomide gerçek adaleti sağlamanın yöntemsel bir sorundan ibaret olduğudur.<span class="t6">32</span>Ekonomik ve toplumsal koşulları ne olursa olsun, belirlenen kurallara uyan bir toplum her iki adalet ilkesine de bağlı kalmış olacaktır.Bu görüş, iki farklı iddia içerir. Birincisi, adalete uygun bir yaşam sürmek için belirlenen İslâmi kurallara uyulması gerektiğidir. İkincisiyse, bu kuralların, eşitlik ve hak ilkelerine, geliştirilmiş bütün diğer kural kümelerinden daha iyi hizmet ettikleri için adil olduğudur. Burada ikinci iddiayı ele alarak İslâm iktisatçılarının savundukları kuralların, söz konusu adalet ilkelerine hizmet edeceği beklentisinin akla yatkın olup olmadığını sorgulayacağız.</p>

  <p>Daha önce de gördüğümüz gibi, zekâtın ana amacı, varlıklılardan yoksullara kaynak aktararak eşitsizlikleri azaltmaktır.Ancak zekât kurumu yoluyla bu amaca ulaşılabileceği şüphelidir.Zekât, gelirin yalnızca belirli kategorilerini, üstelik çeşitli oranlarda vergilendirdiği için, gelir dağılımı üzerindeki etkisi toplumun üretim yapısına bağlı olacaktır.Dar anlamıyla uygulanan zekâtta, tüm yükü, İslâm'ın ilk döneminde yaygın olan gelir ve servet kategorileri, özellikle de tarım, madencilik ve değerli maden sahipleri taşır.Bu gelir ve servet kaynakları, sanayileşme ve hizmet sektöründeki patlamayla birlikte, az gelişmiş ülkelerde bile önemlerini yitirmişlerdir.Üstelik günümüzde yoksulların büyük bölümü tarımla uğraşırken, zenginler genellikle tarım dışı alanlarda çalışmaktadır.<span class="t6">33</span>Dolayısıyla zekâtın eşitsizlikleri azaltmaması, tersine bunları arttırması mümkündür.Dar anlamıyla uygulanan zekât programları üzerine yapılan bir araştırma, bu görüşü doğrulamaktadır.<span class="t6">34</span>Peki önerilen geniş kapsamlı programlar hakkında ne söylenebilir? Bunların eşitsizlikleri azaltabileceği ortadadır.Ancak henüz böyle bir ömeğe rastlanmamıştır.Herhangi bir zekât sisteminin etkileri, uygulandığı ekonominin özelliklerine bağlı olacaktır.Sanayi ve tarım sektörlerinin egemen olduğu bir ekonomide eşitsizlikleri azaltan bir zekât sistemi, zekât oranları İslâm'ın ana kaynaklarında belirtilmemiş hizmetlerin ekonomik ağırlık kazanmasıyla güç yitirebilir.</p>

  <p>Bireysel eylemlerin olumlu ve olumsuz dışsal etkilerinin göz önünde bulundurulmasını gerektiren kural, bu etkilerin nasıl saptanabileceği ya da öngörülebileceği sorusunu akla getirir.Bilgi edinme, bellekte tutma, hatırlama ve bilgi işleme yeteneklerimiz sınırlı olduğundan pek çok bağlamda bunu başarmak çok zordur; bireyler isteseler bile bu kurala uyamayacaklardır.Ne var ki, İslâm iktisatçıları, İslâmi bir sistemde bireyin topluma zararlı ve yararlı eylemleri birbirinden ayırt etmekte zorlanmayacağından emindirler.<span class="t6">35</span>Bu güvenin bir nedeni, İslâm'ın geleneksel kaynakları Kur'an ve Sünnetin rehberlik edeceği yolundaki inançlarıdır, ileride eleştireceğimiz bir başka neden ise, pek çok önemli bağlamda bir görüş birliğine ulaşılacağına ve bu görüş birliğinin de kamu yararıyla örtüşeceğine inanmalarıdır.</p>

  <p>İnsan doğasına ve yeteneklerine yönelik olağanüstü derecede iyimser yaklaşımlara, diğer kurallarla ilgili tartışmalarda da rastlanır.İslâm iktisatçıları, ihtiyacı olanlara yardım etmek konusuna girdiklerinde "ihtiyaç" kavramının değişik biçimlerde algılanabileceğini göz ardı ederler.Keza, işverenleri çalışanlara hak ettikleri ücretleri ödemeye ve satıcıları adil fiyatlar koymaya çağırdıklarında "hak" ve "adalet" kavramlarının uyuşmazlık konusu olabileceğini düşünmezler.Dolayısıyla bu kavramlara işlerlik kazandırmaktan kaçındıklarını belirtmek abartı olmaz.İslâmi esaslara göre yönetilen bir toplumun İslâm ekonomisi konusunda bilgili on üyesinden, işsiz bir insanın ihtiyaçlarını belirlemesini istesek ya da bir kilo olgun domatesin adil fiyatını ve acemi bir duvar örücüsünün hak ettiği ücreti sorsak, on farklı yanıt alabileceğimiz bir gerçektir.Kimi konularda uzlaşmaya varmak elbette ki kolay olacaktır. Yoksullara yardım edilmesini gerektiren kurala uymaya çalışan toplum üyeleri, bir işsizin aç bırakılmasını onaylamayacaktır.Ancak yardımın niteliği ve büyüklüğü konusunda hemen uzlaşmaya varmaları beklenmemelidir.</p>

  <p>İslâm iktisatçılarının, sigortadan kaynaklanan adaletsizlikleri önlemek için devlete aktif bir rol verdiklerine daha önce değinmiştik.Adalet sağlama gerekçesiyle devlete daha pek çok görev yüklediklerini birazdan göreceğiz. Adaletsizlikleri belirlemek ve düzeltmekle görevli memurların görevlerini harfiyen yerine getirmek isteyeceklerine ve bunu başarabileceklerine inandıklarını belirtmek gerekir.Bu kadar iyimser olmak için haklı bir gerekçeleri olduğu söylenemez.Hiçbir memurun bilişsel yetenekleri sınırsız olmadığı gibi, devlet yöneticilerinin büyük yetkilerle donatılması, yolsuzluklara neden olabilir.<span class="t6">35</span>İslâm tarihi boyunca, dindar olarak tanınan pek çok devlet memurunun kamu kaynaklarını zimmetine geçirerek, akrabalarını ve arkadaşlarını kayırarak ve zenginlerin daha da zenginleşmesini sağlayarak görevini kötüye kullandığı bilinmektedir.<span class="t6">37</span>İslâm iktisatçıları, şüphesiz bu gerçeklerin bilincindeler.<span class="t6">38</span>Burada geçmişe değinmemizin nedeni, yaşanmış hayal kırıklıklarının gelecekte tekrarlanmasını önlemek yolunda İslâm iktisatçılarının ikna edici bir çözüm önermediklerine dikkat çekmektir.</p>

  <p>Faiz yasağı, kuramsal açıdan çok basit bir kural olmakla birlikte, pek çok yazarın görmekte zorlandığı temel bir uygulama sorunu çıkarır karşımıza.Enflasyon geçiren bir toplumda tüketim kredisi alan bir kişinin, paranın alım gücündeki değişiklikleri karşılaması gerekir mi? Kimi yazarlar bu konuya değindiklerinde bile net bir görüş belirtmekten kaçınırlar.Görüş belirtenler de adalet prensibi, borçların enflasyona endekslenmesini gerektirir diyenlerle gerektirmez diyenler olmak üzere ikiye ayrılırlar.<span class="t6">39</span>Endekslemeyi uygun görenler ise, geçerli fiyat seviyesinin belirlenmesinde kredi verenin tüketim sepetinin mi yoksa kredi alanınkinin mi temel alınacağı sorununa çözüm getirmemişlerdir.</p>

  <p>Yatırım kredilerine uygulanması istenen kâr-zarar ortaklığı yöntemi, pek dikkati çekmeyen başka bir sorun yaratır.Yaşlı bir kişinin, tasarrufunu çevresindeki tek İslâm bankasına götürdüğünü varsayalım.Banka da bu kişiye kâr-zarar ortaklığı anlaşması teklif etsin.Anlaşmaya göre kârın da zararın da yüzde 99'u bankanın olacaktır.Bu anlaşma, İslâmi bakış açısına göre adil midir? Eğer yanıt "hayır" ya da "pek değil" ise, uygulanması gereken adalet kriteri nedir? Bu konuya giren bir yazar, pay oranlarının gelenekler tarafından belirleneceğini söylüyor, ki bu çözüm her geleneğin adil olup olmadığı sorusunu akla getirir.<span class="t6">40</span>Bir başka yazar ise, matematiksel bir modele dayanarak payların arz-talep ilişkisine göre belirleneceğini söylüyor, sanki dengedeki bir tahsisat hiçbir zaman orantısız olamazmış gibi.<span class="t6">41</span>Bildiğimiz kadarıyla yalnızca bir yazar, İslâm ekonomisi yazınında pay oranlarının sınırları konusunun ciddi biçimde ele alınmamış olduğunu kabul ediyor.<span class="t6">42</span></p>

  <p>Eleştirilerimizin amacı, ekonomik işlemlerin daha da sıkı biçimde kısıtlanmasını ya da ekonominin her yönünün düzenlenmesi gerektiğini savunmak değil.Yalnızca İslâm iktisatçılarının İslâmi kuralların ekonomik adaleti sağlayacağına ilişkin sarsılmaz inançlarının bir yanılsamadan ibaret olduğunu göstermiş bulunuyoruz.</p>

  <p>&nbsp;</p>

  <p><span class="t5">Anlaşmazlıklar ve tutarsızlıklar</span></p>

  <p>İslâm iktisatçılarının kendi aralarında bile İslâmi kuralların niteliği konusunda uzlaşmaya varamadıkları düşünülürse bu inançları özellikle şaşırtıcı gelir: Endeksleme, zekâtın kapsamı, ortakçılık ve tüzel kişiliğe sahip şirketler hakkında İslâm ekonomisi yazınındaki görüşlerin çok çeşitlilik gösterdiğini daha önce görmüştük.Bir diğer temel tartışma konusu ise, kamu mülkiyetinin kapsamıdır.Kimi yazarlar, Kur'an ayetlerinden ya da klasik İslâm eserlerinden alıntılar yaparak, eşitlik ilkesi uyarınca ticari tesislerin, endüstriyel ham maddelerin ve hatta toprağın bile kamu mülkiyetine geçirilmesi gerektiğini savunurlar.<span class="t6">43</span> Başka yazarlarsa başka ayetlere ve alıntılara dayanarak toplumsal refahı artıracak durumlar dışında bu alanlarda kamu mülkiyetinin gereksiz olduğunu ileri sürerler.<span class="t6">44</span>Demek ki gerek özel mülkiyet haklarını büyük ölçüde kısıtlamak gerekse bu hakları güvence altına almak için İslâmi gerekçeler bulunabiliyor.</p>

  <p>Kamu projelerinin finansmanı konusunda da benzer tartışmalar yapılıyor.Önde gelen bir İslâm iktisatçısı, "Kademeli vergilendirme sistemi, İslâm dininin hedefleriyle tamamen uyum içinde gibi görünmektedir" der.<span class="t6">45</span>Bir başka yazar ise, bu görüşe kesinlikle karşı çıkar:"Kademeli vergilendirme, zenginlerin gelirlerinin meşru olmadığını varsayar.Büyük gelirlerin yüksek oranlarda vergilendirilmesi, varlıklıların cezalandırılması anlamına gelir (...) Vergi, zekât gibi sabit bir oranda ödeme gücü olan bütün vergi mükelleflerinden birikmiş paraları üzerinden ayırım yapılmaksızın alınmalıdır."<span class="t6">46</span> Üçüncü bir İslâm iktisatçısı da orta bir yol önerir: "Gelir dağılımı, İslâmi ekonomik eşitlik kriterinden sapmamışsa, oranlı vergilendirme, İslâmi kurallara uygundur (...) Gelir dağılımının bozuk olması durumunda ise (...) kademeli vergi sistemi kullanılmalıdır."<span class="t6">47</span></p>

  <p>Bu tartışmanın altında eşitlik ilkesinin pek çok değişik biçimde yorumlanabileceği görüşü yatar. Aslında, "ılımlı" eşitsizliği kabul etmeye yatkın yazarlar, ılımlılığın tanımı konusunda anlaşmazlığa düşebilirler.<span class="t6">48</span>Böylesi uzlaşmazlıkların İslâm'da yeni olmadığını hemen kaydedelim.İlk dönemin halifeleri bile eşitsizlik sorununa farklı biçimlerde yaklaşıyorlardı.<span class="t6">49</span></p>

  <p>Bir yıl toplanan zekât kaynaklarının sonraki yıllarda kullanılıp kullanılamayacağı konusunda da İslamcı yazarlar arasında görüş ayrılıkları bulunur.Kimileri, kaynakların bir dönemden öbürüne devrinin zekâtın amacına ters düştüğünü savunurken,<span class="t6">50</span> kimileri de ekonomik etkinliklerdeki döngüsel dalgalanmaların herhangi bir yılda yapılan ödemelerin öteki yıllara göre daha fazla olmasını gerektirebileceği gerekçesiyle bu görüşe karşı çıkarlar.<span class="t6">51</span></p>

  <p>Böylesi tartışmalar, İslâm iktisatçılarının İslâm ekonomisinde adalet sağlanmasının yalnızca İslâm'ı uygulamaya koyma sorunu olduğu yolundaki inancıyla çelişir.İslâm iktisatçıların, pek çok temel konuda birbirine zıt kuralları savundukları yukarıda gösterilmişti.Demek ki amaçta birleştiklerinde bile İslâm iktisatçıları kullanılacak yöntemler konusunda uzlaşma sağlayamıyorlar.İslâm ekonomisini değerlendirmeye çalışan bir gözlemci, "hangi İslâm ekonomisinin gerçek İslâm ekonomisi olduğu" sormak gereksinimi duyabilir.</p>

  <p>İslâm iktisatçıları arasında olan ya da olabilecek uzlaşmazlıkları göz ardı edersek tek bir yazarın savunduğu kurallarda bile tutarsızlıklar bulunabilmektedir.Daha önce de belirttiğimiz gibi, adalet kavramının, kredi işlemlerindeki riskin alıcıyla verici arasında paylaşılmasını gerektirdiği gerekçesiyle, iş kredileri ve banka mevduatlarında faiz alınıp verilmesi yasaklanmıştır.Adalet ilkesinin bu yorumu, işçilerin sabit değil, değişken ücretler almasını gerekli kılar.Ne var ki, faiz yasağı savunucularının çoğu, sabit ücretlerden yanadır; üstelik kimileri değişken ücretin adil olmadığını savunuyor.<span class="t6">52</span>Bu yazarlara göre, ücretler değişken olursa şirket gelirlerindeki herhangi bir düşüş ücretlerde azalmaya neden olacak, bu durum da işçilerin temel ihtiyaçlarını bile karşılayamamaları sonucunu doğurarak eşitlik ilkesinin çiğnenmesine yol açacaktır.</p>

  <p>Bu tür durumlarda neden zekât ya da öteki sosyal yardım kaynaklarının kullanılamayacağı sorusunu bir tarafa bırakarak sabit ücret kuralının faiz yasağıyla birlikte uygulanmasının yaratacağı sonuçları ele alalım.Bu durumda bir bakkal çırağı işçi olarak piyasa riskinden korunacak, ama aynı çırak, kazancının bir kısmını gelir getiren bir banka hesabına yatırdığında riske girmiş olacaktır.Benzer biçimde, bakkal sahibi, işletmesinin tüm riskini kendi başına taşımak zorundayken bankacı, riskini bakkal çırağıyla paylaşabilecektir.Bakkal sahiplerinin, bankacıların ve bakkal çıraklarının uygulamada bu düzenlemelerden hoşnut olmayacakları ya da bunları mantıksız bulacakları iddiasında değiliz.Herhangi bir düzenlemeyi nasıl karşılayacakları pek çok değişik etmene bağlıdır.Savımız, İslâm iktisatçılarının adalet ilkesini tutarlı bir biçimde uygulamadıklarıdır.</p>

  <p>Dikkatle incelendiklerinde, önlenebilir bilgisizlikten kaynaklarıan spekülasyona getirilen yasaklamalarda da tutarsızlıklar görülür.İslâm iktisatçıları, alıcıyla satıcının malın özelliklerini farklı algıladıkları durumlarda bu kuralın, alışverişin gerçekleşmesini önleyeceğini, örnekler yoluyla göstermeye çalışırlar.Ancak sıraladıkları örnekler iddialarını ispatlamıyor. Önce gebe bir devenin satımına getirilen yasağı ve buna uygun olarak, devenin doğum yapmasından ve yavrunun cinsiyetinin öğrenilmesinden sonra satılabilecek olmasını ele alalım.Doğumla birlikte önlenebilir bilgisizliğin bütünüyle kalktığı söylenemez.Devenin beyninde tümör olması mümkündür, ki modern veterinerlik teknolojisiyle ortaya çıkarılabilecek bu durum hayvanın olası yaşam süresini kısaltacaktır.Öyleyse altı ay ömrü kalmış olan deve, uygulamada, on yıl daha yaşayacağı beklentisiyle el değiştirebilir.Bu durumda, İslâm iktisatçılarının mantığı uyarınca, alıcı haksız bir zarara girmiş olacak, satıcı da hak etmediği bir kazanç sağlayacaktır.</p>

  <p>Şimdi de diğer bir örneği, çiçeklenmiş bir portakal ağacını satma yasağını ele alalım.Bu kurala göre, ağacın meyve verdikten sonra satılmasında sakınca yoktur.İslâmcılar, portakallar olgunlaştıktan sonra önlenebilir bilgisizliğin ortadan kalktığına inandırmaya çalışırlar okurlarını.Gerçekte, olgun portakalların en önemli üç özelliği olan sululuk, tatlılık ve C vitamini oranı, ancak portakalların kesilmesi, yenmesi ve incelenmesiyle ölçülebilir.Demek ki olgun portakal alıcı ve satıcıları, bilimsel örnekleme ve deney yöntemleriyle bilgisizliklerini azaltabilirler.</p>

  <p>Öyleyse söz konusu tutarsızlık, alıcı ve satıcılar mevcut teknolojilerden yararlanarak üzerinde pazarlık yapılan mallara ilişkin bilgisizliklerini önemli oranda azaltabilecekken böyle bir yükümlülük getirilmemesi, belirli bilgisizlik çeşitlerinin ortadan kaldırılması üzerindeyse ısrarla durulmasıdır.Bu tutarsızlık, önlenebilir bilgisizliğin her türünden kurtulmaya çalışmanın kaçınılmaz bir sonucudur.Daha çok test yaparak bilgisizlik azaltılabileceğine göre, bu yaklaşım, ticaret tamamen yasaklanmadığı sürece, keyfi kararlar alınmasına neden olacaktır. Modern ekonomilerde piyasalardaki bilgisizlikleri gidermek için standart, marka ve garanti gibi düzenekler kullanılır.<span class="t6">53</span>Kimi bağlamlarda da, gerek alıcılar gerekse satıcılar alınabilecek önlemlerin kendilerine zarar vereceğini düşünerek bilgisizliği azaltmak yolunda adım atmaktan bilinçli olarak kaçınırlar. Ancak bu tür hesaplar İslâm iktisatçılarının sundukları araçlar arasında yer almaz.</p>

  <p>Gebe develer ve çiçeklenmiş ağaçlara ilişkin yasakları kapsayan yüzlerce İslâmi adalet kuralının ortaya çıkışı çok eski bir döneme uzanır.Her biri, toplumsal istikrarı tehdit eden ticari bir soruna çözüm olarak geliştirilmiş olup, klasik İslâm hukukunda önemli bir yer tutar.Bir işlem, belirli bir bilginin eksik olduğu durumlarda sorun yaratmaktaysa İslâm hukukçuları, o bilgi elde edilmeden işlemin yapılamayacağına karar verirlerdi.Amaçları, alıcılarla satıcılar arasındaki anlaşmazlıkları mümkün olduğu kadar azaltmaktı.<span class="t6">54</span></p>

  <p>İslâm hukukunu geliştiren hukukçuların, hangi bilgi eksikliklerinin düzenleme yapmayı gerektirdiği konusunda fikir birliğine varamamış olduklarını vurgulamak gerekir.Dahası, düzenleme gerektiği kararlaştırılan bağlamlarda bile ne gibi önlemler alınacağında bir karara varamamışlardır.Nabil Saleh, bir kitabında İslâm'ın mezhepleri arasındaki hukuksal farklılıkları ayrıntılı bir biçimde ortaya koyar.<span class="t6">55</span>Saleh'in verdiği bir örnek şu: Şafii, Hanbeli ve İbadi hukukçular, olgunlaşmamış her tür meyvenin satılmasını yasaklarken Malikiler ve kimi Hanefiler, "olgunlaşmak üzere olan (...) meyvelerin satılmasına, bu satışın daha önce olgunlaşanların satışıyla birlikte gerçekleşmesi şartıyla" izin vermişlerdir.<span class="t6">55</span>Olgunluğun tanımı konusunda da görüş ayrılıkları vardır.Malikiler, Şafiiler, Hanbeliler ve İbadilere göre meyveler, tatlanmaya başladıklarında olgunlaşarak satılmaya hazır hale gelirler.Hanefilere göreyse meyveler, çiçeklenme aşamasını geçip son biçimlerini alır almaz olgun sayılırlar.<span class="t6">57</span>İlginçtir ki Saleh, ortaya çıkardığı tutarsızlıkların, İslâmi ekonomik düzenin tanımlanmasına engel oluşturmadığını düşünüyor.Tersine, birbirine zıt görüşler arasından hangisinin, nasıl seçileceğine değinmemesine karşın, kitabının İslâmlaşmayı kolaylaştıracağını söylüyor.<span class="t6">58</span></p>

  <p>&nbsp;</p>

  <p><span class="t5">Öncelikler</span></p>

  <p>Çağdaş yazındaki kimi tutarsızlıklar, İslâm ekonomisi kurmakla güdülen amacın yalnızca adalet sağlamak olmamasına bağlanabilir. Arzulanan ekonomik düzenin, verimlilik, büyüme, istihdam ve sanayileşmeye katkıda bulunması da beklenmektedir.Kimi yazarlar, önlenebilir bilgisizlik içeren işlemlerin hepsini birden yasaklamaya yanaşmamalarını haklı göstermek için, böylesi amaçları öne çıkarırlar.<span class="t6">59</span></p>

  <p>Tarım kurumlarına ilişkin tutarsızlıklar da İslâm ekonomisinin diğer amaçlarına bağlanabilir.Daha önce de belirtildiği gibi, İslâm iktisatçıları, toprak sahibinin toplumsal açıdan yararlı, özellikle de İslâm'ı savunan etkinliklerde bulunması durumu dışında toprağın kiralanmasını yasaklarlar.İslâm'ı savunmaya çalışan bir toprak sahibi, büyük olasılıkla uzun sürelerle çiftliğinden ayrı kalacaktır.Dolayısıyla mülkünün kârlılığını denetlemekte zorlanacaktır. Toprak sahibinin değişken bir kâr payı yerine sabit bir kira almasına izin verilmesi, denetleme ihtiyacını ortadan kaldıracaktır.Öyleyse sabit kira, adaleti sağlayarak denetlemeyi kolaylaştıran bir uygulamadır.</p>

  <p>Değindiğimiz kimi tutarsızlıkların da iki adalet ilkesi arasındaki çelişkilerden kaynaklarıdığı söylenebilir.Faiz yasağıyla işçi ücretlerini sabit tutma zorunluluğu arasındaki çelişkiyi ele alalım.Her iki örnekte de, haklılık ilkesiyle eşitlik ilkesinin birbirine ters düşen önlemler gerektirdiğini görmüştük.İlk örnekte çelişki haklılık lehine, İkincisinde ise eşitlik lehine çözümlenmişti.Bu çözümlerin farklılık göstermesinin nedeni, işçilerin yatırımcılardan daha yoksul varsayılmasıdır.Her durumda gerçeği yansıtmadığı apaçık olan bu varsayımdan, işçilerin bir ücret düşüşünden göreceği zararın, yatırımcıların kârlarının azalmasından göreceği zararı aşacağı sonucu çıkar.Dolayısıyla eşitlik ilkesi ücretlere ilişkin kuralı yönlendirmekte, buna karşın yatırım kârı konusunda bir başka ilke, haklılık ilkesi ağır basmaktadır.</p>

  <p>Benzer biçimde İslâm iktisatçıları arasındaki kimi anlaşmazlıklar, iki adalet ilkesi arasındaki çatışmalara atfedilebilir.Oranlı vergilendirme üzerine yapılan tartışmalarla ihtiyaç, hak edilen ücret ve adil fiyat gibi konulara ilişkin anlaşmazlıkların altında yatan gerçek, hak ve eşitlik ilkelerine verilen önemin bireyden bireye fark gösterebilmesidir.</p>

  <p>Birkaç İslâm iktisatçısı, hak ve eşitlik ilkelerinin kimi bağlamlarda birbirleriyle ya da verimlilik gibi bir amaçla çelişebileceğim kabul ediyor.Bir yazar bu konuda şöyle diyor: "İslâm, adaleti verimliliğe yeğler (...) Ancak bu, verimliliğe önem verilmediği anlamına gelmeyip, yalnızca adalet kadar önem taşımadığına işaret eder."<span class="t6">60</span>Aynı yazar, bu kuralın şirket kârlarında tavan uygulanmasını gerektirdiğini kaydederse de, tavanın nasıl saptanacağını açıklamaz.<span class="t6">61</span>Bir başka yazar ise, kaynak tahsisinde izlenecek kriterlerin, İslâm ideolojisinden, tüketici tercihleri ve proje kârlılığına uzanan kalabalık bir liste oluşturduğunu belirtir.Ona göre, bütün bu kriterlerin hepsine birden uymak mümkün olmayabilir.Böylesi bir durumda kriterler arasında önem sırasına göre seçim yapılmalıdır. Ancak yazar, bu önem sırasının nasıl belirleneceği konusunda bilgi vermiyor.<span class="t6">62</span>Bir üçüncü yazar da enflasyon konusundaki tartışmalara değinir.Paranın alım gücünün erimesiyle faizsiz tüketim kredisi verenlerin haksızca zarar gördüğünü belirten bu İslâm iktisatçısı, şöyle sürdürüyor sözlerini:</p>

  <p class="p16">Bu durum, paranın gerçek değerini belirgin ölçüde düşüren herhangi bir etkinliğin (...) hayati önem taşıyan ulusal bir konu addedilmesi ve kaygıyla karşılanması gerektiği anlamına gelir. Ancak, aynı derecede önemli, hatta daha da önemli başka amaçlar da vardır.Bu amaçlar kaçınılmaz olarak birbiriyle çelişiyorsa ve eğer bir orta yol bulmak şartsa, paranın gerçek değerine istikrar kazandırma çabaları geçici olarak durdurulabilir. Böylesi bir erteleme ancak, vereceği zarar öteki zorunlu ulusal amaçların gerçekleştirilmemesinin yaratacağı zararı aşmayacaksa, ayrıca erteleme kesinlikle gerekliyse ve devlet politikalarının sürekli bir özelliği olmayacaksa meşrudur.<span class="t6">63</span></p>

  <p>Peki zorunlu amaçlar neleri kapsar ve bu amaçlara ulaşmakla elde edilecek yararın enflasyonun verdiği zararı aşacağı nasıl saptanacaktır? Bu önemli soruları yanıtlamakta İslâm iktisatçılarının bize yol gösterdikleri söylenemez.</p>

  <p>Pek çok yazar, öncelikler konusuna girmez bile.Ücret konusunda bir ilkeye, faiz konusunda ise bir başkasına başvuran yazarlar vardır.Aynı yazarlar, tarım kurumları konusunda yan yolda ilke değiştirir ve bunu yaparken ilke değiştirmeyi hiçbir kurala bağlamazlar.Değişik ilkeler arasında denge kurmak sezgilerden yararlanmayı gerektirdiğinden, bu tartışma biçimini felsefeciler "sezgisel" olarak nitelendirir.<span class="t6">64</span>Sezgisel tartışmalarda çeşitli ilkelerin uzlaştırılması mümkündür.Ne var ki, öncelikler açığa çıkarılmadığı için yeni bağlamlarda pek yardımları dokunmaz.</p>

  <p>İşin ilginç yanı, önde gelen bir İslâm iktisatçısı bir kitabında İslâmi hedefler arasındaki çelişkilerin giderilmesinde "sezgilere başvurmaktan tamamen kaçınılamayacağını" itiraf ediyor.<span class="t6">65</span>Ama hemen ardından da sezgiselliğin kişinin vereceği kararlara keyfilik getireceğini yadsıyarak ters bir görüşü savunuyor ve Şeriat'ın çeşitli etkenlerin nasıl değerlendirileceğini açıkça belirttiğini iddia ediyor. Yazar, şöyle bitiriyor sözlerini: "Adaletle verimlilik arasında var olduğu söylenen çelişki İslâm'da görülmez."<span class="t6">66</span></p>

  <p>İslâm ekonomisi kadar iddialı hiçbir düşünsel girişimin, tutarsızlıklardan tamamen arınamayacağını ve sezgisel yöntem kullanmaktan kaçamayacağını vurgulamak gerekir.İnsan beyninin bilişsel yetersizlikleri, tercih edilen ekonomik sistemin bütünüyle tutarlı bir biçimde planlanmasını engeller.Bu yetersizlikler nedeniyle ister istemez planlarımızı bölümlere ayırmak ve sorunlarımıza çeşitli dürtüler, istekler, varsayımlar ve mantıksal süreçlerle yaklaşmak zorundayız.Aynı yetersizlikler, herhangi bir planın altında yatan mantığı tamamıyla ifade etmemizi de engeller.<span class="t6">67</span></p>

  <p>Ancak bu gerçekler, İslâm ekonomisinin burada incelenen eksikliklerinin kaçınılmaz olduğu anlamına gelmez.Tamamen tutarlı olmak imkânsız olsa da dikkatli ve sistematik düşünce yöntemleriyle bariz tutarsızlıkların önlenebileceği kesindir.Ne var ki, daha önce de belirttiğimiz gibi, İslâm ekonomisi yazınındaki tutarsızlıkların bilincinde olan birkaç İslâm iktisatçısı bile bunlara son derece yapay bir biçimde yaklaşıyor.Gerek Müslüman gerekse gayrimüslim toplumlarda geçmişteki hukukçu ve aydınların kendilerini adadıkları öğretiye düzen getirme uğraşından, günümüzdeki İslâm iktisatçılarının zahmetli olduğu için kaçındıkları açıktır.<span class="t6">68</span>Bu uğraş, geçmiş yüzyılların artık işlevini yitirmiş kurallarına tutarlılık kazandırmakla, örneğin 14 yüzyıl önce ilk halifelerden Ömer'in neden narı değil de hurmayı zekâta tâbi tuttuğunu açıklamaya çalışmakla sınırlı kalmayıp,<span class="t6">69</span> günümüzdeki uygulamalara da tutarlılık getirmeyi içerir.Suudi Arabistan ve Basra Körfezi ülkelerindeki bir uygulamayı ele alalım.Bu ülkelerde Uzak Doğudan gelen gayrimüslimlere kimi işlerde öncelik tanınıyor.<span class="t6">70</span>Pek çok ülkede eğitimli Müslümanların işsiz olduğu ve Uzak Doğudan gelen işçilerin siyasi sorun yaratma olasılığının daha düşük olduğu düşünülürse bu uygulama İslâmi esaslara uygun mudur?Bildiğimiz kadarıyla İslâm ekonomisi yazını, bu tür soruları yanıtlamakta aciz kalıyor.</p>

  <p>İslâm iktisatçıları bu değerlendirmeye büyük ölçüde karşı çıkacaklardır.Birçoğu, tutarsızlıkları gidermek ve yeni konulara nasıl yaklaşılacağını belirlemek için İslâm düşüncesinin sağlam bir yöntemle donatıldığına inanıyor.Onlara göre bu yöntemin temel bileşenlerinden biri, mevcut öncelikleri yeni bağlamlara uygulamaya yarayan kıyastır.<span class="t6">71</span>Orta Çağ İslâm düşününde kıyasla ve kıyasın uygulandığı sorunlarla ilgili çok sayıda hukuki yorum olduğu doğrudur.<span class="t6">72</span>Ancak bu yorumların varlığı, günümüzdeki önceliklerin tutarlı bir biçimde belirlenmesini sağlayan bir sistem bulunduğunu göstermez.Bu durum pek de şaşırtıcı değildir.Az önce açıkladığımız nedenlerden dolayı, yeni bir durumla sık sık karşılaşılan durumlar arasında benzerlik kurmak, en iyi koşullarda bile keyfi kararlar almayı gerektirir.Karar vericinin algı ve değerleri, doğal olarak, kişisel tecrübelerinden ve yerel şartlardan etkilenir.<span class="t6">73</span>Klasik dönem İslâm hukukçularının, herhangi bir soruna birbiriyle çelişen çeşitli çözümler üretebildikleri unutulmamalıdır.</p>

  <p>Klasik İslâm hukuku önceliklerin belirlenmesi için günümüzde bile uygulanabilecek bir sistem sunuyor olsa bile bunu çağdaş İslâm ekonomisinden anlamak mümkün değildir.Bu yazında kıyası düzenleyen genel kurallar bulunmaz.Yalnızca Orta Çağ İslâm düşünürlerinin birleştirilmemiş, birbirinden kopuk, çelişkili kıyas örnekleri bulunur.Çağdaş İslâm iktisatçıları kıyasa başvurduklarında oldukça keyfi değerlendirmelerde bulundukları açıktır.</p>

  <p>&nbsp;</p>

  <p><span class="t5">Görüş birliği</span></p>

  <p>Başlangıçta belirttiğimiz gibi İslâm iktisatçıları, İslâm ekonomisinin kapitalist ve sosyalist ekonomilerde yaygın olduğu söylenen ekonomik adaletsizliklerden muaf olduğunu iddia ederler. Ancak çeşitli bağlamlarda, İslâmi adalet kavramının neleri gerekli kıldığı belirsizdir; dahası, İslâmi adaletin toplumun başka amaçlarıyla çeliştiği durumlarda uzlaşmanın nasıl sağlanacağı da bilinmemektedir.</p>

  <p>Bu belirsizlikler, uygulamada çok önemli sonuçlar doğurur: İslâm iktisatçılarının istediği ekonomik sistemi kurmaya azimli dindar Müslümanlardan oluşan bir toplumda bile belirli ekonomik eylemleri, uygulamaları ve kurumları adil olarak değerlendirmek için kesin bir kriter bulunmayacaktır.Eğitimli ve iyi niyetli iki vatandaş, herhangi bir piyasa kurumunun İslâm'ın iki adalet ilkesine uyup uymadığı konusunda farklı düşünebilirler.Ayrıca bu farklılıkları nedeniyle birbirlerini İslâmi olmayan ilkelere uymakla suçlayabilirler.Böylesi görüş ayrılıklarının, öngörülen toplumsal uyuma zarar vereceği ortadadır.</p>

  <p>Ancak pek çok İslâm iktisatçısı, anlaşmazlık olasılığını küçümsemekte, hatta kimileri bu olasılığın bulunmadığını söylemektedir.İslâm toplumundaki kurumların, bireysel farkları en aza indireceğine inandıkları için önünde sonunda görüş birliği (<span class="t7">icmâ-i ümmet</span>) sağlanacağını söylerler.<span class="t6">74</span>Kimi yazarlar, varılan uzlaşmanın İslâmi ilkelerle çelişmeyeceğinden emindir.Bir yazar, bu konuyla bağlantılı olarak şöyle söylüyor:"Yeni durumlarla karşılaşıldığında kıyasa ya da başka yöntemlere başvurulursa," toplumun görüş birliği "din dışı kararlara varılmasını" önleyecektir.<span class="t6">75</span>Yazar, bu savını Hz.Muhammed'e atfedilen bir söze dayandırır:"Benim ümmetim hiçbir zaman hatada birleşmeyecektir."</p>

  <p>Bu görüş, iki farklı kısır döngü içeriyor. Bir uzlaşmanın kabul edilebilir olup olmadığını belirleme yeteneği, neyin İslâmi olduğu konusunda bir uzlaşma sağlanmış olduğunu varsayar.Ancak, daha önce de gördüğümüz gibi, İslâm iktisatçıları kimi İslâm ilkelerinin ne anlama geldiği konusunda kendi aralarında bile uzlaşma sağlayamamışlardır.Öte yandan, Peygamber'e atfedilen sözlerin gerçekten ona ait olduğu inancı, yine Müslümanların görüş birliğine dayanır.Bu inancın kalıcı olacağı garanti edilemez, çünkü birçok bilim adamı, yukarıda verilen hadisin gerçek olduğu konusunda ciddi şüpheleri olduğunu dile getirmişlerdir.<span class="t6">76</span></p>

  <p>Zaten İslâm iktisatçıları da ekonominin tasarımını toplumun iradesine bırakmaya pek niyetli değiller.İslâmi ilkelerle çatıştığını düşündükleri bir uzlaşmaya, örneğin faizin meşrulaştırılmasını onaylayan bir uzlaşmaya, destek vermeyeceklerdir.Az önce zikredilen hadise rağmen, toplumun uzlaşısının kabul edilebilirliğini sağlamak için somut önlemler öneriyorlar.Kimileri, bu önlemler arasında baskının yer almadığını söylüyor; bireyler, diyorlar, cezalandırılma korkusuyla inanmadıkları fikir ya da yorumları desteklemeye zorlanmamalıdır.Yapılması gereken, tarihin İslâmi açıdan yorumlanması, İslâmi adalet ilkelerinin aşılanması ve kardeşçe çalışma anlayışının geliştirilmesidir.Böylesi eğitsel önlemler sayesinde, insanların inanç, fikir ve tercihleri, İslâmi esaslara uygun bir uzlaşmaya varılmasına hazır duruma gelecektir.<span class="t6">77</span></p>

  <p>Bu sav da daha önce çürüttüğümüz varsayımlara dayanır.Bunların ilki, nitelikleri bütünüyle belirli kurumlar, uygulamalar ve davranışlardan oluşan tek bir İslâm ekonomisi olduğu inancıdır, ikinci önerme ise, bireylere sistemin gereklerini anlatacak, gerekirse İslâm iktisatçılarından oluşan, bilgili bir liderler sınıfı bulunduğudur.Her iki önerme de İslâm iktisatçılarının ekonominin temel özellikleri konusunda anlaşmaya varamadıkları gerçeğiyle çelişiyor.Kendi aralarında bile uzlaşıya varamayan bir lider grubundan toplumun genelinde uzlaşı yaratmaları beklenmemelidir.</p>

  <p>Elbette ki toplumun düzgün işleyişi, şu ya da bu ölçüde bir uzlaşı gerektirir.Toplum üyeleri uyum içinde yaşayacak ve çalışacaklarsa en azından temel konularda neyin iyi ve doğru olduğu konusunda uzlaşmak zorundadırlar.<span class="t6">78</span> Dolayısıyla İslâm iktisatçıları, savundukları toplumsal düzenin kurulmasını sağlamak için uzlaşmaya önem vermekte haklıdırlar. Yanıldıkları nokta, daha fazla İslâmi araştırma ve eğitim yoluyla belirli bir uzlaşıya varılacağını, diğer bir deyişle Allah'ın koyduğu kural kümesinin toplumun bütününden kabul görmesini sağlayacağını düşünmeleridir. Bireylerin adalet anlayışlarının büyük ölçüde kendi tecrübelerinden kaynaklarıdığını ve İslâmi kurumların bu tecrübeler üzerinde tam bir kontrol sağlayamayacağını dikkate almıyorlar. Eğer herhangi bir uzlaşıya varılacaksa bu uzlaşı, kişilerin kendi tecrübelerine dayanacaktır. Üstelik her bir kuşak değişik tecrübelerden geçtiği için zaman içinde mevcut bir uzlaşı yerini bir başka uzlaşıya bırakabilecek ya da ortadan kalkabilecektir.<span class="t6">79</span></p>

  <p>İslâm iktisatçılarının tutarsızlık ve anlaşmazlıkların uzlaşı yoluyla önlenebileceği görüşü yeni sayılmaz.M.S. sekizinci yüzyıldan beri İslâm âlimleri, toplumsal istikrarın yaratılması ve korunmasında uzlaşıya büyük bir önem vermişlerdir.<span class="t6">80N</span>e var ki, uzlaşının tanımı konusunda bile gerçek bir uzlaşıya hiçbir zaman varılamamıştır.Sünni İslâm hukukunun kurucularından El-Şafi, uzlaşı kavramını bütün Müminlerin görüş birliği anlamında kullanırken klasik dönemin başka hukukçuları, bu kavramı önde gelen âlimlerin vardığı görüş birliği anlamında yorumlamışlardır.<span class="t6">81</span>Uzlaşı yaratmak için alınan eğitsel tedbirler de temel toplumsal ve ekonomik konularda toplum içindeki derin bölünmeler çıkmasını önleyememiştir.</p>

  <p>Orta Çağ İslâm hukukçularının, Müslümanların farklı yorumlar yapmasına yol açabilecek güçleri göz ardı etmeleri mazur görülebilir.Onların devrinde İslâm dini yeni doğmuş, uzlaşı için önerdikleri yöntemler de daha sınanmamıştı.Öte yandan, günümüzdeki İslâm iktisatçılarının uzlaşıya varılacağına ve sağlanan uzlaşının da kalıcı olacağına olan inançları sağlam bir temele oturmamaktadır.Son 14 yüzyıl boyunca verilen İslâmi eğitim, değişik grupların İslâm adına birbirine zıt giden amaçlar gütmesini engellememiştir.Kimileri, İslâmi adalet adına fiyatların yükseltilmesine yönelik kampanyalar düzenlerken kimileri de aynı adalet ilkesine sığınarak fiyatların düşürülmesini savunmuştur.Bir başka örnek verecek olursak, servet birikimi, bir yandan adalet ve verimlilik sağladığı gerekçesiyle savunulurken bir yandan da eşitsizlik yarattığı iddiasıyla yerilmiştir. İslâm'a getirilen yorumların da zamanla değiştiği açıktır.Örnek olarak kölelik kurumunu ele alalım.Yakın geçmişe kadar İslâm adına denetlenen ve desteklenen bu kurumu, bugün pek çok Müslüman adaletsiz saymaktadır.<span class="t6">82</span> İlginçtir ki İslâm iktisatçıları, bu değişimi görmezden gelmekte, kölelik konusuna yalnızca zekât kaynaklarının nasıl kullanılacağını listelerken kölelerin azat edilmesi maddesine yer vermekle değinmekteler.<span class="t6">83</span></p>

  <p>&nbsp;</p>

  <p><span class="t5">Sonuç</span></p>

  <p>İslâm iktisatçıları, çok iddialı olmalarına karşın yerleşik toplumsal düzenlerde buldukları adaletsizliklerin İslâmi bir düzende önlenmesini sağlayacak bir çözüm önermemişlerdir.İslâmi esaslara göre kurulmuş bir ekonomide gelir dağılımının göreceli olarak daha eşit olacağını göstermedikleri gibi, İslâmi bir düzenin en azından kendi adalet ilkelerine göre daha adaletli olacağını da ispatlamamışlardır. Sundukları kurallar tutarsızlıklarla doludur; İslâm'ın uzlaşma mekanizmasının bu tutarsızlıkları yok edeceği yolundaki inançları ise, pek çok önemli konuda kendi aralarında ciddi görüş ayrılıkları olmasıyla çelişmektedir.</p>

  <p>Başlangıçta da belirttiğimiz gibi, İslâmi ekonomik düşünde görülen kimi yetersizlikler, başka ideolojilerde de göze çarpar.Fransız Devriminin sloganı "Özgürlük, Eşitlik, Kardeşlik" üzerine kurulu çeşitli düşünce ekolleri buna bir örnektir.Bu ekollerin hepsi de bu üç hedefe nasıl ulaşılacağını belirtmekte ve tutarsızlıkları gidermekte yetersiz kalmıştır. Nitekim bu amaçları gerçekleştirmek için ne zaman ve nerede yola çıkıldıysa anlamları konusunda büyük görüş ayrılıkları ortaya çıkmıştır.Özgürlüğün sınırlarının sürekli olarak tartışmaya konu olması, bunun bir göstergesidir. Kimi hedeflerin birbiriyle çeliştiği de açıktır. Ekonomik özgürlükler eşitsizlik yaratmış, eşitlikçi önlemlerin uygulanması da baskıcı yöntemler gerektirmiştir.Bu bağlamda kimi Batı ülkelerinin hukuk fakültelerinde, toplumun yerleşik uygulamalarına eleştirel bir yaklaşım getirilmeye başlanması anlamlıdır.Çeşitli hukuk uzmanları, kimi uygulamaları, dayandırıldıkları iddia edilen ilkelerle uyumsuz buluyor ve amaçlarının da tutarsızlıklar içerdiğini belirtiyor.<span class="t6">84</span></p>

  <p>Bütün bunlar, toplumsal öğretilerin bütünüyle açık ve tutarlı duruma gelmesini önleyen evrensel bir sürecin varlığına işaret ediyor.Az önce bu süreci, insanın bilişsel yeteneklerinin kısıtlı olmasına bağlamıştık.İslâm iktisatçılarının bu konudaki yaklaşımları farklıdır.Öteki öğretilerde çok ciddi sorunlar olduğunu kabul etmekle birlikte ilhamını Allah'tan alan İslâm düşününün, insanın bilişsel zayıflıklarını kesinlikle aşabildiğini düşünürler.Çok sert biçimde eleştirdikleri öğretiler gibi İslâm ekonomisinin de insan mantığına ve yorumuna dayandığı gerçeğini göz ardı ettikleri yukarıda belirtilmişti.</p>

  <p>Bütün düşünce sistemlerinin birbirine benzediği söylenemez.İçlerinde barındırdıkları belirsizlikler, tutarsızlıklar ve yanılsamalar farklılıklar gösterir.Dahası, içerik açısından birbirlerinden ayrılırlar.İslâm ekonomisiyle çağımızın öteki önemli öğretileri arasındaki en belirgin fark, özgürlüğe verilen önemde yatar. Pek çok öğretide özgürlük, hak ve eşitlikle birlikte temel ilkeler arasında yer alır.Buna karşın, İslâm düşününde özgürlük, tek başına bir amaç oluşturmaz.Bu kavram ele alındığında da, İslâmi bir düzende bireysel özgürlüklerin çiğnenmeyeceği yolunda desteksiz bir iddianın ötesine geçmez.Zaten İslâm iktisatçılarının savundukları görüşler, İslâmi kurallarla bireysel özgürlükler arasında bir çelişki görülmesi durumunda verilecek ödünün, özgürlüklerin kısıtlanması olduğunu kanıtlıyor.</p>
</body>
</html>
